<doc id="292342" url="https://pl.wikipedia.org/wiki?curid=292342" title="Volkswagen Sharan">
Volkswagen Sharan

Volkswagen Sharan – samochód osobowy typu minivan klasy średniej produkowany pod niemiecką marką Volkswagen w latach 1995–2022.
Pierwsza generacja.
Volkswagen Sharan I zaprezentowano po raz pierwszy w 1995 roku.
Nazwa Sharan pochodzi z języka perskiego i oznacza króla.
Pojazd został po raz pierwszy oficjalnie zaprezentowany w 1995 roku jako pierwszy z bliźniaczych modeli produkowanych we współpracy z amerykańskim koncernem motoryzacyjnym Ford Motor Company (Volkswagen Sharan, SEAT Alhambra, Ford Galaxy). Projektując pojazd, Volkswagen odpowiadał za układ napędowy modeli oraz czuwał nad całością projektu, a Ford odpowiedzialny był za budowę karoserii i nadzór nad procesem produkcji, który zlokalizowano w Portugalii.
W 2000 roku auto przeszło pierwszy, gruntowny lifting. Zmodyfikowany został m.in. pas przedni pojazdu w którym zastosowane zostały zupełnie nowe reflektory, atrapa chłodnicy oraz zderzak, a także tylne lampy pojazdu. W 2004 roku auto przeszło delikatną modernizację. Zmodyfikowane zostały m.in. tylne lampy, a dodatkowe kierunkowskazy przeniesiono z błotników na lusterka boczne. Rok później do gamy jednostek napędowych pojazdu wprowadzony został wysokoprężny silnik TDI o pojemności 2 l i mocy 140 KM.
Wersje wyposażeniowe.
W zależności od wersji wyposażeniowej pojazdu oraz rocznika produkcji danego egzemplarza pojazd wyposażony może być m.in. w system ABS i ESP, elektryczne sterowanie szyb, elektryczne sterowanie lusterek, wielofunkcyjną kierownicę oraz klimatyzację manualną lub automatyczną, a także skórzaną tapicerkę i podgrzewane przednie fotele.
Druga generacja.
Volkswagen Sharan II został po raz pierwszy oficjalnie zaprezentowany podczas targów motoryzacyjnych w Genewie w 2010 roku.
Samochód został zaprojektowany przez Waltera de Silvę. Nawiązuje stylistycznie do modeli Polo V oraz Golf VI.
W 2015 roku auto przeszło delikatną modernizację. Z zewnątrz pojazdu jedyną zmianą w stosunku do modeli z poprzednich lat produkcji są nowe lampy tylne wykonane w technologii LED, a także paleta lakierów nadwozia. We wnętrzu pojazdu zmodyfikowana została kolumna kierownicza oraz wprowadzono opcjonalną funkcję masażu w 12-stopniowo regulowanych fotelach. Do list wyposażenia standardowego pojazdu dodano system automatycznego hamowania po kolizji, a do listy wyposażenia opcjonalnego dodano system Front Assist monitorujący przestrzeń wokół samochodu, funkcję awaryjnego hamowania w mieście, adaptacyjny tempomat z systemem regulacji odległości od poprzedzającego pojazdu, system monitorujący martwe pole, a także system Rear Traffic Alert, który podczas manewrowania pojazdem na biegu wstecznym ostrzega o nadjeżdżających z boku pojazdach. Przy okazji liftingu odświeżona i zmodyfikowana została paleta jednostek napędowych, które mają być o 15% oszczędniejsze oraz spełniać normy emisji spalin Euro 6. 
Samochód pozostał w produkcji do czwartego kwartału 2022 roku po 27 latach obecności na rynku. W listopadzie 2019 roku zaprezentowano jego następcę, czyli Volkswagen Viloran. Samochód nie otrzymał następcy nigdzie poza Chinami. 
Wersje wyposażeniowe.
Standardowe wyposażenie podstawowej wersji Trendline obejmuje m.in. system ABS i ESP z EDS, 7 poduszek powietrznych, elektryczne sterowanie szyb, podgrzewanie oraz elektryczne sterowanie lusterek, trzystrefową klimatyzację automatyczną, 8-głośnikowy system audio z radiem CD/MP3 oraz 16-calowe felgi.
Bogatsza wersja Comfortline dodatkowo wyposażona została m.in. w 16-calowe alufelgi, elektrycznie sterowany fotel kierowcy, skórzaną kierownicę, fotochromatyczne lusterko wsteczne, czujnik deszczu oraz system Light Assist przełączający automatycznie światła drogowe na mijania. Najbogatsza wersja Highline dodatkowo wyposażona została 17-calowe alufelgi, światła przeciwmgłowe z funkcją doświetlania zakrętów, podgrzewane przednie siedzenia, sportowe fotele z Alcantarą oraz wielofunkcyjną kierownicę.
Opcjonalnie auto wyposażyć można m.in. w reflektory biksenonowe z funkcją Dynamic Light Assist (dynamiczne wspomaganie kierownicy przy zmianie świateł z mijania na drogowe), system Park Assist, adaptacyjną regulację zawieszenia DCC, skórzaną tapicerkę, system bezkluczykowy, panoramiczny rozsuwanych dach oraz system nagłośnieniowy Dynaudio o mocy 300 W.
Silniki.
Benzynowe:
Wysokoprężne:

</doc>
<doc id="292366" url="https://pl.wikipedia.org/wiki?curid=292366" title="Kościół Imienia Jezus we Wrocławiu">
Kościół Imienia Jezus we Wrocławiu

Kościół Imienia Jezus we Wrocławiu, obecnie kościół uniwersytecki przy pl. Uniwersyteckim 1 – barokowy kościół, wzniesiony przez jezuitów w latach 1689–1698.
Architektura.
Świątynia ta ma jeden z najbogatszych we Wrocławiu wystrojów barokowych wnętrza. Jest to typowa dla architektury jezuickiej świątynia jednonawowa z dwoma rzędami (2 × 6) kaplic bocznych, nad którymi znajdują się empory otwarte ku nawie. Długość kościoła wynosi 53,2 metry, szerokość 26,2 m, a wysokość 23,6 m. Dość nietypowy jest fakt, że świątynia posiada dwie sygnaturki – malutką z 1700 na wschodnim szczycie kościoła i większą z 1727.
Kościół wzniesiony został w miejscu południowego skrzydła dawnego zamku cesarskiego. Z wyburzonego zamku zachowano jednopiętrowy budynek renesansowy, który wykorzystano jako zakrystię. Przetrwały renesansowe portale okienne i drzwiowe.
Historia.
Projektantem kościoła był włoski architekt Teodor Moretti, a budowę powierzono Mateuszowi Bienerowi i Janowi Knollowi (po śmierci Bienera w 1692, Knoll był jedynym kierującym budową). Poświęcenia kościoła dokonano 30 lipca 1698, ale dopiero w 1700 ukończono fasadę zachodnią, a w okresie 1703–1706 Johann Michael Rottmayr namalował cykl iluzjonistycznych fresków na ścianach i sklepieniach świątyni. Na fresku nawy głównej znajduje się wśród licznych postaci świętych oraz ówczesnych cesarzy austriackich także autoportret Rottmayra. Od 1722 do 1734 trwały prace nad rzeźbiarskim wystrojem kościoła prowadzone pod kierunkiem Krzysztofa Tauscha – wykonano sztukaterie, pilastry, gzymsy, ambonę, rzeźby, a także zachowane częściowo do dziś ławki, konfesjonały, kandelabry i świeczniki. Monumentalny ołtarz główny, ukończony w 1726 zaprojektował sam Tausch, on też namalował w 1725 obraz ołtarzowy przedstawiający obrzezanie Jezusa. Autorstwa Tauscha jest także ołtarz Męki Pańskiej z 1725 w kaplicy pw. Matki Bożej Bolesnej. Rzeźby ambony (1727–1728) oraz część rzeźb świętych przy wejściu do prezbiterium (1726) są dziełem znanego śląskiego rzeźbiarza Mangoldta, reszta wspomnianych rzeźb jest dziełem innego słynnego rzeźbiarza Siegwitza, który jest też autorem dwóch bogato zdobionych konfesjonałów.
Pod koniec prac wykończeniowych kościoła wybudowano w sąsiedztwie (1728–1741) gmach kolegium jezuickiego, które od 1811 po dziś dzień pełni funkcję gmachu głównego Uniwersytetu Wrocławskiego.
Świątynia była kilkakrotnie opuszczana i lekko niszczona w wyniku katastrof (1748 wybuch pobliskiej Baszty Prochowej) i działań wojennych (wojna siedmioletnia 1756–1763, gdy przekształcono go na magazyn zboża; 1945), jednak nie poniosła zbyt dużych strat i barokowy wystrój oraz wyposażenie przetrwały do dziś.
W XIX wieku, a zwłaszcza w okresie 1879–1893 przebudowano większość barokowych ołtarzy kaplic bocznych (zachowując pierwotne elementy) m.in. zaopatrując je w nowo namalowane obrazy ołtarzowe. Jedynie w kilku ołtarzach zostały obrazy z XVII lub XVIII wieku. Powstała też wtedy gipsowa kopia Piety Michała Anioła. W 1926 zbudowano w oryginalnej, XVIII-wiecznej szafie organowej nowe organy, wykonane w pracowni organmistrzowskiej Wilhelma Sauera z Frankfurtu nad Odrą, które użytkowane są jako instrument liturgiczny i koncertowy.
W kwietniu 1945 trafiły do niego najcenniejsze zabytki sztuki sakralnej z innych wrocławskich kościołów.
Z oblężenia "Festung Breslau" w 1945 wyszedł z około dziesięcioprocentowymi zniszczeniami.
Po wojnie, po dokonaniu wstępnych prac zabezpieczających, we wrześniu 1946 przekazano go na potrzeby duszpasterstwa akademickiego.

</doc>
<doc id="292371" url="https://pl.wikipedia.org/wiki?curid=292371" title="Sokół maltański (film)">
Sokół maltański (film)

Sokół maltański (tytuł oryginalny "The Maltese Falcon") – amerykański film fabularny z 1941 roku z Humphreyem Bogartem i Mary Astor w rolach głównych. Film jest debiutanckim dziełem reżysera Johna Hustona, który był także autorem scenariusza, napisanego na podstawie powieści Dashiella Hammetta pod tym samym tytułem.
Film o tytule "Sokół maltański" był nakręcony dwa razy: w 1931 i 1941 roku. Fabuła filmu jest zbliżona do innego filmu z 1936 roku pt. "Satan Met a Lady", w reżyserii Williama Dieterle z Bette Davis i Warrenem Williamem w rolach głównych, a także wielu filmów, które się wzorowały na "Sokole maltańskim". Wersja z 1941 roku jest powszechnie znana i uważana za klasyczny film hollywoodzki tamtego okresu kina.
Obraz zdobył trzy nominacje do Oscara, w kategoriach: "najlepsze zdjęcia", "najlepszy aktor w roli drugoplanowej" (Sydney Greenstreet) i "najlepszy scenariusz adaptowany". Był pierwszym filmem "noir" i należy do klasyki tego gatunku. Rola w tym filmie (a także w "Casablance") uczyniła Humphreya Bogarta gwiazdą.
Fabuła.
W biurze Samuela Spade'a i jego wspólnika Archera, prywatnych detektywów z San Francisco, zjawia się klientka i zleca im rozwiązanie banalnej, jak się wydaje, sprawy. Śledztwo prowadzi Archer i już pierwszej nocy zostaje zamordowany. Spade, pragnący wyjaśnić okoliczności śmierci współpracownika, bierze udział w niebezpiecznej grze, której reguł długo nie rozumie. Wokół niego pojawia się wiele dziwnych postaci, które łączy tylko jedno: obsesja zdobycia złotej statuetki, legendarnego sokoła maltańskiego.
Sam Spade, wiecznie zmęczony szary człowiek, "cyniczny idealista" w kapeluszu i płaszczu, z nieodłącznym papierosem w ustach, stał się pierwowzorem wielu innych bohaterów filmowych, jak i literackich.

</doc>
<doc id="292383" url="https://pl.wikipedia.org/wiki?curid=292383" title="Op art">
Op art



</doc>
<doc id="292386" url="https://pl.wikipedia.org/wiki?curid=292386" title="Stanisław Cieniewicz">
Stanisław Cieniewicz

Hieronim Stanisław Cieniewicz (ur. 14 kwietnia 1940 w Gdyni, zm. 10 grudnia 2022 w Tczewie) – polski duchowny rzymskokatolicki.
Życiorys.
Ukończył Collegium Marianum w Pelplinie. Święcenia kapłańskie przyjął w 1964. Był wikariuszem m.in. Parafii Narodzenia Najświętszej Maryi Panny w Łęgu (1966–1968), Parafii Podwyższenia Krzyża Świętego w Lisewie (1968–1969) i Parafii Świętego Józefa w Tczewie (1970–1980). Dekretem z dnia 25 sierpnia 1980 biskup chełmiński Bernard Czapliński zamianował ks. Stanisława Hieronima Cieniewicza proboszczem nowo ustanowionej (dekret z 8 sierpnia 1980) parafii pw. Najświętszej Maryi Panny Matki Kościoła w Tczewie. Prowadził budowę nowego, największego kościoła w Diecezji Pelplińskiej, w okresie od 15 września 1982 do 15 września 1998. Funkcję proboszcza sprawował do sierpnia 2015. Od 2015 był rezydentem - kapłanem seniorem. W latach 1989–2013 pełnił także funkcję dziekana dekanatu tczewskiego. Otrzymał tytuł prałata honorowego Jego Świątobliwości oraz kanonika honorowego Kapituły Katedralnej Pelplińskiej. Za wieloletnie krzewienie ideałów „Solidarności” władze Tczewa nadały mu w 1990 tytuł Honorowego Obywatela Miasta Tczewa. W 1992 został diecezjalnym duszpasterzem ludzi pracy. Od 1995 był też diecezjalnym duszpasterzem policji. 24 stycznia 2016, w kościele pw. NMP Matki Kościoła w Tczewie biskup pomocniczy diecezji pelplińskiej ks. Wiesław Śmigiel dokonał odsłonięcia i poświęcenia tablicy pamiątkowej, poświęconej ks. Stanisławowi Cieniewiczowi, budowniczemu i pierwszemu proboszczowi parafii na tczewskich Suchostrzygach. Od 2019, będąc już emerytowanym księdzem, pełnił posługę duszpasterską w Parafii pw. Matki Boskiej Częstochowskiej w Leśnicach k. Lęborka.
Ksiądz Stanisław Cieniewicz w czasach PRL-u angażował się w ruch opozycyjny oraz organizował spotkania patriotyczno-religijne. W notatce Naczelnika Wydziału IV WUSW w Gdańsku z 5 lutego 1987, został zaliczony do księży prezentujących negatywną postawę społeczno-polityczną bądź mających powiązania z opozycją polityczną: „Negatywnie ustosunkowany do ustroju PRL. Utrzymywał kontakty z przedstawicielami opozycji politycznej, udzielał im pomocy i wsparcia materialnego oraz organizował dla nich i z ich udziałem nabożeństwa intencjonalne”.
Uroczysty pogrzeb tczewskiego kapłana odbył się 14 grudnia 2022 na Cmentarzu Komunalnym przy ul. Rokitnickiej w Tczewie.

</doc>
<doc id="292388" url="https://pl.wikipedia.org/wiki?curid=292388" title="Pedagogiczna Biblioteka Wojewódzka w Łodzi">
Pedagogiczna Biblioteka Wojewódzka w Łodzi

Pedagogiczna Biblioteka Wojewódzka im. Tadeusza Kotarbińskiego w Łodzi – biblioteka pedagogiczna założona 1 marca 1925 jako Państwowa Centralna Biblioteka Pedagogiczna. Od 1 września 2021 wchodzi w skład zespołu placówek oświatowych – Centrum Rozwoju Edukacji Województwa Łódzkiego w Łodzi.
Gromadzi publikacje przede wszystkim z zakresu pedagogiki, psychologii, socjologii i nauk społecznych, a także naukowe i popularnonaukowe z różnych dziedzin wiedzy, literaturę piękną, lektury uczniowskie oraz materiały archiwalne i muzealne dotyczące historii oświaty w regionie łódzkim. 
Biblioteka służy potrzebom kształcących się i doskonalących nauczycieli, studentów przygotowujących się do zawodu nauczyciela, słuchaczy zakładów kształcenia nauczycieli oraz innych osób zainteresowanych sprawami kształcenia i wychowania, w tym także uczniów różnych typów szkół.
W strukturze Biblioteki działa Muzeum Oświaty Ziemi Łódzkiej.
Historia.
Jej pierwszą siedzibą był lokal odnajmowany od Banku Gospodarstwa Krajowego przy ul. Andrzeja 7, a pierwszym kierownikiem i organizatorem placówki był Tadeusz Czapczyński. Następnie Biblioteka zajmowała pomieszczenia przy ul. Piotrkowskiej 104 (w latach 1927–1932), Żeromskiego 115 (1932–1936) oraz Piotrkowskiej 86 (1936–1939).
14 czerwca 1945 roku nastąpiło otwarcie biblioteki po okresie okupacji. Odzyskano część zbiorów, które w czasie wojny znajdowały się częściowo w rękach prywatnych, a częściowo w Bibliotece Publicznej oraz w niemieckiej Stadtsbibliothek. Kierowniczką została Helena Walterowa. Placówka mieściła się wtedy w gmachu Kuratorium, przy ul. Jaracza 11.
1 lipca 1948 roku Kuratorium Okręgu Szkolnego Łódzkiego jednostronnie zarządziło oddanie PCBP pod zarząd i administrację Państwowej Szkole Pedagogicznej w Łodzi. Księgozbiór przeniesiono do pomieszczeń przy ul. Kościuszki 21, łącząc go ze zbiorami szkoły.
21 maja 1951 roku zarządzeniem Ministerstwa Oświaty nadano bibliotekom pedagogicznym nowe statuty oraz nazwy. Łódzką placówkę nazywa się odtąd Pedagogiczną Biblioteką Wojewódzką w Łodzi. Posiada ona uprawnienia samodzielności, przewidziane dla jednostek budżetowych.
Przez następne 27 lat Biblioteka zajmowała część kamienicy przy ul. Piotrkowskiej 179. W 1978 roku przeprowadzono zbiory PBW do obecnie zajmowanego budynku przy ulicy Wólczańskiej 202.
W 1988 Pedagogiczna Biblioteka Wojewódzka w Łodzi otrzymała imię profesora Tadeusza Kotarbińskiego.
Od 1999 roku organem prowadzącym Bibliotekę jest Samorząd Województwa Łódzkiego.
W maju 2005 roku z powodu awarii wodociągowej w budynku duża część zbiorów została zalana. Przez miesiąc biblioteka była nieczynna, a część zbiorów i usług została przeniesiona do dawnego gmachu filharmonii przy Piotrkowskiej ("Lutnia"). 
W 2021 roku ogłoszono zamiar likwidacji wszystkich filii pedagogicznych bibliotek województwa łódzkiego – w tym czterech filii łódzkiej biblioteki pedagogicznej. 
1 września 2021 bibliotekę połączono z Wojewódzkim Ośrodkiem Doskonalenia Nauczycieli oraz Centrum Kształcenia Ustawicznego w Łodzi, tworząc zespół placówek oświatowych – Centrum Rozwoju Edukacji Województwa Łódzkiego w Łodzi.

</doc>
<doc id="292389" url="https://pl.wikipedia.org/wiki?curid=292389" title="Detekcja promieniowania jądrowego">
Detekcja promieniowania jądrowego

Detekcja promieniowania jądrowego – metody i przyrządy do detekcji promieniowania jądrowego i innych rodzajów promieniowania jonizującego, jak promieniowanie X, γ, neutrony, protony itp. W detektorach wykorzystujących oddziaływanie danego rodzaju promieniowania z materią.
Ogólnie ze względu na czynnik roboczy detektory promieniowania jądrowego można podzielić na:
Historycznie pierwszym (przypadkowo) użytym detektorem była płyta fotograficzna, gdyż Becquerel zauważył na płycie fotograficznej skutki promieniowania X. W dalszym ciągu metody oparte na emulsjach światłoczułych znajdują wiele ważnych zastosowań. Zaletą tej metody jest rejestracja sumująca efekty promieniowania przez długi czas oraz tworzenie realnego obrazu, jak np. przy fotografii rentgenowskiej. Mimo wielu zalet emulsja jest wypierana tak w zastosowaniach dozymetrycznych (gdzie są zastępowane przez dozymetry termoluminescencyjne), jak i w medycynie, gdzie buduje się aparaty rentgenowskie wyposażone w detektory pozycjoczułe (półprzewodnikowe, gazowe np. typu Microgap) pozwalające w znaczący sposób obniżyć dawkę dla pacjenta, nie wymagające obróbki chemicznej oraz ułatwiające zamianę obrazu/danych na postać cyfrową.
Ze względu na szybki rozwój komputerów i elektroniki, największe znaczenie mają detektory przetwarzające informacje o promieniowaniu na sygnały elektryczne: licznik proporcjonalny, komora dryfowa, detektory scyntylacyjne, detektory półprzewodnikowe, które wykorzystuje się najczęściej w eksperymentach fizyki cząstek elementarnych oraz w badaniach izotopowych. Także ze względu na zapotrzebowanie fizyki wysokich energii, wspomniane liczniki buduje się jako detektory pozycjoczułe, czyli takie, które nie tylko wykrywają obecność cząstki, ale także są w stanie podać jej pozycję w przestrzeni.
Osobnym zagadnieniem pozostaje dozymetria promieniowania jądrowego. Nauka ta jest związana z badaniem i wyznaczaniem dawek promieniowania, którym zostały poddane organizmy żywe. Urządzenia dozymetrii zwane są dozymetrami, w swojej budowie wykorzystują detektory promieniowania jądrowego. Najczęściej stosowanymi dozymetrami są:
Ze względu na łatwość użycia oraz możliwość wielokrotnego wykorzystania dozymetry termoluminescencyjne coraz częściej zastępują emulsje fotograficzne.
Promieniowanie tła.
Ze względu na wszechobecne promieniowanie tła detektory promieniowania często chroni się przed dostępem tych rodzajów promieniowania i o takich energiach, których pomiar przez detektor jest niepożądany. Jedną z metod ochrony jest umieszczanie detektorów w tzw. "domkach pomiarowych", np. z ołowiu.

</doc>
<doc id="292399" url="https://pl.wikipedia.org/wiki?curid=292399" title="Strategiczne gry turowe">
Strategiczne gry turowe



</doc>
<doc id="292401" url="https://pl.wikipedia.org/wiki?curid=292401" title="Strategiczne gry czasu rzeczywistego">
Strategiczne gry czasu rzeczywistego



</doc>
<doc id="292406" url="https://pl.wikipedia.org/wiki?curid=292406" title="Komputerowe gry symulacyjne">
Komputerowe gry symulacyjne



</doc>
<doc id="292408" url="https://pl.wikipedia.org/wiki?curid=292408" title="Komputerowe gry platformowe">
Komputerowe gry platformowe



</doc>
<doc id="292409" url="https://pl.wikipedia.org/wiki?curid=292409" title="Komputerowe gry dźwiękowe">
Komputerowe gry dźwiękowe



</doc>
<doc id="292410" url="https://pl.wikipedia.org/wiki?curid=292410" title="Komputerowe gry przygodowe">
Komputerowe gry przygodowe



</doc>
<doc id="292412" url="https://pl.wikipedia.org/wiki?curid=292412" title="Bremsstrahlung">
Bremsstrahlung



</doc>
<doc id="292422" url="https://pl.wikipedia.org/wiki?curid=292422" title="Gry sportowe">
Gry sportowe



</doc>
<doc id="292424" url="https://pl.wikipedia.org/wiki?curid=292424" title="Gry symulacyjne">
Gry symulacyjne



</doc>
<doc id="292427" url="https://pl.wikipedia.org/wiki?curid=292427" title="Kleistenes">
Kleistenes



</doc>
<doc id="292428" url="https://pl.wikipedia.org/wiki?curid=292428" title="Fałszywa próżnia">
Fałszywa próżnia

Fałszywa próżnia (ang. "false vacuum") – metastabilny obszar przestrzeni, wykazujący własności stanu próżni, ale niestabilny z uwagi na możliwość tunelowania do stanu o niższej energii. Inną interpretacją jest definicja fałszywej próżni jako stanu kwantowego, którego energia znajduje się w minimum lokalnym, jednak istnieje inny stan o jeszcze niższej energii.
Każdy metastabilny stan kwantowy jest minimum lokalnym energii. Aby nazwać taki stan próżnią fałszywą, jego minimum lokalne musi być głębokie.
Wszechświat.
Według teorii inflacji nasz Wszechświat kiedyś był w stanie próżni fałszywej o jeszcze wyższej energii, jednak rozpadł się, co poskutkowało ogromną ekspansją oraz nadaniem masy cząstkom elementarnym.
Mimo możliwości uzyskania fałszywej próżni o długotrwałym (jak na warunki kwantowe) "czasie życia" stan ten nie jest trwały i ulega przejściu do próżni "prawdziwej", z jednoczesną emisją energii.

</doc>
<doc id="292433" url="https://pl.wikipedia.org/wiki?curid=292433" title="Adam Fudali">
Adam Fudali

Adam Fudali (ur. 7 marca 1951 w Raciborzu, zm. 25 września 2018) – polski samorządowiec, od 1998 do 2014 prezydent Rybnika.
Życiorys.
Ukończył Technikum Mechaniczne w Rybniku. Jako nastolatek podczas pracy na kolei stracił obydwie nogi. Do 1998 prowadził firmę handlowo-usługową. W latach 1990–1994 zasiadał w rybnickiej radzie miasta, przewodniczył Komisji Działalności Gospodarczej.
W 1998 był szefem sztabu wyborczego AWS w Rybniku, po wyborach samorządowych został przez radę miasta powołany na urząd prezydenta Rybnika. Zasiadał potem w śląskim zarządzie PPChD. W wyborach bezpośrednich na prezydenta Rybnika w 2002, 2006 i 2010 skutecznie ubiegał się o reelekcję. Kierował lokalnym ugrupowaniem pod nazwą Blok Samorządowy Rybnik. W latach 2002–2007 pełnił funkcję przewodniczącego zarządu Związku Subregionu Zachodniego, ponownie objął ją w 2013. W drugiej turze wyborów samorządowych w 2014 nie został wybrany na kolejną kadencję, przegrywając z Piotrem Kuczerą. Wybrany został wówczas do rady miejskiej Rybnika.
Odznaczenia i wyróżnienia.
W 2006 otrzymał Srebrny Krzyż Zasługi. Odznaczony Krzyżem Kawalerskim (2010) i Oficerskim (2015) Orderu Odrodzenia Polski. Wyróżniony m.in. Śląskim Oskarem, Medalem Europejskim oraz Nagrodą im. Grzegorza Palki.

</doc>
<doc id="292434" url="https://pl.wikipedia.org/wiki?curid=292434" title="Komputerowe gry strategiczne">
Komputerowe gry strategiczne



</doc>
<doc id="292438" url="https://pl.wikipedia.org/wiki?curid=292438" title="Zręcznościowe gry komputerowe">
Zręcznościowe gry komputerowe



</doc>
<doc id="292441" url="https://pl.wikipedia.org/wiki?curid=292441" title="Wzgórza Hainburskie">
Wzgórza Hainburskie

Wzgórza Hainburskie (niem. "Hundsheimer Berge", "Hainburger Berge") - izolowane pasmo wzgórz w północno-wschodnim zakątku Dolnej Austrii, 40 km na wschód od Wiednia. 
Wzgórza Hainburskie leżą na południowym brzegu Dunaju, na odcinku między miejscowościami Bad Deutsch-Altenburg i Kittsee, naprzeciwko ujścia Morawy. Na północy dolina Dunaju oddziela je od Małych Karpat (choć Słowacy zaliczają je do tego pasma), tworząc przełom zwany Bramą Hainburską. Wraz z Małymi Karpatami i Górami Litawskimi Wzgórza Hainburskie oddzielają Kotlinę Wiedeńską na zachodzie od Kotliny Panońskiej na wschodzie. Na południu Wzgórza sąsiadują z Bramą Brucką ("Brucker Pforte"). 
Wzgórza Hainburskie są zbudowane częściowo z granitów i gnejsów, a częściowo z wapieni. Pod względem geologicznym stanowią część Małych Karpat i jako takie należą do subsystemu górskiego Karpat. Mimo tego, ze względu na położenie na południe od doliny Dunaju, we współczesnej geografii zalicza się je do subsystemu Alp. 
Najwyższym wzgórzem jest Hundsheimer Berg (480 m n.p.m.) na południe od Hainburga, poza tym wyróżniają się Braunsberg (346 m n.p.m.), najdalej wysunięty na wschód Königswarte (344 m n.p.m.) z panoramą Bratysławy, najdalej wysunięty na południe Spitzberg (302 m n.p.m.). Wzgórza Hainburskie są lesiste, na południowych stokach obsadzone winnicami. W obrębie wzgórz leżą dwa naddunajskie miasteczka: Hainburg z zachowanymi średniowiecznymi murami miejskimi, Bad Deutsch-Altenburg ze źródłami jodowych wód mineralnych oraz Petronell-Carnuntum ze stanowiskiem archeologicznym rzymskiego obozu warownego "Carnuntum".

</doc>
<doc id="292444" url="https://pl.wikipedia.org/wiki?curid=292444" title="Tomasz Brożyna">
Tomasz Brożyna

Tomasz Krzysztof Brożyna (ur. 19 września 1970 w Bielinach k. Kielc) – polski kolarz szosowy, zawodowy od 1996; olimpijczyk z Atlanty (1996) i Aten (2004). Wielokrotny mistrz i reprezentant Polski.
Kolarstwo uprawia również jego syn, Piotr Brożyna.
Kariera sportowa.
Zespoły.
Jego pierwszym klubem był Spartakus Daleszyce. Od 1987 do 1992 jeździł w Koronie Kielce, następnie DEK Radio Kielce (1993), DEK Meble-Cyclo Korona Kielce (1994) i DEK Meble Joko Romar (1995). W 1996 został kolarzem zawodowej grupy US Postal Service Montgomery i jeździł w niej do 1997. Następnie był zawodnikiem grup Mróz (1998–1999), Banesto (1999–2002), CCC Polsat (2003) oraz ponownie grupy Mróz, występującej w 2004 pod nazwą Action-Ati, a w 2005 pod nazwą Intel-Action.
Sukcesy.
Mistrzostwa Polski.
Jego pierwsze sukcesy juniorskie to mistrzostwo Polski w tej kategorii wiekowej w jeździe indywidualnej na czas i wyścigu górskim w 1989. Był siedmiokrotnym mistrzem Polski seniorów – w wyścigu szosowym ze startu wspólnego w 1998, w jeździe indywidualnej na czas w 1993, w wyścigu parami (1990 i 1992 ze Zbigniewem Piątkiem, w 1996 z Dariuszem Baranowskim), w wyścigu drużynowym na 100 km (1992, 1994). Również siedmiokrotnie sięgał po wicemistrzostwo Polski – w jeździe indywidualnej na czas (1994, 1996, 1999), wyścigu górskim (1993), jeździe parami (1993 ze Zbigniewem Piątkiem, 1998 z Andrzejem Sypytkowskim) i wyścigu drużynowym na 100 km (1993). Czterokrotnie zdobywał brązowy medal mistrzostw Polski – w jeździe parami (1991 ze Zbigniewem Piątkiem, 1994, z Piotrem Chmielewskim), jeździe indywidualnej na czas (1995) i wyścigu górskim (1994).
Igrzyska Olimpijskie i Mistrzostwa świata.
Dwukrotnie wystąpił na Igrzyskach Olimpijskich. W 1996 w Atlancie zajął 22. miejsce w jeździe indywidualnej na czas i 94. miejsce w wyścigu szosowym ze startu wspólnego. W 2004 w Atenach był 56 w wyścigu szosowym ze startu wspólnego. W mistrzostwach świata startował siedmiokrotnie; w wyścigu szosowym ze startu wspólnego: 1993 (amatorzy) – 35 m., 1994 (amatorzy) – nie ukończył, 1995 (amatorzy) – nie ukończył, 1996 (zawodowcy) – nie ukończył, 1998 – nie ukończył, 1999 – nie ukończył, 2002 – 90 m.; w jeździe indywidualnej na czas: 1994 (amatorzy) – 13 m., 1995 – 34 m., 1996 – 13 m., 1999 – 27 m., 2002 – 38 m., w wyścigu drużynowym na 100 km: 1993 (amatorzy) – 9 m.
Pozostałe wyścigi.
Był zwycięzcą Tour de Pologne (1999), a ponadto w wyścigu tym zajmował także m.in. miejsca 3 (1990), 3 (1994), 5 (1995), 2 (2002), 9 (2003), 7 (2004) i wygrał etap w 1994. Był też zwycięzcą Wyścigu Solidarności i Olimpijczyków (1990, 1996, 1998, 1999), Tour of Hawaii (1994), Małopolskiego Wyścigu Górskiego (1995, 1999), Route du Sud (2000), Wyścigu dookoła Luksemburga (2006).
Startował także w Giro d’Italia (2000 – 39 m., 2003 – 31 m.), Tour de France (2001 – 21 m.) oraz ośmiokrotnie w Wyścigu Pokoju (1990 – 54 m., 1991 – 11 m., 1992 – 3 m., 1993 – 5 m., 1994 – 13 m., 1995 – 3 m., 1998 – 27 m., 1999 – 3 m. i wygrany etap).
Działalność samorządowa.
W 2002 bez powodzenia startował do sejmiku świętokrzyskiego jako kandydat Prawa i Sprawiedliwości z listy POPiS. W 2010 uzyskał mandat radnego gminy Bieliny z listy komitetu Rozwój i Współpraca. W 2014 z listy PiS uzyskał mandat radnego powiatu kieleckiego. W 2018 nie kandydował ponownie w wyborach.

</doc>
<doc id="292449" url="https://pl.wikipedia.org/wiki?curid=292449" title="Bridge">
Bridge



</doc>
<doc id="292465" url="https://pl.wikipedia.org/wiki?curid=292465" title="Polska (ujednoznacznienie)">
Polska (ujednoznacznienie)



</doc>
<doc id="292468" url="https://pl.wikipedia.org/wiki?curid=292468" title="Opart">
Opart



</doc>
<doc id="292469" url="https://pl.wikipedia.org/wiki?curid=292469" title="Polska (taniec)">
Polska (taniec)

Polska (szw. „polski”) – skandynawski taniec ludowy występujący w trzech podstawowych odmianach:
Pochodzenie nazwy jest niepewne. Niektórzy rozpowszechnienie się tego tańca w XVII wieku wiążą z polskimi muzykami, którzy przybyli z Zygmuntem III Wazą na jego koronację na króla Szwecji, podczas gdy inni uważają, że jest to przypadkowa zbieżność nazw.

</doc>
<doc id="292470" url="https://pl.wikipedia.org/wiki?curid=292470" title="Marek Baster">
Marek Baster

Marek Paweł Baster (ur. 11 czerwca 1976 w Krakowie) – piłkarz polski, obrońca.
Życiorys.
Treningi piłkarskie rozpoczynał w drużynie Tramwaju Kraków, następnie grał w Pogoni Miechów i Sparcie Kazimierza Wielka. W rundzie jesiennej 1998/1999 po raz pierwszy znalazł się w składzie Cracovii. Wiosną 1999 był ponownie zawodnikiem Pogoni Miechów, następnie powrócił do Cracovii. Występował w tym zespole przez kolejne sezony (z przerwą w latach 2001–2003 na grę w Stali Stalowa Wola), świętując wraz z klubem w 2004 awans do piłkarskiej ekstraklasy. W sezonie 2004/2005 zaliczył 25 spotkań w I lidze.

</doc>
<doc id="292471" url="https://pl.wikipedia.org/wiki?curid=292471" title="Koneczny">
Koneczny



</doc>
<doc id="292473" url="https://pl.wikipedia.org/wiki?curid=292473" title="Orientalizm">
Orientalizm

Orientalizm (z łac. "orientalis" – „wschodni”) – szczególnie utrwalona w kulturze Zachodu forma egzotyzmu polegająca na uzewnętrznieniu i akcentowaniu w tworach kultury fascynacji kulturami Wschodu, szczególnie hinduską, japońską, arabską, perską, chińską.
Opis.
Orientalizm występował czasem już w kulturze starożytnej. W kulturze średniowiecza, gdy Daleki Wschód był słabo znany, uznawano go za bajeczną krainę szczęśliwości i dostatku – w takiej postaci Wschód przedstawiony jest szczególnie często w romansie średniowiecznym, a także w epice barokowej.
Nową postać zainteresowanie Wschodem zyskało w literaturze oświecenia. Wschód służył w niej często jako „zwierciadło” cywilizacji Zachodniej – widać to np. w "Listach perskich" Monteskiusza, powiastkach Woltera, twórczości Jana Potockiego. Ponadto liczne prądy i motywy orientalne w sztuce, literaturze i zdobnictwie (np. chinoiserie) stanowiły w kulturze oświecenia element preromantyczny.
Druga połowa XVIII wieku przyniosła, szczególnie w Niemczech, szybki rozwój orientalistyki i zainteresowania Wschodem. Powstały też liczne przekłady z literatur orientalnych. Rozwój wiedzy o cywilizacjach Wschodu przyczynił się do powstania fali orientalizmu w literaturze romantycznej. Orientalność umożliwiała kreację pożądanych przez romantyków walorów literackich – niepospolitego bohatera, lokalnego kolorytu, bajecznego, odmiennego, tajemniczego i nieznanego świata. Obok ludowości orientalizm stał się jednym z podstawowych atrybutów literatury romantycznej (w tzw. „romantyzmie niskim” nabierając cech sztafażu), znajdując wyraz w krytyce literackiej Friedricha Schlegla i w twórczości najwybitniejszych pisarzy epoki – Goethego (np. "Dywan Wschodu i Zachodu"), Byrona (np. "Giaur"), Wiktora Hugo, w literaturze polskiej Mickiewicza (np. "Sonety krymskie") i Słowackiego (np. "Ojciec zadżumionych").
W epoce wiktoriańskiej szczególnie silne w kulturze europejskiej były motywy indyjskie – Indiami interesowali się Schopenhauer, Nietzsche, Deussen. Wzmogły się one znacznie w okresie modernizmu i symbolizmu, łącząc się ze spirytualizmem i ezoteryzmem. W tym samym okresie po raz pierwszy wielką popularność zdobyła sobie kultura japońska. W literaturze polskiej przełomu XIX i XX w. orientalizm widoczny jest szczególnie mocno w twórczości Leśmiana, Antoniego Langego, Wincentego Koraba-Brzozowskiego, Wacława Rolicz-Liedera i Micińskiego.
Główni przedstawiciele.
Za jednego z najważniejszych twórców uważa się Edwarda Saida. W 1978 roku opublikował on książkę „Orientalizm”. Jednym z fundamentów jest założenie istnienia trwałego podziału na „Zachód” i „Wschód”, czyli na „nas” i „ich”. Opiera się on przeświadczeniu o wyższości Europy i zacofaniu „Orientu”. Opozycja ta jest podtrzymywana przez instytucje i kulturę. Akademia, organizując studia orientalistyczne przekazuje wiedzę i tę określoną wizję świata, przez co utrzymuje się ten podział.
Pozostałymi przedstawicielami tej teorii są między innymi James Clifford i Michael Foucault. Według nich dyskursy zawsze są wytwarzane przez dominujące systemy społeczne. Wytwarzanie dyskursu jest związane z kontrolowaniem i selekcjonowaniem wiedzy. Próba poznania Orientu jest więc zapośredniczona w dychotomii i powstaniem terminu „Innych”. Nie są oni odpowiednio reprezentowani i są postrzegani w sposób stereotypowy.
Rozwój koncepcji orientalizmu znacząco przyczynił się do dalszego rozwoju teorii postkolonialnej.
Orientalizm w sztuce.
Główną ramą analizy sztuki w kontekście orientalizmu jest sposób ukazania postaci. Fascynacja egzotyką jest widoczna w malarstwie od XVIII wieku. Szczególnie widoczne było w późnym baroku i rokoko gdzie popularne były portrety w strojach tureckich oraz sceny haremowe. Za przedstawicieli tego stylu można uznać artystów takich jak: Charlesa Van Loo, François Boucher, Francesco Guardi. Warto zwrócić, że przedstawienie było często oparte tylko i wyłącznie na własnym wyobrażeniu i nie było poparte rzeczywistą podróżą.
Szczególną uwagę należy również zwrócić na przedstawienie kobiet. Są one często ukazane w kontekście sensualnym lub stricte erotycznym. Przykładami tego mogą być prace: Algierskie Kobiety (1834) Eugène Delacroix oraz Wielka odaliska (1814) i Łaźnia Turecka (1862) autorstwa Jean Auguste Dominique Ingres.

</doc>
<doc id="292476" url="https://pl.wikipedia.org/wiki?curid=292476" title="Getto krakowskie">
Getto krakowskie

Getto krakowskie (oficjalnie – "Żydowska dzielnica mieszkaniowa w Krakowie", "Krokewer geto") – getto dla ludności żydowskiej w Krakowie utworzone w marcu 1941 roku przez niemieckie władze okupacyjne w dzielnicy Podgórze.
Przed II wojną światową Kraków zamieszkiwała ok. 68-tysięczna społeczność żydowska, jednak większość Żydów zostało zmuszonych do opuszczenia miasta w pierwszych miesiącach okupacji niemieckiej. W getcie znalazło się ponad 15 tysięcy osób. Ta liczba wzrosła później do ok. 20 tys. w związku z przesiedleniami do getta Żydów z okolicznych miejscowości.
W 1942 Niemcy przeprowadzili w getcie dwie akcje deportacyjne, a jego powierzchnia została zmniejszona. Zostało ono zlikwidowane w marcu 1943.
Historia.
Prześladowania Żydów w Krakowie rozpoczęły się natychmiast po zajęciu Krakowa przez wojska niemieckie 6 września 1939 roku. Nałożono na nich obowiązek uczestniczenia w pracach przymusowych (wrzesień 1939), noszenia opasek z Gwiazdą Dawida (listopad 1939), zamknięto synagogi, rozpoczęto rekwirowanie majątku ruchomego i nieruchomego.
8 września 1939 Marek Bieberstein otrzymał rozkaz utworzenia w ciągu dwóch dni Rady Żydowskiej (Judenratu) wraz z nominacją na jej prezesa. Rada miała odpowiadać za posłuszne i terminowe wykonywania zarządzeń władz okupacyjnych przez żydowską społeczność Krakowa.
Do maja 1940 z rozkazu niemieckich władz okupacyjnych zarządzono deportację Żydów z terenu miasta. Z ok. 68 tys. pozostało ok. 15 tys. pracowników żydowskich i członków ich rodzin.
Getto krakowskie zostało utworzone zarządzeniem gubernatora dystryktu krakowskiego Otto Wächtera z 3 marca 1941 roku z terminem przeprowadzki do 20 marca. Zostało zamknięte 21 marca. Getto powstało w części dzielnicy Podgórze, którą pierwotnie zamieszkiwało ok. 3 tys. osób. Na obszarze ok. 20 hektarów znalazło się 15 ulic (lub ich części) oraz 320 domów z 3167 izbami mieszkalnymi. Do getta trafiło ponad 15 tysięcy Żydów. Z kolei większość mieszkańców Podgórza, którzy musieli opuścić teren nowo utworzonego getta, wprowadziło się do pożydowskich mieszkań na Kazimierzu.
Dzielnica żydowska została otoczona drutem kolczastym. W kwietniu 1941 polscy murarze rozpoczęli wznoszenie wokół getta wysokiego muru o półkolistych zwieńczeniach przypominających kształtem żydowskie nagrobki (macewy). Fragmenty muru getta zachowały się przy ul. Lwowskiej 27 oraz na tyłach budynku szkolnego przy ul. Limanowskiego 62.
Do getta prowadziły cztery bramy: na placu Zgody (obecnie plac Bohaterów Getta), u wylotu ul. Lwowskiej, obok na ul. Limanowskiego oraz u wylotu ul. Limanowskiego na Rynek Podgórski. Bramy do getta były strzeżone przez żandarmerię niemiecką i polską policję (tzw. policję granatową). Okna wychodzące na stronę „aryjską” zostały zamurowane. Siedziba policji żydowskiej, którą kierował Symche Spira, mieściła się przy ul. Józefińskiej 17. Początkowo liczyła 40 osób, później jej stan osobowy wzrósł do ok. 200 osób. Od czerwca 1941 siedziba Judenratu mieściła się przy Rynku Podgórskim 1.
Część Żydów pracowała poza gettem, m.in. w fabryce kabli w Płaszowie, w cegielni „Bonarka”, na lotnisku w Rakowicach, w Fabryce Emalia Oskara Schindlera i fabryce Józefa Chmielewskiego. Fabryki zatrudniające Żydów funkcjonowały również w samym getcie, m.in. zakład tekstylny Juliusa Madritscha (Rynek Podgórski 2) i fabryka szkieł optycznych Roberta Dziuby (ul. Targowa 6).
15 października 1941 roku na mocy zarządzenia gubernatora Hansa Franka getto stało się oficjalnie dzielnicą zamkniętą: za jej przekroczenie bez specjalnej przepustki groziła kara śmierci. Dnia 15 października 1941 roku gubernator generalny wydał rozporządzenie o karze śmierci dla Żydów opuszczających getta oraz dla Polaków udzielających im pomocy. Było to tzw. trzecie rozporządzenie o ograniczeniach pobytu w Generalnym Gubernatorstwie i odwoływało się do dekretu Adolfa Hitlera z 12 października 1939 roku. W art. I paragraf 4b karze śmierci podlegali zarówno Żydzi opuszczający getta, jak i osoby pomagające uciekinierom oraz ich ukrywające. Śmierci podlegały również osoby zachęcające do takich aktów, a usiłowanie czynu karane było tak samo jak czyn dokonany.
Pod koniec maja 1942 roku Niemcy przeprowadzili akcję deportacyjną ludności żydowskiej. W nocy z 31 maja na 1 czerwca 1942 funkcjonariusze gminy żydowskiej w asyście policji żydowskiej przeprowadzili kontrolę tzw. kart rozpoznawczych, która stała się pretekstem do wywiezienia ok. 5 tysięcy ludzi do obozu zagłady w Bełżcu. 20 czerwca 1942 Niemcy zarządzili zmniejszenie obszaru getta.
28 października 1942 przeprowadzono drugą akcję deportacyjną w wyniku której wywieziono ok. 7 tys. osób, a wiele zamordowano na miejscu. W grudniu 1942 getto podzielono na dwie części: „A” przeznaczoną dla osób zdolnych do pracy oraz „B” dla bezrobotnych, osób starszych i chorych. Linia graniczna przechodziła wzdłuż placu Zgody.
W dniach 13–14 marca 1943 roku Niemcy przeprowadzili akcję likwidacyjną getta. Kierował nią SS-Sturmbannführer Willi Haase. 8 tysięcy Żydów uznanych za zdolnych do pracy zostało przetransportowanych do obozu Plaszow. Około 2 tysięcy zostało zamordowanych na miejscu. Wśród nich były odebrane rodzicom dzieci i chorzy ze szpitali. Ciała ofiar przetransportowano do obozu Plaszow i tam pogrzebano w masowych grobach. Codziennie w dawnym getcie pracowało obozowe komando robocze, którego członkowie sortowali i zabezpieczali pozostawione tam rzeczy.
W getcie krakowskim powstały żydowskie grupy oporu (Żydowska Organizacja Bojowa), które ze wsparciem Armii Krajowej podejmowały różne działania dywersyjne, w tym akcje zbrojne. W odróżnieniu od getta warszawskiego nie doszło tutaj do wybuchu powstania przed likwidacją getta. Wydawana była gazeta dla Żydów – „Gazeta Żydowska”.
Z ok. 70-tysięcznej społeczności żydowskiej w Krakowie wojnę przeżyło ok. tysiąca osób.
Granice getta.
Obszar getta w 1941 był ograniczony następującymi ulicami (opis od północy, zgodnie z ruchem wskazówek zegara, nazwy współczesne):
Tramwaje w getcie krakowskim.
Przez getto przebiegały dwie „aryjskie” linie tramwajowe (pogrubieniem zaznaczono ich przebieg na terenie getta):
Tramwaje pokonywały teren getta bez zatrzymywania się. Czas przejazdu przez jego teren trwał kilka minut (dwa przystanki w okresie przedwojennym). Linia nr „3” była bardziej obciążona, gdyż w „aryjskiej” części Podgórza mieściły się liczne przedsiębiorstwa, a przy ul. S. Czarnieckiego, czyli na terenie getta, siedziba sądów karnych Sądu Grodzkiego w Krakowie oraz więzienie.
Ponieważ tramwaje krakowskie nie miały zamalowanych na niebiesko szyb, tak jak np. w Łodzi, pasażerowie w czasie przejazdu mogli obserwować życie getta. Tramwaje „aryjskie” przejeżdżające przez krakowskie getto służyły czasami do przerzutu większych paczek z prowiantem lub innymi rzeczami, których nie dało się ze względu na wielkość przemycić podczas pieszego przechodzenia przez bramy. Były one wyrzucane z jadących tramwajów w umówionych miejscach. Najbardziej dogodnym miejscem dla tego celu był prawdopodobnie odcinek na ul. Lwowskiej, pomiędzy pl. Zgody a skrzyżowaniem z ul. Józefińską – tym bardziej że według wspomnień T. Pankiewicza największy przemyt do getta szedł nocą właśnie przez bramę przy pl. Zgody.

</doc>
<doc id="292477" url="https://pl.wikipedia.org/wiki?curid=292477" title="Stajnia Pegaza">
Stajnia Pegaza

Teatr Stajnia Pegaza – rozpoczął działalność w 1981 roku w Gdańsku, z inicjatywy Ewy Ignaczak. W 1987 teatr przeniósł się do Sopotu. W 1998 nową siedzibą teatru stał się klub studencki Żak w Gdańsku. W latach 2001-2003 siedzibą teatru był klub Żak w Gdańsku (w nowej lokalizacji). W grudniu 2003 teatr stał się integralną częścią Sopockiej Sceny Off de Bicz. Obecnie Ewa Ignaczak pracuje pod szyldem Teatru Gdynia Główna.
Spektakle Stajni Pegaza są adaptacjami literatury (Günter Grass, Witold Gombrowicz, Thomas Mann i inni), charakteryzują się oszczędnością scenografii, poetyckim skrótem.
Nagrody.
Nagrody indywidualne:

</doc>
<doc id="292479" url="https://pl.wikipedia.org/wiki?curid=292479" title="Anton Makarenko">
Anton Makarenko

Anton Siemionowicz Makarenko (ros. Антон Семёнович Макаренко, ur. 13 marca 1888 w Białopolu, zm. 1 kwietnia 1939 w Moskwie) – radziecki pedagog i pisarz, twórca systemu „wychowania komunistycznego” – teorii i metodologii wychowania w samorządowych kolektywach dziecięcych.
Życiorys.
W 1917 roku ukończył ze złotym medalem Instytut Nauczycielski w Połtawie. Uważał za ważne właściwe wychowanie młodzieży, mówiąc: „Nie ma złej młodzieży, są tylko źli wychowawcy”.
W latach 1920–1935 organizował w Połtawie i Charkowie placówki opiekuńczo-wychowawcze dla bezdomnej i wykolejonej młodzieży, zaś po roku 1935 zajął się głównie pracą pisarską i popularyzatorską. Jego celem było włączenie wychowanków w formę działalności grupowej, zorganizowanej zgodnie z założeniami ideologii komunistycznej. Od Maksyma Gorkiego Makarenko przejął przekonanie, że nawet najbardziej zaniedbany społecznie i moralnie człowiek może ulec przeobrażeniu (co nazwano hipotezą optymistyczną).
System Makarenki obowiązywał w latach pięćdziesiątych i sześćdziesiątych XX wieku w ZSRR i podporządkowanych mu krajach Europy Środkowej, w Rosji, obok innych systemów. Dorobek Makarenki jest znany w wielu krajach świata i wysoko oceniany, jednak zdarza się, że w literaturze specjalistycznej i popularnej pojawiają się objaśnienia jednostronne lub zupełnie błędne.
Makarenko w swoich pracach przedstawił wszechstronny system oddziaływań pedagogicznych na młodzież. Wychodził z założenia, że zadania wychowawcze wynikają z ogólnych zadań budownictwa komunizmu, a podstawowa forma wychowania, jaką stanowi kolektyw, z charakteru nowych socjalistycznych stosunków („krytyczna socjalizmu pozwala stwierdzić, że upolitycznił on wszystkie etapy edukacji”). Według niego styl kolektywu – połączenie wysokich wymagań z zaufaniem i szacunkiem dla ludzi – to tylko odbicie stylu życia społecznego, a jego rozwój dokonuje się przez wytwarzanie systemu więzi społecznych, opartego na dążeniu do wspólnego celu, na solidarności jego uczestników we wspólnej pracy i organizacji życia społecznego. Za ważny element kolektywu Makarenko uważał dobrą organizację, opartą nawet do pewnego stopnia na wzorach wojskowych.
Antoni Makarenko był patronem Szkoły Podstawowej nr 187 na warszawskich Bielanach (obecnie im. Adama Mickiewicza).

</doc>
<doc id="292481" url="https://pl.wikipedia.org/wiki?curid=292481" title="Bengkulu (ujednoznacznienie)">
Bengkulu (ujednoznacznienie)



</doc>
<doc id="292483" url="https://pl.wikipedia.org/wiki?curid=292483" title="Bengkulu">
Bengkulu

Bengkulu – miasto w Indonezji na Sumatrze nad Oceanem Indyjskim; stolica prowincji Bengkulu.
Powierzchnia 151,7 km²; 309 tys. mieszkańców (2010).
Ośrodek turystyczny; rybołówstwo (gł. tuńczyki i makrele); port morski Baoi (wywóz węgla, imbiru, kauczuku).
Założone w 1685 r. przez Brytyjską Kompanię Wschodnioindyjską jako faktoria (handel pieprzem) i garnizon; w 1714 r. wybudowano "Fort Marlborough" (istnieje do dziś); faktoria nie przynosiła spodziewanych dochodów i w 1824 r. została przekazana Holendrom; pozostała w ich rękach aż do II wojny światowej. Od 1945 r. należy do Indonezji.

</doc>
<doc id="292484" url="https://pl.wikipedia.org/wiki?curid=292484" title="Poel">
Poel

Poel, Insel Poel, Ostseebad "(pol. Kąpielisko nadbałtyckie)" – siódma co do wielkości niemiecka wyspa, leżąca na południu Zatoki Meklemburskiej na Morzu Bałtyckim. Wyspa wielkości 36,34 km² jest jednocześnie północną granicą Zatoki Wismarskiej. Poel jest jednocześnie gminą w powiecie Nordwestmecklenburg w kraju związkowym Meklemburgia-Pomorze Przednie, która na 31 grudnia 2020 liczyła 2456 mieszkańców.
Nazwa pochodzi od słowiańskiego słowa "pole".
Historia.
Z powodu swojego strategicznego położenia (kontrola nad zatoką i miastem Wismar) o wyspę często walczyli niemieccy i szwedzcy władcy. W 1612 r. rozpoczęto prace nad fortyfikacjami na wyspie, które ukończono w 1619 r. Okazały się one niewystarczające, bo już w 1629 r. zostały zajęte przez Christiana IV, w 1631 r. zniszczone przez Albrechta von Wallensteina, odbudowane trzy lata później. Wyspa została ostatecznie zajęta w czasie wojny trzydziestoletniej przez Szwedów w 1635 r. W 1648 r. pokój westfalski przydzielił wyspę Szwecji, choć na krótko przejmowały ją: Brandenburgia (w 1675 r.), Dania (1711 r.), Prusy i Hanower (1716 r.). W 1703 r. usunięto fortyfikacje. W czasie wojny siedmioletniej kilkakrotnie plądrowana. W 1803 r. książę Friedrich Franz I wydzierżawił wyspę od Szwecji na 100 lat za 1,25 miliona dalerów (zobacz też Wismar). Szwecja ostatecznie zrzekła się praw do wyspy w 1903 r. W 1927 r. wyspa została połączona mostem z lądem stałym. 3 maja 1945 radzieckie wojska zastąpiły Brytyjczyków na wyspie. Od tego momentu wyspa pozostała w radzieckiej strefie wpływów, a od 1949 r. należała do NRD.
Atrakcje przyrodnicze.
Atrakcją turystyczną wyspy jest klif w pobliżu miejscowości Timmendorf, który podlega intensywnej abrazji.

</doc>
<doc id="292491" url="https://pl.wikipedia.org/wiki?curid=292491" title="Eannatum">
Eannatum



</doc>
<doc id="292492" url="https://pl.wikipedia.org/wiki?curid=292492" title="Madonna Beneois">
Madonna Beneois



</doc>
<doc id="292494" url="https://pl.wikipedia.org/wiki?curid=292494" title="Trilateralizm">
Trilateralizm

Trilateralizm – otwarta współpraca pomiędzy największymi korporacjami z krajów uprzemysłowionych, mająca na celu kontrolę i zarządzanie krajowymi gospodarkami na skalę światową.
Międzynarodowa przestrzeń geoekonomiczna, w skład której wchodzą trzy bieguny: Unia Europejska – USA – Chiny.  O wyłonieniu się tego trójkąta zadecydowały 2 przesłanki:

</doc>
<doc id="292496" url="https://pl.wikipedia.org/wiki?curid=292496" title="Bajronizm">
Bajronizm

Bajronizm – termin użyty po raz pierwszy przez XIX-wieczną krytykę literacką na określenie kilku charakterystycznych cech wczesnej twórczości angielskiego poety, George’a Gordona Byrona. 
Pojęcie to odnosi się głównie do literatury i związane jest ze stworzonym przez G.G. Byrona modelem bohatera romantycznego.
Bajronizm cechuje:
W Polsce model bohatera bajronicznego powielali Adam Mickiewicz, Juliusz Słowacki i inni literaci.

</doc>
<doc id="292502" url="https://pl.wikipedia.org/wiki?curid=292502" title="Cilegon">
Cilegon

Cilegon – miasto w Indonezji na wyspie Jawa w prowincji Banten; powierzchnia 175.50 km ²; 300 tys. mieszkańców (2005).
Ośrodek przemysłowy, produkcja stali; port morski "Ciwandan Port" nad cieśniną Sundajską.

</doc>
<doc id="292508" url="https://pl.wikipedia.org/wiki?curid=292508" title="Wisła (ujednoznacznienie)">
Wisła (ujednoznacznienie)



</doc>
<doc id="292510" url="https://pl.wikipedia.org/wiki?curid=292510" title="Mercedes-Benz klasy S">
Mercedes-Benz klasy S

Mercedes-Benz klasy S − samochód osobowy klasy luksusowej produkowany pod niemiecką marką Mercedes-Benz od 1972 roku. Od 2020 roku produkowana jest siódma generacja modelu.
Pierwsza generacja.
Mercedes-Benz klasy S I został zaprezentowany po raz pierwszy we wrześniu 1972 roku
We wrześniu 1972 roku zaprezentowano następcę modelu W108. Samochód otrzymał kod fabryczny W116. Jest to pierwsza generacja klasy S Nowa S-Klasa, odznaczała się większymi wymiarami zewnętrznymi w stosunku do poprzedniego Mercedesa. Następcą W116 był model Mercedes W126. W szczytowej wersji model W116 był wyposażony w pneumatyczne zawieszenie. Było ono technicznie bardzo skomplikowane, ale gwarantowało bardzo wysoki komfort podróży, zwłaszcza że połączone to było z nietuzinkowymi możliwościami silnika o pojemności 6,9 l. Wersja jest obecnie poszukiwana przez kolekcjonerów.
W116 seryjnie produkowana była jedynie w wersji sedan, ale prototypowo powstała także odmiana kombi. Tylne szyby zapożyczone były od Forda Granada. Ta wersja nadwozia nie była produkowana seryjnie.
W plebiscycie na Europejski Samochód Roku 1974 samochód zajął 1. pozycję. Wersja o wydłużonym o 100 mm rozstawie osi nosiła oznaczenie SEL. Łącznie wyprodukowano 473 035 egzemplarzy W116.
Druga generacja.
Mercedes-Benz klasy S II został zaprezentowany po raz pierwszy w 1979 roku.
We wrześniu 1979 roku zaprezentowano nowe wcielenie Klasy S oznaczone symbolem W126. Samochód przeszedł gruntowne zmiany - m.in. miał linię boczną na wysokości górnej krawędzi błotnika, z boku nadwozia, przy progach, znajdowały się szerokie listwy z tworzywa sztucznego, górne krawędzie listew bocznych, wykonanych również z plastiku, były na tej samej wysokości co zderzak przedni i tylny, przednia ściana samochodu została nieznacznie pochylona do tyłu, nadając pojazdowi bardziej aerodynamiczna sylwetkę, wycieraczki przedniej szyby chowane były pod maską wozu, to m.in. przyczyniało się do korzystniejszego współczynnika oporu powietrza, wynoszącego w tym modelu Cx=0,37. Nadwozie to opracowywano aż 8 lat.
Samochody klasy S miały bardzo skuteczne hamulce, przednie tarcze hamulcowe były wentylowane i we wszystkich modelach seryjnie stosowany był system antyblokujący ABS. Samochody o większych pojemnościach wyposażone były w zawieszenie hydropneumatyczne (Nivo). Budowane były także samochody o wydłużonym nadwoziu i wydłużonym o 14 cm rozstawie osi, pojazdy te oznaczano dodatkową literą L. Na eksport do Kanady i USA produkowano także auta z silnikami wysokoprężnymi. W 1985 roku przeprowadzono facelifting modelu.
Coupe.
Przy okazji premiery drugiej generacji Klasy S jej ofertę poszerzyła także wersja coupe. Wyróżniała się ona inną stylizacją przedniej części nadwozia, przemodelowaną sylwetką i inaczej poprowadzoną linią okien. To pierwszy i jednocześnie przedostatni taki model w ofercie Klasy S - drugi raz tę nazwę używano w latach 2014 - 2020.
Silniki.
Modele do 1985
Modele od 1985
Specjalne warianty.
Dane o produkcji.
Całkowita liczba produkcji wynosi 892 123, z czego 818 063 przypada na sedan, a 74 060 na coupe. 473 209 pojazdów w całkowitej produkcji stanowiły pojazdy pierwszej serii, która powstała dopiero we wrześniu 1985 roku.
Jedną trzecią całkowitej produkcji (ok. 300 000 sztuk) eksportowano do Stanów Zjednoczonych Ameryki. Kolejna jedna trzecia została sprzedana w Niemczech. Reszta była eksportowana głównie do krajów Europy Zachodniej, Japonii i Bliskiego Wschodu. 1465 limuzyn wyprodukowano jako samochód opancerzony.
Trzecia generacja.
Mercedes-Benz klasy S III został zaprezentowany po raz pierwszy w 1991 roku.
Produkcję Mercedesa klasy S oznaczonego kodem fabrycznym W140 rozpoczęto w 1991 roku. Prace projektowe i konstrukcyjne kosztowały ok. 1 miliarda USD. Produkcję limuzyny zakończono w 1998 roku. Do dziś jest to jedno z aut o najlepiej wyciszonym wnętrzu i o bardzo wysokim komforcie jazdy. W tym modelu zastosowano wiele ciekawostek technicznych i unikatowych rozwiązań. Przykładem mogą być podwójne boczne szyby, samoczynne domykanie klapy bagażnika i drzwi, utwardzenie zawieszenia i zmiany charakterystyki wspomagania kierownicy po przekroczeniu 160 km/h. Z uwagi na dostosowanie do bardziej restrykcyjnych przepisów emisji spalin w końcu 1992 roku w modelach z silnikami 400 SE/SEL, 500 SE/SEL i 600 SE/SEL zmodyfikowano katalizatory, co zaowocowało zmniejszoną mocą i minimalnie gorszymi osiągami. Zmniejszyło się za to zużycie paliwa w modelach V8 i V12 w stosunku do starszych silników (286 KM), (326 KM) i (408 KM). W 1998 roku model W140 nie spełniał już wymagań rynku swoimi dużymi rozmiarami i sporym zużyciem paliwa. Mercedes W140 do dzisiaj odznacza się bardzo przestronnym wnętrzem, doskonałą jakością wykonania, bogatym wyposażeniem, wspaniałym komfortem jazdy i dobrymi osiągami.
W140 wprowadziło kilka innowacji w kwestii bezpieczeństwa, które od tej pory stały się powszechne w wielu obecnych pojazdach, m.in.: układ ESP, boczne poduszki powietrzne, podwójne wyciszające dźwięk szyby, domykane drzwi oraz klapy bagażnika czy też podgrzewane wycieraczki.
Wersje limitowane.
W roku 1999 w Stanach Zjednoczonych dostępna była wersja S500 "Grand Edition" w limitowanej ilości 600 egzemplarzy. "Grand Edition" był skonfigurowany w następujący sposób:
Obecnie W140 S500 "Grand Edition" jak i S600 są najbardziej poszukiwanymi egzemplarzami przez kolekcjonerów ze względu na ograniczoną ilość wyprodukowanych egzemplarzy.
Czwarta generacja.
Mercedes-Benz klasy S IV został zaprezentowany po raz pierwszy w 1998 roku.
W porównaniu do poprzednika zmieniono stylistykę na bardziej opływową. Sztandarowym modelem był S600, najmocniejszym natomiast wersja S65 AMG, która wytwarzana była wyłącznie na zamówienie, a cena takiego modelu wynosiła 1 080 000 zł. Różnił się on głównie zmienionym silnikiem, udoskonalonym przez AMG. Dodatkowo dochodziła zamiana seryjnych zderzaków i progów na bardziej aerodynamiczne, hamulce ceramiczne o zwiększonej średnicy z przodu oraz z tyłu, zawieszenie, a także inne zestrojenie skrzyni biegów. Również wnętrze uległo nieznacznej modyfikacji, tj. fotele, zegary oraz dodatki z firmy AMG. Mercedes oferował w wyposażeniu dodatkowym zwykłych modeli pakiet AMG i auto przypominało do złudzenia wersję S65.
W 2002 roku auto przeszło face lifting. Zostały wprowadzone małe zmiany kosmetyczne oraz kilka drobnych poprawek technicznych.
Piąta generacja.
Mercedes-Benz klasy S V został zaprezentowany po raz pierwszy w 2005 roku.
Samochód otrzymał kod fabryczny W221. W porównaniu do poprzednika całkowicie została zmieniona stylistyka. Wzorce zaczerpnięto od większego i luksusowego Maybacha. Jedynym rodzajem nadwozia tak jak we wcześniejszych seriach klasy S jest limuzyna w wersji podstawowej i wersji Long (limuzyna długa), w której zwiększono ilość miejsca w tylnej części kabiny osobowej, przez co samochód jest dłuższy. Na rynku północnoamerykańskim samochód dostępny jest jedynie w wersji o przedłużonym rozstawie osi. W kwietniu 2009 roku zaprezentowano odmłodzony model W221.
Wersje silnikowe.
Moc silników klasy S waha się między 150 kW (204 KM) a 400 kW (544 KM) w wersji podstawowej oraz między 150 kW (204 KM) a 463 kW (630 KM) w wersji długiej (L).
Od 2011 roku samochód oferowany był z pierwszym w historii klasy S silnikiem 4-cylindrowym, jest to wysokoprężna jednostka o pojemności 2,1 litra.
Szósta generacja.
Mercedes-Benz klasy S VI został zaprezentowany po raz pierwszy w lipcu 2013 roku.
Pojazd został zaprezentowany 15 maja 2013 roku w Hamburgu. Stylistyka nadwozia nawiązuje do ówczesnych wcieleń modeli CLA i CLS. Współczynnik oporu aerodynamicznego nadwozia Cx obniżono do 0,24 lub 0,23 (w zależności od wersji).
Zawieszenie pojazdu oparte jest na pneumatycznym układzie Airmatic znanym z poprzednich generacji modelu. Cała karoseria wykonana została z aluminium, w porównaniu z poprzednikiem wzrosły nieznacznie wymiary nadwozia, zachowano przy tym taki sam rozstaw osi. Masa własna wzrosła o kilkadziesiąt kg. Do oświetlenia wykorzystano wyłącznie diody typu LED. Napęd przenoszony jest na oś tylną poprzez 7-biegową automatyczną skrzynię biegów G-Tronic. Pojazd oferowany jest w wersji ze standardowym oraz przedłużonym rozstawem osi.
Sprzedaż rozpoczęła się w sierpniu 2013 roku. W lipcu 2013 roku Mercedes zaprezentował wersję S63 AMG. Samochód napędzany jest benzynowym silnikiem V8 o pojemności 5,5 l. Jednostka rozwija moc 585 KM i dysponuje momentem obrotowym 900 Nm. Auto oferowane będzie w dwóch rozstawach osi (zwykły lub przedłużony), do wyboru będą też dwa rodzaje napędu (na tylną lub obie osie). Najwolniejsza odmiana przyspiesza do 100 km/h w 4,4 s i rozpędza się maksymalnie do 250 km/h.
W sierpniu 2013 roku Mercedes zaprezentował odmianę hybrydową klasy S – S500 Plug-In Hybrid. Samochód napędzany jest doładowanym silnikiem V6 o pojemności 3 litrów i mocy 333 KM (245 kW) i silnikiem elektrycznym generującym dodatkowo 80 kW. Samochód rozpędza się do 100 km/h w 5,5 s, zużywa średnio w cyklu pomiarowym 3 l paliwa na 100 km, a w trybie elektrycznym może przejechać do 30 km.
W listopadzie 2013 roku zaprezentowano najmocniejszy w ofercie model S65 AMG. Pod maską znalazł się dwunastocylindrowy motor w układzie V wspomagany dwiema turbosprężarkami. By zoptymalizować procesy spalania (jednostka spełnia normę emisji spalin Euro 6) zastosowano układ zapłonowy typu Twin Spark. Jednostka ma wykonany ze stopów aluminium blok i odlany z wysokogatunkowej stali, kuty wał korbowy. Silnik rozwija moc 630 KM i dysponuje maksymalnym momentem obrotowym 1000 Nm. Auto rozpędza się do 100 km/h w 4,3 s i osiąga - ograniczoną elektronicznie - prędkość maksymalną - 250 km/h.
W styczniu 2014 roku podczas targów motoryzacyjnych w Detroit zaprezentowano nowy w ofercie model S600. Pod maską pojazdu znalazł się dwunastocylindrowy motor w układzie V wspomagany dwiema turbosprężarkami o pojemności 6,0-litrów i mocy 530 KM z systemem start-stop. Sztandarowy pojazd oferowany jest wyłącznie w wersji z dłuższym rozstawem osi oraz z nową listą wyposażenia seryjnego obejmującą m.in. zawieszenie Magic Body Control z systemem skanowania drogi Road Surface Scan, w pełni LED-owe oświetlenie oraz układ PRE-SAFE, który przygotowuje auto do zderzenia. Wraz z odmianą S600 do listy opcjonalnego wyposażenia każdego modelu klasy S dodano wyświetlacz typu head-up oraz gładzik ułatwiający sterowanie systemem multimedialnym.
W kwietniu 2014 roku - na konferencji prasowej zorganizowanej przy okazji salonu motoryzacyjnego w Nowym Jorku - Mercedes klasy S otrzymał od dziennikarzy motoryzacyjnych prestiżową nagrodę 2014 World Luxury Car.
W październiku 2014 roku Mercedes-Benz poinformował, że w zaledwie rok od wprowadzenia na rynek klasy S typoszergu W222 firma dostarczyła nabywcom już 100 tys. egzemplarzy. To rekord w historii istnienia Mercedesa klasy S.
2 kwietnia 2015 roku, na salonie motoryzacyjnym w Nowym Jorku, ogłoszono, że Mercedes klasy S zdobył prestiżowy tytuł World Luxury Car of the Year 2015.
Coupe/cabriolet.
W 2014 roku Mercedes powrócił do nazwy S Coupe, przywracając ją dla nowego modelu w gamie, który zastąpił coupe CL. Pomimo podobnej nazwy, Klasa S Coupe zyskała zupełnie inny wygląd nadwozia, nie dzieląc z sedanem żadnych wspólnych elementów. Po raz pierwszy w historii, ofertę tej wersji wzbogacił także cabriolet z miękkim składanym dachem.
Siódma generacja.
Mercedes-Benz klasy S VII został zaprezentowany po raz pierwszy w 2020 roku.
Siódma generacja oznaczona kodem fabrycznym W223 (wersja przedłużana – V223) trafiła do zaawansowanej fazy rozwoju w 2018 roku. Samochód został zaprezentowany oficjalnie 2 września 2020 roku, przechodząc istotne zmiany na tle dotychczas produkowanego modelu. Jest nie tylko dłuższy i szerszy, ale i otrzymał zaawansowane rozwiązania techniczne włącznie z możliwością zautomatyzowanej jazdy na poziomie SAE 3. Charakterystycznym elementem przodu są smuklejsze reflektory, a także większa atrapa chłodnicy. Z boku uwagę zwracają chowane klamki (opcja) aktywujące się po naciśnięciu, a z tyłu pojawiły się podłużne, dwuczęściowe lampy. Karoserię samochodu w ponad 50% wykonano z aluminium, a współczynnik oporu powietrza jest bardzo niski i wynosi od 0,22 (zależnie od wersji). 
Gruntowne zmiany zaszły w kabinie. W kokpicie dominuje ogromny, dotykowy ekran nowej generacji systemu multimedialnego MBUX, zamontowany pod kątem na konsoli centralnej. Nawiewy zostały ulokowane wyżej, a wyświetlacz w miejscu zegarów (opcjonalnie w technice 3D) jest większy oraz pozbawiony daszku. Zredukowana została też liczba przycisków i przełączników. Opcjonalny wyświetlacz head-up wskazuje informacje w technice rozszerzonej rzeczywistości (AR), nakładając do widok za szybą np. animowane strzałki i ułatwiając w ten sposób nawigację do celu. Klasa S W223 oferuje też m.in. fotele z rozbudowanym masażem oraz zaawansowaną obsługę głosową oraz rozwiązania niedostępne w poprzedniku, takie jak czołowe poduszki powietrzne dla podróżujących z tyłu czy zawieszenie E-Active Body Control z możliwością automatycznego podniesienia nadwozia w razie wykrycia ryzyka kolizji bocznej.
Jedynym dostępnym wariantem klasy S serii 223 z silnikiem V12 jest to wersja Mercedes-Maybach S. W gamie zabraknie coupe i kabrioleta, które trwale znikną z oferty.

</doc>
<doc id="292514" url="https://pl.wikipedia.org/wiki?curid=292514" title="Mercedes-Benz klasy E">
Mercedes-Benz klasy E

Mercedes-Benz klasy E – samochód osobowy klasy wyższej produkowany pod niemiecką marką Mercedes-Benz od 1993 roku. Od 2023 roku produkowana jest szósta generacja modelu.
Pierwsza generacja.
Mercedes-Benz klasy E I zadebiutował po raz pierwszy w 1993 roku.
Samochód był niczym innym, jak tylko nieznacznie zmodernizowanym modelem 124 znanym pod kodem fabrycznym W124, który pierwsza generacja klasy E zachowała. Samochód zmienił nazwę w ramach porządków w nazewnictwie Mercedesa, pozostając w produkcji jeszcze przez kolejne 4 lata do 1997 roku. Od poprzednika pierwsza generacja Klasy E odróżniała się innym kształtem reflektorów, innym wypełnieniem tylnych lamp i kosmetycznymi zmianami w układzie deski rozdzielczej. Zmiany pojawiły się też w zakresie techniki i jednostek napędowych.
Samochód oferowano w 4 wersjach nadwoziowych – sedan, kombi, coupe oraz kabriolet.
Coupe/cabriolet.
Równolegle modernizację i nową nazwę zyskały czteromiejscowe odmiany coupe oraz cabriolet. Odróżniały się one bezramkowymi drzwiami, sportową sylwetką i innymi kodami fabrycznymi. Do nazwy „E Coupe” Mercedes powrócił dopiero 12 lat później, w 2009 roku.
Druga generacja.
Mercedes-Benz klasy E II został zaprezentowany po raz pierwszy w lipcu 1995 roku.
Samochód zyskał kod fabryczny W210 dla wersji sedan i S210 dla odmiany kombi. Podczas projektowania modelu wykorzystano około 30 innowacji technologicznych, co między innymi pozwoliło uzyskać współczynnik oporu równy 0,27. Auto w stosunku do poprzednika urosło o 50 mm na długość i, nieznacznie, na szerokość o ok. 10 mm.
Model W210 można było zamówić w trzech liniach stylistycznych: Classic, Elegance oraz Avantgarde (co było nowością w stosunku do W124, ale pomysł ten narodził się już w 1993 roku w klasie C). Każda z wersji mogła występować z każdym z dostępnych silników, również do każdej z 3 linii stylistycznych klient mógł wybrać bogate, dodatkowe wyposażenie. Dla tych, którzy przywiązywali szczególną uwagę do sportowego wizerunku auta możliwe było zamówienie modyfikacji pojazdu przez firmę AMG – dotyczyło to zarówno tylko modyfikacji stylistycznych jak i całego auta. Odpowiednikiem coupe oraz kabrioletu tego modelu był model W208.
Ceny auta zaczynały się od 50 tysięcy DM do prawie 150 tys. DM za wersje AMG. Łącznie do końca produkcji w 2002 roku wyprodukowano 1 374 199 sedanów i 279 238 modeli kombi.
Na początku roku 1997, E-klasa doczekała się pierwszych modyfikacji. Zniknęły przestarzałe rzędowe silniki 6-cylindrowe E280 i E320 na rzecz nowych – mocniejszych, ekonomiczniejszych i bardziej ekologicznych. Także silnik E230 doczekał się swojego następcy, sześciocylindrowego E240. Oprócz silników benzynowych, Mercedes zaprezentował nowego Diesla: E 300 Turbodiesel znanego z klasy S (W140). W tamtym czasie było to najszybsze osobowe auto klasy średniej z silnikiem Diesla.
Nowe silniki to także rozwój napędu w W210: 4Matic i nowe automatyczne skrzynie. Mimo przejęcia nazwy po poprzedniku, nowy 4Matic był inny. To permanentny napęd na cztery koła, z trzema otwartymi dyferencjałami, sprzęgnięte z seryjnie montowanym ESP. Napęd był rozłożony 35%-65% (przód-tył) na stałe. Takie połączenie pozwoliło na uzyskaniu wysokiej bezawaryjności przy stosunkowo dobrych osiągach trakcyjnych. Każde auto można było zamówić z nową, elektroniczną skrzynią automatyczną o 5-przełożeniach. Stanowiło to standard dla silników powyżej trzech litrów i wszystkich wersji 4Matic. Przy okazji modyfikacji napędu, zmieniono także elektronikę: rozbudowana szyna CAN rozsiana po całym aucie, nowe zegary z wyświetlaczem wielofunkcyjnym i systemem ASSYST oraz kluczyk elektroniczny.
W połowie 1997 roku wycofany został z produkcji E420 na rzecz E430 – oparty na technologii silników V6. Z tego miejsca AMG zmodyfikowało swoją ofertę: nowe E55 AMG dysponowało mocą 354 KM, które było oparte na nowym V8. Wersję E430 można było zamówić w wersji 4Matic.
Zmodyfikowano również ofertę na eksport. Klienci z krajów: Grecja, Portugalia i Włochy mogli zamówić E-klasę z silnikiem E250 Turbodiesel oraz E200 Kompressor.
Gama odbiorców była tak szeroka, że dla klientów wymagających większej ochrony produkowano wersje opancerzone B4 (Guard) – ochrona przed bronią strzelecką. Modelem W210 poruszali się wszyscy od wysokich ranga dygnitarzy po taksówkarzy. Dla tych najbardziej oszczędnych do wyboru była opcja z silnikiem przystosowanym na ester metylowy oleju roślinnego (biopaliwo), w którym zastosowano w nim dodatkowy podgrzewacz paliwa. Nowością było to, że wersje specjalnie nie były produkowane bezpośrednio przez Mercedesa. Daimler dostarczał jedynie samochód przygotowany pod modyfikację dla firm, które się tym zajmowały. Najczęściej były to T-modell lub T-modell z przedłużonym rozstawem osi. Na ich bazie wyprodukowano karetki, wersje watykańskie, karawany czy kilkuosobowe limuzyny na bazie modelu sedan. Producentami tych wersji byli m.in. Binz z miejscowości Lorch, Miesen z Bonn, Pollman z Bremy czy Visser z Leeuwarden w Holandii.
W lipcu 1999 nastąpił face lifting W210. Zaoferowano 1800 różnych udoskonaleń, począwszy od nowej gamy 5- i 6-cylindrowych silników CDI, kończąc na bogatszym wyposażeniu standardowym: wielofunkcyjna kierownica wraz z nowymi zegarami, pół-elektryczne fotele, ESP, kurtyny powietrzne. Zmiany dotknęły również karoserię: smuklejsza maska, zderzaki i błotniki zostały bardziej zintegrowane, w lusterkach pojawiły się kierunkowskazy. Wszystko miało na celu upodobnić E-klasę do istniejącej już rok na rynku nowej klasy S – W220 – i nadchodzącej klasy C – W203.
Kontrowersje.
Samochody podatne są na korozję nadwozia – pojawia się ona na rantach nadkoli, drzwi, progach oraz tylnej klapie. Stosunkowo często zdarzają się usterki instalacji elektrycznej. Do typowych usterek można też zaliczyć korozję metalowych przewodów chłodnicy oleju automatycznej skrzyni biegów (gdy przerdzewieją skrzynia traci olej). Użytkownicy skarżą się też na nieszczelne bagażniki.
Kalendarz produkcji W210.
1995:
1996:
1997:
1998:
1999:
Wyposażenie.
Każdą z trzech wersji wyposażono w cztery elektryczne szyby, elektroniczny immobilizer, centralny zamek z kluczem na fale podczerwone, filtry przeciwpyłkowe czy trzecie światło stop zainstalowane w tylnej półce. W zakresie bezpieczeństwa E-klasa była maksymalnie wyposażona: poduszki powietrzne, system ABS i oczywiście pirotechniczne napinacze pasów; w opcji ETS. Z czasem pojawił się system wspomagający hamowanie BAS oraz poprawiona elektronika kontrolująca jazdę: ASR oraz ESP – dla najmocniejszych modeli w standardzie. Zoptymalizowana karoseria z dużymi strefami kontrolowanymi zgniotu pozwoliła zapewnić najwyższe bezpieczeństwo pasażerom.
Wprowadzenie technologicznych nowości pozwoliło zwiększyć także komfort podróżowania. Możliwe było doposażenie pojazdu w czujnik deszczu, system ułatwiający parkowanie PTS, a klimatyzacja automatyczna Thermatic posiada czujnik jakości powietrza oraz pełne dwustrefowe sterowanie. Można dodać ze lista wyposażenia dodatkowego jest długa (zawiera kilkaset wariantów) a wszystko zależało od preferencji i zasobności portfela kupującego.
Modele i warianty silnikowe.
Prędkość maksymalna dla modeli T (kombi) jest od 5 do 13 km/h mniejsza niż w limuzynie.
Prędkość maksymalna dla modeli T (kombi) jest od 3 do 13 km/h mniejsza niż w limuzynie.
Trzecia generacja.
Mercedes-Benz klasy E III został zaprezentowany po raz pierwszy w 2002 roku.
Samochód otrzymał kod fabryczny W211 dla wersji sedan i S211 dla wersji kombi. W przeciwieństwie do poprzednika, trzecia generacja Klasy E zyskała bardziej obłe kształty i większe, dwuczęściowe tylne lampy. Z przodu z kolei po raz drugi i zarazem przedostatni w dziejach tego modelu pojawiły się charakterystyczne, podwójne reflektory.
W 2006 roku Klasa E III została poddana drobnej modernizacji stylistycznej. W jej ramach zmieniono kształt przedniego zderzaka, przemodelowano kształt atrapy chłodnicy oraz zmieniono wypełnienie tylnych lamp w wersji sedan, w wersji kombi zaś zrezygnowano z tylnych lamp w technologii LED.
Nieco wcześniej (w czerwcu 2004 roku) została zmieniona gama oferowanych silników. Ponadto, zmodyfikowano także listę dostępnych wersji wyposażenia i materiałów użytych do wykończenia wnętrza.
Podobnie jak poprzednik, Klasa E spod znaku W211 oferowana była tylko w dwóch wersjach nadwoziowych – jako sedan i kombi.
Czwarta generacja.
Mercedes-Benz klasy E IV zadebiutował po raz pierwszy w 2009 roku.
Samochód otrzymał kod fabryczny W212 dla wersji sedan oraz S212 dla wersji kombi. Czwarta generacji Klasy E była zarazem najbardziej zaawansowanym technicznie modelem w historii marki w momencie premiery. Sprzedaż w Polsce ruszyła w maju 2009. W lipcu dołączyła odmiana coupé oparta na płycie podłogowej Klasy C (model W204), a we wrześniu – kombi.
W listopadzie 2011 klasa E doczekała się tzw. małego liftingu, zmieniono światła dzienne LED, wyświetlacz zegara na kolorowy, całkowicie zrezygnowano z pięciobiegowych przekładni automatycznych, zastępując je skrzynią 7G PLUS. Po kolejnym miesiącu przeniesiono drążek zmiany biegów i umieszczono przy kierownicy (wzorem Mercedesa S i CL), zmieniono również kierownicę na trójramienną, wyposażoną dodatkowo w manetki do zmiany biegów.
W grudniu 2012 roku Mercedes-Benz zaprezentował czwartą generację Klasy E po największej modernizacji w historii modelu. W jej ramach całkowicie zmieniono wygląd przodu, wypełnienie tylnych lamp i przedni kokpit. Największą zmianą okazały się przednie reflektory, które po raz pierwszy od czasu premiery drugiej generacji w 1995 roku przestały być dwuczęściowe i przyjęły zamiast tego zintegrowany, owalnopodobny kształt ze zintegrowanymi światłami do jazdy dziennej w technologii LED. We wnętrzu pojawiło się nowe koło kierownicy, zmodernizowany kokpit, nowe elementy wyposażenia i nowe materiały wykończeniowe.
Coupe/cabriolet.
W 2009 roku Mercedes powrócił do używania nazwy E Coupe po 12 latach przerwy z powodu porządków w nazewnictwie. Wersja Coupe i Cabriolet zyskała inaczej stylizowane nadwozie, przemodelowane reflektory i inną, bardziej sportową sylwetkę nadwozia. Model oparto na bazie mniejszej Klasy C.
Silniki.
Nowa E-klasa będzie miała w ofercie 4-, 6- i 8-cylindrowe silniki. Najsłabsza jednostka benzynowa (E 200) ma 184 KM i 270 Nm momentu obrotowego. Kolejna w ofercie jest E 250 – 204 konie mechaniczne i 310 Nm. Wyżej plasuje się E 350 CGI – 292 konie mechaniczne i 365 Nm oraz E 500 – 387 koni mechanicznych i 530 Nm. Na szczycie oferty znajduje się wersja E 63 AMG z silnikiem o mocy 557 KM.
E 200 CDI ma 136 koni mechanicznych i 360 Nm momentu obrotowego. E 220 CDI osiąga moc 170 koni mechanicznych i maksymalny moment 400 Nm. E 250 CDI generuje 204 konie mocy i 500 Nm. Najmocniejszym dieslem jest 3-litrowy E 350 CDI o mocy 231 koni mechanicznych i momencie o wartości nawet 540 Nm.
Pod koniec 2010 roku Mercedes-Benz oficjalnie przedstawił na swojej stronie internetowej model klasy E z fabryczną instalacją zasilania sprężonym gazem ziemnym (CNG). Samochód został oznaczony przez producenta jako E 200 NGT (skrót od Natural Gas Technology). Silnik generuje 163 konie mocy i 240 Nm. W maju 2011 roku Mercedes E 200 NGT otrzymał prestiżowy tytuł ekologicznej taksówki roku.
W 2011 roku Mercedes-Benz W212 doczekał się także wersji elektrycznej Brabus High Performance 4WD Full Electric, która napędzana jest przez cztery, montowane w kołach silniki elektryczne o łącznej mocy 435 KM, rozwijające 320 Nm momentu obrotowego. Auto z takim napędem przyspiesza od 0 do 100 km/h w 6,9 s. Firma Brabus nie wyklucza wyprodukowania limitowanej serii Brabus High Performance 4WD Full Electric.
Piąta generacja.
Mercedes-Benz klasy E V zadebiutował po raz pierwszy w 2016 roku.
Wersja sedan otrzymała kod fabryczny W213, odmiana kombi S213, a podwyższona All Terrain V213. Nowa E klasa została zaprezentowana w styczniu 2016 roku na Detroit Auto Show. Stylistycznie nawiązuje on w dużym stopniu do droższego modelu W222. Rozpoczęcie sprzedaży miało miejsce wiosną 2016 roku.
Według Mercedesa cały proces opracowania auta zajął ponad 48 miesięcy. W tym czasie zostało wyprodukowane 1200 prototypów które przejechały ponad 12 milionów kilometrów w najcięższych warunkach pogodowych, poczynając od temperatur poniżej zera i w śniegu, aż po najgorętsze pustynie świata. Prototypy samochodu przeszły przez ponad 10 tysięcy testów autonomicznego hamowania oraz 5 tysięcy zmian pasa ruchu bez udziału kierowcy. Nad nową E klasą pracowało zaś ponad 1200 inżynierów z całego świata.
Coupe/cabriolet.
Trzecia odsłona sportowego wariantu Klasy E ujrzała światło dzienne w 2017 roku. Podobnie jak poprzednik, zyskała odmienną, bardziej sportową sylwetkę nadwozia i zupełnie inaczej stylizowany tył. Ofertę podobnie wzbogaciła wersja cabriolet z miękkim, składanym dachem.
Modernizacja.
W 2020 roku została zaprezentowana piąta generacja Klasy E po gruntownej modernizacji. Jej zakres był podobnie rozległy, co w przypadku poprzednika, który również przeszedł równie duże zmiany w 2012 roku. Samochód otrzymał zmodyfikowany kształt reflektorów, inny przedni zderzak, zmieniony kształt atrapy chłodnicy i przemodelowany kokpit. Najwięcej zmienił się z tyłu – jednoczęściowe lampy zastąpiły węższe, dwuczęściowe zachodzące na klapę bagażnika (w przypadku wersji sedan).
Funkcje specjalne.
Zaawansowane funkcje modelu W213 zostały przedstawione na prezentacji technologicznej w lipcu 2015. Nadchodząca E klasa ma być nowym krokiem Mercedesa w kierunku autonomicznej jazdy. Przyczynić ma się do tego dziewięć całkowicie nowych systemów wspomagających kierowcę. Samochód będzie również posiadał wiele funkcji będących już zaadaptowanych w najnowszej S klasie W222, lecz zgodnie z obietnicami Mercedesa ma je "przenieść na całkowicie nowy poziom".
Wiele czujników, kamer i radarów ma pozwolić na pół-autonomiczną jazdę. Nowoczesny autopilot (nazywany Intelligent Drive) pozwala nowej E klasie pokonywać zakręty, zachowując jednocześnie bezpieczną odległość od wolniejszych pojazdów poruszających się z przodu pojazdu aż do maksymalnej prędkości 210 km/h (130 mph). W przypadku gdy komputer wykryje zagrożenie wymagające natychmiastowej reakcji kierowcy, system użyje ostrzeżenia dźwiękowego oraz świetlnego na przedniej szybie, wyświetlając ostrzeżenie o wymaganym niezwłocznym przejęciu kontroli nad pojazdem.
Systemy bezpieczeństwa.
Samochód aktywnie skanuje całe otoczenie wokół pojazdu w poszukiwaniu innych pojazdów, pieszych, odczytuje również linie na drodze, oraz znaki drogowe i podejmuje niezbędne decyzje w zależności od określonej sytuacji. Jest w stanie również samodzielnie dostosowywać prędkość w zależności od pojawiających się znaków drogowych.
Asystent aktywnego hamowania będzie ostrzegał i zapobiegał potencjalnym kolizjom. System ten w nowej E klasie jest zdolny do wyświetlania świetlnych (pisemnych) ostrzeżeń o potencjalnym niebezpieczeństwie, jak też automatycznego hamowania w przypadku stwierdzenia bezpośredniego zagrożenia.
System ten jest również zdolny do wykrywania i analizowania ruchu drogowego oraz zapobiegania niebezpiecznym manewrom zarówno ze strony innych kierowców, jak i pieszych. Gdy wykryje zagrożenie będzie próbował je ominąć i uniknąć wypadku.
System wzajemnej komunikacji w który jest wyposażony komputer pokładowy, umożliwia porozumiewanie się samochodu z innymi autami wyposażonymi w podobne funkcje i wzajemne ostrzeganie się o niebezpieczeństwach na drodze.
W przypadku gdy zostanie stwierdzona nieunikniona kolizja boczna, komputer automatycznie wyrzuci boczne poduszki powietrzne by oddzielić pasażerów od strefy bezpośredniego uderzenia w pojazd.
Specjalna aplikacja na telefony komórkowe (smartfony) umożliwi zdalne parkowania auta, otwieranie i zamykanie drzwi oraz uruchamianie i wyłączanie silnika.
Silniki.
Nowa E-klasa będzie miała w ofercie 4-, 6- i 8-cylindrowe silniki. Najsłabsza jednostka benzynowa (E 200) ma 184 KM i 300 Nm momentu obrotowego. Kolejna w ofercie jest E350e – 211 koni mechanicznych i 350 Nm. Wyżej plasuje się E43 AMG – 401 koni mechanicznych i 521 Nm i E63 AMG mający 571 koni mechanicznych i 750 Nm. Na szczycie oferty znajduje się wersja E63 AMG S z silnikiem o mocy 612 KM i 850 Nm momentu obrotowego.
E220d ma moc 194 koni mechanicznych i 400 Nm momentu obrotowego. E350d osiąga moc 258 koni mechanicznych i maksymalny moment obrotowy 620 Nm.
Szósta generacja.
Mercedes klasy E VI został po raz pierwszy zaprezentowany na początku 2023 roku. Pojazd oznaczono kodem W214 dla wersji sedan, a dla kombi S214. Oficjalna premiera odbędzie się wiosną 2023 roku. 

</doc>
<doc id="292521" url="https://pl.wikipedia.org/wiki?curid=292521" title="Mercedes-Benz 190">
Mercedes-Benz 190

Mercedes-Benz 190 – samochód osobowy typu sedan klasy średniej produkowany przez koncern Daimler-Benz w latach 1982 - 1993.
Historia i opis modelu.
Był to pierwszy Mercedes-Benz klasy średniej. 190 pojawił się na rynku 8 grudnia 1982 roku pod kodem fabrycznym W201, produkcję zakończono w lutym 1993 roku w Sindelfingen, a we wrześniu 1993 roku w Bremie. Wyprodukowano 1 879 629 egzemplarzy.
Auto napędzane było silnikami diesla o pojemności od 2,0 do 2,5 litra (72-126 KM w tym Turbo) oraz silnikami benzynowymi o pojemności od 1,8 do 2,6 litra (90-160 KM). Powstały także sportowe odmiany znane pod nazwą Cosworth 2.3-16v (185 KM), Evolution 2.5-16v (195-204 KM) i Evolution II 2.5-16v (235 KM). Model ten został zastąpiony w 1993 r. przez klasę C.
Odmiennie niż w przypadku innych modeli, w których oznaczenie cyfrowe modelu oznaczało pojemność skokową silnika, tutaj „190” oznacza jedynie nazwę handlową typoszeregu W201. Według ogólnie przyjętych w firmie Daimler-Benz zasad, np. model dwulitrowy z silnikiem wysokoprężnym powinien zwać się Mercedes-Benz 200D, to oznaczenie nosiły jednak Mercedesy W123 i W124 z silnikiem o takiej pojemności.
Wraz z premierą "190" w Stuttgarcie narodziło się całkiem nowe pokolenie niewielkich limuzyn, konkurujących z przebojowym BMW serii 3. Z jednej strony Mercedes zaczął walczyć o młodszych klientów, z drugiej - wprowadził oszczędniejsze silniki i konstrukcję zawieszenia, które znalazły później zastosowanie w większych modelach (m.in. W124).
Prace nad nowym typoszeregiem - ukrytym pod pseudonimem "Ushido" - ruszyły w 1976 roku i w ciągu 6 lat pochłonęły około 2 mld marek. Na potrzeby "190" powstała nowa fabryka w Bremie, rozbudowano także zakład produkcji jednostek napędowych w Sindelfingen. Poza kilkudziesięcioma wykonanymi ręcznie prototypami niemieccy inżynierowie skonstruowali, aż 70 wersji nowego, wielowahaczowego zawieszenia tylnego, w którym każde koło prowadzone było za pośrednictwem pięciu osobnych drążków. Ostateczna decyzja o produkcji samochodu zapadła w czerwcu 1978 r.
Zaprojektowane przez Bruno Sacco nadwozie W201 wykorzystywało doświadczenia zdobyte w trakcie projektowania klasy S (W126) z 1979 roku. Wygładzone linie, zderzaki z tworzywa i dodatkowe osłony pozwoliły na osiągnięcie niewielkiego współczynnika oporu powietrza 0,33.
"190" była o 30,5 cm krótsza, o 10,8 cm węższa i o 5,5 cm niższa od ówczesnego W123 (dł./szer./wys.: 444,8/167,9/138,9 cm). Zastosowanie stali o wysokiej wytrzymałości pozwoliło osiągnąć masę auta na poziomie 1,2 t. Dla porównania, "200" ważyła co najmniej 1360 kg.
Mercedesy 190 oprócz rodzimych tunerów były także modyfikowane przez pochodzącą z Wielkiej Brytanii firmę 190E Cosworth. Zmodyfikowane silniki bazowały na popularnym mercedesowskim motorze 2.3 E. Cosworth'y wytwarzane były w dwóch wersjach silnikowych: 2.3 16v (185 KM) i 2,5 16v (195-235 KM). Auto odznaczało się również delikatnym tuningiem optycznym. Mercedes-Benz 190 Cosworth jest bardzo rzadko spotykany, zwłaszcza na polskich drogach. Najwięcej egzemplarzy tego modelu jeździ po Wielkiej Brytanii.
Trzykrotny mistrz świata Formuły 1 Ayrton Senna po raz pierwszy zwrócił na siebie uwagę podczas wyścigu pokazowego zorganizowanego z okazji otwarcia Nürburgringu w 1984 roku. Dwudziestu zawodników, w tym takie gwiazdy jak Niki Lauda czy Keke Rosberg jechało takimi samymi Mercedesami 190E 2.3 16 z serii wyścigów turystycznych. Wyścig wygrał Senna.
We wrześniu 1983 roku na torze wyścigowym Nardo we Włoszech Mercedesy 190 E 2.3-16 ustanowiły trzy światowe rekordy szybkości przejazdu: na dystansie 25 tys. km, 25 tys. mil oraz 50 tys. km. Najdłuższą próbę ciągłej jazdy (postoje wyłącznie na tankowanie i krótki pit stop) pokonano w czasie 201 godzin 39 minut i 43 sekund (8 dób i 15 godzin).'

</doc>
<doc id="292522" url="https://pl.wikipedia.org/wiki?curid=292522" title="Mercedes-Benz klasy C">
Mercedes-Benz klasy C

Mercedes-Benz klasy C – samochód osobowy klasy średniej produkowany pod niemiecką marką Mercedes-Benz od 1993 roku. Od 2021 roku produkowana jest piąta generacja modelu.
Pierwsza generacja.
Mercedes-Benz klasy C I został zaprezentowany po raz pierwszy w 1993 roku.
Samochód zaprezentowano w 1993 roku jako następcę modelu 190. Samochód zyskał kod fabryczny W202 i utrzymany był w nowym kierunku stylistycznym marki oraz nowym porządku nazewniczym, który zapoczątkowała właśnie pierwsza generacja klasy C.
Wersja kombi nosiła oznaczenie fabryczne S202. W plebiscycie na Europejski Samochód Roku 1994 model zajął 3. pozycję (za Fordem Mondeo MkI i Citroënem Xantią) i trafiła do produkcji w 1996 roku. Oprócz tego, w tym samym roku samochód zdobył tytuł "North American Car of the Year".
W porównaniu do poprzednika miał smuklejsze linie nadwozia, oferował więcej miejsca w środku oraz posiadał udoskonalone systemy aktywnego i pasywnego bezpieczeństwa pasażerów. Komfort został dostrzegalnie ulepszony, nawet jeśli pozorne różnice były niezauważalne. W standardzie znalazły się pełnowymiarowa poduszka powietrzna kierowcy, system bezpieczeństwa bocznego uderzenia, system ABS, wspomaganie kierownicy, pięciostopniowa manualna skrzynia biegów oraz centralny zamek. Ceny były minimalnie wyższe od Mercedesa-Benza 190.
Następną innowacją był pomysł na inny design i linie stylizacji: obok wersji podstawowej Base, która od 1995 została nazywana Classic, były dostępne trzy inne wersje: Esprit, Elegance i Sport. Te trzy warianty stanowiły około ⅓ wszystkich sprzedanych samochodów.
W kwietniu 1993 roku koncern zaprezentował na targach we Frankfurcie W202 z silnikami C180, C200, C220, C280, C200D, C220D, C250D. Nie minęło pół roku, a już we wrześniu dodano C36 AMG, którego sprzedaż ruszyła na początku 1994 roku.
W 1995 roku Mercedes zaproponował W202 w wariancie z silnikiem C230 Kompressor, oznaczało to zakończenie 50-letniej przerwy niestosowania mechanicznych sprężarek. Kompresor podbił moc C230 do 193 KM, tym samym dorównując mocą modelowi C280. Ponadto oferował większy i „dłużej” dostępny moment obrotowy, nie powodując większego zużycia paliwa i większego zatrucia środowiska. Dla eksportu do Włoch, Grecji i Portugalii, producent przygotował wersję C200 Kompressor.
Oprócz doładowanego silnika benzynowego, pojawił się model C250 Turbo Diesel. Był pierwszym samochodem osobowym z silnikiem w technologii czterozaworowej na cylinder, turbiną napędzaną spalinami oraz z chłodzeniem powietrza doładowanego (intercooler). Nowy model bazując na wolnossącym Dieslu C250, osiągnął moc 150 KM i maksymalny moment obrotowy 280 Nm dostępny już od 1800 obr./min. Wynikiem było osiągnięcie najmocniejszego silnika wysokoprężnego w swojej kategorii, w dodatku osiągającego niskie spalanie i niską emisję spalin.
W lutym 1996 pojawił się model T, czyli kombi o usportowionym charakterze i wewnętrznym symbolu S202, wkraczający na nowe obszary rynku. Był oferowany w tych samych wariantach co sedan do tej pory i był produkowany w tych samych zakładach w Bremie (Niemcy).
Początkowo dostarczano kombi z trzeba silnikami benzynowymi (C180, C200 i C230 niedostępnym jeszcze w sedanie) oraz dwoma Dieslami: C220D oraz C250D. C200 Kompressor oraz C200D były oferowane jedynie na eksport.
W czerwcu 1996 roku C220 został zastąpiony modelem C230, wraz z którym przyszedł nowy sposób zasilania benzyną innych silników benzynowych wolnossących – 1,8 i 2-litrowe silniki wyposażono w system wtrysku HFM z przepływomierzem (zamiast poprzednio używanego czujnika ciśnienia względnego powietrza wraz z pomiarem temperatury) oraz zmienne fazy rozrządu, wynikiem czego było mniejsze zużycie paliwa, mniejsza emisja spalin, silnik wymagał rzadszych przeglądów, które były tańsze dla nowych silników.
Przeprowadzenie face liftingu w czerwcu 1997 roku było również zaznaczeniem pewnego wydarzenia dla serii 202 – w tym samym czasie sprzedano milion sztuk egzemplarzy. Z tej okazji wprowadzono nowy, 170-konny silnik C240 w układzie V6, który otwierał wrota dla mniej zamożnych klientów chcących nie za duży sześciocylindrowy silnik, zastępując będącego krótko na rynku C230. Dodatkowo lifting przeszedł C280, który został również zastąpiony widlastą jednostką V6 – kolejny raz powodem były normy emisji spalin, co przyczyniło się do obniżonej konsumpcji paliwa. Face lifting również oznaczał wycofanie „starego” modelu AMG C36.
Oprócz zmian silnikowych, face lifting oznaczał zmianę nadwozia – m.in. zderzaki i progi, lampy, przednia atrapa oraz wnętrza – tapicerki, boczki drzwi. Zmiany odnotowano również w liście standardowego wyposażenia: cztery poduszki z przodu (dwie przednie i dwie boczne), system BAS, elektroniczny system ASR we wszystkich modelach oprócz C180 i C220D, unowocześniony system ASSYST, nowy kluczyk „rybka” (odpalenie samochodu polega na komunikacji przez podczerwień w stacyjce i kluczyku, a otwieranie samochodu przez radio; w sedanie możliwość otworzenia klapy bagażnika z kluczyka; przed liftingiem stacyjka na metalowy grot, a otwieranie samochodu przez podczerwień). Na liście opcjonalnej pojawiły się nowe rozszerzenia: PTS, czyli czujniki parkowania, APS, czyli system nawigacji zintegrowany w radiu, nowy tempomat, sensor deszczu i reflektory ksenonowe z systemem samopoziomowania.
W październiku tego samego roku, pojawił się nowy model AMG C43 wyposażony w silnik 4,3 litra znany z modelu W210 E430 V8 generując podwyższoną moc 306 KM. Standardowo wyposażony w system stabilizacji toru jazdy ESP i automatyczną skrzynią biegów.
Na C43 AMG się nie skończyło i Mercedes-Benz na targach zaprezentował kolejną nowość: pierwszego Mercedesa z silnikiem Diesla na bezpośrednim wtrysku Common Rail. Oferował 125 KM oraz 300 Nm od 1800 obr./min, co czyniło go najsilniejszym pod względem momentu obrotowego silnikiem w klasie, a dodatkowo wyznaczył nowy standard spalania i zanieczyszczeń środowiska. Sprzedaż ruszyła w grudniu 1997 roku. W połowie następnego roku do oferty dodano zmodyfikowaną C220CDI, model C200CDI o mocy 102 KM, które wyparło z listy C220D (było dostępne jedynie dla taksówek).
Wersje stylizacji.
„Mała Mercedes” oferowała od początku do końca cztery główne linie stylizacji, częściowo powiązane z poziomem wyposażenia seryjnego:
Mercedes-Benz stosuje bardzo długą listę wyposażenia opcjonalnego, w związku z czym można doposażyć każdą stylizację niemal we wszystko, bardzo nieliczne opcje są rezerwowane dla określonych stylizacji, wersji limitowanych bądź silników.
We wszystkich wersjach przed liftingiem standardowo stosowano ogumienie 195/65 R15 o indeksie prędkości H (dla silników 4-cylindrowych), 195/65 R15 V (dla silników 6-cylindrowych) oraz 205/60 R15 o odpowiednim indeksie dla wersji Sport. AMG stosowało ogumienie 225/45 R17 z przodu i 245/40 R17 z tyłu.
Limitowane edycje.
Daimler-Chrysler praktycznie co roku oferował limitowaną edycję którejś z wersji wyposażeniowej. Dzięki temu przyciągał klientów, a każda z wersji oferowała coś więcej niż standard. Taka oferta była dostępna tylko przez krótki czas, a koszt był na tyle mały, że warto było dopłacać do tzw. specjalnego modelu.
Kalendarz produkcji.
1993:
1994:
1995:
1996:
1997:
1998:
2000:
2001:
„Mały” face lifting.
Zmiany po wrześniu 1995:
Wszystko miało na celu upodobnienie klasy C z nową klasą E.
W czerwcu 1996 nowe reflektory przednie (układ H7-H1-H1 zamiast H1-H1-H3) o bardziej przeźroczystym szkle – dla całej gamy W202.
Facelifting.
Zmiany po czerwcu 1997 roku:
AMG.
W listopadzie 1993 roku, DaimlerChrysler na IAA we Frankfurcie zaprezentował najmocniejszą odmianę seryjnie produkowanej C-klasy – model C36 AMG.
Charakteryzował się silnikiem o pojemności 3606 cm³ i generował maksymalną moc rzędu 280 KM przy 5750 RPM oraz maksymalnym momencie obr. 385 Nm przy 4000–4750 RPM. Był to przeprojektowany przez firmę AMG 24-zaworowy silnik Mercedesa o pojemności 3,2 litra (220 KM), znany na przykład z modelu W124. Standardowo połączony z czterobiegową przekładnią automatyczną.
Seryjna produkcja rozpoczęła się na pod koniec 1993 roku i trwała do zastąpienia następną wersją AMG – modelem C43.
Koniec roku 1997 zapowiadał zmiany w prawdziwie sportowych edycjach W202. Na International Automobile Fair, debiutowały dwa T-modele: zaraz obok zwyczajnego C220CDI, uplasował się model C43 AMG, pierwszy ośmiocylindrowiec w gamie C-klasy.
Wyposażony w 4266 cm³ silnik, znany z E430 W210, wykonany w technologii trójzaworowej (2 dol., 1 wyd.), i ciekawej jak na Mercedesa, technologii „Double-ignition”, czyli wykorzystanie dwóch świec zapłonowych na cylinder. Zmodyfikowany wałek rozrządu, dolot oraz układ wydechowy zaowocował maksymalną mocą 306 KM osiąganą przy 5750 RPM oraz bagatelnym maksymalnym momentem obr. 410 Nm osiąganym od 3250 RPM do 5000 RPM. Połączony w standardzie z nową, pięciobiegową skrzynią automatyczną sterowaną elektronicznie, ponadto automatyczną klimatyzacją Thermatic oraz elektronicznym stabilizatorem toru jazdy ESP. Był idealną konkurencją dla BMW M3 czy Audi RS4 oraz stał się topowym modelem W202.
Model C55 wyposażony w 24-zaworowy silnik o pojemności 5439 cm³ (czyli 5,4 litra) z większego modelu W210 E55 AMG był również silnikiem o widlastym układzie ośmiu cylindrów. Produkował nieco zmniejszoną moc 347 KM i moment obrotowy 510 Nm.
Wersja „przedliftingowa” C36 wyposażona została w zderzaki oraz progi pasujące w modę wczesnych lat 90: duże, o ostrych liniach, optycznie obniżające samochód i ospojlerowane. Samochód bazował na wersji Sport, co można poznać po plakietkach na bocznych listwach. Dodatkowo wokół samochodu pojawił się chrom na listwach jak w Elegance. Listwy pozostały w kolorze nadwozia.
Pakiet stylistyczny C43 (i C55) stylistycznie wprowadzał C-klasę w lata 2000. Nadmuchane i okrągłe kształty – charakterystyczne boczne przetłoczenia można odnaleźć w Mercedesach po dzień dzisiejszy. Zrezygnowano z chromu wokół samochodu. Wszystkie detale w kolorze nadwozia.
Trudno jest w jasny sposób określić jak wyglądało wnętrze klas C w wersjach AMG. Przede wszystkim oparte były one na wersjach Sport: kierownica, tapicerki, wykończenia. W C36 elementem dodatkowym była: kierownica w stylu SL i gałka obszyte skórą czarno-białą, białe wnętrze zegarów (czarne blaty). Tapicerka materiałowa w kratę; w opcji skórzana tapicerka. Przy takich pieniądzach często decydowano się na pakiety stylizacyjne Designo: dowolna kolorystyka, lakiery na zamówienie (dedykowane i z innych modeli), drewno zamiast plastikowego włókna węglowego. Z kolei C43 dostało nową kierownicą, bardzo podobną do tych montowaną w „zwykłych” Sportach (styl SL). Opcją dodatkową była czarno-biała (czarno-srebrna) tapicerka. Zegary zostały bez zmian kolorystycznych z wersji Sport. Można powiedzieć, że było mniej indywidualne od C36 AMG.
Druga generacja.
Mercedes-Benz klasy C II został zaprezentowany po raz pierwszy w 2000 roku.
Rynkowy debiut tego modelu odbył się w roku 2000. Samochód zyskał kod fabryczny W203 dla sedana oraz S203 dla kombi. Od poprzednika wyróżniał się gruntownie przemodelowaną stylistyką. Na początku oferowany był z cztero- i sześcio-cylindrowymi silnikami benzynowymi i Diesla. Silniki benzynowe z początku były przejęte z poprzednich modeli jako zmodyfikowane jednostki spełniające normy emisji spalin Euro 4. Od 2002 roku weszły na rynek całkowicie nowe silniki benzynowe o innych pojemnościach i oznaczeniach. Jednostki napędzane olejem napędowym wyposażone były w szynę paliwową common rail oraz turbosprężarki o zmiennej geometrii. Po raz pierwszy oznaczenie modelu nie wiązało się ściśle z pojemnością silnika – modele z okresu 2000–2002: C180 (2,0); C240 (2,6); 2002–2007: C200 (1,8); C200K (1,8); C230 (2,5).
Mercedes w 2001 roku uzupełnił ofertę modelową o nadwozie typu kombi zwaną "T-Model". W 2001 roku paleta silnikowa została rozszerzona o kolejne mechanicznie doładowane jednostki czterocylindrowe o pojemności 1,8 l, jednak różniące się mocą maksymalną. W 2002 roku Mercedes W203 otrzymał maksymalną ocenę pięciu gwiazdek w teście zderzeniowym Euro NCAP.
Na początku 2004 roku nieco odświeżono model, zmieniając stylistykę wnętrza, tylne lampy w wersji nadwoziowej Sportcoupe oraz dodając do palety nowe sześciocylindrowe silniki. Dodatkowo niektóre wersje silnikowe można było nabyć z nową, siedmiostopniową, automatyczną skrzynią biegów 7G-TRONIC.
Ostatni sedan tej generacji C-Klasy wyjechał z fabryki w Sindelfingen 14 grudnia 2006 roku.
SportCoupé.
W 2000 roku Mercedes-Benz opracował model oparty na klasie C (W203), lecz plasowany w niższej, kompaktowej klasie. Był to model klasa C SportCoupé, który pozwolił Mercedesowi zaznaczyć swoją obecność w segmencie C jako odpowiedź na BMW serii 3 Compact. Samochód produkowano w innych latach i kierowano go do innej klienteli.
Koncepcja kompaktowego hatchbacka opartego na większej klasie C kontynuowana była jeszcze w latach 2008–2011 w postaci zmodernizowanego modelu Mercedes-Benz CLC.
AMG.
Jako że model W202 w usportowionej wersji AMG odniósł rynkowy sukces, w 2001 roku wprowadzono na rynek Mercedesa W203 w dwóch wersjach AMG. Pierwszą był Mercedes C32 AMG z sześciocylindrowym, widlastym silnikiem o pojemności 3,2 l, który konkuruje z BMW M3 E46. Silnik ten wyposażony został w nową sprężarkę mechaniczną produkcji IHI i rozwijał moc maksymalną 354 KM, którą osiągał przy 6100 obr./min oraz maksymalny moment obrotowy 450 Nm przy 4400 obr./min. Ponadto powstała wersja C 30 CDI AMG, która wyposażona była w pięciocylindrowy silnik Diesla o pojemności trzech litrów, mocy 231 KM i maksymalnym momencie obrotowym wynoszącym 540 Nm. Usportowione zostały wszystkie wersje nadwoziowe, natomiast w 2004 roku usunięto z oferty silnik Diesla oraz model "C 32 AMG Sportcoupe".
Na początku 2004 roku wersję "C 32 AMG" zastąpiono przez "C 55 AMG" wyposażoną w widlasty, ośmiocylindrowy silnik o pojemności 5,5 l o mocy 367 KM. Dzięki temu, choć samochód nadal miał zainstalowany elektroniczny ogranicznik prędkości umożliwiający jazdę z prędkością do 250 km/h, to jednak od 0 do 100 km/h rozpędzał się w 5,2 s.
Trzecia generacja.
Mercedes-Benz klasy C III został zaprezentowany po raz pierwszy w 2007 roku.
Samochód przedstawiono po raz pierwszy w 2007 roku. Produkowano go pod kodem fabrycznym W204 dla sedana, S204 dla kombi oraz C204 dla coupe. Stylistyka i wygląd zdecydowanie odróżniają pojazd od poprzednika. Karoseria została powiększona, przez co Mercedes stał się bardziej masywny.
Samochód wytwarzano w odmianach coupe, sedan oraz kombi, w trzech wersjach stylistycznych: Classic – podstawowa, Elegance – klasyczna, elegancka oraz Avantgarde – jednocześnie elegancka i sportowa, posiada grill z wielkim emblematem Mercedesa, oraz obniżone o 15mm i utwardzone zawieszenie względem Classic i Elegance.
Podobnie jak w przypadku Klasy E, seryjnym wyposażeniem wersji kombi są relingi dachowe. W pojeździe pojawił się po raz pierwszy opcjonalny system nawigacji COMAND APS z zamykanym kolorowym ekranem LCD, co zmniejsza ryzyko włamania do samochodu. Nowością jest także pakiet zawieszenia AGILITY CONTROL z selektywnym systemem amortyzacji. Za dopłatą dostępne jest zawieszenie ADVANCED AGILITY z trybem jazdy sportowej, obniżającym nadwozie o 15 mm.
W 2011 roku auto przeszło facelifting. Zmieniono m.in. maskę na wykonaną z aluminium, przednie i tylne reflektory oraz zderzaki.
W 2013 roku pojawiła się wersja Mercedesa Klasy C Edition C, która skupia się na różnych dodatkach w wyposażeniu zarówno wewnątrz, jak i na zewnątrz. Nowa paczka dodatków skierowana jest do wariantów sedan, kombi oraz coupe. Edition C to przede wszystkim zmieniony przedni grill we wszystkich wariantach nadwoziowych oraz przyciemnione lampy przednie. Oprócz tego wszystkie modele zostaną wyposażone w chromowane końcówki układu wydechowego oraz niewielkie skrzydło na klapie bagażnika.
Coupe.
Przy okazji modernizacji w 2011 roku, po raz pierwszy w historii modelu Klasa C została przedstawiona także w odmianie coupe. Wyróżnia się ona wyżej poprowadzoną linią okien, łagodniej opadającą linią dachu i zbliżoną sylwetką nadwozia. Była ona produkowana jedynie 4 lata, gdyż w 2015 roku zadebiutował następca.
Bezpieczeństwo
Auto uzyskało pięć gwiazdek w teście zderzeniowym europejskiej organizacji Euro NCAP. W testach amerykańskiej organizacji IIHS samochód otrzymał wynik "good" w niemal wszystkich kategoriach z wyjątkiem "small overlap front" gdzie notowany jest jako "poor". Modele wyprodukowane po grudniu 2012 r. zostały przekonstruowane tak, że w teście "small overlap front" ich wynik poprawił się na "marginal".
Gama silnikowa.
Silniki benzynowe:
Silniki wysokoprężne:
C63 AMG.
Model C63 AMG, wyposażony 457-konny ośmiocylindrowy silnik o pojemności 6,2 l, jest najmocniejszą odmianą obecnej generacji Klasy C. Wersja ta konkuruje z Audi RS4, BMW M3 oraz Lexusem IS-F. Jest to największy silnik stosowany dotychczas w Mercedesie klasy średniej. Wersje AMG W204 są dostępne w każdym typu nadwozia: kombi, sedan oraz coupe.
Z wyjątkiem standardowego C63 o mocy 457 KM, Mercedes oferował również mocniejsze wersje. W 2011 roku zaprezentowano najbardziej bezkompromisową edycję, Black Series, oprócz silnika wzmocnionego do 517 KM, charakteryzował się również spoilerem z tyłu, powiększonym przednim zderzakiem, oraz inną maską. Black Series był oferowany tylko w nadwoziu Coupe, powstało 800 egzemplarzy. Od 2011 roku oferowany był również Performance Pack, w którym moc wynosiła 487 KM. W 2013 roku zaprezentowano Edition 507, który podnosił moc do 507 KM. Wszystkie wersje charakteryzowały się zupełnie zmienionym wyglądem zewnętrznym, inne zderzaki, lotki lub spoiler na bagażniku, sportowy wydech zakończony czterema końcówkami, oznaczenia AMG itp. W wersji Black Series auto miało również znacznie poszerzone nadkola. W środku wersje AMG różnią się od standardowych (w zależności od konfiguracji) kierownicą, aluminiowymi pedałami, zegarami sygnowanymi logiem AMG, sportowymi kubełkami, wykończeniem włóknem węglowym, a także często lepszym wyposażeniem.
Napęd na cztery koła 4MATIC.
Samochody z widlastymi silnikami sześciocylindrowymi (benzynowymi i diesla) mogą być wyposażone w stały napęd na cztery koła 4MATIC. Dla wersji kombi, ograniczono wybór tylko do diesla (C 320 T CDI 4MATIC). Standardem jest wtedy automatyczna skrzynia biegów 7G-TRONIC. Wzrost masy własnej w porównaniu z pojazdami tylnonapędowymi wynosi tylko 60 kg. Zużycie paliwa wzrasta tylko o ok. 0,2 litra na 100 km. Mimo obecności przegubów kulowych półosi przednich, średnica zawracania pozostaje taka sama (10,84 m). Prędkość maksymalna oraz przyspieszenie do 100 km/h również są takie same; dla modelu C 320 T CDI (z automatem) oraz C 320 CDI 4MATIC wynoszą odpowiednio 244 km/h oraz 7,1 s.
Czwarta generacja.
Mercedes-Benz klasy C IV został zaprezentowany po raz pierwszy w 2014 roku.
Samochód przedstawiono po raz pierwszy w 2014 roku. Zyskał on kod fabryczny W205 dla sedana, S205 dla kombi, C205 dla coupe oraz A205 dla kabrioletu. Po raz pierwszy klasa C oferowana jest w tak licznej ofercie nadwoziowej. Stylistycznie auto nawiązuje do modeli CLA i klasy S. Pojazd ma podobny pas przedni z identycznymi reflektorami i wyrazistą atrapą chłodnicy z logo Mercedesa. Z boku pojazdu znajduje się znane z innych modeli marki przetłoczenie. Pojazd powstał na płycie podłogowej zwanej MRA. Auto wykonane jest w większości z aluminium.
Pod koniec kwietnia 2014 roku podczas targów motoryzacyjnych w Pekinie zaprezentowano wydłużoną odmianę L przeznaczoną na rynek chiński.
W maju 2014 roku zaprezentowana została odmiana kombi, a w 2015 roku odmiana coupe i cabrio.
W maju 2014 roku EuroNCAP przeprowadził testy zderzeniowe nowego Mercedesa klasy C. Samochód otrzymał maksymalną ocenę 5 gwiazdek.
We wrześniu 2014 Mercedes-Benz zaprezentował usportowione odmiany C63 AMG i C63 AMG S. Auta otrzymały agresywniejszy pakiet ospoilerowania, zmodyfikowane sportowe zawieszenie o trzech stopniach tłumienia i podwójnie doładowany silnik V8 o pojemności 4,0 l. Wersja C63 AMG rozwija moc 475 KM i 650 Nm. Odmiana oznaczona literką S dysponuje mocą 510 KM i 700 Nm. Słabsza wersja przyspiesza do 100 km/h w 4,2 s. Mocniejsza w 4,1 s. W obu przypadkach prędkość maksymalna to ograniczone elektronicznie 250 km/h.
W styczniu 2015 roku auto nagrodzone zostało prestiżowym wyróżnieniem „Best in Class” przez EuroNCAP – organizację badającą poziom bezpieczeństwa nowych samochodów sprzedawanych na europejskich rynkach. W testach zderzeniowych samochód otrzymał maksymalną ogólną notę – pięciu gwiazdek.
W marcu 2015 roku Mercedes klasy C zajął trzecie miejsce w prestiżowym plebiscycie na Europejski Samochód Roku 2015. Auto uzyskało w głosowaniu wynik 221 punktów. Jury składało się z 58 dziennikarzy motoryzacyjnych reprezentujących 22 kraje Europy (w tym dwóch z Polski).
2 kwietnia 2015 roku, na salonie motoryzacyjnym w Nowym Jorku, ogłoszono, że Mercedes klasy C zdobył prestiżowy tytuł Światowego Samochodu Roku 2015.
Coupe/cabriolet.
Na salonie we Frankfurcie we wrześniu 2015 roku zadebiutowała wersja C 63 AMG Coupe. Źródłem napędu tego pojazdu jest benzynowy silnik V8 o pojemności 4,0 l, który legitymuje się mocą 476 KM i maksymalnym momentem obrotowym 650 Nm dostępnym od 1750 do 4500 obr./min.
Jednocześnie z AMG we Frankfurcie pokazano „zwykłe” odmiany klasy C w wersji Coupe. Gama jednostek napędowych jest taka sama, jak w sedanie. Stylistycznie auto przypomina nieco pomniejszoną klasę S Coupe.
Linie wyposażeniowe.
Każda z wersji wyposażenia wyróżnia się odmienną stylizacją elementów zewnętrznych, jak atrapa chłodnicy oraz zderzaki. W wersji Exclusive Mercedes klasy C posiada tradycyjną „gwiazdę” umieszczoną na masce, zaś w wersjach Avantgarde, AMG oraz Classic, logo marki umieszczono bezpośrednio na atrapie chłodnicy. Standardowe wyposażenie pojazdu obejmuje m.in. halogenowe lampy przednie, funkcję ECO Start-Stop, elektromechaniczny układ kierowniczy Direct Steer z siłą wspomagania dostosowaną do prędkości i zmiennym przełożeniem, zależnym od kąta skrętu kół, układ jezdny AGILITY CONTROL z komfortowym zestrojeniem oraz selektywnym systemem amortyzacji i obniżonym zawieszeniem, system Adaptive Brake z asystentem ruszania pod górę, funkcją wstępnego napełniania hamulców i osuszania tarcz hamulcowych, system ostrzegający kierowcę przed sennością i nieuwagą, system chroniący przed kolizjami przy niewielkich prędkościach (do 7 km/h) oraz system autonomicznego hamowania przy prędkości do 200 km/h, poduszki powietrzne dla kierowcy i pasażera oraz poduszka chroniąca kolana kierowcy, boczne poduszki powietrzne przednie, ABS, ESP, elektryczny hamulec postojowy, system ochrony pieszych z aktywną maską, system audio wyposażony w dziesięć głośników, automatyczny układ sterowania oświetleniem/włączania świateł w zależności od jasności otoczenia, podgrzewane i elektrycznie regulowane asferyczne lusterka zewnętrzne, światła do jazdy dziennej wykonane w technologii LED, elektrycznie regulowane fotele, klimatyzację automatyczną włączającą obieg zamknięty w tunelach w oparciu o dane GPS, wielofunkcyjną kierownicę, system multimedialny z ekranem o przekątnej 7 lub 8,4 cala z gładzikiem (touchpad) ułatwiającym wprowadzanie komend do nawigacji i sterowanie systemem multimedialnym oraz wyświetlacz typu head-up, czujnik wykrywający obecność fotelika dla dziecka na przednim fotelu pasażera oraz pakiet AIR BALANCE z aktywnym rozpylaczem zapachów i jonizatorem powietrza.
Opcjonalnie pojazd wyposażyć można w reflektory wykonane w technologii LED w dwóch wersjach statycznej i dynamicznej (Intelligent Light System), zbiornik paliwa o większej pojemności (66 litrów, w wersji podstawowej, w celu zmniejszenia masy własnej samochodu, ma on zaledwie 42 litry), elektrycznie sterowane pneumatyczne zawieszenie ze zmiennym stopniem tłumienia i układem samopoziomowania z wyborem trybu pracy: Comfort, ECON, Sport, Sport+ oraz Individual; aktywnego asystenta parkowania, sygnalizację kolizji, system automatycznego utrzymywania odległości, system rozpoznawania znaków drogowych, system COMAND Online, wyświetlacz HUD, komfortowy system telefoniczny, tuner TV, funkcję bezkluczykowego zapłonu, panoramiczny, odsuwany dach, nastrojowe oświetlenie wnętrza, podgrzewane/wentylowane przednie fotele, skórzaną tapicerkę, ogrzewanie postojowe, tempomat, system automatycznego parkowania na miejscach równoległych oraz prostopadłych z kamerą 360 stopni.
Wersja kombi wyposażona została m.in. w pneumatyczne zawieszenie i wyświetlacz HUD.
Silniki.
Benzynowe:
Wysokoprężne:
Hybrydowe:
Piąta generacja.
Mercedes klasy C V został zaprezentowany po raz pierwszy w lutym 2021 roku.

</doc>
<doc id="292525" url="https://pl.wikipedia.org/wiki?curid=292525" title="Kanał Alberta">
Kanał Alberta

Kanał Alberta – kanał wodny w północno-wschodniej Belgii. Łączy rzeki Mozę i Skaldę oraz jednocześnie miasta: Antwerpię z Liège. Jego długość wynosi 129,5 km, a głębokość – 3,40 metra.
Kanał Alberta został zaprojektowany i wykopany w latach 1930–1939 jako część belgijskich fortyfikacji obronnych i nazwany imieniem króla Alberta I. Z uwagi na wybuch II wojny światowej został oddany do użytku w 1946. Różnica wysokości między Antwerpią a Liège, wynosząca 56 metrów, jest niwelowana na 6 śluzach: Genk, Diepenbeek, Hasselt, Kwaadmechelen, Olen i Wijnegem. Wybudowanie kanału skróciło podróż drogą wodną z Antwerpii do Liège z tygodnia do kilkunastu godzin.
Od czasu ukończenia w 1992 roku kanału Ren-Men-Dunaj możliwym stało się przepłynięcie poprzez rzeki i kanały Europy z Antwerpii aż do Morza Czarnego.

</doc>
<doc id="292527" url="https://pl.wikipedia.org/wiki?curid=292527" title="Królowie Rumunii">
Królowie Rumunii



</doc>
<doc id="292528" url="https://pl.wikipedia.org/wiki?curid=292528" title="Somma (rzeka)">
Somma (rzeka)

Somma (fr. "Somme") – rzeka w Pikardii, w północnej Francji, o długości 245 km. Jej źródła znajdują się w pobliżu miasta Saint-Quentin; uchodzi do kanału La Manche w Zatoce Sommijskiej, pomiędzy miastami Crotoy i Saint-Valery-sur-Somme.
Rzeka znana przede wszystkim dzięki wielkiej bitwie, jaka rozegrała się nad jej brzegami w czasie I wojny światowej, w 1916 roku. Tutaj po raz pierwszy Brytyjczycy wykorzystali swoją nową broń, jaką były czołgi. Wówczas poruszały się one dość wolno i łatwo je można było uszkodzić, ale mimo to miały wielkie znaczenie dla rozwoju artylerii.

</doc>
<doc id="292529" url="https://pl.wikipedia.org/wiki?curid=292529" title="Paul Landowski">
Paul Landowski

Paul Maximilien Landowski (ur. 1 czerwca 1875 w Paryżu, zm. 31 marca 1961 w Boulogne-Billancourt) – francuski rzeźbiarz pochodzenia polskiego. Jego najbardziej znanym dziełem jest statua Chrystusa Zbawiciela w Rio de Janeiro.
Życiorys.
Wczesne lata.
Paul Landowski urodził się 1 czerwca 1875 roku w Paryżu. Był najmłodszym z szóstki dzieci Edwarda Landowskiego, powstańca styczniowego, który po upadku powstania wyemigrował do Francji, oraz jego żony, Julie Vieuxtemps, córki Henriego Vieuxtempsa, belgijskiego skrzypka i kompozytora.
Jako pięciolatek Paul doznał krótkotrwałej ślepoty, gdy zaś miał siedem lat, stracił oboje rodziców. Wychowaniem jego oraz starszego rodzeństwa zajął się brat ojca, Paweł, również mieszkający w Paryżu były powstaniec styczniowy. Po jego śmierci młodszym rodzeństwem opiekował się najstarszy z braci. W trakcie dorastania Landowski coraz bardziej interesował się literaturą i rzeźbiarstwem. W latach 1895–1900 studiował w Państwowej Wyższej Szkole Sztuk Pięknych w Paryżu. Artysta skończył także kursy portrecisty i dokształcał się w zakresie anatomii człowieka – rysował m.in. tablice naukowe.
Po spędzeniu kilku lat we Włoszech, w 1906 roku zamieszkał w Boulogne-Billancourt. W tym samym roku odznaczono go Legią Honorową w stopniu kawalera. Uczestniczył w działaniach zbrojnych I wojny światowej – za udział w bitwie nad Sommą został odznaczony francuskim Krzyżem Wojennym 1914–1918.
Twórczość i inna działalność.
Pierwszym wielkim sukcesem Paula Landowskiego jako rzeźbiarza była nagroda Prix de Rome, którą zdobył w 1900 roku za rzeźbę "David combattant Goliath" („Dawid walczący z Goliatem”). Sławny stał się z kolei po tym, jak w 1909 roku stworzył rzeźbę "Aux artistes dont le nom s’est perdu" („Artystom, których imię zaginęło”), która została ustawiona pod kopułą paryskiego Panteonu.
Z biegiem lat powstawały kolejne dzieła Landowskiego. Do tych najbardziej znanych należy wykonana w 1928 roku rzeźba św. Genowefy, patronki Paryża, stojąca przy wejściu na most Pont de la Tournelle. Wraz z Henrim Bouchardem stworzył też rzeźby Pomnika Reformacji w Genewie. W latach 1927–1935 wykonał z kolei "Widma" – pomnik francuskich ofiar II bitwy nad Marną. Był również autorem dzieł zrealizowanych na zlecenie władz miasta Paryża: pomnika Michela de Montaigne’a przy Rue des Écoles (1933), płaskorzeźb fontanny przy Porte de Saint-Cloud i grobowca marszałka Ferdinanda Focha w Dôme des Invalides. Oprócz rzeźb Landowski tworzył także obrazy.
W 1925 roku wystawił na Międzynarodowej Wystawie Sztuki Dekoracyjnej i Wzornictwa w Paryżu model tzw. "Le Temple de l’Homme" („Świątynia człowieka”), kompleksu budynków zaprojektowanych z udziałem architektów: Taillensa, Bigota i Laprade’a, mającego stanowić przedłużenie osi Avenue des Champs-Élysées między Porte Maillot a La Défense. Główny budynek kompleksu miał się składać z czterech przeciwległych ścian, dwojga drzwi i przeddziedzińca. Jedne drzwi były poświęcone nauce, zaś drugie Psyche – obie ich pary prowadziły na plac, w którego centrum miała stać rzeźba "Synowie Kaina". Przy każdej z czterech ścian miały się znaleźć monumentalne posągi o wysokości 8 m, skupione wokół czterech tematów Prometeusza, religii, legend i hymnów, a dodatkowo każdą ze ścian miały zdobić płaskorzeźby związane z takimi tematami, jak np.: "Chrystus ukrzyżowany", "Prometeusz skuty łańcuchami", "Hinduskie Wedy „Hymnu do Świtu”" czy "Kantyki stworzeń św. Franciszka". Kompleks "Le Temple de l’Homme" ostatecznie nigdy nie został zrealizowany, a stworzone przez Landowskiego z myślą o nim dzieła "Synowie Kaina", "Brama Nauki" i "Hymn do Świtu" trafiły odpowiednio do: ogrodu Tuileries, wejścia do nowej paryskiej szkoły medycznej i muzeum lat 30.
Paul Landowski stopniowo zyskiwał międzynarodową rozpoznawalność. W 1928 roku pracował dla władz Chin, dla których stworzył m.in. pomnik z Mauzoleum Sun Jat-sena. W 1931 roku stworzył swoje najbardziej znane dzieło – statuę Chrystusa Zbawiciela na szczycie góry Corcovado w Rio de Janeiro, będącą formą upamiętnienia 100. rocznicy uzyskania niepodległości przez Brazylię. Landowski wykonał statuę na zlecenie Heitora da Silvy Costy w Paryżu w postaci glinianej struktury podzielonej na kilka części, które następnie zostały przetransportowane statkiem do Brazylii, gdzie na ich podstawie wykonano finalny posąg z betonu, odsłonięty 12 października 1931 roku.
W 1928 roku Landowski zdobył złoty medal w konkurencji „Rzeźbiarstwo” na Olimpijskim Konkursie Sztuki i Literatury w Amsterdamie (stworzył rzeźbę o nazwie "Boxer"). W latach 1933–1937 pełnił funkcję dyrektora Akademii Francuskiej w Rzymie, a następnie został dyrektorem Państwowej Wyższej Szkoły Sztuk Pięknych w Paryżu. W 1941 roku wraz z Paulem Belmondo i André Derainem uczestniczył w tzw. "Voyage à Berlin", objazdowej wyprawie po Niemczech, będącej projektem Josepha Goebbelsa zrealizowanym w ramach koncepcji zapraszania przez władze nazistowskie wielu europejskich artystów do intelektualnej współpracy z Niemcami.
Pod koniec II wojny światowej Landowski kontynuował projekt "Le Temple de l’Homme", lecz bez powodzenia w realizacji. W 1956 roku wykonał rzeźbę "Le Retour éternel" („Wieczny powrót”), ustawioną w kolumbarium cmentarza Père-Lachaise.
Życie prywatne.
Pierwszą żoną Paula Landowskiego była urodzona w 1888 roku Geneviève Nénot. Poślubił ją 3 listopada 1907 roku i miał z nią dwójkę dzieci: Nadine Landowski (ur. 1908), malarkę, oraz Jeana Maxa Landowskiego (ur. 1911). Obydwoje zmarli w 1943 roku.
Po śmierci Nénot w 1911 roku, 6 grudnia 1913 roku Landowski wziął ślub z Amélie Cruppi (1884–1970) i wraz z nią doczekał się urodzonego w 1915 roku syna Marcela Landowskiego, kompozytora oraz urodzonej w 1917 roku córki Françoise Landowski-Caillet, pianistki i malarki. Syn zmarł w 1999 roku, córka zaś osiem lat później.
Paul Landowski zmarł 31 marca 1961 roku w swoim domu w Boulogne-Billancourt. Został pochowany na tamtejszym cmentarzu Cimetière Pierre-Grenier.
Upamiętnienie.
Pod adresem zamieszkania Paula Landowskiego, Max Blondat 14 w Boulogne-Billancourt, utworzono muzeum "Musee-Jardin Paul Landowski", gdzie w ogrodzie i podziemnej galerii można podziwiać prace i projekty artysty. Ponadto imię Paula Landowskiego nosi nowoczesne centrum kulturalne, tzw. "Espace Landowski" w Boulogne-Billancourt, w którym w muzeum lat 30. znajdują się m.in. dzieła Landowskiego.

</doc>
<doc id="292531" url="https://pl.wikipedia.org/wiki?curid=292531" title="Sevres">
Sevres



</doc>
<doc id="292533" url="https://pl.wikipedia.org/wiki?curid=292533" title="Sobór Narodzenia Przenajświętszej Bogurodzicy we Wrocławiu">
Sobór Narodzenia Przenajświętszej Bogurodzicy we Wrocławiu

Sobór Narodzenia Przenajświętszej Bogurodzicy – katedra prawosławna we Wrocławiu, będąca główną świątynią diecezji wrocławsko-szczecińskiej oraz siedzibą parafii Narodzenia Przenajświętszej Bogurodzicy (w dekanacie Wrocław). Sobór mieści się przy ulicy św. Mikołaja.
Historia, architektura.
Dawna świątynia św. Barbary powstała na przełomie XV i XVI w. jako kościół filialny i pogrzebowy parafii św. Elżbiety. Wcześniej na jego miejscu znajdowała się kaplica cmentarna z XIII w., która spłonęła jeszcze przed 1400, kiedy zaczęto odbudowę i rozbudowę świątyni. Zbudowana w stylu gotyckim trójnawowa bryła z cegły, długości 32,7 i szerokości 24,6 metrów. Ma od strony zachodniej (dziś ulica Wszystkich Świętych, biegnąca na tyłach sąsiadującego z kościołem Wojewódzkiego Szpitala im. Józefa Babińskiego) dwie wieże o kwadratowej podstawie, ale tylko jedna z nich (południowa, na rogu ulicy św. Mikołaja) osiągnęła planowaną wysokość, druga nie przewyższa murów kościoła.
W 1526 przeszła w ręce ewangelików, w latach 1741–1920 kościół garnizonowy. Zniszczenia z okresu II wojny światowej sięgnęły 70%, kościół stracił całe swoje wyposażenie i średniowieczne polichromie, spłonęły dachy, runęły sklepienia. Zabezpieczony tuż po wojnie, odbudowany w latach 1959–1961. Przekazany Kościołowi prawosławnemu w czerwcu 1963 i ustanowiony katedrą diecezji wrocławsko-szczecińskiej. Wpisany do rejestru zabytków 27 listopada 1947 pod nr 11 oraz 23 października 1961 pod nr A/288/15.
Elewację świątyni odrestaurowano w latach 1963–1965. W 1985 ukończono remont wież, a do 1994 wymieniono pokrycie dachu.
Mimo wielu przebudów i zniszczeń do dziś zachowało się kilka dzieł, które niegdyś tworzyły wystrój tegoż kościoła. Najcenniejszym z nich jest gotyckie retabulum ołtarza głównego ze scenami z Żywota św. Barbary oraz Pasji i triumfu Chrystusa. Obecnie zdekompletowany w MNW. Również w zbiorach warszawskich datowane na 1410 epitafium Barbary Polani z wizerunkami Marii i "Vir Dolorum". W zbiorach MNWr obraz Veraicon z ok. połowy XV wieku.
W świątyni znajdują się dwa ikonostasy: przed ołtarzem głównym – współczesny (drewniany, rzeźbiony, wykonany w 2019 r. w Salonikach; poprzedni zawierał ikony autorstwa Jerzego Nowosielskiego, Adama Stalony-Dobrzańskiego i Sotirisa Adamopulosa, niektóre z nich zostały przeniesione do nowego) oraz przed ołtarzem bocznym – pochodzący z Sosnowca, z rozebranej w 1938 cerkwi św. Mikołaja. Wnętrze katedry zdobią freski wykonane pod kierunkiem Jerzego Nowosielskiego. Od grudnia 2019 r. na wyposażeniu soboru znajdują się też dwa kioty i trzy analogiony, wykonane – podobnie jak nowy ikonostas – w Salonikach.
W 2015 r. miał miejsce kolejny remont świątyni. W listopadzie 2019 r. na wyższej wieży umieszczono sześcioramienny krzyż.
Zegar Kluskowy.
Na wieży katedry znajduje się zrekonstruowany w 2014 r. (po zniszczeniach z okresu II wojny światowej) Zegar Kluskowy (w gwarze wrocławskiej Kließelseeger / niem. Klößezeiger) oraz dwa mniejsze zegary słoneczne. Przed 1945 rokiem zegar spóźniał się o ok. 15 minut. Zgodnie z legendą, nazwa zegara bierze się od tego, że dawniej wrocławskie gospodynie wrzucały kluski śląskie do garnka, kiedy biły dzwony w centrum miasta, a wyciągały je, gdy bił spóźniający się Zegar Kluskowy – gotowane przez taki czas kluski wychodzić miały idealnie.
Inne katedry we Wrocławiu.
Poza prawosławną katedrą we Wrocławiu znajdują się jeszcze trzy katedry należące do innych wyznań. Są to:

</doc>
<doc id="292534" url="https://pl.wikipedia.org/wiki?curid=292534" title="Hainaut (prowincja)">
Hainaut (prowincja)

Hainaut (hol.: "Henegouwen", niem. "Hennegau") – prowincja w południowo-zachodniej Belgii, w Walonii. Jej stolica to Mons.
Graniczy z Francją oraz prowincjami: Flandria Zachodnia, Flandria Wschodnia, Brabancja Flamandzka, Brabancja Walońska oraz Namur. Zajmuje powierzchnię 3800 km², a zamieszkuje ją 1 341 645 mieszkańców (2018).
Prowincja podzielona jest na 7 dystryktów oraz 69 gmin.
W latach 1881–1993 w prowincji funkcjonował system tramwajów międzymiastowych.
Dystrykty i gminy Hainautu.
Ath Belœil Bernissart Brugelette Chièvres Ellezelles Flobecq Frasnes-lez-Anvaing
Aiseau-Presles Chapelle-lez-Herlaimont Charleroi Châtelet Courcelles Farciennes Fleurus Fontaine-l'Évêque Gerpinnes Les Bons Villers Manage Montigny-le-Tilleul Pont-à-Celles Seneffe
Boussu Colfontaine Dour Frameries Hensies Honnelles Jurbise Lens Mons Quaregnon Quévy Quiévrain Saint-Ghislain
Comines-Warneton Mouscron
Braine-le-Comte Écaussinnes Enghien La Louvière Le Rœulx Lessines Silly Soignies
Anderlues Beaumont Binche Chimay Erquelinnes Estinnes Froidchapelle Ham-sur-Heure-Nalinnes Lobbes Merbes-le-Château Momignies Morlanwelz Sivry-Rance Thuin
Antoing Brunehaut Celles Estaimpuis Leuze-en-Hainaut Mont-de-l'Enclus Pecq Péruwelz Rumes Tournai
Linki zewnętrzne.
Oficjalna strona

</doc>
<doc id="292535" url="https://pl.wikipedia.org/wiki?curid=292535" title="Antym I">
Antym I

Antym I, gr. Άνθιμος Α', w polskich źródłach znany także jako Antymos I, Antymus I lub Antymiusz – monofizycki ekumeniczny patriarcha Konstantynopola od czerwca 535 do marca 536.
Życiorys.
Zanim objął urząd patriarchy był biskupem Trebizondy, słynącym z ascetycznego trybu życia. Został patriarchą 5 czerwca 535 r. dzięki wpływom cesarzowej Teodory, gorliwej wyznawczyni monofizytyzmu.
Ponieważ jego wybór na tron patriarszy był niezgodny z kanonami cerkiewnymi, a także ze względu na odstępstwo od ortodoksji, Antym został usunięty z urzędu przed 13 marca 536 r. Dokonał tego przebywający w Konstantynopolu papież Agapit I, obarczony przez króla Ostrogotów, Teodahada, misją złagodzenia niechętnej mu polityki cesarstwa. 
Po decyzji papieża cesarz Justynian I Wielki zawiesił patriarchę w urzędowaniu, pozostawiając jednak rozstrzygnięcie problemu synodowi biskupów. Pojawił się przy okazji problem powrotu byłego patriarchy na uprzednio zajmowane przez niego stanowisko biskupie. Nowy patriarcha Konstantynopola, św. Menas, zwołał 2 maja 536 r. synod, na którym wezwano Antyma do wyrzeczenia się monofizytyzmu. Na synodzie obecni byli, oprócz biskupów greckich, także biskupi łacińscy, z diakonem Pelagiuszem, przyszłym papieżem Pelagiuszem I na czele. Antym odmówił jednak podporządkowania się uchwałom synodu, w związku z czym został uroczyście ekskomunikowany wraz z kilkoma swoimi zwolennikami (m.in. Sewerem z Antiochii). Po zakończeniu synodu Antym został wypędzony z Konstantynopola, choć niektóre źródła twierdzą, iż skorzystał z oferty cesarzowej Teodory i spędził w jej włościach 12 lat, wiodąc surowe i ascetyczne życie.

</doc>
<doc id="292536" url="https://pl.wikipedia.org/wiki?curid=292536" title="Nicefor I">
Nicefor I

Zobacz też : Nicefor

</doc>
<doc id="292539" url="https://pl.wikipedia.org/wiki?curid=292539" title="Limburgia (Belgia)">
Limburgia (Belgia)

Limburgia (nider. "Limburg", franc. "Limbourg") – prowincja w północno-wschodniej Belgii, w Regionie Flamandzkim (Flandrii) ze stolicą w Hasselt.
Zlokalizowana na lewym brzegu Mozy, graniczy z Holandią, a także trzema belgijskimi prowincjami: Liège, Brabancja Flamandzka i Antwerpia. Zajmuje powierzchnię 2427 km², a zamieszkuje ją 880 397 osób (dane z 01.01.2021).
Prowincja podzielona jest na 3 okręgi administracyjne (Hasselt, Maaseik i Tongeren) oraz 44 gminy.
W latach 1815–1830 była częścią niderlandzkiej prowincji, obejmującej całą historyczną Limburgię. W 1839 r. nastąpił podział Limburgii na część belgijską i część holenderską (Księstwo Limburgii).

</doc>
<doc id="292541" url="https://pl.wikipedia.org/wiki?curid=292541" title="Franciszek Chełmiński">
Franciszek Chełmiński

Franciszek Chełmiński (ur. 23 maja 1862 w Augustowie, zm. 1932 w Łodzi) – polski architekt.
Życiorys.
Był synem urzędnika powiatowego. Uczył się w warszawskiej szkole realnej. Po rocznej służbie wojskowej (w 1883 roku) rozpoczął studia w Instytucie Inżynierów Cywilnych w Petersburgu. Studiował tam w latach 1883–1888, naukę ukończył z tytułem inżyniera cywilnego X klasy. W 1890 roku został oddelegowany do prac przy osuszaniu bagien na Polesiu. Od 1892 do 1911 roku sprawował funkcję architekta miejskiego w Łodzi, został następcą Hilarego Majewskiego, którego był zięciem. W sierpniu 1911 roku został zwolniony z posady za zaniedbania służbowe "za doprowadzenie do złego stanu łódzkich ulic". Chełmiński sprawował liczne nadzory nad wznoszonymi gmachami, na przykład w 1909 roku nadzorował prace przy 49 obiektach. Posiadał własną kamienicę przy ulicy Dzielnej 37. Brak bliższych informacji o jego życiu i działalności w okresie po I wojnie światowej. W kwietniu 1925 roku ukazał się w łódzkiej prasie nekrolog jego syna Romualda, podpisany przez rodziców.
Projektował wille i pałacyki fabrykantów, budynki przemysłowe, kamienice czynszowe, domy dla robotników. W 1895 był autorem projektu herbu Łodzi. Mimo aprobaty gubernatora piotrkowskiego i prezydenta Łodzi Władysława Pieńkowskiego projekt nie otrzymał sankcji państwowej.

</doc>
<doc id="292542" url="https://pl.wikipedia.org/wiki?curid=292542" title="Formacja">
Formacja



</doc>
<doc id="292544" url="https://pl.wikipedia.org/wiki?curid=292544" title="Antym II">
Antym II

Antym II, gr. Άνθιμος Β' (zm. 1628) – ekumeniczny patriarcha Konstantynopola od 18 czerwca do 22 września 1623.
Życiorys.
Wywodził się z bogatego i szanowanego rodu, sam zaś był znakomicie wykształcony. Zanim objął urząd patriarchy był metropolitą Adrianopola. Został wybrany na urząd patriarszy zaledwie dwa dni po objęciu rządów przez sułtana tureckiego Murada IV. Zmuszony do ustąpienia, osiadł w Wielkiej Ławrze na górze Athos, gdzie zmarł w 1628.

</doc>
<doc id="292545" url="https://pl.wikipedia.org/wiki?curid=292545" title="La Louviere">
La Louviere



</doc>
<doc id="292546" url="https://pl.wikipedia.org/wiki?curid=292546" title="Bazyliskus (cesarz bizantyjski)">
Bazyliskus (cesarz bizantyjski)



</doc>
<doc id="292550" url="https://pl.wikipedia.org/wiki?curid=292550" title="Mechelen">
Mechelen

Mechelen (fr. "Malines") – miasto w Belgii, w prowincji Antwerpia, nad rzeką Dijle.
Mechelen położone jest na terenie zurbanizowanym i osi przemysłowej Bruksela-Antwerpia, około 25 km od każdego z tych miast. Wielu mieszkańców znajduje zatrudnienie w biurach i przemyśle położonym w pobliżu stolicy lub w zakładach przemysłowych w pobliżu portu w Antwerpii.
Historia.
Pierwsze ślady istnienia Mechelen pochodzą z początku naszej ery. W III i IV wieku teren ten był zamieszkiwany przez plemiona germańskie. Kilka wieków później zostały one nawrócone na chrześcijaństwo przez irlandzkiego misjonarza, św. Rumolda, który zbudował tu klasztor.
Antwerpia straciła prawo pierwszej sprzedaży wełny, owsa i soli dla Mechelen w 1303, kiedy Jan II, książę Brabancji nadał mu prawa miejskie. 
W XIV wieku miasto dostało się pod panowanie władców Burgundii, co zapoczątkowało jego gwałtowny rozwój. W 1473 Karol Zuchwały przeniósł do miasta kilka podmiotów politycznych i Mechelen było siedzibą Sądu Najwyższego aż do wybuchu rewolucji francuskiej.
Dochodowy handel suknem był źródłem bogactwa i siły miasta podczas późnego średniowiecza i wtedy to miasto stało się stolicą Niderlandów (pierwsza połowa XVI wieku pod rządami Małgorzaty Austriackiej. Później miasto utraciło swoje wpływy na rzecz Brukseli. Od 1559 Mechelen było siedzibą archidiecezji. W 1572 roku podczas wojny osiemdziesięcioletniej Mechelen zostało spustoszone przez Hiszpanów. Miasto zostało odbudowane. W tym czasie rozpoczęła się tradycja wytwarzanie mebli. W 1781 Józef II rozkazał zniszczyć ufortyfikowane mury miasta.
W 1835 zostało połączone z Brukselą pierwszą w Europie linią kolejową, która była zalążkiem belgijskiej kolei. Doprowadziło to do rozwoju przemysłu metalurgicznego.
Mechelen i okolice znane są z uprawy warzyw (takich jak kalafiory czy szparagi) oraz z koronek zwanych Malines.
Sport.
Mechelen ma dwa najstarsze kluby piłkarskie w Belgii, założone w 1904: KRC Mechelen i KV Mechelen. Ten ostatni zdobył Puchar Zdobywców Pucharów i Superpuchar Europy w 1988. Liczne lokalne kluby piłkarskie wskazują na popularność tej dyscypliny sportu: Rapid Leest, Sporting Mechelen, Leest Utd., VV Leest, Walem, Heffen, Zennester Hombeek, FC Muizen.
Transport.
W mieście znajduje się stacja kolejowa Mechelen.

</doc>
<doc id="292557" url="https://pl.wikipedia.org/wiki?curid=292557" title="Pistolet Arcus 94">
Pistolet Arcus 94

Pistolet Arcus 94 – pistolet wprowadzony na rynek przez bułgarską firmę o tej samej nazwie w 1994 roku. Jeden z klonów powszechnie znanego Browninga HP 1935. W 1998 wprowadzono również model 98 DA – z mechanizmem spustowym typu Double Action i 15 nabojowym magazynkiem. Arcus 98 posiada również automatyczną blokadę iglicy. Wersja ta przyjęta została na wyposażenie bułgarskiej armii i policji.

</doc>
<doc id="292559" url="https://pl.wikipedia.org/wiki?curid=292559" title="Pistolet Arcus 98 DA">
Pistolet Arcus 98 DA



</doc>
<doc id="292562" url="https://pl.wikipedia.org/wiki?curid=292562" title="Polskie okręgi wyborcze">
Polskie okręgi wyborcze

Polskie okręgi wyborcze – jednostki podziału terytorialnego Polski wyznaczone przez "Ustawę z dnia 5 stycznia 2011 r. – Kodeks wyborczy" ( z późn. zm.) w celu przeprowadzenia wyborów powszechnych do ciał przedstawicielskich: Sejmu Rzeczypospolitej Polskiej, Senatu Rzeczypospolitej Polskiej, Parlamentu Europejskiego, rad gmin i powiatów oraz sejmików województw. 
Każdy z okręgów wyborczych posiada określoną liczbę mandatów, mandat oznacza miejsce w organie przedstawicielskim, które może zajmować pojedyncza osoba wchodząca w jej skład. Liczba mandatów okręgów do Sejmu, Senatu i rad samorządowych ustalana jest przed wyborami powszechnymi na podstawie liczby ludności zamieszkującej obszar okręgu. Wybory do Senatu i rad gmin (z wyjątkiem miast na prawach powiatu) są przeprowadzane w okręgach jednomandatowych, zaś do Sejmu, Parlamentu Europejskiego, rad miast na prawach powiatu i powiatów oraz sejmików województw – w okręgach wielomandatowych.
Liczba mandatów przyporządkowanych poszczególnym okręgom w wyborach parlamentarnych i do rad samorządowych nie jest uzależniona od frekwencji wyborczej, zaś w przypadku wyborów do Parlamentu Europejskiego jest stała – dzielona na poszczególne okręgi wyborcze w czasie obliczania wyników wyborów proporcjonalnie do liczby głosów uzyskanych w wyborach przez listy kandydatów.
Instytucje jednoosobowe: Prezydent Rzeczypospolitej Polskiej oraz wójtowie gmin, burmistrzowie i prezydenci miast nie są wybierani w okręgach wyborczych. Można przyjąć zwyczajowo, że okręgiem, w którym dokonuje się wyboru Prezydenta RP jest obszar całej Rzeczypospolitej Polskiej, zaś w przypadku wójta, burmistrza lub prezydenta miasta jest to gmina lub miasto.

</doc>
<doc id="292563" url="https://pl.wikipedia.org/wiki?curid=292563" title="Support rowerowy">
Support rowerowy



</doc>
<doc id="292566" url="https://pl.wikipedia.org/wiki?curid=292566" title="D.I.R.T.">
D.I.R.T.



</doc>
<doc id="292570" url="https://pl.wikipedia.org/wiki?curid=292570" title="IPod shuffle">
IPod shuffle

iPod shuffle – odtwarzacz MP3 oferowany przez firmę Apple, należący do rodziny odtwarzaczy iPod.
Opis.
1. generacja.
Zaprezentowany publicznie 11 stycznia 2005, był pierwszym iPodem używającym pamięć typu flash, w odróżnieniu od wcześniejszych modeli używających twardego dysku do zapisywania danych. Został zaprojektowany jako tania, bardziej poręczna alternatywa dla innych modeli iPodów. iPod shuffle pierwszej generacji jest niezwykle mały (wymiary 8,38 × 2,49 × 0,84 cm) i lekki, ważąc tylko 22 g. Apple reklamowało jego rozmiar jako „Mniejszy niż paczka gumy do żucia, ale dużo bardziej zabawny”. Niżej dodaje: „iPod nie służy do żucia”.
Był dostępny w dwóch wersjach:
iPod shuffle pierwszej generacji łączy się z komputerem przez wtyczkę USB, przez którą również ładuje się wewnętrzna bateria. Po przyłączeniu do komputera można ładować pliki do pamięci używając programu iTunes. Ponieważ nie ma wewnętrznych części ruchomych, odtwarzacz jest niezwykle odporny na wstrząsy i uszkodzenia. Może być także używany jako PenDrive, jeśli część pamięci zostanie zarezerwowana do tego celu.
2. generacja.
iPod shuffle drugiej generacji został zaprezentowany 12 września 2006. Jest o połowę mniejszy od poprzedniego modelu (41,2 × 27,3 × 10,5 mm) i waży tylko 15,5 g, tak że może być noszony przypięty do ubrania wbudowaną klamrą. Nie ma integralnej wtyczki USB, i musi być łączony z komputerem kablem (dołączony doc). Jest dostępny w wersji z pamięcią 1 GB i 2 GB. Wraz z wejściem na rynek drugiej generacji iPoda shuffle pierwsza została wycofana ze sprzedaży.
Modyfikacje.
Drugą generację iPoda shuffle można podzielić na trzy wersje – 2.0G, 2.1G i 2.2G.
2.0G.
Pierwsza wersja została wprowadzona 12 września 2006 roku i występowała wyłącznie w kolorze srebrnym z pamięcią 1 GB. Jej numer seryjny rozpoczyna się od liter MA.
2.1G.
2.1G została wprowadzona 30 stycznia 2007 roku. Nie różniła się pojemnością, wprowadzono jedynie nowe kolory (różowy, niebieski, zielony i pomarańczowy, srebrny zachowano). Numer seryjny rozpoczyna się od liter MA.
2.2G.
Wersję tę wprowadzono 5 września 2007 roku. W tym przypadku też wprowadzono zmiany kolorystyczne: pozostawiono kolor srebrny, różowy i pomarańczowy zostały wycofane, w ich miejsce pojawiły się kolory fioletowy i specjalna edycja iPoda Product(RED), która oprócz czerwonego koloru odznacza się również tym, że 10 dolarów z zysków uzyskanych z jego sprzedaży jest przeznaczone na walkę z AIDS w Afryce. Kolory niebieski i zielony zmieniono na bardziej stonowane odcienie tych kolorów. 19 lutego 2008 roku została wprowadzona nowa wersja pojemności – 2 GB i jest w sprzedaży obok wersji 1 GB.
3. generacja.
iPod Shuffle 3G różni się pod wieloma względami od swoich poprzedników. Został on wprowadzony na początku 2009 roku. Wyposażono go w klips, jeden przełącznik trybów: wyłączony, odtwarzania, odtwarzania pomieszanego oraz w wejście 3,5 mm jack. Służy ono zarówno do podłączenia słuchawek, jak i do połączenia z komputerem. Ciekawą funkcją jest odczytywanie danych o utworze (także w języku polskim). Specjalne słuchawki wyposażone są w trzy przyciski. Dostępna jest wersja 2 GB i 4 GB w pięciu kolorach: czarnym, srebrnym, niebieskim, zielonym i różowym. We wrześniu 2009 Apple wypuściło na rynek iPoda shuffle w edycji specjalnej. Od pozostałych różni się tym że jest wykonany z polerowanej nierdzewnej stali.
4. generacja.
iPod Shuffle 4G po niezbyt przychylnie przyjętym 3G wraca do koncepcji znanej z modelu 2G. Został on wprowadzony na początku września 2010 roku. Wyposażono go w klips oraz kółko nawigacyjne jak w 2G, a także jeden przełącznik trybów: wyłączony, odtwarzania, odtwarzania pomieszanego oraz w wejście 3,5 mm jack. Służy ono zarówno do podłączenia słuchawek, jak i do połączenia z komputerem. Może być wykorzystany także jako nośnik pamięci. Dostępny jest tylko w wersjach kolorystycznych czerwony, niebieski, srebrny, złoty+gwiezdna szarość i różowy.
Różnice w stosunku do innych iPodów.
Podstawową cechą różniącą go od innych iPodów, poza wymiarami i mniejszą pamięcią, jest brak wyświetlacza ciekłokrystalicznego. W konsekwencji użytkownik nie może wybrać pliku dźwiękowego do odsłuchania używając interfejsu graficznego. Pliki są odgrywane w porządku losowym lub w kolejności załadowania do pamięci, według wyboru użytkownika. Nie posiada także klikalnego kółka [Click Wheel], gier ani kalendarza. Nie można też używać go z programem iSync. Odtwarzacz nie obsługuje Apple Lossless i AIFF (iPod shuffle 4G już obsługuje te formaty) ale według niektórych źródeł lepiej odtwarza basy niż inne odtwarzacze z rodziny iPodów. IPod shuffle również nie odtwarza muzyki z klipów muzycznych – użytkownik musi nabyć plik muzyczny niezależnie od zakupionych już w iTunes Store wideoklipów.
Oprogramowanie.
Darmowy program iTunes służy do kopiowania plików muzycznych do iPoda. Posiada kilka przydatnych funkcji, np. zmienia bit rate do 128 kbit/s. Konwersja jest automatyczna. Oryginalny plik zostaje nie zmieniony. Plik ze zmniejszonym bit rate jest kopiowany do odtwarzacza. Służy również do przydzielenia pamięci, która może zostać wykorzystana jako PenDrive. Oprócz tego programu do zarządzania muzyką można używać programu shuffle Database Builder.
Akcesoria.
W internecie jest dostępnych wiele akcesoriów i gadżetów. Można znaleźć m.in. opaski na rękę, różnego rodzaju etui, obudowy (od plastikowych, poprzez metalowe, aż do drewnianych), głośniki, tuner radiowy, ściereczki do czyszczenia obudowy.
Fenomen iPodów shuffle.
iPody stały się bardzo popularne w USA. Dużą rolę w popularyzacji tych odtwarzaczy odegrała reklama, moda oraz niska cena. Piper Jaffrey ocenia, że 1,8 miliona z 5,3 miliona sprzedanych iPodów to iPody shuffle..

</doc>
<doc id="292579" url="https://pl.wikipedia.org/wiki?curid=292579" title="Gede">
Gede

Gede () – czynny wulkan w zachodniej części Jawy w Indonezji; zaliczany do stratowulkanów.
Wysokość 2899 m n.p.m. Leży na terenie Parku Narodowego Gunung Gede Pangrango; siedliska unikalnej flory i fauny górskiej.
Aktywność notowana od XVI w. Ostatnia erupcja w 1957 r.
Tuż obok Gede znajduje się nieco wyższy (3008 m n.p.m.) wulkan Pangrango.

</doc>
<doc id="292581" url="https://pl.wikipedia.org/wiki?curid=292581" title="Salak">
Salak



</doc>
<doc id="292585" url="https://pl.wikipedia.org/wiki?curid=292585" title="Centroid">
Centroid

Centroid – punkt związany z obszarem, w szczególności z wielokątem, leżący wewnątrz niego, reprezentujący geometryczne uściślenie intuicyjnego "środka" obszaru.
Dla wielokątów wypukłych centroidem jest środek geometryczny ("środek masy") figury, czyli średnia arytmetyczna współrzędnych jego wierzchołków. Ta reguła nie wystarcza jednak w przypadku wielokątów wklęsłych (tj. mających co najmniej jeden kąt większy od 180°) – środek geometryczny takiego wielokąta może leżeć poza wielokątem. Wówczas za centroid przyjmuje się według różnych kryteriów punkt względnie bliski środka masy, jednak leżący wewnątrz wielokąta.
Grafika komputerowa.
Pojęcie to zrobiło karierę z rozwojem grafiki komputerowej, zwłaszcza w dziedzinie systemów informacji przestrzennej (np. GIS) i kartografii. W systemach tych centroid służy m.in. jako punkt zaczepienia informacji tekstowych związanych z obszarem, np. do umieszczenia nazwy państwa w "środku" obszaru państwa, numeru domu w obrysie budynku, itp.
Pojęcie to jest również używane w grafice trójwymiarowej, na przykład przy wykrywaniu kolizji oraz renderowaniu scen dynamicznych metodą śledzenia promieni.
Statystyka.
W statystyce pojęcie centroidu stosowane jest w analizie skupień. Centroid jest swego rodzaju reprezentantem danego skupienia, przydatnym szczególnie przy interpretacji wyników analizy w formie zrozumiałej dla klienta. Można wówczas wybrać typowego reprezentanta każdego ze skupień i po sprawdzeniu jego cech nadać nazwę całemu skupieniu, np. "yuppies", albo "spełnione rodziny". To podejście nie ma sensu, jeśli jest zastosowane do zbyt niejednorodnych grup – np. pojęcie "typowego Polaka" nie ma sensu, w szczególności trudno byłoby dobrać jego płeć.
Na centroidach opiera się też większość metod hierarchicznej analizy skupień, gdzie coraz większe skupienia są w kolejnych krokach analizy zastępowane swoimi centroidami, a także niektóre jej niehierarchiczne odmiany (np. analiza skupień metodą k-średnich).

</doc>
<doc id="292590" url="https://pl.wikipedia.org/wiki?curid=292590" title="Odes">
Odes

Odes – pierwszy studyjny album Irene Papas z 1979 roku, nagrany przy współudziale Vangelisa. Na płycie, obok tradycyjnych pieśni greckich, znalazły się dwa utwory skomponowane przez Vangelisa - "La Danse du Feu" i "Racines".

</doc>
<doc id="292595" url="https://pl.wikipedia.org/wiki?curid=292595" title="Tajemnica Wawrzynów">
Tajemnica Wawrzynów

Tajemnica Wawrzynów (tytuł oryginalny Postern of Fate) – powieść detektywistyczna Agathy Christie z 1973 roku.
Fabuła.
Tommy i Tuppence Beresfordowie są małżeństwem w podeszłym wieku. Na starość wyprowadzają się do nowej posiadłości – domu zwanego "Wawrzyny". Kiedy pani domu robi porządki w starych książkach, natrafia na zaszyfrowaną wiadomość. Ktoś pisze, że niejaka Mary Jordan nie umarła śmiercią naturalną.
Tuppence coraz bardziej interesuje się tajemniczą sprawą. Na jej prośbę mąż, Tommy, postanawia dowiedzieć się o niej czegoś od swoich wysoko postawionych znajomych w wywiadzie brytyjskim. Okazuje się, że na terenie "Wawrzynów" przed wieloma laty, jeszcze na samym początku XX wieku, rzeczywiście doszło do zbrodni. Ofiara, Mary Jordan, była szpiegiem brytyjskim i została otruta wywarem z naparstnicy. Zaszyfrowaną wiadomość zostawił w książce mały chłopiec, który niedługo później również stracił życie w niewyjaśnionych okolicznościach.
Okazuje się, że nawet teraz, po wielu latach, ktoś bardzo nie chce, żeby szczegóły sprawy ujrzały światło dzienne. Zamordowany zostaje stary służący Beresfordów, pan Izaak. Tuppence chciała zebrać od rozplotkowanego staruszka jak najwięcej informacji w sprawie nagłośnionej dawno temu tragedii.
Rozwiązanie.
Zbrodnia na Mary Jordan popełniona została na tle politycznym. Kiedy Beresfordowie zaczęli roztrząsać sprawę, morderca dawno już nie żył, lecz jego potomkini, miejscowa staruszka nazwiskiem Mullins, nie chcąc dopuścić do ujawnienia szczegółów, zamordowała Izaaka, a następnie próbowała czyhać na życie Beresfordów. Kobieta została jednak w porę pojmana.

</doc>
<doc id="292601" url="https://pl.wikipedia.org/wiki?curid=292601" title="Sukabumi">
Sukabumi

Sukabumi – miasto w Indonezji na Jawie w prowincji Jawa Zachodnia u podnóża wulkanu Gede; powierzchnia 48 km²; 276 tys. mieszkańców (2005).
Położone na wysokości 600 m n.p.m.; uzdrowisko i ośrodek turystyki górskiej; w pobliżu gorące źródła.
Ośrodek regionu rolniczego, uprawa kauczukowca, ryżu, kukurydzy, herbaty, palmy kokosowej i manioku; przemysł spożywczy, włókienniczy i maszynowy.

</doc>
<doc id="292606" url="https://pl.wikipedia.org/wiki?curid=292606" title="Stefan Vrtel-Wierczyński">
Stefan Vrtel-Wierczyński

Stefan Vrtel-Wierczyński (ur. 26 grudnia 1886 w Hanowcach, zm. 3 lutego 1963 w Poznaniu) – bibliotekarz i bibliograf, historyk literatury polskiej i słowiańskiej, profesor Uniwersytetu Adama Mickiewicza. W latach 1937-1947 (z przerwą podczas wojny) dyrektor Biblioteki Narodowej.
Życiorys.
Był z pochodzenia Czechem. Spolszczoną formę nazwiska: Wierczyński przybrał w roku 1919. Uczęszczał do C. K. Gimnazjum w Stryju, gdzie w 1905 ukończył VIII klasę i zdał egzamin dojrzałości z odznaczeniem (w jego klasie był m.in. Roman Gliniecki). Tu przewodził kółku samokształceniowemu, którego członkiem był m.in. Stanisław Vincenz. Odbył studia na Wydziale Filologicznym Uniwersytetu Jana Kazimierza we Lwowie, w latach 1906–1908 był stypendystą Zakładu Narodowego im. Ossolińskich. Od 1909 do 1919 był nauczycielem w III Gimnazjum we Lwowie. Na podstawie rozprawy z 1912 "Przyroda w warszawskim okresie twórczości Z. Krasińskiego" uzyskał w 1915 stopień doktora filozofii. Podczas I wojny światowej w 1915 w Wiedniu został członkiem zarządu Polskiego Archiwum Wojennego. 
W latach 1919–1920 pracował w Bibliotece Jagiellońskiej, potem do 1927 w Bibliotece Uniwersytetu we  Lwowie, gdzie od 1924 wykładał też bibliografię i bibliotekoznawstwo. W latach 1927–1936 i 1947–1950 pełnił funkcję dyrektora Biblioteki Uniwersyteckiej w Poznaniu. Od 1928 na Uniwersytecie Adama Mickiewicza wykładał księgoznawstwo. Od 1 lipca 1937 do 1940 i w latach 1945–1947 był dyrektorem Biblioteki Narodowej. 29 września 1949 został mianowany profesorem nadzwyczajnym (31 grudnia 1956 zwyczajnym) Uniwersytetu Poznańskiego (w związku z czym od lipca 1950 przestał kierować Biblioteką) i objął Katedrę Literatur Zachodniosłowiańskich (później Katedry Literatur Słowiańskich). Za zasługi położone na polu nauki i jej organizacji, otrzymał w 1956 nagrodę Ministerstwa Szkół Wyższych, a w 1957 nagrodę naukową Poznania.
Był członkiem Towarzystwa Naukowego Lwowskiego, potem Warszawskiego, Towarzystwa Literackiego im. Adama Mickiewicza, kilku komisji PAU, potem Komitetu Slawistyki i Rusycystyki, Komitetu Słowiańskiego i Komitetu Nauk o Literaturze PAN. Działał w Związku Bibliotekarzy Polskich (ZBP) - w 1926 współzałożyciel Koła Lwowskiego, a w 1928 inicjator i przewodniczący Koła Poznańsko-Pomorskiego. W latach 1934–1939 przewodniczący Rady ZBP. W 1946 wznowił „Przewodnik Bibliograficzny”, a w 1947 zainicjował „Bibliografię Zawartości Czasopism”. W 1948 twórca i pomysłodawca Polskiej Bibliografii Literackiej, utworzonej w strukturach Instytutu Badań Literackich. Wydał również zabytki literatury średniowiecznej (m.in. "Rozmyślanie przemyskie" 1952, "Kazania gnieźnieńskie" 1953).
Został pochowany na cmentarzu Górczyńskim w Poznaniu (kwatera IIIL-5-2). 
Jego córka dr Zofia Grodecka była etnografką i muzealniczką oraz żołnierzem Armii Krajowej.
Upamiętnienie.
Na Osiedlu Różany Potok w Poznaniu, nieopodal kampusu uniwersyteckiego, znajduje się ulica S. Vrtela-Wierczyńskiego.

</doc>
<doc id="292610" url="https://pl.wikipedia.org/wiki?curid=292610" title="Stefan Wierczyński">
Stefan Wierczyński



</doc>
<doc id="292613" url="https://pl.wikipedia.org/wiki?curid=292613" title="Wulkan wygasły">
Wulkan wygasły

Wulkan wygasły – rodzaj wulkanu z jeszcze zachowaną formą stożka wulkanicznego, ale nie przejawiający w czasach historycznych aktywności wulkanicznej, z ewentualnym wyjątkiem w postaci chłodnych ekshalacji. Przykładem takich wulkanów są wulkany Masywu Centralnego we Francji, np. Puy de Pariou.
Liczne wygasłe wulkany występują też na Marsie, Księżycu. Na Marsie jest największy wulkan naszego układu słonecznego Olympus Mons o średnicy podstawy 600 km i 21 km wysokości.

</doc>
<doc id="292616" url="https://pl.wikipedia.org/wiki?curid=292616" title="Koszczały">
Koszczały

Koszczały – wieś w Polsce położona w województwie kujawsko-pomorskim, w powiecie radziejowskim, w gminie Dobre.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy w BIP.
Demografia.
Według Narodowego Spisu Powszechnego (III 2011 r.) liczyła 113 mieszkańców. Jest trzynastą co do wielkości miejscowością gminy Dobre.
Historia.
W XIX wieku Koszczały opisane zostały jako wieś w powiecie nieszawskim, gminie Sędzin, parafii Bronisław, graniczy od północy ze wsiami Smarglin i Kobielice, od wschodu z wsią i kolonią Smarglin, od południa z wsią Dobre, od zachodu zaś wieś graniczy z donacją Bronisław. Najbliższe jej miasteczko Radziejów w odległości 8 wiorst, a kościół parafialny w Bronisławiu półtorej wiorsty. Niegdyś odmiennie nazwisko wsi tej pisano. Dokument bowiem z r. 1320, dnia 27 sierpnia wydany, a w kodeksie dyplomatycznym Muczkowskiego (tom. II, str. 224) zamieszczony, zowie ją „Koscali”, na mapie geograficznej Królestwa Polskiego przez Gilla wykonanej podano ją jako Kośdały, skąd wspomniony Muczkowski (tamże t, II Indices str. CVI), wnosząc z podobieństw nazwy, błędnie ją miesza z inną zwaną Kościół czyli Kościelna Wieś na Kujawach. Mapa geograficzna Juliana Kolberga (Warsz. 1840) mylnie ją pisze „Kosuzały”, na mapie zaś Zanoniego (z r. 1772, Nr 9) pominięta zupełnie. Przytoczony powyżej dokument podaje, jako arcybiskup gnieźnieński Janisław, będąc starostą Królestwa Polskiego.i Księstwa Kujawskiego, mocą swego urzędu zatwierdza wyrok sędziów, przyznających Gerwardowi biskupowi włocławskiemu wieś Koszczały, dotychczasową własność kasztelana krakowskiego Przybysława Trojanowieża z Kowala, a to z przyczyny niewypłacenia przez tegoż biskupowi długu, wynoszącgo 150 grzywien z prawem jednak odkupu w ciągu roku jednego. Zdaje się, że kasztelan, utratą wsi zagrożony, dług wkrótce spłacił, nie znajdujemy bowiem Koszczał w liczbie wsi należących do dóbr biskupów kujawskich.
Dzieło Maksymiliana Boruckiego: „Ziemia Kujawska“ drukowane we Włocławku 1882 r., podaje rozległość dworskiej ziemi wsi Koszczały na 604 mórg miary nowopolskiej, w których 160 mórg ziemi pszennej, 171 mórg dobrej żytniej, 26 mórg łąki jedno kośnej, 200 mórg ziemi żytniej piaszczystej i pastwiska, oraz 46 mórg nieużytków. Według najnowszych zaś pomiarów, ogólną rozległość Koszczał obliczono na 625 mórg i 67 prętów, z czego dwór posiada 608 mórg i 99 prętów, resztę 16 mórg i 268 prętów mają włościanie uwłaszczeni ukazem cesarskim 1864 r. Właściciel wsi liczy w granicach jej 30 mórg łąk, oraz 6 mórg i 16 prętów za gajnika sosnowego. Łąki te i pastwiska leżą nad strugą Bachorzą, innej rzeki i wody znaczniejszej nie ma. We wsi jest dworek i cztery budynki mieszkalne, do dworu należące, tudzież cztery inne włościańskie. Większych gospodarstw rolnych nie ma. Na roli, wynoszącej 16 mórg i 268 prętów, ukazem cesarskim uwłaszczonych zostało 13 komorników i parobków, z których pięciu wnet zbyli innym swe ziemie, przez co r. 1882 zostało tylko ośmiu częściowych rolników. Ludność wsi wynosi około 140 osób, wszystkie religii rzymskokatolickiej, żydów i protestantów nie ma. Wieś szkoły nie posiada, podatek na nią opłaca do Bronisławic, dzieci jednak nikt prawie na naukę nie posyła, co pochodzi częścią z ubóstwa włościan używających własnych dzieci do robót i posług domowych, częścią dla innych okoliczności. Koszczały były poprzednio w ręku Biesiekierskich, rodziny znanej na Kujawach. Po ojcu Ferdynandzie otrzymał je w podziale spadkowym Jan Biesiekierski i w r. 1865 sprzedał Teofilowi Koczorowskiemu, który tu z rodziną zamieszkuje.

</doc>
<doc id="292622" url="https://pl.wikipedia.org/wiki?curid=292622" title="Jan Bernard Bonifacio">
Jan Bernard Bonifacio

Jan Bernard Bonifacio, markiz Orii, wł. Giovanni Bernardino Bonifacio, marchese d’Oria (ur. 10 kwietnia 1517 w Neapolu, zm. 24 marca 1597 w Gdańsku) – włoski humanista, bibliofil, podróżnik, fundator Biblioteki Rady Miejskiej w Gdańsku.
Życiorys.
Urodził się w rodzinie Roberta Bonifacio, od 1500 noszącego tytuł markiza Orii. Po śmierci ojca odziedziczył w 1536 spory majątek wraz z tytułem, zamkiem Oria i miejscowościami Casalnuovo i Francavilla w Apulii. Bardziej interesowały go jednak książki: rozczytywał się w pismach autorów starożytnych, ale także sobie współczesnych (był wielbicielem Erazma z Rotterdamu). Sympatyzował ze zwolennikami reformacji, co sprowadziło na niego niebezpieczeństwo prześladowań i wpłynęło na decyzję o emigracji. W 1557 porzucił swe włości i – po nieudanej próbie osiedlenia się w Wenecji – rozpoczął życie tułacza. Przez ponad 30 lat stale zmieniał miejsce pobytu, krążąc pomiędzy różnymi miastami Europy, zawitał również kilkakrotnie do Polski (po raz pierwszy w 1560) i na Litwę. Wszędzie kontaktował się ze środowiskami humanistów i zwolenników reformacji. Zgromadził pokaźny księgozbiór, w którym – obok dzieł starożytnych i różnych wydań Biblii – wiele było dzieł autorów protestanckich.
25 sierpnia 1591 spotkała go katastrofa: podczas podróży morskiej z Anglii, żaglowiec wiozący Bonifacia i jego księgozbiór uległ wypadkowi w porcie gdańskim. Wprawdzie większość książek udało się wydobyć z wody, ale ich właściciel utracił wzrok i musiał zrezygnować z dalszej podróży. 28 września 1591 ofiarował swój księgozbiór miejskiemu Gimnazjum, a w zamian otrzymał mieszkanie (pokój z przedsionkiem, czyli dawną celę klasztorną) w gmachu gimnazjalnym (byłym klasztorze franciszkanów) wraz z dożywotnią sumą na utrzymanie. 22 czerwca 1596 oficjalnie udostępniono jego bibliotekę pod nazwą "Bibliotheca Senatus Gedanensis" – Biblioteka Rady Miejskiej w Gdańsku. On sam zmarł w swojej gdańskiej celi kilka miesięcy później. Pochowano go w sąsiadującym z Gimnazjum i Biblioteką kościele św. Trójcy, gdzie upamiętnia go, zachowane do dziś płaskorzeźbione epitafium.
Jest patronem dzwonu ais3 carillonu Ratusza Głównego Miasta w Gdańsku.

</doc>
<doc id="292625" url="https://pl.wikipedia.org/wiki?curid=292625" title="KPRM">
KPRM



</doc>
<doc id="292627" url="https://pl.wikipedia.org/wiki?curid=292627" title="Góra wulkaniczna">
Góra wulkaniczna



</doc>
<doc id="292629" url="https://pl.wikipedia.org/wiki?curid=292629" title="Paveway">
Paveway

 
Paveway – nazwa serii amerykańskich bomb lotniczych naprowadzanych laserowo. PAVE jest akronimem nazwy Precision Avionics Vectoring Equipment (ang. "precyzyjnie wektorujące wyposażenie awioniczne)" i jest używany także w nazwach znaczników laserowych do naprowadzania tego typu bomb, takich jak:
Używany jest także w nazwach wersji specjalnych samolotów i śmigłowców wyposażonych w specjalizowaną awionikę, takich jak AC-130U Pave Spectre i MH-60 Pave Hawk.
Seria kierowanych laserowo bomb Paveway została opracowana przez Texas Instruments w 1964 roku. Cały program rozwojowy przeprowadzono nakładem bardzo małych środków, kładąc jednocześnie nacisk na prostotę i ekonomikę nowego systemu uzbrojenia. W rezultacie otrzymano nieskomplikowane i tanie uzbrojenie o wysokiej skuteczności. Jako prototypu uzbrojenia użyto w charakterze głowicy bojowej bomby Mk 117. Pierwsze testy przeprowadzono w kwietniu 1965 roku, a w 1968 wysłano prototypową serię do Wietnamu celem przetestowania w warunkach bojowych. 
"Paveway" jest zestawem urządzeń dołączanych do standardowych bomb składającym się z głowicy naprowadzającej zasilanej baterią, zestawu lotek przednich do korygowania lotu bomby i zestawu skrzydeł tylnych, umożliwiających szybowanie bomby do celu. Broń jest naprowadzana pasywnym samosterującym systemem laserowym: głowica naprowadzająca wykrywa promienie lasera wysyłane ze znacznika i odbite od celu, a systemy kierowania bombą przy pomocy powierzchni sterowych naprowadzają ją w kierunku celu. 
Bomby serii "Paveway", obecnie nazywane Paveway I, dały początek zmodyfikowanej na początku lat 70. XX wieku serii bomb Paveway II z uproszczoną i bardziej niezawodną głowicą naprowadzającą i składanymi skrzydłami tylnymi o większej powierzchni polepszającymi zdolność szybowania bomby. Oba rodzaje bomb "Paveway I" i "Paveway II" używają prostego systemu sterującego nazywanego 'bang-bang', gdyż wychylenia przednich powierzchni sterowych mają bardzo duży skok, co powoduje bardzo gwałtowne manewry (szarpnięcia) bomby podczas opadania. Taki sposób sterowania nie wpływał znacząco na celność bomby, ale tracona w ten sposób energia rzutowała na jej zasięg skuteczny. W konsekwencji najczęściej zrzucano bomby "Paveway I i II" jak zwykłe bomby, po krzywej balistycznej uruchamiając system naprowadzający w końcowej fazie jej lotu w celu dokładniejszego trafienia.
W 1976 roku dla celów USAF skonstruowano nową generację bomb nazwaną Paveway III, która weszła do uzbrojenia w 1986 roku. System "Paveway III" wyposażony jest w bardziej wyrafinowaną głowicę naprowadzającą o szerszym polu widzenia i naprowadzaniem proporcjonalnym minimalizującym straty energii podczas korekcji kursu. "Paveway III" ma znacznie większy zasięg lotu i lepszą celność niż poprzedni "Paveway II", ale jest też droższy co ogranicza jego użycie do ataków tylko na bardzo ważne cele. Chociaż zestaw "Paveway III" został opracowany do użycia z mniejszymi bombami typu Mk 82, to niestabilność aerodynamiczna i zmniejszona efektywność takiego zestawu wymusiła jego zastosowanie tylko do większych bomb o masie 2000 funtów (909 kg) takich jak Mk 84 i BLU-109. Zestaw naprowadzający "Paveway III" był także używany z bombami penetrującymi GBU-28/B podczas wojny w Zatoce Perskiej.
Zaawansowana seria Paveway IV została zaprojektowana dla kontrahentów zagranicznych takich jak brytyjski RAF.
Obecnie używane przez armię amerykańską zestawy "Paveway" zostały zmodyfikowane poprzez dodanie modułu odbiornika GPS zwiększającego skuteczność broni przy złych warunkach pogodowych.
Obecnie używane systemy serii "Paveway":
Producentem bomb typu "Paveway" jest Raytheon. Podobny system naprowadzający JDAM produkuje Boeing.

</doc>
<doc id="292632" url="https://pl.wikipedia.org/wiki?curid=292632" title="Bleys (Amber)">
Bleys (Amber)



</doc>
<doc id="292634" url="https://pl.wikipedia.org/wiki?curid=292634" title="Mieczysław Bekker">
Mieczysław Bekker

Mieczysław Grzegorz Bekker (ur. 25 maja 1905 w Strzyżowie, zm. 8 stycznia 1989 w Santa Barbara) – polski inżynier i naukowiec.
Życiorys.
Urodził się w Strzyżowie na Lubelszczyźnie jako syn Mariana Błażeja Bekkera i Albiny Matyldy z domu Bretsznajder. W 1908 roku rodzina Bekkerów przeniosła się w okolice Konina, leżącego wówczas tuż przy zachodniej granicy zaboru rosyjskiego. Ojciec był specjalistą pracującym w cukrownictwie. Pracował w podkonińskich cukrowniach: do 1913 roku w Zbiersku, a następnie w Cukrownia "Gosławice". Lata szkolne są związane z Koninem; jego rodzina mieszkała przy cukrowni „Gosławice” (obecnie część Konina). W Koninie ukończył humanistyczne Gimnazjum im. Tadeusza Kościuszki i zdał maturę w 1924 roku (obecnie I Liceum Ogólnokształcące). W latach 1929–1931 odbył służbę wojskową w Szkole Podchorążych Saperów w Modlinie. Przeniesiony do rezerwy w stopniu podporucznika.
Absolwent wydziału mechanicznego Politechniki Warszawskiej, gdzie następnie został zatrudniony w Instytucie Badań Inżynierii i prowadził badania, zajmował się próbami laboratoryjnymi oraz terenowymi nowych pojazdów przeznaczonych na potrzeby Wojska Polskiego. Pracował także w Wojskowym Instytucie Badań Inżynierii (WIBI) w Warszawie. W roku 1934 po reorganizacji instytutu otrzymał dwuletni przydział do Dowództwa Broni Pancernej. W latach 1936–1939 był równolegle wykładowcą w Studium Wojskowym Politechniki Warszawskiej, na którym stworzył Laboratorium Pojazdów Specjalnych. Od 1937 prowadził wykłady z części maszyn w warszawskiej Szkole Inżynierii Wojskowej. W okresie tym opracował i wykładał podstawy teorii współpracy koła lub gąsienicy z mało zwięzłym podłożem, która po 30 latach została określona nową dziedziną mechaniki o nazwie terramechanika. Do 1939 współpracował z Ministerstwem Spraw Wojskowych.
Na krótko przed wybuchem wojny został zmobilizowany. W 1939 roku uczestniczył w kampanii wrześniowej, a następnie wraz z cofającymi się wojskami przekroczył granicę z Rumunią. Sześć miesięcy spędził w Giurgiu nad Dunajem, skąd przedostał się do Francji, gdzie został zatrudniony jako uznany specjalista w Wydziale Czołgów w Ministerstwie Uzbrojenia w Paryżu. Po klęsce Francji w czerwcu 1940 roku przedostał się do strefy nieokupowanej – na południe, do Marsylii, gdzie przebywał przez dwa lata.
Później przeniósł się do Kanady (1942), gdzie pracował w Biurze Badań Broni Pancernej, podlegającym kanadyjskiemu Ministerstwu Zaopatrzenia. W 1943 roku za zgodą polskich władz emigracyjnych wstąpił do armii kanadyjskiej. Siły zbrojne Kanady opuścił w 1956 roku w stopniu podpułkownika. W 1956 wyjechał do USA, gdzie pracował w Wojskowym Laboratorium Pojazdów Terenowych i prowadził wykłady na politechnice. W niedługim czasie został profesorem University of Michigan w Ann Arbor i przyjął propozycję objęcia stanowiska dyrektora Instytutu Badań koncernu samochodowego General Motors w Santa Barbara.
Po ogłoszeniu w 1961 przez NASA konkursu na pojazd zdolny do poruszania się po Księżycu ("MOLAB") w ramach programu kosmicznego Apollo, zespół konstruktorów pod kierownictwem Mieczysława Bekkera rozpoczął prace koncepcyjne mając za konkurenta innego polskiego konstruktora, Stanisława Rogalskiego, który pracował w firmie Grumman. Efektem tych prac było skonstruowanie pojazdu księżycowego Lunar Roving Vehicle (LRV), który został wykonany przez koncern General Motors w kooperacji z zakładami Boeing. Profesor Bekker był autorem całości rozwiązań technicznych, które zapewniały poruszanie się LRV po księżycowej powierzchni.
Po przejściu na emeryturę na początku lat siedemdziesiątych zamieszkał wraz z żoną Jadwigą w swojej willi w Santa Barbara. Prowadził bardzo aktywny tryb życia. Pracował w komitecie rady naukowej przy prezydencie Stanów Zjednoczonych. Współpracował z instytucjami wojskowymi USA i Kanady jako doradca i rzeczoznawca. Pisał wspomnienia i malował akwarele.
Prof. Bekker pozostawił po sobie liczne prace naukowe. Był autorem trzech fundamentalnych prac w dziedzinie teorii pojazdów terenowych: „"Theory of land locomotion"” (1956), „"Off-the-road locomotion"” (1960) i „"Introduction to terrain vehicle"” (1969), w których przedstawił nowoczesną teorię ruchu pojazdów terenowych. Prace zostały wydane przez wydawnictwo University of Michigan Press.
Uznanie przez światową społeczność naukową osiągnięć Mieczysława Bekkera znalazło wyraz w licznych nagrodach i wyróżnieniach. W listopadzie 1962 roku Politechnika w Monachium przyznała mu doktorat honoris causa. Drugi doktorat honorowy otrzymał na Uniwersytecie Carleton w Ottawie. W roku 1988 stan zdrowia gwałtownie się pogorszył (miał wszyty rozrusznik serca), uniemożliwiając mu przybycie na kolejne wręczenie doktoratu honorowego – tym razem do Bolonii we Włoszech.
Mieczysław Bekker zmarł w Santa Barbara w Kalifornii 8 stycznia 1989 roku w wieku 84 lat.
Upamiętnienie.
W 1979 roku prof. Bekker otrzymał tytuł Honorowego Obywatela Miasta Konina, nadany mu przez Urząd Miejski w Koninie.
W 2012 roku na skwerze noszącym imię profesora Mieczysława Bekkera przy Szkole Podstawowej nr 11, na osiedlu Gosławice, uroczyście odsłonięto tablicę pamiątkową, poświęconą jego pamięci. W tym samym dniu zorganizowano w pobliskiej szkole wystawę poświęconą jego pamięci. 

</doc>
<doc id="292637" url="https://pl.wikipedia.org/wiki?curid=292637" title="Maciej Musiał (polityk)">
Maciej Musiał (polityk)

Maciej Wincenty Musiał (ur. 22 stycznia 1952 w Poznaniu) – polski polityk, w latach 1997–1998 wojewoda poznański, w latach 1999–2000 wojewoda wielkopolski, w latach 2000–2001 szef KPRM w rządzie Jerzego Buzka.
Życiorys.
Ukończył w 1973 studia na Wydziale Fizyki Uniwersytetu im. Adama Mickiewicza w Poznaniu. Od 1975 do 1990 pracował w Instytucie Technologii Drewna w tym samym mieście.
Udzielał się w harcerstwie, był m.in. szczepowym Błękitnej Czternastki. Do harcerstwa powrócił w 1980, brał udział w tworzeniu poznańskich struktur KIHAM. 12 lutego 1989 w Warszawie został jednym z 51 członków Komitetu powołujących ZHR.
W 1980 wstąpił do „Solidarności”. Po wprowadzeniu stanu wojennego był współorganizatorem Tymczasowego Zarządu Regionu Wielkopolska, w którym w 1989 objął funkcję wiceprzewodniczącego. W tym samym roku kierował kampanią wyborczą Komitetu Obywatelskiego w Poznaniu.
Pełnił funkcję dyrektora Urzędu Wojewódzkiego w Poznaniu (1990–1996), był też dyrektorem wojewódzkiej delegatury Krajowego Biura Wyborczego. W latach 1997–1998 sprawował urząd wojewody poznańskiego, a po reformie administracyjnej w 1999 objął stanowisko wojewody wielkopolskiego. Następnie od czerwca 2000 do października 2001 pełnił funkcję szefa Kancelarii Prezesa Rady Ministrów w rządzie Jerzego Buzka, zastępując na tym stanowisku Jerzego Widzyka.
Od 2002 do 2006 wykładał w Wyższej Szkole Bankowej w Poznaniu. W latach 2006–2008 był prezesem zarządu i dyrektorem generalnym Kopalni Węgla Brunatnego Konin. Objął stanowiska dyrektora biura Stowarzyszenia Metropolia Poznań i członka zarządu Fundacji Zakłady Kórnickie.
Odznaczenia i wyróżnienia.
Otrzymał Krzyż Oficerski Orderu Odrodzenia Polski (2011) i Krzyż Wolności i Solidarności (2019). W 2020 Rada Miasta Poznania nadała mu odznaczenie „Zasłużony dla Miasta Poznania”.

</doc>
<doc id="292644" url="https://pl.wikipedia.org/wiki?curid=292644" title="Język kiribati">
Język kiribati

Język kiribati (wymawiane: "kiribas", inna nazwa: "język gilbertański", także: "język tungaru") – język mikronezyjski (z grupy języków oceanicznych) używany przez mieszkańców wysp Kiribati oraz Fidżi, Nauru i Wysp Cooka, a także mniejszości narodowe w USA i Tokelau. W państwie Kiribati ma status języka urzędowego. Posługuje się nim 120 tys. osób.
Wyróżnia się w nim dwa główne dialekty, północny i południowy, a także kilka drobniejszych gwar lokalnych, m.in.: tarawa.
Jest zapisywany alfabetem łacińskim, dostosowanym do dźwięków kiribati. Alfabet składa się z 13 liter. 
Fonetyka.
W języku kiribati występuje 13 spółgłosek oraz 10 samogłosek
Gramatyka.
Rzeczownik.
Rzeczownik można stworzyć poprzez dodanie przedimka "te" przed jakikolwiek czasownik/przymiotnik. Przykłady:
Rzeczowniki odmienia się przez liczbę. Liczbę mnogą tworzymy poprzez podwojenie pierwszej samogłoski:
Płeć biologiczna może być zaznaczona poprzez dodanie poimka mm'aane (rodzaj męski) lub aiine (rodzaj żeński) po rzeczowniku:
Dla rzeczowników „ludzkich” można użyć łącznika „n”:
Agensa wyrażamy poprzez dodanie partykuły "tia" (liczba pojedyncza), lub "taan(i)" (liczba mnoga)
Przedimek.
Przedimek "te" w liczbie pojedyncze"j" oraz "taian" w liczbie mnogiej nie jest określony, ani nieokreślony. Zaznacza on, iż następny wyraz jest rzeczownikiem, oraz pokazuje jego liczbę.
Przedimki osobowe stosuje się do nazw własnych. Formę męską 'te' stosuje się przed imionami zaczynającymi się na , 'tem' przed , 'ten' przed oraz 'teng' przed &lt;k, (ng)&gt;.
Zaimek.
Zaimki przybierają różne formy w zależności od przypadku: mianownik (podmiot), biernik (dopełnienie), zaimek emfatyczny (jak "myself", "herself, yourself" w języku angielskim), dopełniacz (dzierżawczy).

</doc>
<doc id="292650" url="https://pl.wikipedia.org/wiki?curid=292650" title="CLOS">
CLOS



</doc>
<doc id="292651" url="https://pl.wikipedia.org/wiki?curid=292651" title="Bomba Mark 84">
Bomba Mark 84

Mark 84 (lub Mk 84) – amerykańska bomba lotnicza ogólnego przeznaczenia, największa bomba serii Mark 80. Pierwszy raz użyta w Wietnamie pod nazwą kodową Hammer (ang. "Młot") nazwaną tak ze względu na jej znaczną moc.
Wagomiar "Mark 84" wynosi 2000 funtów (909 kg), ale jej masa całkowita zależy również od masy lotek, zapalnika, oraz urządzeń spowalniających opadanie i wynosi od 1972 funtów (896 kg) do 2083 funtów (947 kg). Bomba ma postać opływowego stalowego kadłuba wypełnionego ładunkiem tritonalu (80% trotylu i 20% proszku aluminiowego) o masie 945 funtów (429 kg).
Wybuch bomby "Mk 84" powoduje powstanie krateru o średnicy 15,2 m i głębokości 11 m. Przebijalność metalu dochodzi do 380 mm, a betonu do 3300 mm, w zależności od wysokości z jakiej została zrzucona. Rażenie odłamkami w promieniu 366 m.
"Mark 84" służy jako głowica bojowa różnych systemów precyzyjnie naprowadzanego uzbrojenia takich jak laserowo naprowadzane GBU-10 i GBU-24, naprowadzane optycznie GBU-15 i GBU-31 z systemem naprowadzania JDAM.

</doc>
<doc id="292652" url="https://pl.wikipedia.org/wiki?curid=292652" title="Common Lisp Object System">
Common Lisp Object System

Common Lisp Object System (CLOS) – zorientowane obiektowo rozszerzenie do Common Lisp, oparte na funkcjach ogólnych, dziedziczeniu wielokrotnym, kombinacji metod deklaracyjnych i protokole metaobiektowym. Pochodna CommonLoops, oparta na opracowanym przez Symbolics języku FLAVORS (Lisp z funkcjami obiektowymi) i LOOPS ("Lisp Object-Oriented Programming System") firmy Xerox.

</doc>
<doc id="292656" url="https://pl.wikipedia.org/wiki?curid=292656" title="Fiodor Gołowin (1650–1706)">
Fiodor Gołowin (1650–1706)

Fiodor Aleksiejewicz Gołowin (ros." Фёдор Алексе́евич Голови́н;" ur. 9 listopada 1650, zm. 10 sierpnia 1706) – rosyjski polityk, dyplomata i hrabia. Wpływowy współpracownik i doradca Piotra Wielkiego.
Był potomkiem rodziny z Bizancjum. Podczas regencji siostry Piotra I, Zofii Aleksiejewny, wysłany został nad Amur, by bronić granicy przed wojskami Cesarstwa Chińskiego. Granicy nie udało się utrzymać i Gołowin zawarł w 1689 traktat pokojowy z Chinami, w którym Rosja zwróciła Chińczykom większość terytoriów nad Amurem. W roku 1697, w czasie podróży Piotra do krajów zachodnich, Gołowin zajmował w delegacji drugie miejsce po Franzu Leforcie i otrzymał zadanie werbowania marynarzy i kupna materiałów potrzebnych do konstrukcji rosyjskiej floty. Dwa lata później, po śmierci Leforta, Gołowin został mianowany marszałkiem, pierwszym w Rosji hrabią i jako pierwszy otrzymał nowo ustanowiony Order św. Andrzeja Apostoła Pierwszego Powołania.
Od tego roku do śmierci Gołowin kierował rosyjską polityką zagraniczną i pełnił funkcję premiera. W roku 1700 zawarł z Wielką Portą traktat w Konstantynopolu, który m.in. gwarantował rozejm na okres lat 30. i przekazał Rosji terytorium koło Azowa. Jego śmierć była wielkim ciosem dla Piotra I, który zawiadomienie o śmierci Gołowina podpisał słowami „Piotr pełen smutku”.

</doc>
<doc id="292660" url="https://pl.wikipedia.org/wiki?curid=292660" title="Zakaukaska Federacyjna Socjalistyczna Republika Radziecka">
Zakaukaska Federacyjna Socjalistyczna Republika Radziecka

Zakaukaska Federacyjna Socjalistyczna Republika Radziecka (ros. Закавказская Советская Федеративная Социалистическая Республика) – republika federacyjna ZSRR istniejąca w latach 1922–1936. Powstała w 1922 r. z połączenia Armeńskiej SRR, Azerbejdżańskiej SRR, i Gruzińskiej SRR.
Tło wydarzeń.
W czasie wojny domowej w Rosji, po zwycięstwie nad Białymi Siłami Zbrojnymi Południa Rosji na Północnym Kaukazie, Armia Czerwona, przy symbolicznym udziale miejscowych organizacji bolszewickich, zajęła kolejno Demokratyczną Republikę Azerbejdżanu, Demokratyczną Republikę Armenii oraz Demokratyczną Republikę Gruzji - trzy narodowe państwa na Kaukazie Południowym. Radziecki podbój Azerbejdżanu dokonał się bez oporu w dniach 27–28 kwietnia 1920. Również radziecki podbój Armenii w listopadzie 1920 odbył się bez większych trudności, gdyż Ormianie widzieli w bolszewikach obrońców przed Turcją. Jedynie w Gruzji doszło do wojny obronnej, która zakończyła się sukcesem Armii Czerwonej z powodu jej ogromnej przewagi w ludziach i sprzęcie. Rząd demokratycznej Gruzji upadł ostatecznie 18 marca 1921. W trzech podbitych państwach utworzone zostały republiki radzieckie.
Utworzenie republiki.
W ocenie Lenina trzy kraje Południowego Kaukazu powinny zostać natychmiast zintegrowane w jednej federacyjnej strukturze. Pierwszym krokiem na drodze do tego celu było powołanie w dniu 16 sierpnia 1921 komitetu gospodarczego wspólnego dla trzech republik i nadrzędnego w stosunku do ich rządów. Decyzję tę natychmiast oprotestowała Komunistyczna Partia (bolszewików) Gruzji, twierdząc, że gospodarcza integracja lepiej rozwiniętej Gruzji z Azerbejdżanem i Armenią odbędzie się na jej koszt. Mimo to komitet rozpoczął natychmiast prace, koordynując handel zagraniczny trzech republik, przygotowując się do unifikacji handlu pieniężnego i integracji sieci linii kolejowych. Czołowi gruzińscy działacze bolszewiccy – Budu Mdiwani, Filipe Macharadze, Kote Cincadze, Micha Okudżawa – w dalszym ciągu protestowali przeciwko integracji trzech republik. Za forsowanym przez Lenina i kierującego Biurem Kaukaskim przy Komitecie Centralnym partii bolszewickiej Sergo Ordżonikidzego projektem natychmiastowego utworzenia radzieckiej federacji zakaukaskiej opowiedzieli się z miejscowych przywódców jedynie Szalwa Eliawa i Iwane Orachelaszwili. O ile sama koncepcja walki z "nacjonalizmem" i zbudowania w przyszłości państwa federacyjnego na Zakaukaziu nie budziła sprzeciwu, o tyle nie zgadzano się na jej natychmiastowe wdrażanie, bez wieloletniej kampanii propagandowej, po której miejscowa ludność sama zaaprobowałaby takie rozwiązanie. Konflikt między Leninem i Ordżonikidzem a przywództwem partyjnym w Gruzji określany jest jako sprawa gruzińska.
Wątpliwości w kwestii utworzenia na Zakaukaziu republiki federacyjnej wyrażał także przewodniczący Rady Komisarzy Ludowych Azerbejdżańskiej SRR Nəriman Nərimanov. W jego ocenie skuteczną integrację wszystkich ziem Kaukazu Południowego uniemożliwiały różnice w poziomie wykształcenia – w Armenii i Gruzji wskaźnik piśmienności sięgał 50%, w Azerbejdżanie tymczasem zdecydowana większość populacji była analfabetami.
Mimo wszystkich głosów sprzeciwu miejscowych działaczy, 12 marca 1922 w Tbilisi władze Armeńskiej SRR, Azerbejdżańskiej SRR, i Gruzińskiej SRR zawarły porozumienie o zjednoczeniu się w Federacyjny Związek Socjalistycznych Republik Radzieckich Zakaukazia, FZSRRZ ("Федеративный Союз Социалистических Советских Республик Закавказья", ФСССРЗ). Akt ten miał miejsce w atmosferze zastraszania i pod pełną kontrolą centralnych władz radzieckich, które same dobrały delegatów trzech republik na konferencję w Tbilisi. Zawarte porozumienie zostało natychmiast oprotestowane przez przywódców gruzińskich, którzy w kolejnych miesiącach bojkotowali postanowienia komitetu wykonawczego FZSRRZ i wielokrotnie listownie próbowali przekonać Lenina do zmiany polityki w kwestii zakaukaskiej.
Konflikt między bolszewikami gruzińskimi a radzieckim centrum, wobec krytyki Lenina w kwestii brutalnego postępowania Ordżonikidzego narzucającego swoje decyzje miejscowym przywódcom, został zażegnany w marcu 1923 poprzez zawarcie porozumienia między Ordżonikidzem i jego zwolennikami a gruzińskimi bolszewikami skupionymi wokół Mdiwaniego i Macharadzego. Porozumienie to zakładało poszanowanie kulturalnej tradycji gruzińskiej i powstrzymanie się od rusyfikacji. Dzięki temu 13 grudnia 1922 na pierwszym posiedzeniu parlamentu FZSRRZ Związek zastąpiła Zakaukaska Federacyjna Socjalistyczna Republika Radziecka (ros. Закавказская Советская Федеративная Социалистическая Республика). W jej skład, jak poprzednio wchodziły Armeńska SRR, Azerbejdżańska SRR, Abchaska SRR, Gruzińska SRR. 
30 grudnia 1922 Zakaukaska FSRR weszła w skład ZSRR jako jedna z 4 republik związkowych (obok Rosyjskiej Federacyjnej SRR, Ukraińskiej SRR i Białoruskiej SRR).
Funkcjonowanie.
W 1931 Abchaska SRR została włączona w skład Gruzińskiej SRR jako Abchaska Autonomiczna SRR. 5 grudnia 1936 rozwiązano Zakaukaską FSRR, a wchodzące w jej skład Armeńska SRR, Azerbejdżańska SRR i Gruzińska SRR stały się bezpośrednimi członkami ZSRR.

</doc>
<doc id="292663" url="https://pl.wikipedia.org/wiki?curid=292663" title="Jerzy Jacek Widzyk">
Jerzy Jacek Widzyk



</doc>
<doc id="292664" url="https://pl.wikipedia.org/wiki?curid=292664" title="Bomba Mark 82">
Bomba Mark 82

Mark 82 – amerykańska bomba lotnicza ogólnego przeznaczenia.
Masa nominalna bomby "Mark 82" (Mk.82) wynosi 500 funtów (227 kg). Bomba ta jest jedną z najmniejszych i jednocześnie najczęściej obecnie używanych bomb lotniczych. Masa całkowita zależy od masy lotek, zapalnika oraz systemów spowalniających opadanie i wynosi od 510 funtów (253 kg) do 570 funtów (259 kg). Bomba ma postać opływowego stalowego kadłuba wypełnionego ładunkiem tritonalu (80% trotylu i 20% proszku aluminiowego) o masie 192 funtów (87 kg).
Bomba "Mk 82" może być używana z wieloma różnymi zestawami lotek, zapalników i systemów spowalniających opadanie w zależności od przeznaczenia.
"Mark 82" służy jako głowica bojowa systemów laserowo naprowadzanych bomb typu GBU-12 i GBU-22 i GBU-38 z systemem naprowadzania JDAM. Do nauki bombardowania przy pomocy bomb Mark 82 służy bomba ćwiczebna BDU-45/B.

</doc>
<doc id="292667" url="https://pl.wikipedia.org/wiki?curid=292667" title="Bomba Mark 83">
Bomba Mark 83

Mark 83 (lub Mk 83) – amerykańska bomba lotnicza ogólnego przeznaczenia serii Mark 80.
Masa nominalna bomby "Mark 83" wynosi 1000 funtów (454 kg), ale jej masa całkowita zależy od masy lotek, zapalnika, oraz systemów spowalniających opadanie i wynosi od 985 funtów (447 kg) do 1030 funtów (468 kg). Bomba ma postać opływowego stalowego kadłuba wypełnionego ładunkiem tritonalu (80% trotylu i 20% proszku aluminiowego) o masie 445 funtów (202 kg).
"Mark 83" służy jako głowica bojowa systemów laserowo naprowadzanych bomb typu GBU-16 i GBU-26 systemu Paveway, oraz GBU-32 z systemem naprowadzania JDAM.

</doc>
<doc id="292672" url="https://pl.wikipedia.org/wiki?curid=292672" title="Kościół Ścięcia św. Jana Chrzciciela w Grzawie">
Kościół Ścięcia św. Jana Chrzciciela w Grzawie

Kościół parafialny pw. św. Jana Chrzciciela – kościół parafialny w Grzawie, w gminie Miedźna, w powiece pszczyńskim.
Kościół znajduje się na Szlaku Architektury Drewnianej województwa śląskiego w pętli pszczyńskiej.
Historia.
Pierwszy kościół istniał tu już prawdopodobnie w XIV wieku. Obecny wzniesiony został na początku XVI wieku. W latach 1580 - 1628 w posiadaniu protestantów, później odzyskany przez katolików i prawdopodobnie przebudowany ok. 1690 r.
Konstrukcja.
Kościół drewniany o konstrukcji zrębowej, na podwalinach z kłód dębowych, orientowany, z wieżą konstrukcji słupowej od strony zachodniej. Prezbiterium zamknięte prostą ścianą, z zakrystią od strony północnej. Nawa szersza od prezbiterium, na rzucie zbliżonym do kwadratu. Dachy nad prezbiterium i nawą siodłowe, kryte gontem. Nad nawą barokowa, sześcioboczna wieżyczka na sygnaturkę z latarnią, kryta blachą. Wieża o ścianach pochyłych, pobitych gontem, zwieńczona dachem namiotowym, krytym blachą, przechodzącym w ośmioboczną, barokową latarnię. Na zewnątrz kościół (z wyjątkiem ściany zakrystii) otoczony sobotami wspartymi na słupach z zastrzałami. Soboty otwarte, jedynie wokół wieży szalowane, kryte gontem. Ściany prezbiterium i nawy powyżej dachu sobót szalowane deskami. Pod wieżą, od zachodu, odrzwia pierwotnie zamknięte łukiem półkolistym. Od południa, w kruchcie, odrzwia z zachowanym fragmentem ostrołukowego, gotyckiego nadproża. Okna zamknięte łukami segmentowymi. Wnętrza nakryte płaskimi stropami. Łuk tęczowy spłaszczony. Chór muzyczny podparty na czterech słupach, nowszy niż reszta świątyni.
Wyposażenie.
Wyposażenie wnętrza głównie barokowe, z XVII i XVIII wieku, częściowo również XIX-wieczne. Ołtarz główny barokowy z końca XVII w., odnowiony w 1870 r. przez Karola Stankiewicza z Kęt, z bramkami po bokach i bogatą dekoracją snycerską, z rzeźbami św. Piotra i św. Pawła oraz obrazem z 1690 r. przedstawiającym Matkę Boską z Dzieciątkiem. Dwa ołtarze boczne oraz organy barokowe, z XVII w. Ława kolatorska i ławy barokowe, z 1798 r. Kilka obrazów z XVIII w.
Otoczenie kościoła.
Od południa, zachodu i północy kościół otoczony jest drewnianym ogrodzeniem budowanym na zrąb, z gontowym, dwuspadowym daszkiem. W ogrodzeniu dwie murowane, tynkowane bramki z wejściami zamkniętymi półkoliście i nakrytymi siodłowymi daszkami gontowymi. Ogrodzenie od wschodu wykonane z desek rozpiętych między murowanymi słupkami.

</doc>
<doc id="292674" url="https://pl.wikipedia.org/wiki?curid=292674" title="Służebność">
Służebność

Służebność (łac. "servitus") – ograniczone prawo rzeczowe, obciążające nieruchomość służebną w celu zwiększenia użyteczności innej nieruchomości zwanej władnącą (służebność gruntowa), albo zapewnienie zaspokojenia określonych potrzeb osoby fizycznej (służebność osobista). Jak każde ograniczone prawo rzeczowe, służebność ogranicza możność dysponowania obciążoną nieruchomością przez jej właściciela.
Służebność w prawie polskim.
Regulacja prawna.
Służebność została uregulowana w kodeksie cywilnym w artykułach od 285 – 3054 oraz jako ograniczone prawo rzeczowe w art. 244 – 251. Kodeks cywilny reguluje trzy rodzaje służebności:
Kodeks cywilny zawiera również przepisy o służebności drogi koniecznej (art. 145) oraz służebności budynkowej (art. 151). Nie są to jednak odrębne rodzaje służebności, gdyż służebność drogi koniecznej jest ustanawiana jako służebność gruntowa lub osobista, a budynkowa jako rodzaj służebności gruntowej.
Powstanie służebności.
Służebność można nabyć na podstawie:
Treść służebności.
Treść służebności gruntowej jak i osobistej jest co do zasady taka sama i może ona przybrać formę:
Służebność powinna być wykonywana w taki sposób aby jak najmniej utrudniała korzystanie z nieruchomości obciążonej.
Różnicą pomiędzy tymi rodzajami służebności jest przede wszystkim to, że służebność osobista w przeciwieństwie do gruntowej jest niezbywalna i nie podlega dziedziczeniu.
Służebność ta może zostać ustanowiona jedynie na rzecz przedsiębiorcy, który zamierza wybudować bądź jest właścicielem urządzeń służących do przesyłu mediów, przykładowo: sieci energetycznej, wodociągowej, kanalizacyjnej, telefonicznej, gazowej.
Służebność ta polega na tym, że przedsiębiorca może korzystać w oznaczonym zakresie z nieruchomości obciążonej, zgodnie z przeznaczeniem tych urządzeń. W szczególności może przeprowadzić linię energetyczną, wodociągową, kanalizacyjną przez obciążoną nieruchomość, ma też prawo do dokonywania remontów, usuwania awarii tych urządzeń.
Wygaśnięcie służebności.
Służebność wygasa w szczególności na skutek:
Służebność osobista wygasa najpóźniej przez śmierć uprawnionego.

</doc>
<doc id="292678" url="https://pl.wikipedia.org/wiki?curid=292678" title="Bleys">
Bleys



</doc>
<doc id="292679" url="https://pl.wikipedia.org/wiki?curid=292679" title="Caine (Amber)">
Caine (Amber)



</doc>
<doc id="292680" url="https://pl.wikipedia.org/wiki?curid=292680" title="Corwin (Amber)">
Corwin (Amber)



</doc>
<doc id="292681" url="https://pl.wikipedia.org/wiki?curid=292681" title="Międzynarodowa Federacja Związków Alpinistycznych">
Międzynarodowa Federacja Związków Alpinistycznych

Międzynarodowa Federacja Związków Alpinistycznych ("Union Internationale des Associations d'Alpinisme", "UIAA") – największa federacja krajowych związków alpinistycznych, polskim członkiem UIAA jest Polski Związek Alpinizmu (PZA), a co za tym idzie także wszystkie kluby należące do PZA. 
Organizacja powstała w 1932 roku w Chamonix, skupia ponad 88 członków organizacji wspinaczkowych z 76 państw. Siedzibą federacji jest Berno w Szwajcarii.
Organizacją międzynarodową (powstała w formie federacji) organizującą i przeprowadzającą wszelkie zawody sportowe jest od 1991 roku, Międzynarodowa Federacja Wspinaczki Sportowej (IFSC).

</doc>
<doc id="292682" url="https://pl.wikipedia.org/wiki?curid=292682" title="Brand (Amber)">
Brand (Amber)



</doc>
<doc id="292685" url="https://pl.wikipedia.org/wiki?curid=292685" title="Eryk (Amber)">
Eryk (Amber)



</doc>
<doc id="292687" url="https://pl.wikipedia.org/wiki?curid=292687" title="Fiona (Amber)">
Fiona (Amber)



</doc>
<doc id="292688" url="https://pl.wikipedia.org/wiki?curid=292688" title="Flora (Amber)">
Flora (Amber)



</doc>
<doc id="292689" url="https://pl.wikipedia.org/wiki?curid=292689" title="Gerard (Amber)">
Gerard (Amber)



</doc>
<doc id="292690" url="https://pl.wikipedia.org/wiki?curid=292690" title="Imperium rzymskie">
Imperium rzymskie



</doc>
<doc id="292691" url="https://pl.wikipedia.org/wiki?curid=292691" title="Julian (Amber)">
Julian (Amber)



</doc>
<doc id="292694" url="https://pl.wikipedia.org/wiki?curid=292694" title="Bomba Mark 81">
Bomba Mark 81

Mark 81 (lub Mk 81) – amerykańska bomba lotnicza ogólnego przeznaczenia, najmniejsza bomba serii Mark 80 nazywana Firecracker (ang. "Fajerwerk").
Masa nominalna bomby "Mark 81" wynosi 250 funtów (113 kg) i jest to najmniejsza amerykańska bomba lotnicza serii "Mark 80". Zaprojektowana w latach 50. XX wieku dla amerykańskich sił zbrojnych i po raz pierwszy użyta w Wietnamie.
Bomba ma postać opływowego stalowego kadłuba wypełnionego ładunkiem tritonalu (80% trotylu i 20% proszku aluminiowego), materiału wybuchowego H6 lub minolu o masie 96 funtów (44 kg).
Ze względu na małą siłę niszczącą amerykańskie siły zbrojne zrezygnowały z jej stosowania, chociaż produkowane licencyjnie, lub skopiowane bez licencji wersje nadal pozostają w użyciu w różnych krajach świata.
Bomba ta występuje w wersji Mark 81 Snakeye wyposażonej w "Mark 14 TRD" (ang. "Tail Retarding Device" – ogonowy system hamujący) spowalniający opadanie bomby, umożliwiając bombardowanie z bardzo niskiego pułapu bez niebezpieczeństwa narażenia na uszkodzenie zrzucającego je samolotu.

</doc>
<doc id="292696" url="https://pl.wikipedia.org/wiki?curid=292696" title="Merlin (Amber)">
Merlin (Amber)



</doc>
<doc id="292698" url="https://pl.wikipedia.org/wiki?curid=292698" title="Oberon (Amber)">
Oberon (Amber)



</doc>
<doc id="292702" url="https://pl.wikipedia.org/wiki?curid=292702" title="Potomstwo Oberona (Amber)">
Potomstwo Oberona (Amber)



</doc>
<doc id="292704" url="https://pl.wikipedia.org/wiki?curid=292704" title="Six Feet Under (zespół muzyczny)">
Six Feet Under (zespół muzyczny)

Six Feet Under – amerykańska grupa wykonująca muzykę z pogranicza groove i death metalu. Powstała w 1994 roku w miejscowości Tampa w stanie Floryda z inicjatywy wokalisty Chrisa Barnesa, ówczesnego wokalisty Cannibal Corpse i gitarzysty Obituary Allena Westa. W swej twórczości zespół nawiązywał do takich zagadnień jak śmierć, morderstwo, przemoc, polityka i marihuana.
Do 2010 roku zespół wydał osiem albumów studyjnych oraz szereg pomniejszych wydawnictw, w tym trzy części z serii "Graveyard Classics" zawierające interpretacje z repertuaru cenionych grup muzycznych. Według danych z 2003 roku wydawnictwa zespołu w samych Stanach Zjednoczonych sprzedały się w nakładzie 370 660 egzemplarzy.
Historia.
Zespół powstał w 1994 roku w miejscowości Tampa w stanie Floryda z inicjatywy wokalisty Chrisa Barnesa wstępującego wówczas w zespole Cannibal Corpse oraz ówczesnego gitarzysty Obituary Allena Westa. Wkrótce potem dołączył perkusista Greg Gall i basista Terry Butler. W początkowym okresie działalności muzycy grali w lokalnych klubach interpretacje utworów innych zespołów. Również w 1994 roku grupa podpisała kontrakt z wytwórnią muzyczną Metal Blade Records.
Pierwszy album Six Feet Under zatytułowany "Haunted" ukazał się 1 września 1995 roku. Płyta została zarejestrowana we współpracy z Brianem Slagelem i Scottem Burnsem. W tym okresie Chris Barnes określił Six Feet Under jako swój priorytet w ramach działalności artystycznej. W następstwie w 1996 roku Barnes odszedł z Cannibal Corpse. 29 października tego samego roku ukazał się minialbum "Alive and Dead". Drugi album studyjny pt. "Warpath" ukazał się 9 września 1997 roku.
W 1998 roku West odszedł z zespołu, zastąpił go Steve Swanson znany z występów w Massacre. 13 lipca 1999 roku ukazał się trzeci album zespołu zatytułowany "Maximum Violence". W przeciwieństwie do poprzednich wydawnictw teksty odwoływały się do pojęcia przemocy. Oprócz autorskich kompozycji na płcie ukazała się interpretacja utworu „War Machine” z repertuaru Kiss. Ciesząca się popularnością płyta sprzedała się w nakładzie 100 000 egzemplarzy na świecie. 30 października 2000 roku ukazała się kompilacja "Graveyard Classics" zawierająca m.in. utwory z repertuaru Scorpions, Black Sabbath, Deep Purple i Accept.
22 maja 2001 roku ukazała się kaseta VHS pt. "Maximum Video", zawierająca trudno dostępne materiały wideo nagrane podczas koncertów. 7 sierpnia tego samego roku ukazał się album "True Carnage". Gościnnie w nagraniach wziął udział raper Ice-T, który wystąpił w utworze „One Bullet left”. Z kolei w utworze „Sick and Twisted” wystąpiła Karyn Crisis. Wydawnictwo zadebiutowało na 18. miejscu listy Billboard Top Heatseekers w Stanach Zjednoczonych. Latem 2002 roku zespół odbył szereg koncertów w Ameryce. Występy Six Feet Under poprzedzały zespoły Skinless i Sworn Enemy. Zarejestrowany 14 czerwca koncert ukazał się na pierwszym albumie koncertowym formacji pt. "Double Dead Redux". We wrześniu muzycy koncertowali wraz z Hatebreed. Natomiast we wrześniu Six Feet Under wystąpił w Europie wraz z grupami Kataklysm i Dying Fetus.
30 stycznia 2003 roku ukazało się pierwsze DVD zespołu pt. "Double Dead". Na płycie znalazł się koncert nagrany 14 czerwca poprzedniego roku w St. Paul w stanie Minnesota. 23 września tego samego roku został wydany album "Bringer of Blood". Natomiast w październiku muzycy odbyli pięciotygodniową trasę po Ameryce Północnej. 9 sierpnia 2004 roku ukazało się DVD zatytułowane "Live With Full Force &amp; Maximum Video". Z kolei 19 października ukazał się album "Graveyard Classics II". Na płycie ukazała się interpretacja całego albumu "Back in Black" australijskiej grupy rockowej AC/DC. 21 marca 2005 roku ukazał się kolejny album studyjny pt. "13". W ramach promocji zespół odbył europejską trasę koncertową wraz z Mantas. Natomiast 31 października ukazał się box "A Decade in the Grave". Wydawnictwo obejmowało cztery płyty CD oraz płytę DVD zawierającą teledyski oraz nagrania dokumentujące występy na żywo. W listopadzie również 2005 roku Barnes dołączył do fińskiego zespołu death metalowego Torture Killer. Wokalista z nowym zespołem nagrał album pt. "Swarm!", który ukazał się rok później.
Rok 2006 muzycy Six Feet Under spędzili podczas licznych koncertów, które poprzedziły nagrania kolejnego albumu studyjnego. 17 kwietnia 2007 roku ukazał się album pt. "Commandment". Płyta uzyskała szereg pozytywnych recenzji. W ramach promocji zespół odbył trasę koncertową wraz z grupami Finntroll, Belphegor i Nile. W styczniu 2008 roku Barnes odszedł z zespołu Torture Killer. Wokalistę zastąpił Juri Sallinen. 11 listopada tego samego roku został wydany album "Death Rituals". Nagrania odbyły się w studiu Morrisound Recording. 19 stycznia 2010 roku ukazała się trzeci album z interpretacjami pt. "Graveyard Classics III". Na płycie znalazły się utwory pochodzące z repertuaru takich grup jak: Ramones, Slayer, Van Halen i Metallica. W styczniu 2011 roku grupę opuścili basista Terry Butler i perkusista Greg Gall. Nowym perkusistą formacji został Kevin Talley znany z występów w grupach Misery Index i DÅÅTH. Skład został także poszerzony o drugiego gitarzystę – Roba Arnolda z zespołu Chimaira.

</doc>
<doc id="292709" url="https://pl.wikipedia.org/wiki?curid=292709" title="Rinaldo (Amber)">
Rinaldo (Amber)



</doc>
<doc id="292714" url="https://pl.wikipedia.org/wiki?curid=292714" title="Random (Amber)">
Random (Amber)



</doc>
<doc id="292719" url="https://pl.wikipedia.org/wiki?curid=292719" title="Dworkin (Amber)">
Dworkin (Amber)



</doc>
<doc id="292721" url="https://pl.wikipedia.org/wiki?curid=292721" title="Sikorsky SH-3 Sea King">
Sikorsky SH-3 Sea King

Sikorsky SH-3 Sea King lub Sikorsky S-61 – amerykański dwusilnikowy śmigłowiec wielozadaniowy konstrukcji Sikorsky Aircraft Corporation.
Używany przez Marynarkę Wojenną Stanów Zjednoczonych i siły zbrojne wielu państw świata.
Historia.
Śmigłowiec Sikorsky Sea King został oblatany w 1959 roku i wszedł do służby w marynarce amerykańskiej w czerwcu 1961 roku jako HSS-2. W 1962 w ramach unifikacji nazewnictwa zmieniono oznaczenie śmigłowca na H-3, do którego dodawane są przedrostki oznaczające przeznaczenie. Przeznaczeniem śmigłowca było operowanie z pokładów jednostek pływających, dlatego też, w celu zmniejszenia zajmowanej przez maszynę powierzchni, zastosowano składane łopaty wirnika głównego. Początkowo głównym zadaniem śmigłowca była walka z okrętami podwodnymi, a później także działania przeciwko jednostkom nawodnym, jako śmigłowiec ratownictwa morskiego, maszyna transportowa i komunikacyjna. W latach 90. XX wieku śmigłowce Sea King zostały zastąpione w amerykańskiej marynarce wojennej przez maszyny Sikorsky SH-60 Sea Hawk w pełnieniu zadań walki z okrętami podwodnymi i ratownictwa morskiego, nadal jednak pełnią te role w innych armiach świata.
W ramach licencji udzielonej firmie Westland Helicopters z Wielkiej Brytanii, opracowano zmodyfikowaną wersję śmigłowca nazwaną Westland Sea King, przeznaczoną dla Royal Navy, która została oblatana w 1969 roku. Brytyjskie Sea Kingi posiadają inne jednostki napędowe typu Rolls-Royce Bristol Gnome, oraz brytyjską awionikę i wyposażenie do walki przeciwko okrętom podwodnym. Ich dalszy rozwój przebiegał niezależnie od wersji amerykańskiej.
Drugim producentem licencyjnym śmigłowców Sea King jest Japonia.
Głównymi użytkownikami śmigłowców Sea King poza Stanami Zjednoczonymi są Arabia Saudyjska, Argentyna, Australia, Belgia, Brazylia, Dania, Egipt, Hiszpania, Indie, Iran, Japonia, Kanada, Katar, Malezja, Niemcy, Norwegia, Pakistan, Peru, Tajlandia, Wenezuela, Włochy, Wielka Brytania (część z nich w wersjach produkcji brytyjskiej).
Uzbrojenie i wyposażenie śmigłowca zależy od pełnionych przez niego zadań. Typowym uzbrojeniem są cztery torpedy, cztery bomby głębinowe lub dwa pociski przeciwokrętowe typu Sea Eagle lub Exocet. Czasami jedynym wyposażeniem śmigłowca jest duży zasobnik z pułapkami radiolokacyjnymi chroniącymi lotniskowce przed ewentualnymi atakami pociskami przeciwokrętowymi.
Wyposażenie do walki z okrętami podwodnymi obejmuje: sonar zanurzeniowy, boje hydrolokacyjne, detektor anomalii magnetycznych i systemy zbierania danych.
Konfiguracja SAR (skrót od ang. "Search and Rescue" – „poszukiwanie i ratunek”) umożliwia zabranie 22 rozbitków lub 9 par noszy i dwóch osób personelu medycznego.
Podczas wypełniania zadań transportowych śmigłowiec może przewieźć 28 żołnierzy.
Kadłub śmigłowca Sea King jest wodoszczelny i specjalnie ukształtowany umożliwiając lądowanie zarówno na lądzie, jak i na wodzie, chociaż wodowanie jest praktykowane tylko w sytuacjach awaryjnych. W celu zwiększenia pływalności maszyny stosuje się dodatkowe pompowane pływaki.
VH-3 Sea King jest jednym z oficjalnych śmigłowców Prezydenta Stanów Zjednoczonych, nosząc nazwę "Marine One" jeśli prezydent jest na pokładzie. Obsługa śmigłowca leży w gestii Marynarki Wojennej USA.

</doc>
<doc id="292726" url="https://pl.wikipedia.org/wiki?curid=292726" title="BLU-109">
BLU-109

BLU-109/B – amerykańska przeciwbetonowa penetrująca bomba lotnicza. BLU – akronim od ang. "Bomb Live Unit". Litera "B" oznacza wersję ze składanymi statecznikami. Zaprojektowana do niszczenia struktur betonowych takich jak schrony, eksplodująca dopiero po ich przebiciu.
Kadłub bomby ma grubość około 25 mm i jest wypełniony ładunkiem tritonalu (80% trotylu i 20% proszku aluminiowego) o masie 530 funtów (240 kg). Zapalnik FMU-143 o działaniu zwłocznym zamontowany jest na ogonie bomby.
"BLU-109" została wprowadzona do uzbrojenia w 1985 roku. Obecnie służy jako głowica bojowa różnych systemów precyzyjnie naprowadzanego uzbrojenia takich jak laserowo naprowadzane GBU-24 i GBU-27 systemu Paveway III czy naprowadzane optycznie GBU-15. Używana jest także jako głowica bojowa rakietowego systemu AGM-130.

</doc>
<doc id="292728" url="https://pl.wikipedia.org/wiki?curid=292728" title="Moire (Amber)">
Moire (Amber)



</doc>
<doc id="292729" url="https://pl.wikipedia.org/wiki?curid=292729" title="Julia (Amber)">
Julia (Amber)



</doc>
<doc id="292730" url="https://pl.wikipedia.org/wiki?curid=292730" title="Czasowniki nierozdzielnie złożone">
Czasowniki nierozdzielnie złożone

Czasowniki nierozdzielnie złożone () – rodzaj czasowników złożonych w języku niemieckim. Składają się z czasownika podstawowego, na który pada akcent, oraz z przedrostka. Przykładem takiego czasownika jest missfallen (akcent pada na czasownik "fallen", a nie na przedrostek "miss-").
Przedrostki tworzące czasowniki nierozdzielnie złożone.
Istnieją również rzadko używane przedrostki tworzące czasowniki nierozdzielnie złożone. Są to:
Uwaga: Nierozdzielnie złożone są też niektóre czasowniki z przedrostkami "unter-", "über-", "durch-" i "um-", przy czym istnieją czasowniki złożone z tymi przedrostkami, mogące mieć różne znaczenia w zależności od tego, czy są złożone rozdzielnie czy nierozdzielnie.
Na przykład:
Przedrostek a znaczenie czasownika.
Chociaż – jak wynika z powyższej tabelki – czasowniki utworzone przez dodanie przedrostka mają w języku niemieckim znaczenie często zupełnie różne od znaczenia czasownika podstawowego, często dają się też zauważyć pewne prawidłowości:
Czasownik nierozdzielnie złożony w zdaniu.
Czasownik nierozdzielnie złożony zawsze zachowuje swoją nierozdzielność. Czasownika podstawowego nigdy nie można rozdzielić od przedrostka.
Wyżej wymieniona tabela ukazuje kilka zasad dotyczących czasowników nierozdzielnie złożonych:

</doc>
<doc id="292731" url="https://pl.wikipedia.org/wiki?curid=292731" title="Grzegorz Rydlewski">
Grzegorz Rydlewski

Grzegorz Rydlewski (ur. 3 sierpnia 1953 w Warszawie) – polski politolog i polityk, profesor nauk humanistycznych, w 1997 szef KPRM w rządzie Włodzimierza Cimoszewicza, wykładowca Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
Jest absolwentem Wydziału Nauk Politycznych Uniwersytetu Warszawskiego (1978), 22 listopada 1983 obronił pracę doktorską ("Stosunki między państwem a Kościołem rzymskokatolickim w Polsce Ludowej w latach siedemdziesiątych"; promotorem pracy był profesor Stanisław Gebethner), w 2002 uzyskał stopień doktora habilitowanego (na podstawie dorobku naukowego oraz pracy "Rządowy system decyzyjny w Polsce. Studium politologiczne okresu transformacji"). W 2013 otrzymał tytuł profesora nauk humanistycznych. 
Od 1975 był członkiem Polskiej Zjednoczonej Partii Robotniczej, w latach 90. związał się z Sojuszem Lewicy Demokratycznej. Działał też w Stowarzyszeniu Ordynacka.
W latach 80. pracował w Urzędzie do Spraw Wyznań. Od grudnia 1986 do czerwca 1990 pełnił funkcję dyrektora zespołu do spraw nierzymskokatolickich kościołów i związków wyznaniowych w Urzędzie Rady Ministrów. Od czerwca 1990 do października 1993 kierował zespołami doradców Parlamentarnego Klubu Lewicy Demokratycznej i KP SLD. Od 1995 do 1996 był podsekretarzem stanu w rządzie Józefa Oleksego. Po tzw. reformie centrum administracji od stycznia do października 1997 pełnił funkcję szefa Kancelarii Prezesa Rady Ministrów Włodzimierza Cimoszewicza. Był członkiem Rady Służby Cywilnej od października 1997 do sierpnia 1999. W rządzie Leszka Millera (od października 2001 do lutego 2004) pracował na stanowisku szefa doradców politycznych premiera. W 2004 został jest członkiem rady fundacji Centrum Badania Opinii Społecznej. Od czerwca 2004 do października 2005 zajmował stanowisko głównego doradcy premiera Marka Belki.
Po powrocie do pracy naukowej założyciel i kierownik Zakładu Nauki o Państwie i Administracji Publicznej Instytutu Nauk Politycznych na Wydziale Dziennikarstwa i Nauk Politycznych UW (przemianowanym później na Wydział Nauk Politycznych i Studiów Międzynarodowych), a także przewodniczący rady naukowej tego instytutu. Od 2019 (po likwidacji INP) nauczyciel akademicki w Katedrze Nauk o Państwie i Administracji Publicznej WNPiSM. Na Uniwersytecie Warszawskim doszedł do stanowiska profesora.

</doc>
<doc id="292736" url="https://pl.wikipedia.org/wiki?curid=292736" title="Mandor">
Mandor



</doc>
<doc id="292741" url="https://pl.wikipedia.org/wiki?curid=292741" title="Merlin z Amberu">
Merlin z Amberu



</doc>
<doc id="292744" url="https://pl.wikipedia.org/wiki?curid=292744" title="Georg Forster">
Georg Forster

Johann Georg Adam Forster (; ur. 26 listopada 1754 w Mokrym Dworze, zm. 10 stycznia 1794 w Paryżu) – polsko-niemiecki przyrodnik szkockiego pochodzenia, etnolog, podróżnik, w latach 1784–1787 profesor historii naturalnej w Szkole Głównej Litewskiej w Wilnie; autor literatury podróżniczej i rewolucjonista.
W młodym wieku brał udział w ekspedycjach naukowych swojego ojca Johanna Reinholda Forstera, w tym w drugiej wyprawie Jamesa Cooka po Pacyfiku. Napisany na podstawie notatek ojca raport z tej podróży "A Voyage Toward the South Pole and Round the World" ("Podróż naokoło świata") stanowi do dziś cenny materiał etnologiczny dotyczący ludów Polinezji i jest wciąż książką mogącą z łatwością przyciągnąć zainteresowanego literaturą piękną czytelnika. Dzięki tej publikacji dwudziestodwuletni Forster został przyjęty do Royal Society i uważa się, że położył podwaliny pod nowoczesną naukową literaturę podróżniczą. Istotnym owocem tej podróży były też liczne, opracowane przez obu Forsterów, oraz w wielu wypadkach zilustrowane stworzonymi przez Georga rysunkami, pierwsze opisy gatunków należących do królestw roślin, grzybów i zwierząt.
Po powrocie do Europy kontynentalnej Forster oddał się aktywności naukowej. Ważnym epizodem początkowej fazy tego okresu była dyskusja z amerykańskim rewolucjonistą Beniaminem Franklinem w roku 1777.
W latach 1778–1787 wykładał historię naturalną w Collegium Carolinum w Kassel, następnie w latach 1784–1787 na Uniwersytecie Wileńskim. W roku 1788 dostał posadę bibliotekarza na Uniwersytecie w Moguncji. Jego wysiłki w tym czasie koncentrowały się na pisaniu esejów z botaniki oraz etnologii, pisaniu wstępów do różnych książek i opracowań oraz na tłumaczeniu książek podróżniczych. Wśród tych ostatnich znalazło się także tłumaczenie dzienników kapitana Cooka.
Forster był ważną postacią epoki oświecenia w Niemczech. Korespondował z większością jego promotorów w tamtym okresie, włączając w to jego bliskiego przyjaciela Georga Christopha Lichtenberga. Jego idee i osobowość miały ogromny wpływ na Alexandra von Humboldta – jednego z ważniejszych naukowców XIX wieku. Gdy w roku 1792 Francuzi zajęli Moguncję, Forster został jednym z założycieli Klubu Jakobinów w tym mieście i zaczął grać jedną z kluczowych ról w założonej wtedy Republice Mogunckiej. W lipcu 1793 roku, kiedy koalicja sił pruskich i austriackich odzyskała panowanie nad miastem, Forster służący wtedy w Paryżu jako członek delegacji młodej Republiki Mogunckiej, został edyktem cesarskim pozbawiony praw i skazany na wygnanie z obszaru imperium. Nie mogąc wrócić do Niemiec, oddzielony od przyjaciół i rodziny w wyniku udaru zmarł w Paryżu w 1794 r.
Dzieciństwo i pierwsze podróże.
Georg Forster urodził się jako poddany króla Polski we wsi Mokry Dwór niedaleko Gdańska, w Prusach Królewskich, w Koronie Królestwa Polskiego. Był najstarszym dzieckiem Johanna Reinholda Forstera i jego żony Justiny Elisabeth z domu Nicolai; jego rodzina wywodziła się od Szkotów, którzy osiedli w Polsce w XVII wieku. Jego ojciec był naturalistą, naukowcem i kalwińskim pastorem. W roku 1765 zgodził się na wykonanie zlecenia carycy Katarzyny II, polegającego na odbyciu podróży badawczej mającej na celu zbadanie sytuacji kolonii niemieckiej nad Wołgą. Georg, w tym czasie dziesięcioletni chłopiec, dołączył do ojca. Wyprawa dotarła do stepów nad dolną Wołgą. W trakcie trwania tej podróży odkryto kilka nowych gatunków. Młody Forster nauczył się prowadzenia badań naukowych oraz miał okazję zdobyć praktyczne doświadczenie w kartografii. Dodatkowo nauczył się wtedy dobrze języka rosyjskiego.
Mocno krytyczny wobec gubernatora Saratowa raport z podróży nie został dobrze przyjęty przez carski dwór, w wyniku czego Forsterowie nie uzyskali stosownego wynagrodzenia i musieli się przenieść. Zdecydowali się na osiedlenie w Anglii, co nastąpiło w roku 1766. Ojciec podjął się nauczania w Warrington oraz dorabiał tłumaczeniem tekstów. W tym czasie młody Forster, w wieku zaledwie 13 lat, opublikował swoją pierwszą książkę – tłumaczenie na angielski napisanej przez Łomonosowa historii Rosji, które było dobrze odebrane w kręgach naukowych.
Dookoła świata z kapitanem Cookiem.
W roku 1772 ojciec Georga Johann został członkiem Royal Society. Okoliczność ta oraz rezygnacja naukowego opiekuna pierwszej wyprawy Cooka, Josepha Banksa, sprawiły, że brytyjska admiralicja zaprosiła starszego Forstera do wzięcia udziału w drugiej podróży Jamesa Cooka na wody Pacyfiku (1772-1775). I tym razem syn wziął udział w wyprawie ojca. Został zatrudniony jako rysownik. Zadaniem Johanna Forstera podczas tej ekspedycji było opracowanie naukowego sprawozdania z wyprawy, które miało zostać opublikowane po powrocie.
13 czerwca 1772 Forsterowie zaokrętowali się na pokładzie "HMS Resolution" w Plymouth. Trasa wyprawy wiodła początkowo przez południowy Atlantyk, następnie przez Ocean Indyjski oraz Ocean Południowy do wyspy Polinezji, by w końcu, okrążając Przylądek Horn, wrócić do Anglii, gdzie ekspedycja znalazła się 30 czerwca 1775. W trakcie trzech lat podróży ekspedycja dotarła do Nowej Zelandii, wysp Tonga, Nowej Kaledonii, Tahiti, Markiz oraz Wyspy Wielkanocnej. Nikt przed nimi nie dopłynął tak daleko na południe i niewiele brakowało, a zostałaby przez nich odkryta Antarktyda. W wyniku tego przedsięwzięcia obalona została definitywnie teoria "Terra Australis Incognita", według której na południu miał istnieć duży, nadający się do zamieszkania kontynent.
Forster pod kierunkiem ojca podjął najpierw badania świata zwierząt i roślin mórz południowych, głównie zajmując się rysowaniem przedstawicieli tych królestw. Jednak Georg rozwijał swoje własne zainteresowania, które doprowadziły do zupełnie niezależnych studiów z dziedziny geografii porównawczej i etnologii. Szybko nauczył się języków wysp Polinezji. Jego opisy ludzi z tamtego rejonu są cenione po dziś dzień, gdyż ukazują one wysiłki Forstera, aby opisać miejscowych z empatią, sympatią i w dużym stopniu bez zachodnich, chrześcijańskich uprzedzeń. Jednocześnie opisy te nie zawierają idealizacji stanu „szlachetnej dzikości”.
Młody Forster, inaczej niż Louis Antoine de Bougainville, którego starsze o kilka lat opisy podróży na Tahiti zapoczątkowały bezkrytyczną, romantyczną apoteozę „szlachetnej dzikości” (ang. „noble savage”), miał bardzo zróżnicowany obraz społeczności wysp południowego Pacyfiku. Opisał on rozmaite struktury społeczne oraz religie, które napotkał na Wyspach Towarzystwa, Wyspie Wielkanocnej oraz na wyspach Tonga i na Nowej Zelandii. Ich zróżnicowanie tłumaczył różnicami w panujących w tych miejscach warunkach życiowych. Jednocześnie zauważył, że języki na tych raczej szeroko rozrzuconych wyspach są dosyć do siebie podobne. Na przykład o mieszkańcach wysp Nomuka (w grupie wysp Haʻapai należącej do dzisiejszego Tonga) pisał, że ich języki, pojazdy, broń, meble, ubrania, tatuaże, sposób układania bród; w skrócie całe ich istnienie, doskonale zgadzało się z tym, co już widział, badając plemiona na wyspie Tongatapu. Dodawał jednak, że nie mógł "dopatrzyć się żadnego rodzaju poddaństwa, które z kolei było bardzo widoczne wśród plemion Tonga-Tabboo, gdzie graniczyło ono wręcz z niewolnictwem, gdy chodziło o oddawanie czci królowi".
Zebrane przez Georga i Reinholda Forsterów przedmioty o charakterze etnograficznym są obecnie wystawiane jako "Cook-Forster-Sammlung" ("Kolekcja Cook-Forster") w muzeum Sammlung für Völkerkunde w Getyndze. Inna kolekcja zebranych przez nich obiektów wystawiana jest w Muzeum Pitta Riversa w Oksfordzie.
Sama podróż przyniosła wiele wyników naukowych. Już w roku 1776 Forsterowie opublikowali w Londynie pracę o florze Polinezji, która zawierała opisy 256 nowych dla nauki gatunków roślin zilustrowane 75 rysunkami wykonanymi przez Georga. Praca ta przyniosła obu badaczom natychmiast sławę w świecie nauki.
Jednak w trakcie trwania samej wyprawy stosunki między Forsterami a kapitanem Cookiem i jego oficerami były bardzo trudne, co wynikało z cierpkiego charakteru Forstera-ojca oraz braku zgody Cooka na poświęcenie większej ilości czasu na badania botaniczne i inne obserwacje naukowe. Po nieprzyjemnych doświadczeniach z Forsterami Cook odmówił przy trzeciej swojej podróży przyjęcia na pokład naukowców.
Pionier nowoczesnej literatury podróżniczej.
Wspomniane konflikty nie zniknęły po skończeniu podróży i zaznaczyły się silnie, gdy wynikł problem tego, kto powinien napisać oficjalny opis podróży. Szef admiralicji, Lord Sandwich, jednocześnie wykazywał chęć zapłacenia obiecanych pieniędzy za pracę naukową i opis, ale niezadowolony z przedstawionego pierwszego rozdziału raportu próbował ustanowić nad Forsterem-ojcem redaktora. Naukowiec nie chciał, aby ktoś korygował jego pisanie, gdyż uważał, że sprowadzało go to do poziomu ucznia, więc odrzucał on wszelkie próby negocjacji w tym kierunku. W wyniku tego oficjalny opis wyprawy został sporządzony przez Cooka, a Forsterowie zostali pozbawieni prawa do jego stworzenia i nie uzyskali zapłaty za swoją pracę. W trakcie negocjacji młody Forster podjął decyzję, aby wydać nieoficjalny raport z podróży. W roku 1777 opublikowana została książka "Podróż naokoło świata" (ang. "A Voyage round the World in His Britannic Majesty’s Sloop Resolution, Commanded by Capt. James Cook, during the Years, 1772, 3, 4, and 5" – tłumaczenie pełnego tytułu "Podróż naokoło świata na jednomasztowcu Jego Brytyjskiej Królewskiej Mości Resolution, dowodzonym przez kapt. Jamesa Cooka w latach 1772, 3, 4 i 5"). Publikacja ta była pierwszym opisem drugiej podróży Cooka (wyszła na sześć tygodni przed oficjalną relacją) i była przeznaczona dla szerokiej rzeszy czytelników. Dzięki tej książce oraz jej własnemu przekładowi na niemiecki (publikacja w latach 1778–1780) Forster zyskał prawdziwą sławę. Poeta Christoph Martin Wieland ocenił książkę jako najważniejszą pozycję swoich czasów i nawet dzisiaj pozostaje ona jednym z najważniejszych opisów podróży w historii. Utwór ten miał istotny wpływ na całą literaturę, kulturę i naukę niemiecką. Pod wielkim jej wpływem był na przykład Alexander von Humboldt i stanowiła ona inspirację dla wielu etnologów w późniejszych czasach.
Jego utwór wyróżniał się wśród typowych dzieł literatury podróżniczej, gdyż stanowił nie tylko zestawienie danych, ale przedstawiał spójne, kolorowe i rzetelne etnograficzne fakty zebrane w wyniku wykonywania szczegółowych i nacechowanych sympatią do spotykanych ludzi obserwacji. Autor często przerywał opis, aby wzbogacić go o związane z treścią filozoficzne uwagi i nie unikał też odniesień do literatury.
Jego uwaga skupiała się zawsze na ludziach, których napotkał: ich zachowaniach, zwyczajach, przyzwyczajeniach, religiach i formach organizacji społecznej. W "Podróży naokoło świata" zamieścił on nawet pełne pieśni śpiewane przez ludy Polinezji z ich tekstami oraz nutami. Książka ta nawet dzisiaj jest jednym z najważniejszych źródeł dotyczących społeczności południowego Pacyfiku, zwłaszcza że pochodzi ona z czasów zanim w istotny sposób zaznaczył się tam wpływ cywilizacji europejskiej.
Obaj Forsterowie opublikowali również swoje opisy podróży po południowym Pacyfiku w berlińskim czasopiśmie "Magazin von merkwürdigen neuen Reisebeschreibungen" ("Czasopismo z nadzwyczajnymi nowymi opisami podróży"), dodatkowo Forster opublikował w latach 1791–1793 tłumaczenie na niemiecki książki "A Voyage to the South Sea, by Lieutenant William Bligh, London 1792".
Forster na uniwersytetach.
Publikacja "Podróży naokoło świata" przyniosła Forsterowi uznanie w świecie naukowym całej Europy. Cieszące się dużą renomą angielskie Royal Society przyjęło go 9 stycznia 1777 w swoje szeregi, mimo iż miał wtedy niecałe 23 lata. Podobne tytuły nadano mu w akademiach od Berlina po Madryt. Jednak te zaszczyty nie przyniosły mu pieniędzy. W roku 1778 udał się do Niemiec, gdzie przyjął pozycję z obowiązkami dydaktycznymi jako profesor historii naturalnej w Collegium Carolinum w Kassel. Tam poznał swoją przyszłą żonę, Therese Huber, córkę profesora filologii klasycznej, która później stała się jedną z pierwszych niezależnych pisarek niemieckich. Związek małżeński między nimi został zawarty w roku 1785 (już po opuszczeniu Kassel przez Forstera) i dał trójkę dzieci, jednak małżeństwo nie należało do zgodnych. Od czasu swego pobytu w Kassel Forster prowadził ożywioną korespondencję z ważnymi postaciami epoki oświecenia w tym z Lessingiem, Herderem, Wielandem oraz Goethem. Zainicjował on także współpracę między Uniwersytetem w Kassel a Uniwersytetem Getyngi w Hanowerze, gdzie pracował Georg Christoph Lichtenberg. Wspólnie założyli i wydawali czasopismo naukowo-literackie "Göttingisches Magazin der Wissenschaften und Litteratur". Najbliższy przyjaciel Forstera, Samuel Thomas von Sömmering, przybył do Kassel niedługo po Georgu i obaj działali w lokalnej grupie różokrzyżowców.
Jednak w roku 1783 Forster zauważył, iż zaangażowanie w ruch różokrzyżowców odwiodło go nie tylko od prawdziwej nauki, ale i pogrążyło w długach (nigdy nie był zresztą zbyt dobry w kontrolowaniu swoich wydatków). Dlatego Forster z radością przyjął w roku 1784 propozycję polskiej Komisji Edukacji Narodowej i został szefem katedry historii naturalnej na Uniwersytecie Wileńskim. Początkowo był on tam przyjmowany dobrze, jednak czuł się tam coraz bardziej wyizolowany. Stwierdził, że „"panowie polscy dookoła są krańcowo obojętni w stosunku do nauki, a szczególnie w stosunku do historii naturalnej"”. Większość z jego kontaktów stanowili wciąż naukowcy z Niemiec; szczególnie godna wspomnienia jest tutaj jego dyskusja z Immanuelem Kantem nad definicją rasy w odniesieniu do człowieka. W roku 1785 Forster udał się do Halle, gdzie złożył jako doktorat z medycyny swoją pracę o roślinach Południowego Pacyfiku (praca nosiła tytuł "De Plantis Esculentia Insularum Oceania Australis"). Dodatkowo jego ambicje stworzenia prawdziwego centrum badawczego historii naturalnej nie uzyskały odpowiedniego wsparcia finansowego ze strony polskich władz. Co więcej jego słynny wykład o historii naturalnej z roku 1785 przeszedł raczej bez echa i nie był nawet wydrukowany (nastąpiło to dopiero w roku 1843). Te okoliczności doprowadziły do silnych napięć między nim a lokalną społecznością. W wyniku tego zerwał na sześć lat przed zakończeniem swój kontrakt, gdy caryca Katarzyna zaoferowała mu możliwość wzięcia udziału w podróży dookoła świata za wysokie wynagrodzenie wraz z obietnicą posady profesora w Petersburgu. Doprowadziło to do silnego konfliktu między nim i Jędrzejem Śniadeckim. Ostatecznie rosyjska propozycja nie doszła do skutku z powodu wybuchu wojny rosyjsko-szwedzkiej, a Forster musiał opuścić Wilno w końcu sierpnia 1787. Pozostawił po sobie zaczątki ogrodu botanicznego i cenny księgozbiór. Osiedlił się w Moguncji, gdzie zajął posadę jako bibliotekarz Uniwersytetu w Moguncji. Posadę tę zajmował przed nim jego przyjaciel Johannes von Müller, który upewnił się, że właśnie Forster ją zajmie po jego przejściu do administracji elektora Friedricha von Erthal. Forster pozostawił po sobie dzieła przyrodnicze i geograficzne oparte głównie na doświadczeniach zebranych w czasie podróży dookoła świata. Zostawił też 300 stron rękopisu "Compendiolum proprium", stanowiącego konspekt jego wykładów, ilustrowanych okazami botanicznymi i etnograficznymi z Mórz Południowych.
W tym okresie swojego życia regularnie publikował prace związane z wyprawami odkrywczymi jego czasów oraz prowadził ożywioną działalność translatorską – pisał on na przykład o trzeciej podróży Cooka na wody południowego Pacyfiku oraz o wyprawie HMS Bounty. Przetłumaczył również na język niemiecki prowadzone podczas tych wypraw dzienniki Cooka i Bligha. Forster utrzymywał, zapoczątkowane jeszcze za czasów londyńskich, kontakty z inicjatorem wyprawy Bounty oraz członkiem pierwszej wyprawy Cooka sir Josephem Banksem. W czasie pobytu w Wilnie napisał artykuł pt. „Neuholland und die brittische Colonie in Botany-Bay” opublikowany w "Allgemeines historisches Taschenbuch," (Berlin, grudzień 1786) nadzwyczaj proroczy esej na temat przyszłości ustanowionej w roku 1788 brytyjskiej kolonii w Nowej Południowej Walii.
Kolejnym polem zainteresowania Forstera była indologia (jednym z głównych celów niedoszłej wyprawy, którą miała finansować caryca Katarzyna, były Indie). Jego tłumaczenie, z przygotowanej przez Sir Williama Jonesa łacińskiej wersji, oryginalnie napisanej w sanskrycie sztuki "Sakuntala" silnie wpłynęło na Johanna Herdera i pobudziło w niemieckim obszarze językowym zainteresowanie kulturą Indii.
Obrazy znad dolnego Renu.
Latem 1790 roku Forster i młody Alexander von Humboldt wyruszyli z Moguncji w długą podróż przez południowe Niderlandy Południowe, Republikę Zjednoczonych Prowincji Niderlandzkich i Anglię, która zakończyła się w Paryżu. Wrażenia z podróży zostały opisane w trzytomowej publikacji "Ansichten vom Niederrhein, von Brabant, Flandern, Holland, England und Frankreich im April, Mai und Juni 1790" ("Obrazy znad dolnego Renu, z Brabancji, Flandrii, Holandii, Anglii oraz Francji w kwietniu, maju i czerwcu 1790"), która wyszła drukiem w latach 1791–1794. Książkę tę Goethe ocenił tak: "Man mag, wenn man geendigt hat, gerne wieder von vorne anfangen und wünscht sich, mit einem so guten, so unterrichteten Beobachter zu reisen" ("Po przeczytaniu tej książki chciałoby się zacząć ją jeszcze raz od początku i chciałoby się też wyruszyć w podróż z tak dobrym i wykształconym obserwatorem.") Pozycja ta zawiera rozważania, których wpływ na historię sztuki można porównać z wpływem, jaki "Podróż naokoło świata" wywarła na etnologię. Forster w tej książce jest jednym z pierwszych pisarzy, którzy docenili architekturę gotycką katedry w Kolonii, powszechnie w jego czasach uważaną za „barbarzyńską”. "Obrazy..." współgrały również dobrze z wczesnoromantycznymi prądami intelektualnymi ówczesnego obszaru niemieckojęzycznego.
Jednak pisarz znowu, tak jak 15 lat wcześniej, opisując podróż po Pacyfiku, skupił swoje główne zainteresowanie na społecznych zachowaniach ludzi. Jego ciekawość przyciągały powstania narodowe we Flandrii i Brabancji oraz oczywiście rewolucja francuska. Podróż przez te kraje oraz przez Niderlandy i Anglię, gdzie wolności obywateli były równie dobrze rozwinięte, pozwoliły mu na ustalenie swoich własnych politycznych preferencji. Od czasu tej podróży zaczął on być zagorzałym przeciwnikiem ancien régime’u. Podobnie jak inni niemieccy uczeni tamtych czasów uznał on wybuch rewolucji za oczywistą konsekwencję ruchu oświecenia. Już 30 lipca 1789, niedługo po tym, jak dowiedział się o zburzeniu Bastylii, pisał do swojego teścia, filologa Christiana Gottloba Heyne:
(Można to odczytać po polsku tak: "Pięknie jest widzieć, co filozofia rozwinęła w głowach i czego dokonała w tym państwie. (...) Zatem edukowanie ludzi o ich prawach jest przecież najlepszą drogą; reszta wyniknie jakby sama z siebie.").
Forster i rewolucja francuska.
Utworzenie Republiki Mogunckiej.
Po tym jak rewolucyjna armia francuska pod dowództwem generała Custine zdobyła kontrolę nad Moguncją 21 października 1792 Forster przyłączył się do grupy założycieli klubu jakobińskiego „Freunde der Freiheit und Gleichheit” („Przyjaciele Wolności i Równości”). Na początku zaś roku 1793 był aktywnie zaangażowany w organizację Republiki Mogunckiej. Ta pierwsza na niemieckiej ziemi republika zbudowana była na zasadach demokracji i obejmowała obszary na lewym brzegu Renu, między Landau in der Pfalz a Bingen am Rhein. Forster został wiceprezydentem tymczasowego zarządu republiki i kandydatem w wyborach do miejscowego parlamentu "Rheinisch-Deutscher Nationalkonvent" ("Nadreńskiego, Niemieckiego Konwentu Narodowego"). W okresie od stycznia do marca 1793 zajmował się też redagowaniem pisma "Die neue Mainzer Zeitung oder Der Volksfreund". W swoim pierwszym artykule napisał on:
Wolność jednak nie trwała zbyt długo. Republika Moguncka istniała tylko do momentu wycofania się wojsk francuskich w lipcu 1793 po bitwie pod Moguncją.
W czasie tych walk Forster był poza miastem. Razem z Adamem Luxem reprezentowali moguncki parlament w Paryżu, gdzie zostali wysłani z petycją, aby Republikę Moguncką, która nie była w stanie istnieć jako niezależne państwo, przyłączyć do Republiki Francuskiej. Petycja została przyjęta, jednak nie miało to praktycznego znaczenia, gdyż Moguncja została zdobyta przez pruskie oraz austriackie wojska i przywrócony tam został stary porządek.
Śmierć w rewolucyjnym Paryżu.
Na mocy dekretu cesarza Franciszka II, który nakładał kary na poddanych niemieckich współpracujących z francuskim rządem rewolucyjnym, Forster został pozbawiony mienia i praw obywatelskich w Niemczech. Co więcej, wyznaczono cenę 100 dukatów za jego głowę, w związku z czym nie mógł już tam wrócić. Pozbawiony jakichkolwiek środków do życia oraz kontaktu z żoną, która została z dziećmi oraz jej przyszłym mężem Ludwigiem Huberem w Moguncji, pozostał w Paryżu. W tym czasie francuska rewolucja weszła w fazę rządu terroru wprowadzonego przez Komitet Ocalenia Publicznego pod kierownictwem Maksymiliana Robespierre’a. Forster mógł naocznie przekonać się o różnicy między obietnicami szczęśliwości dla wszystkich, jakie dawała rewolucja, a jej okrutną praktyką. Jednak inaczej niż inni niemieccy zwolennicy rewolucji, jak na przykład Friedrich Schiller, widząc skutki terroru, nie odwrócił się od ideałów rewolucyjnych. Zdarzenia we Francji były dla niego naturalnym zjawiskiem, którego nie dało się spowolnić i które musiało wyzwolić swoje własne energie, aby nie przekształcić się w coś jeszcze bardziej niszczącego. Tuż przed śmiercią napisał:
(Po polsku można to odczytać tak: "„Rewolucja jest jak huragan. Kto ją może zatrzymać? Człowiek wysunięty przez nią do działania może dokonać czynów, które przyszłe pokolenia nie będą rozumiały przez ich okrucieństwo”.").
W styczniu 1794, jeszcze zanim rządy terroru osiągnęły swój szczytowy punkt, Forster, mając 39 lat, zmarł po chorobie reumatycznej na udar mózgu w swoim małym mieszkaniu na poddaszu przy ulicy Rue des Moulins w Paryżu.
Forster a kultura narodów.
Forster miał szkockie korzenie i urodził się w Polsce na terenie ówczesnych Prus Królewskich. Działał w Rosji, Anglii, Polsce oraz kilku istniejących w jego czasach niemieckich państwach. Swojego życia natomiast dokonał we Francji. Żył w różnych środowiskach i już od wczesnej młodości dużo podróżował. W jego opinii te okoliczności połączone z naukowym wychowaniem opartym na ideałach oświecenia dawały mu szerokie spojrzenie na różne etniczne i narodowe wspólnoty:
Według Forstera wszyscy ludzie mają takie same możliwości jeśli chodzi o rozum, uczucia i wyobraźnię, ale te podstawowe składniki są używane na różne sposoby oraz w różnych środowiskach, w wyniku czego powstają różne kultury i cywilizacje. Według niego oczywistym jest, że kultura Ziemi Ognistej jest na niższym poziomie rozwoju niż kultura europejska, jednak przyznaje on również, że warunki życia na tej wyspie są o wiele trudniejsze i w związku z tym tamtejsi ludzie mają bardzo małe szanse na rozwinięcie wyższej kultury. Te opinie zadecydowały o tym, że Forster jest uważany za jednego z głównych reprezentantów niemieckiego kosmopolityzmu w XVIII wieku.
Z tym stosunkiem wyrażonym w jego pismach oraz jego oświeceniową postawą kontrastują jego obraźliwe wypowiedzi o Polakach, jakie zamieścił w swoich prywatnych listach wysyłanych w czasie pobytu w Wilnie oraz w dzienniku podróży przez Polskę. Chłopów pańszczyźnianych (jak zauważył: "niezaliczanych do narodu, mimo że stanowią najliczniejsze rzesze") określił jako "zwierzęta pociągowe w ludzkiej postaci"; uboga szlachta miała być zbliżona do chłopów " jeśli chodzi o głupotę i lenistwo", ale "ze względu na służalczą nikczemność dużo bardziej zepsuta"; zaś "każdy magnat to despota". Przy tym wszystkim wspominał "o zadowoleniu Polaczków z własnego bagienka". Za jego życia słowa te nie zostały opublikowane i stały się publicznie znane dopiero po jego śmierci, gdy jego prywatna korespondencja oraz dzienniki wyszły w druku. W związku z tym, że informacje o innych narodach zamieszczone w oficjalnych publikacjach uczonego były uznawane za bezstronne naukowe obserwacje, te pochodzące z listów i dzienników słowa dotyczące Polaków były w Cesarstwie Niemieckim i Trzeciej Rzeszy uważane za wiarygodne i wykorzystywane jako swego rodzaju naukowe poparcie dla rzekomej wyższości Niemców. Listy Forstera mogły też mieć znaczący wpływ na rozpowszechnienie się stereotypu „polnische Wirtschaft” wśród wyższych sfer społeczeństwa niemieckiego w XVIII i XIX wieku. Mimo negatywnego stosunku do Polaków, Forster krytykował rozbiory Polski.
Nasilenie się prądów nacjonalistycznych w końcu XVIII wieku i w wieku XIX spowodowało, że kosmopolityczne idee Forstera nie były nigdzie mile widziane. Dla Niemców był on zbyt związany z rewolucją i zbyt mało z narodem, w stosunku do Anglików był zbyt dumny i nieustępliwy, dla Polaków zbyt niedbały jeśli chodzi o polską naukę, dla Francuzów zbyt mało znaczący.
Dziedzictwo Forstera.
Po śmierci Forstera jego prace zostały poza kręgami naukowymi prawie zupełnie zapomniane. Wynikało to częściowo z jego zaangażowania w działania rewolucji francuskiej. Jednak stosunek do tej postaci zmieniał się wraz ze zmianami politycznymi przy czym w różnych okresach uwaga publiczna koncentrowała się na różnych częściach jego dzieła.
W czasach wzrastającego nacjonalizmu niemieckiego po okresie napoleońskim był on uważany w niemieckim kręgu kulturowym za „zdrajcę narodu”, co przyćmiewało jego odbiór jako pisarza i naukowca. Tego rodzaju nastawienie zyskiwało na sile, mimo iż na początku XIX wieku filozof Friedrich Schlegel napisał o Forsterze następujące słowa:
W latach 1828–1829 jego była żona wydała w dwóch tomach korespondencje Forstera. Z kolei córka Teresa Forster (zm. 1862) wydała w latach 1843–1844 w Lipsku 9 tomów jego "Sämmtliche Schriften" wraz z życiorysem Forstera sporządzonym przez G.G. Gervinusa. Zainteresowanie życiem Forstera i jego uczestnictwem w rewolucji odżyło w tym czasie w kontekście liberalnych nastrojów zapowiadających Rewolucję Marcową.
W Niemczech Wilhelma II, a także i to nawet bardziej w III Rzeszy, wspominanie Forstera było ograniczone do jego wyrażonego w prywatnej korespondencji stosunku do Polaków. Zainteresowanie jego postacią pojawiło się w latach 60. XX wieku w NRD, gdzie uważano go za orędownika walki klas. W wyniku tego zainteresowania na przykład NRD-owska stacja badawcza na Antarktydzie od 25 października 1987 nosiła imię właśnie Forstera. Z kolei w Niemczech Zachodnich poszukiwania tradycji demokratycznych w historii kraju doprowadziły w latach 70. do bardziej zróżnicowanego przedstawiania tej postaci. Jego imię nosi program stypendiów fundacji Alexandra von Humboldta dla zagranicznych naukowców z krajów rozwijających się.
Forster zdobył reputację jako jeden z pierwszych i najwybitniejszych niemieckich etnologów. Jego prace są uważane za kluczowe w rozwoju etnologii jako oddzielnej dziedziny nauki w Niemczech. Forster miał także wkład w botanikę – gatunki roślin opisane po raz pierwszy przez tego naukowca są oznaczane skrótem G.Forst.
Forster oprócz roślin, opisał naukowo jako pierwszy także dwa gatunki ptaków:
Jest patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1026. Pod koniec listopada 2019 odsłonięto poświęcony mu obelisk w rodzinnym Mokrym Dworze.

</doc>
<doc id="292745" url="https://pl.wikipedia.org/wiki?curid=292745" title="Znak tonażowy">
Znak tonażowy

Znak tonażowy – oznaczenie statku informujące o dopuszczalnym zanurzeniu statku w wodzie morskiej i słodkiej. 
Umieszczany jest na burcie pod znakiem wolnej burty na śródokręciu. Składa się z trójkąta oraz dwóch poziomych kresek, z których lewa oznacza zanurzenie w wodzie morskiej, a prawa - w słodkiej.
Znak tonażowy stosuje się na jednostkach, które w świadectwach pomiarowych mają wyszczególniony tonaż brutto i netto, bez wliczenia objętości międzypokładzia.

</doc>
<doc id="292746" url="https://pl.wikipedia.org/wiki?curid=292746" title="The Artwoods">
The Artwoods

The Artwoods – brytyjski zespół rhythm and bluesowy, założony w 1964 roku najpierw jako The Art Wood Combo (od 1962) przez wokalistę Arta Wooda (brata Ronniego Wooda). Wiosną 1964 r. po zastąpieniu perkusisty Rega Dunnage’a przez Keefa Hartleya, zmienili nazwę na „The Artwoods”.
W grupie występowali również: Derek Griffiths (gitara), Jon Lord (organy), Malcolm Pool (bas) i perkusista Keef Hartley (w maju 1967 roku został zastąpiony przez Colina Martina). W ciągu blisko czteroletniej działalności grupa zdobyła bardzo dużą popularność w Wielkiej Brytanii, przede wszystkim jako zespół koncertowy.
„The Artwoods” występowali także dużo w krajach Europy (zagrali nawet w Polsce w kwietniu 1966, między innymi w Warszawie, Kielcach i Radomiu jako support grupy „Billy Kramer &amp; The Dakotas”). Grupa wydała jedną płytę długogrającą, jedną tzw. „czwórkę” i kilka singli. W 1967 roku „The Artwoods” zawiesili działalność. Potem, krótko występowali jeszcze pod nazwą „St. Valentine's Day Massacre”.
Jon Lord został w 1967 r. współzałożycielem grupy Santa Barbara Machine Head (Ron Wood: gitara, wokal; Jon Lord: instrumenty klawiszowe; Kim Gardner: gitara basowa, wokal; Twink Adler: perkusja). Obecność Wooda w „Machine Head” jest często kwestionowana. Lord poprzez „Flowerpot Men” i „Roundabout” został współzałożycielem grupy Deep Purple. Ron Wood wstąpił do Jeff Beck Group ponownie jako basista. Kim Gardner wstąpił do grupy „Creation”. Twink Adler został perkusistą w zespole Pretty Things.

</doc>
<doc id="292748" url="https://pl.wikipedia.org/wiki?curid=292748" title="Ollie">
Ollie

Ollie – jeden z podstawowych trików, jakie można wykonywać na deskorolce, będący punktem wyjścia wielu innych. W środowisku skaterów stosuje się termin angielski, bądź nazywa się ten trik "olka". Ollie zostało wymyślone przez Alana Gelfanda w 1979 roku. Ollie to jego drugie imię. 
W teorii.
Ollie jest kombinacją ruchów skatera, która prowadzi do oderwania się deski (wraz ze skaterem) od podłoża. Przy rozpędzie łączy się to dodatkowo z przesunięciem, co pozwala wykorzystać ten trik do przeskakiwania przeszkód.

</doc>
<doc id="292751" url="https://pl.wikipedia.org/wiki?curid=292751" title="Erazm Ciołek (biskup płocki)">
Erazm Ciołek (biskup płocki)

Erazm Ciołek, znany też jako Vitellius (ur. 1474 w Krakowie, zm. 9 września 1522 w Rzymie) – biskup płocki i dyplomata, wcześniej sekretarz królewski Aleksandra Jagiellończyka, poseł, mecenas sztuki i literatury oraz mówca. Zgromadził wielki księgozbiór, a wykonany dla niego mszał jest zaliczany do arcydzieł polskiej sztuki przełomu średniowiecza i renesansu.
Życiorys.
Urodził się na początku 1474 w mieszczańskiej rodzinie właścicieli krakowskiej winiarni przy ul. Świętej Anny – Stanisława Ciołka i jego żony Agnieszki. Niektóre źródła ("S. Orgelbranda Encyklopedja Powszechna", tom V, 1899) podają, że był synem księdza. W młodości obracał się w kręgach uniwersyteckich przeżywającej swój rozkwit Akademii Krakowskiej. Kształcił się tu od 1485, uzyskując stopień bakałarza w 1487, a magistra w 1491. Dzięki nawiązanym kontaktom, jako młody zdolny humanista otrzymał posadę książęcego sekretarza w Wilnie u wielkiego księcia Aleksandra Jagiellończyka. Wkrótce stał się jego ulubieńcem i dzięki niemu zaczął błyskotliwą karierę. Mimo iż posiadał tylko niższe święcenia, został w krótkim czasie kanonikiem, dziekanem i prepozytem kapituły wileńskiej (1499). W 1501 z polecenia Aleksandra udał się z poselstwem od wielkiego księcia Litwy do Rzymu, do papieża Aleksandra VI. Oficjalną przyczyną wysłania poselstwa było złożenie obediencji papieżowi, ale rzeczywistym zadaniem było uzyskanie papieskiej przychylności dla unii Kościoła prawosławnego Wielkiego Księstwa Litewskiego z Kościołem katolickim, a także pozyskanie środków na walkę z „niewiernymi”. Wygłosiwszy na papieskiej audiencji 31 marca 1501 wiernopoddańczą („obediencjonalną”) oraz antyturecką mowę uzyskał przychylność papieża, sukces swej misji, a ponadto liczne inne korzyści: od przywilejów dla litewskich kościołów, po godności osobiste (tytuł hrabiego pałacowego, protonotariusza apostolskiego, przywilej derogacyjny – usuwający konieczność szlachectwa, niezbędny do posiadania tych funkcji i urzędów). W trakcie pobytu we Włoszech uzyskał u Filipa Berwalda stopień doktora prawa kanonicznego. Przebywał w Rzymie kilka miesięcy i wrócił na początku 1502, otrzymując urząd sekretarza u swego dobroczyńcy Aleksandra, który podczas pobytu Ciołka w Rzymie został (po śmierci Jana Olbrachta) królem Polski. Szybko awansował w hierarchii kościelnej, nie unikając fałszerstw (przy pomocy fałszywych świadków przeprowadził 14 kwietnia 1502 przed sądem królewskim wywód swego rzekomego szlachectwa z herbem Sulima – dzięki temu mógł zostać kanonikiem krakowskim). Wkrótce otrzymał kanonie w Poznaniu, we Wrocławiu, we Włocławku i prawdopodobnie w Płocku, a w Sandomierzu uzyskał prepozyturę kolegiaty Matki Boskiej. Po przeniesieniu biskupa płockiego Przerębskiego na biskupstwo kujawskie w 1503, dzięki królewskiej protekcji otrzymał wakujący urząd, który objął 26 stycznia 1504. W marcu brał udział w sejmie piotrkowskim jako senator.
W tym samym 1504, pod koniec grudnia, wyruszył do Rzymu z drugą swą dyplomatyczną misją. Jego zadaniem było z jednej strony złożenie w imieniu nowego króla Aleksandra Jagiellończyka zwyczajowej formalnej obediencji papieżowi Juliuszowi II, ale z drugiej – co dla królestwa było ważniejsze – potwierdzenia w Rzymie zawartego wiele lat wcześniej, w 1466, pokoju toruńskiego kończącego wojnę trzynastoletnią. Potwierdzenie to potrzebne było m.in. do zmuszenia księcia saskiego Fryderyka III Mądrego do złożenia polskiemu królowi hołdu. 1 marca 1505 odbył wraz z towarzyszącą mu świtą okazały wjazd poselski do Rzymu. Miał w Rzymie obok spraw wagi pierwszorzędnej liczne inne drobniejsze sprawy do załatwienia, w tym finansowe. Potwierdzenia pokoju toruńskiego – mimo wygłoszenia 10 marca 1505 przed papieżem płomiennego przemówienia – nie uzyskał (interweniował tu też bowiem u papieża cesarz Maksymilian I), a w sprawie hołdu Fryderyka wyjednał zaledwie brewe (papieski dekret niższej rangi) nakazujące Fryderykowi złożenie hołdu przed polskim królem. Pozostałe sprawy, wypływające z odbytego poselstwa, załatwił pozytywnie, zadbawszy przy tym o dalsze korzyści dla własnej osoby, własnej diecezji, dla Kościoła w Polsce oraz dla króla. Przebywał w Rzymie do 12 września 1505, uzyskawszy w ciągu sześciu miesięcy 13 audiencji u papieża, zyskując sobie jego przychylność i – idącą wraz z nią – przychylność większości kardynałów, choć nie brak też było czasie jego pobytu prób podkopania jego pozycji dworskimi intrygami. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku.
Lata 1506–1518 spędził głównie na zarządzaniu płocką diecezją, choć jeździł zarówno na sejmy, jak i do króla, także po śmierci Aleksandra Jagiellończyka – do jego brata i następcy Zygmunta I. W 1510 bezskutecznie zabiegał o urząd biskupa gnieźnieńskiego. Od tego czasu datuje się jego konflikt z Janem Łaskim. W 1511 odbył poselstwo w imieniu króla do księżnej mazowieckiej Anny, słał królowi memoriały dotyczące polityki międzynarodowej (stosunki z Krzyżakami i z wielkim księstwem moskiewskim). Odegrał rolę w negocjacjach matrymonialnych Zygmunta z Boną Sforza (był w grupie senatorów witających ją w Ołomuńcu). W diecezji płockiej zręcznie gospodarował, przyczyniając się do wzrostu jej znaczenia i bogactwa, a także do jej rozwoju, nie tylko przez budowę nowych kościołów, kaplic i ołtarzy, ale również przez poprawę organizacji zarządzania podległym sobie terytorium do ożywienia gospodarczego, np. wzmożenia kontaktów handlowych z Gdańskiem; oraz rozbudowy infrastruktury miejskiej, np. rozbudowy murów, budowy wodociągów w Płocku; do poprawy zdrowotności (zatrudnił lekarza, któremu płacił uposażenie). Dbał również o rozwój naukowy, a także moralny w swojej diecezji, surowo karząc występki.
W 1518 król Zygmunt I zlecił mu poselstwo na Sejm Rzeszy do Augsburga, a także do nowego papieża, Leona X, do Rzymu. Kunszt oratorski Ciołka zabłysnął w Augsburgu 20 sierpnia 1518 na tyle jasno, że uzyskawszy u cesarza Maksymiliana audiencję 21 września został przezeń hojnie obdarzony, mianowany osobistym kapelanem, otrzymał herb królów Burgundii dla kapituły płockiej używany potem jako herb jurydyki Kamion będącej własnością kapituły (obecnie dzielnica Kamionek w Warszawie), a także dostał od cesarza zlecenie jego osobistej misji do Rzymu związanej m.in. z koroną cesarską dla Niemiec. Maksymilian obiecał natomiast wesprzeć starania Erazma o nominację kardynalską. Zadanie, które powierzył mu król Zygmunt – dotyczące uregulowania z Niemcami sprawy krzyżackiej oraz poparcia przez Rzeszę w stosunkach z Moskwą, mimo zręczności dyplomatycznej Erazma, praktycznie nie powiodło się.
Do Rzymu dotarł 7 listopada, przywitany bardzo uroczyście (Leon X znał i cenił Erazma od dawna). Wkrótce jego misja po raz kolejny zakończyła się fiaskiem. Karol V, który po śmierci Maksymiliana I (12 stycznia 1519) wstąpił na tron cesarski w Niemczech i bardzo skutecznie przeciwdziałał, wraz z niektórymi kardynałami, zabiegom Ciołka. Nie brakowało też intryg rodaków – np. Jana Łaskiego sprzeciwiającego się ambicjom Ciołka zabiegającego o tytuł kardynała. W rezultacie nie udało się uzyskać potwierdzenia pokoju toruńskiego, nie powiodły się też zabiegi o ugodę z Moskwą. Dodatkowa misja Ciołka do Neapolu (w kwietniu i maju 1519, potem ponownie w styczniu 1520) w sprawie finansów królowej Bony także nie powiodła się – księżna-matka Izabela nie wypłaciła jej posagu, a spadek po królowej neapolitańskiej Joannie także pozostał nieuregulowany. Podczas całego swego pobytu we Włoszech udało się jednak Ciołkowi uzyskać wiele korzyści dla siebie osobiście, jak dla Kościoła polskiego i królestwa. Usilnie starał się też o kapelusz kardynalski dla siebie, co spotykało się z coraz większym sprzeciwem ludzi mu nieprzychylnych, którzy słusznie zarzucali mu prywatę i wykorzystywanie królewskiej misji do gromadzenia majątku. Opór ten doprowadził do tego, że kilkakrotnie przez króla napominany, latem 1521 został z poselstwa odwołany. Pozostawszy w Rzymie już na własną rękę, Ciołek podjął energiczne starania o mianowanie go kardynałem. Śmierć papieża w grudniu 1521 stanęła na przeszkodzie jego zabiegom; pozostawał jednak nadal w Rzymie, licząc na to, że z jednej strony król Zygmunt przywróci mu godność posła Królestwa Polskiego, a z drugiej – że następca Leona X, Hadrian VI, wręczy mu wreszcie kardynalski kapelusz. Jakkolwiek Zygmunt prawdopodobnie rzeczywiście cofnął swoje odwołanie Erazmowi, to kardynałem nie zdążył już zostać – zmarł 9 września 1522 w wyniku panującej w Rzymie zarazy.
Upamiętnienie.
Od 24 listopada 1961 ulica w Warszawie, na terenie obecnej dzielnicy Wola, nosi nazwę ulicy Erazma Ciołka.

</doc>
<doc id="292752" url="https://pl.wikipedia.org/wiki?curid=292752" title="Molde FK">
Molde FK

Molde Fotballklubb – norweski klub piłkarski z miasta Molde, założony 19 czerwca 1911, grający w rozgrywkach Eliteserien.
30 października 2011 klub prowadzony przez byłego piłkarza Molde FK i Manchesteru United Ole Gunnara Solskjæra zdobył pierwsze w historii mistrzostwo kraju. 11 listopada 2012 powtórzył wyczyn sprzed roku i dopisał do historii klubu drugie mistrzostwo Norwegii.
Skład na sezon 2020.
" Stan na 17 października 2020"

</doc>
<doc id="292758" url="https://pl.wikipedia.org/wiki?curid=292758" title="Tromsø IL">
Tromsø IL

Tromsø Idrettslag – norweski klub piłkarski z miasta Tromsø występujący w rozgrywkach Eliteserien.
Historia.
Klub założony został 15 września 1920 roku pod nazwą Tromsø Turnforenings Fotballag . W 1930 roku klub zmienił nazwę na Tromsø Idrettslag, która obowiązuje do dziś.

</doc>
<doc id="292759" url="https://pl.wikipedia.org/wiki?curid=292759" title="Marek Bieńkowski">
Marek Bieńkowski

Marek Bieńkowski (ur. 29 października 1959 w Suchedniowie) – polski prawnik, urzędnik państwowy, generał brygady Straży Granicznej, komendant główny Straży Granicznej w latach 1997–2001, komendant główny Policji w latach 2005–2007.
Życiorys.
Ukończył studia prawnicze w Akademii Teologii Katolickiej w Warszawie. W latach 1996–1997 był zastępcą komendanta głównego, a w latach 1997–2001 komendantem głównym Straży Granicznej. 14 grudnia 1999 awansowany na stopień generała brygady. Po odwołaniu (2001) ze stanowiska komendanta głównego Straży Granicznej pracował jako doradca w Najwyższej Izbie Kontroli (2002–2005). 3 listopada 2005 powołany na stanowisko komendanta głównego Policji. Marek Bieńkowski był pierwszym w historii III RP szefem policji, który nie nosił munduru (nie był policjantem).
9 lutego 2007 r. podał się do dymisji. Od 10 lipca 2007 r, prezes firmy Orlen Ochrona Sp. z o.o. W 2008 r. powrócił do pracy w Najwyższej Izbie Kontroli, od sierpnia 2008 do lutego 2009 pełnił obowiązki dyrektora delegatury NIK w Lublinie. Następnie objął również stanowisko dyrektora Departamentu Porządku i Bezpieczeństwa Wewnętrznego NIK. W czerwcu 2020 r. stracił stanowisko dyrektora na rzecz Michała Jędrzejczyka.

</doc>
<doc id="292761" url="https://pl.wikipedia.org/wiki?curid=292761" title="Tromso IL">
Tromso IL



</doc>
<doc id="292765" url="https://pl.wikipedia.org/wiki?curid=292765" title="Mark 77">
Mark 77

Mark 77 (lub Mk 77) – amerykańska zapalająca bomba lotnicza, wypełniona 110 galonami (415 litrów) mieszaniny zapalającej w postaci żelu, będącej następcą napalmu.
Bomby "Mk 77" były używane przez USMC podczas wojny w Zatoce Perskiej, kiedy to zrzucano je z samolotów Harrier niszcząc wybudowane przez Irakijczyków rowy wypełnione ropą naftową. Ogólnie zrzucono około 500 sztuk bomb "Mark 77", a podczas inwazji na Irak w 2003 roku jeszcze 30.
"Mark 77" jest jedyną bombą zapalającą pozostającą w uzbrojeniu US Armed Forces, ale nie produkuje się już kolejnych jej egzemplarzy.
Skład chemiczny mieszanki wypełniającej bomby "Mark 77" różni się od napalmu używanego podczas wojny wietnamskiej tym, że oparty jest na nafcie i polistyrenie, oraz prawdopodobnie zawiera utleniacz, powodującego, że płonąca mieszanka jest bardzo trudna do ugaszenia. Bomby z napalmem używane w Wietnamie nosiły oznaczenie Mark 47, ale w slangu wojskowym tak "Mark 47" jak i "Mark 77" określane są mianem "napalmu".

</doc>
<doc id="292768" url="https://pl.wikipedia.org/wiki?curid=292768" title="IK Start">
IK Start

Idrettsklubben Start – norweski klub piłkarski z miasta Kristiansand, założony w 1905 roku, grający w 1. divisjon.

</doc>
<doc id="292771" url="https://pl.wikipedia.org/wiki?curid=292771" title="Ostatni Sojusz">
Ostatni Sojusz

Ostatni Sojusz – przymierze ze stworzonej przez J.R.R. Tolkiena mitologii Śródziemia.
Sojusz odegrał bardzo istotną rolę w dziejach Jedynego Pierścienia, w związku z czym często wspominają o nim bohaterowie "Władcy Pierścieni". Informacje na jego temat znajdują się także w "Dodatkach" do trzeciego tomu powieści, w "Silmarillionie", jak i w "Niedokończonych opowieściach".
Ostatni Sojusz.
Przymierze zawarte w 3430 roku Drugiej Ery pomiędzy Elendilem, Najwyższym Królem Arnoru, a Gil-galadem, Najwyższym Królem Ñoldorów. Skierowane było przeciw Sauronowi. Obaj monarchowie postanowili połączyć swoje siły, by ostatecznie uwolnić Śródziemie od Władcy Ciemności.
Geneza.
Przez długi czas elfowie i ludzie byli przekonani, że Sauron zginął w Upadku Númenoru w 3319 roku, kiedy to wyspę pochłonęło morze. Jednak Władca Ciemności utracił tylko swoją cielesną powłokę. Jako duch wrócił potajemnie do Śródziemia i osiadł znów w Mordorze, gdzie w ukryciu stworzył sobie nową postać.
Wiedząc, że znienawidzony przez niego Elendil założył własne królestwa, Arnor i Gondor, postanowił zniszczyć je i ostatecznie podporządkować sobie całe Śródziemie. Zebrał znaczne siły i w 3429 roku uderzył na Gondor. Zdobył Minas Ithil, skąd musiał uciekać starszy syn Elendila, Isildur, lecz na tym skończyły się sukcesy Władcy Ciemności. Anárion, brat Isildura, obronił Osgiliath i zepchnął wroga z powrotem do Mordoru, przynajmniej na jakiś czas.
Dowiedziawszy się tych wydarzeniach Elendil i Gil-galad postanowili zawrzeć sojusz, zdając sobie sprawę, iż w pojedynkę nie wygrają wojny z Sauronem. Ich celem było ostateczne pokonanie Władcy Ciemności.
Przygotowania.
Po zaprzysiężeniu sojuszu Elendil i Gil-galad połączyli swe wojska pod Amon Sûl i stamtąd pomaszerowali do Imladris, siedziby Elronda. Przez następne trzy lata (3431 – 3434) gromadzili tam nowe oddziały.
W tym czasie również Sauron mobilizował wszystkie swoje siły, przygotowując się do ostatecznej rozprawy z elfami i Dúnedainami. Nie tylko gromadził wielkie wojska, ale też całkowicie zniszczył siedziby żon entów, rozciągające się na północ od Emyn Muil, by utrudnić marsz przeciwnikowi. Wysłał też pewną część swoich oddziałów jeszcze dalej w kierunku północnym, by atakowali wroga maszerującego przełęczami Gór Mglistych.
Przebieg wojny.
Bitwa na Dagorlad.
Po ukończeniu przygotowań siły Ostatniego Sojuszu wyruszyły na wschód. Wśród uczestników przymierza znaleźli się też Círdan z Szarych Przystani i Elrond, który piastował godność herolda Gil-galada. Wojska sojuszników przeprawiły się przez Góry Mgliste i pomaszerowały wzdłuż Anduiny ku Mordorowi. Po drodze dołączali do nich kolejni sprzymierzeńcy: Amdír z Lórien, Oropher z Wielkiego Zielonego Lasu, plemię Durina z Khazad-dûm i ludzie z doliny Anduiny. W końcu też do tej wielkiej armii dołączył Anárion z wojskami Gondoru. Na równinie Dagorlad doszło do bitwy. Elendil i Gil-galad pokonali w niej armię Saurona i wkroczyli do jego krainy.
Oblężenie Barad-dûr.
Władca Ciemności miał jednak nadal dość sił, by zdołać wycofać się do swej potężnej twierdzy, Barad-dûr. Sojusznicy rozpoczęli więc oblężenie tej warowni. Okazało się to długotrwałym wyzwaniem i zajęło siedem lat (3434 – 3441).
Przebieg oblężenia znany jest jedynie ogólnie. Armia Ostatniego Sojuszu wytrwale trzymała pierścień okrążenia wokół Czarnej Wieży, ścierając się z licznymi wypadami orków. Pewna część sił sojuszników, na czele z Aratanem i Ciryonem, synami Isildura, nie brała udziału w tych walkach, lecz obsadziła Minas Ithil. Ich zadaniem było powstrzymanie Saurona, gdyby ten wyszedł z twierdzy i przedarł się przez linie oblegających.
Elfowie i ludzie pod fortecą Władcy Ciemności ponieśli duże straty w walkach z wypadami wrogów, jak i "od ognia, strzał i pocisków nieprzyjacielskich". Właśnie w takich okolicznościach zginął Anárion, zabity kamieniem ciśniętym z Czarnej Wieży (3440 rok). Ostatecznie jednak oblężenie stało się tak uciążliwe dla Saurona, że podjął on próbę pokonania sojuszników w otwartym polu.
Ostatnia walka na stokach Orodruiny.
Władca Ciemności osobiście poprowadził resztę swoich sił z Barad-dûr na stoki Orodruiny, we wnętrzu której wykuł Jedyny Pierścień. Tam też doszło do starcia z siłami Ostatniego Sojuszu, ale nieznane są szczegóły przebiegu zmagań wrogich armii. Ważniejszym od tego okazała się walka Saurona z przywódcami przymierza.
Zapewne toczyła się w pewnym oddaleniu od miejsca boju podkomendnych władców, bowiem Gil-galadowi towarzyszyli tylko Elrond i Círdan, a Elendilowi wyłącznie Isildur. Monarchom udało się powalić Saurona, lecz obaj przypłacili to życiem. Zginął Elendil – padł on na swój miecz, Narsil, który pękł – a Gil-galad spłonął żywcem od ognia, bijącego z dłoni Władcy Ciemności. Jednak Isildur złamanym Narsilem odciął z ręki Saurona Pierścień, pokonując śmiertelnego wroga. Władca Ciemności utracił przez to swą cielesną powłokę, a jego duch uciekł. Siły Mordoru zostały zniszczone, a nieliczni niedobitkowie, jak Nazgûle, zbiegli na wschód.
Skutki.
Wraz z zakończeniem tej wojny rozpoczęła się Trzecia Era. Ostatni Sojusz elfów i ludzi odniósł wielkie zwycięstwo, choć okupione ciężkimi stratami. Sprzymierzeńcy zburzyli Barad-dûr, po czym opuścili Mordor. Sojusz przyniósł Śródziemiu wolność od Władcy Ciemności na blisko tysiąc lat. Jednak pełny cel, jaki stawiali sobie Elendil i Gil-galad, czyli unicestwienie Saurona, nie został osiągnięty. Stało się tak za przyczyną Isildura, który nie zniszczył Pierścienia, lecz zabrał dla siebie, mimo rad Elronda czy Círdana. Przepełniony dumą, jak i ulegając mocy klejnotu, odmówił im mówiąc:
Nazwa.
Przymierze to nazwano Ostatnim Sojuszem, ponieważ nigdy
W ciągu następnych stuleci liczba elfów w Śródziemiu malała, a wśród wielu nie znających ich ludzi budzili tylko strach i nieufność. Potęga najbliższych Eldarom państw Elendila, Arnoru i Gondoru, też słabła. Pierwsze z tych królestw całkiem upadło i jedynie Gondor ostał się do czasów Wojny o Pierścień, niezdolny jednak samemu pokonać Saurona.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, sceny związane z Ostatnim Sojuszem przedstawiono na początku filmu "", w prologu przedstawiającym pokrótce dzieje magicznego klejnotu.
Wojnę sprzymierzeńców z Sauronem ograniczono do wielkiej batalii na stokach Góry Przeznaczenia, która niejako łączy w sobie powieściową bitwę na Dagorlad i walkę na Orodruinie. Są to jedne z bardziej widowiskowych scen batalistycznych w całej filmowej trylogii.
Jackson zrezygnował jednak z pewnych elementów literackiego pierwowzoru. Praktycznie pominął postacie Gil-galada (ten pojawia się na ekranie jedynie na chwilę) i Círdana, dowódcą elfów uczynił zaś Elronda. Także Anárion nie został uwzględniony czy wspomniany w filmie.

</doc>
<doc id="292772" url="https://pl.wikipedia.org/wiki?curid=292772" title="Pistolet Steyr M">
Pistolet Steyr M

Steyr M – pistolet samopowtarzalny po raz pierwszy zaprezentowany w 1999 roku przez austriacką firmę Steyr-Mannlicher GmbH &amp; Co. Przeznaczony na rynek cywilny i dla oddziałów policji. W 2002 pistolet przyjęty na uzbrojenie policji malezyjskiej.
Konstrukcja.
Steyr M ma szkielet z tworzyw sztucznych. Zasada działania automatyki opiera się na wykorzystaniu energii krótkiego odrzutu lufy. Pistolet posiada trzy bezpieczniki. Jeden w kabłąku spustowym (nad spustem), jeden nad kabłąkiem – odbezpieczany specjalnym kluczykiem. Wykorzystuje również znany między innymi z pistoletu Glock bezpiecznik umieszczony w samym języku spustowym.
Mechanizm napinania iglicy jest dwojakiego rodzaju. W modelach podstawowych iglica napinana jest częściowo przez siłę odrzutu, a następnie przez strzelca (Reset Action System). Występują również modele wykorzystujące klasyczny system Double Action Only (iglica napinana wyłącznie przez strzelca podczas ściągania spustu).
Pistolet posiada trapezowe przyrządy celownicze.
Na rynku dostępna jest również jego kompaktowa wersja oznaczona jako Steyr S.
Od 1 stycznia 2004 roku oba modele nie są już produkowane. Zastąpione zostały modelem Steyr M-1A. Steyr M-1A różni się nieco od poprzednika kształtem (ergonomiczne rozwiązania miały na celu zminimalizowanie odczucia odrzutu) oraz bezpiecznikami (dostępna jest wersja pozbawiona bezpieczników manualnych). Model M-1A posiada również szynę Picatinny umieszczoną pod lufą.

</doc>
<doc id="292779" url="https://pl.wikipedia.org/wiki?curid=292779" title="Wołowcowa Przełęcz">
Wołowcowa Przełęcz

Wołowcowa Przełęcz (, dawniej "Volovské sedlo", ok. 2180 m) – szerokie siodło w bocznej, południowej grani Wołowego Grzbietu w słowackich Tatr Wysokich. Znajduje się między Hińczowym Zwornikiem ("Hincova kopa ", ok. 2360 m) a północnym wierzchołkiem Wołowca Mięguszowieckiego ("Volovec", 2227 m). Boczna grań Hińczowego Zwornika dzieli Dolinę Mięguszowiecką na Dolinę Hińczową ("Hincova kotlina") i Dolinę Żabią Mięguszowiecką ("Žabia dolina mengusovská").
Nazwa przełęczy nawiązuje do sąsiadującego z nią szczytu. Jest szeroka, częściowo piarżysta, częściowo trawiasta. Ku Dolinie Hińczowej opada średnio stromym stokiem, stok opadający do Wołowej Kotlinki (jedno z górnych odgałęzień Doliny Żabiej) jest jeszcze łatwiejszy.
Wołowcowa Przełęcz prawdopodobnie była odwiedzana jeszcze w czasach przedturystyznych. Pierwsze odnotowane wejścia:
Taternictwo.
Wyjście na Wołowcową Przełęcz jest możliwe dla przeciętnego turysty, jednak jest to dla turystów obszar zamknięty. Mogą natomiast uprawiać tutaj przechodzić taternicy

</doc>
<doc id="292784" url="https://pl.wikipedia.org/wiki?curid=292784" title="Erazm Ciołek (sufragan krakowski)">
Erazm Ciołek (sufragan krakowski)

Erazm Ciołek (ur. ok. 1492, zm. 6 grudnia 1546) – opat mogilski, mianowany biskupem tytularnym "Laodicea in Phrygia", sufragan krakowski.
Życiorys.
Ojcem Erazma Ciołka był krakowski mieszczanin Maciej Ciołek, trudniący się wytwarzaniem mydła, natomiast matką była zmarła w 1518 Agnieszka, poprzez którą Erazm spokrewniony był z zasłużoną rodziną Zasańskich, zawiadującą na przełomie XV i XVI wieku hutą szkła w Zasani, dziś w obrębie Trzemeśni w powiecie myślenickim. Erazm miał dwóch braci: Stanisława (kanonika pułtuskiego i płockiego) oraz Jana, lekarza krakowskiego. Byli oni bliskimi krewnymi biskupa płockiego, również Erazma Ciołka: Stanisław odziedziczył po nim znaczną część nieruchomości, a i kariery ich oraz ich krewnych Zasańskich – dzięki wpływom w kapitule płockiej wuja biskupa – potoczyły się łatwiej.
Erazm Ciołek rozpoczął w 1507 naukę w Akademii Krakowskiej; był tam m.in. uczniem poznańskiego księdza Walentego Wróbla, przyjaciela jego rodziców. Stopień bakałarza uzyskał w 1509, a w 1512 – magistra sztuk wyzwolonych. W wieku lat 30, w 1522, został wybrany opatem zakonu cystersów w Mogile pod Krakowem; okres jego zwierzchnictwa zapisał się jako czasy rozwoju i rozbudowy opactwa.
W 1531 wyjechał do Rzymu jako poseł Zygmunta I z zadaniem uzyskania zatwierdzenia przez papieża Klemensa VII przywileju, nadanego polskim ordynariuszom w sprawie obsadzania kościelnych beneficjów oraz wystarania się o zezwolenie na zawarcie związku małżeńskiego pomiędzy księciem Jerzym Słuckim a Heleną Radziwiłłówną. Pomyślnie załatwiwszy powierzone mu królewskie poselstwo zadbał o uzyskanie u papieża przywileju dla opatów w Mogile, przyznającego im w katedrze krakowskiej miejsce w stallach pomiędzy kanonikami, obok opata tynieckiego. Uzyskawszy ten przywilej (28 listopada 1531), po pięciu latach został podniesiony do rangi kanonika krakowskiego.
W 1544 kapituła krakowska wybrała go biskupem sufraganem, w październiku wziął udział w synodzie piotrkowskim, a 14 listopada tegoż roku otrzymał od papieża godność biskupa laodycejskiego.
Po śmierci pochowany pod kościołem mogilskim.

</doc>
<doc id="292787" url="https://pl.wikipedia.org/wiki?curid=292787" title="Flandria Zachodnia">
Flandria Zachodnia

Flandria Zachodnia (niderl. "West-Vlaanderen", wym. ) – prowincja w zachodniej Belgii, nad Morzem Północnym. Jej stolica to Brugia.
Graniczy z Francją, Holandią oraz prowincjami: Flandria Wschodnia i Hainaut. Zajmuje powierzchnię 3151 km2. Flandrię Zachodnią zamieszkuje 1 191 059 osób (2018).
Prowincja podzielona jest na 8 dystryktów oraz 64 gminy.

</doc>
<doc id="292790" url="https://pl.wikipedia.org/wiki?curid=292790" title="Amiga CDTV">
Amiga CDTV

Amiga CDTV (CDTV, "Commodore Dynamic Total Vision") – komputer zaprezentowany w 1991 roku przez Commodore International. Był protoplastą komputerów typu „media center”.
Komputer był sprzedawany wraz z klawiaturą, myszką oraz specjalnym 28-przyciskowym pilotem. W zależności od wersji komputer wyposażano w mysz przewodową lub bezprzewodową. Mysz przewodowa miała 4-pinowe złącze typu Mini-DIN (inaczej niż Amiga 500). Bardzo często do zestawu dołączany był zewnętrzny napęd dyskietek. Podobnie jak we wcześniejszych modelach, CDTV obsługiwał dyskietki DD 3.5" i umożliwiał zapis 880 KB. Cały zestaw miał kolor czarny.
Dokumentacja dostarczana była na zarówno w formie papierowej, jak i na płycie CD (pod nazwą "The Welcome Disc"), gdzie w prosty sposób objaśniano podstawy obsługi komputera. W celu podłączenia do komputera joysticków należało dokupić dedykowany interface. Amiga CDTV rozpowszechniana była z systemem operacyjnym Kickstart w wersji 1.3, dobrze znanym z Amigi 500. Obsługa wbudowanego CD-ROM była zapisana w osobnych kościach ROM (firmware), co przy wersji 1.0 powodowało pewne niedogodności przy uruchamianiu niektórych gier (np. The Settlers). Pewna część CDTV była wyposażona w "developer card" umożliwiający zaprogramowanie nowego firmware. Karta była dostępna wyłącznie dla projektantów Commodore oraz firm produkujących kioski informacyjne. Zmiana firmware umożliwia między innymi zainstalowanie nowszej wersji Kickstartu w postaci kości ROM (EPROM) lub przełącznika systemów (1.3/2.x lub 3.x). Ostatnia stabilna wersja firmware oznaczona jest numerem 2.9, wersje oznaczone jako 3.x są wersjami testowymi pracującymi zarówno z modelami o oznaczeniu CD-1000 jak i z nowszymi prototypami bazującymi na architekturze Amigi 600. Uszkodzenie firmware lub wyczyszczenie kości w karcie developerskiej objawiało się uruchomieniem ekranu powitalnego znanego z Amigi 500 lub nowszym. Firma Commodore nie zadbała o promocję tego urządzenia, zamykając sobie drogę do zdobycia zupełnie nowego rynku.
Akcesoria.
Do Amigi CDTV Commodore wyprodukowało: dodatkowy CD-ROM, Video Genlock Card, Remote-Control Mouse (bezprzewodową mysz), Trackball Controller (trackball), Personal Memory Card (zapisywalną pamięć ROM w dwóch rozmiarach: 64 kB i 256 kB), Game Controller (bezprzewodowy przedłużacz do joysticków) oraz kontroler SCSI, który umożliwiał podpięcie dodatkowego CD-ROM lub twardego dysku.
Oprócz firmy Commodore akcesoria do CDTV produkowało wiele innych przedsiębiorstw (w tym polski Elbox), było to np. rozszerzenie pamięci czy karta procesorowa wyposażona w chip MC68020.
Oprogramowanie.
Razem z pojawieniem się Amigi CDTV Commodore opracowało nową strategię tworzenia oprogramowania, która brała pod uwagę niską rozdzielczość telewizyjną i ograniczenia firmowego pilota. Programy tworzone zgodnie z tą strategią przypominały współczesne aplikacje DVD. Miały duże elementy składowe interfejsu (menu) i tylko kilka z nich umieszczano na każdym ekranie. Były to pierwsze programy "multimedialne", w pełni wykorzystujące możliwości układów specjalizowanych Amigi. Na CDTV dostępne były multimedialne książki kucharskie, encyklopedie, słowniki.
Commodore miało jednak duże problemy z promocją tego komputera i na Amigę CDTV powstały nieliczne gry i programy, co nie zachęcało konsumentów do kupna tego modelu.

</doc>
<doc id="292793" url="https://pl.wikipedia.org/wiki?curid=292793" title="Prawo podmiotowe">
Prawo podmiotowe

Prawo podmiotowe – zespół przyznanych uprawnień występujących w określonym stosunku cywilnoprawnym. Jest to zatem zbiorcza, nadrzędna kategoria pojęciowa, określająca sytuację prawną strony uprawnionej. W takim kontekście mówi się o prawie własności i innych prawach rzeczowych, o wierzytelności, o prawach na dobrach niematerialnych itp.
Utrata prawa podmiotowego.
Prawo podmiotowe wygasa w następstwie zdarzeń wskazanych w ustawie:
Kontrowersje wokół pochodzenia (źródeł normatywnych) prawa podmiotowego.
Kontrowersje wokół pochodzenia praw podmiotowych są pochodną sporów o istotę prawa jako źródła norm prawnych.
W ujęciu tzw. pozytywizmu prawniczego prawem podmiotowym jest zbiór uprawnień przyznawanych jednostce przez ustawodawcę w obowiązujących aktach normatywnych, nakierowanych na wywołanie określonych skutków jednostkowych i społecznych.
W ujęciu tzw. teorii praw naturalnych lub przyrodzonych, prawa podmiotowe (np. prawo do ochrony życia, wolności, własności) istnieją niezależnie od tego, czy znajdują uznanie i odzwierciedlenie w stanowionych przez ustawodawcę aktach normatywnych. Zwolennicy tej koncepcji skłaniają się ku postrzeganiu prawa w znaczeniu przedmiotowym, jako opisania przez normy prawne stosunków, wynikających z praw podmiotowych, które istnieją z natury rzeczy.
Prawo podmiotowe w wybranych gałęziach prawa.
Prawo cywilne.
Prawo podmiotowe może polegać na możności swobodnego oddziaływania na określone dobro prawne, np. na rzecz, możności żądania określonego zachowania od innej osoby albo na możności samodzielnego wpływania na kształt sytuacji prawnej własnej i innych osób bez ich udziału.
Istnieje kilka definicji prawa podmiotowego, oczywiście doktrynalnych. Porównując je można dojść do generalnych wniosków, iż prawo podmiotowe:
Prawo administracyjne.
Istotą prawa podmiotowego jest uprawnienie do otrzymania od właściwego organu decyzji administracyjnej o ściśle określonej treści. Prawo podmiotowe w prawie administracyjnym określa się mianem publicznego prawa podmiotowego.

</doc>
<doc id="292794" url="https://pl.wikipedia.org/wiki?curid=292794" title="Flandria Wschodnia">
Flandria Wschodnia

Flandria Wschodnia – prowincja w Belgii, w Regionie Flamandzkim. Jej stolica to Gandawa.
Graniczy z Holandią oraz prowincjami: Antwerpia, Brabancja Flamandzka, Hainaut i Flandria Zachodnia. Obejmuje powierzchnię 2991 km². W 2018 roku Flandrię Wschodnią zamieszkiwało 1 505 053 osób.
Prowincja podzielona jest na 6 dystryktów oraz 65 gmin.

</doc>
<doc id="292814" url="https://pl.wikipedia.org/wiki?curid=292814" title="Brabancja Flamandzka">
Brabancja Flamandzka

Brabancja Flamandzka (niderl. "Vlaams-Brabant", wym. ) – prowincja w Belgii, we Flandrii. Jej stolica to Leuven.
Graniczy z prowincjami: Antwerpia, Limburgia, Brabancja Walońska, Hainaut, Liège i Flandria Wschodnia. Otacza też Region Stołeczny Brukseli. Brabancja Flamandzka zajmuje powierzchnię 2106 km². W styczniu 2018 zamieszkiwało ją ponad milion osób.
Prowincja podzielona jest na 2 okręgi (Halle-Vilvoorde i Leuven) oraz 65 gmin.
Brabancja Flamandzka powstała w 1995, w wyniku podziału dawnej Brabancji na trzy części: flamandzką, walońską i nienależący do żadnej z prowincji Region Stołeczny Brukseli.
Dystrykt Leuven.
Gminy:

</doc>
<doc id="292817" url="https://pl.wikipedia.org/wiki?curid=292817" title="CBU-89">
CBU-89

CBU-89 Gator – amerykańska kasetowa bomba lotnicza. CBU – akronim od ang. "Cluster Bomb Unit" – "bomba kasetowa". Zaprojektowana do niszczenia pojazdów pancernych i siły żywej przeciwnika przy pomocy min rozsypywanych podczas lotu bomby.
"CBU-89 Gator" jest bombą kasetową o masie 1000 funtów (450 kg) zawierającą 72 miny przeciwpancerne i 22 przeciwpiechotne. Rozrzucenie min na polu walki następuje po otwarciu wyrzutnika SUU-64 TMD (ang. "Tactical Munitions Dispenser" – "taktyczny wyrzutnik amunicji"). Opcjonalnie stosuje się czujnik zbliżeniowy "FZU-39" do otwierania wyrzutnika na odpowiedniej wysokości. Miny uzbrajają się natychmiast po otwarciu wyrzutnika. Detonacja min następuje po wykryciu przez nią celu, poruszenie miny, niskie napięcie baterii zasilającej lub po zaprogramowanym czasie. Miny przeciwpancerne posiadają czujniki magnetyczne powodujące detonację po zbliżeniu się celu, a przeciwpiechotne wyposażono w zapalniki naciskowe i korpus odłamkowy.
Podczas wojny w Zatoce Perskiej USAF zrzuciły 1105 bomb "CBU-89". Zastosowanie tego typu broni umożliwia bardzo szybkie utworzenie pola minowego przy pomocy latających z dużą prędkością samolotów wojskowych. Pola minowe tego typu używane są do blokowania ruchu nieprzyjaciela, szlaków transportowych lub unieruchamiania wrogich wojsk do momentu zaatakowania ich innymi środkami bojowymi.
Bomby "Gator" występują w dwóch wersjach: używanej przez USAF 1000 funtowej "CBU-89/B" z wyrzutnikiem "SUU-64/B TMD" i będącej na wyposażeniu US Navy "CBU-78/B" o masie 500 funtów (45 min przeciwpancernych i 15 przeciwpiechotnych) z wyrzutnikiem "Rockeye Mk 7".
Oba systemy zawierają miny tego samego typu: przeciwpancerne BLU-91/B i przeciwpiechotne BLU-92/B. Mina przeciwpancerna BLU-91/B posiada obwody elektroniczne i czujniki magnetyczne potrafiące wykryć pojazdy pancerne i czołgi, a następnie zdetonować ją w optymalnej od nich odległości. Ładunki typu "Misznay-Schardin" są w stanie przebić dolny pancerz większości pojazdów.
Miny przeciwpiechotne BLU-92/B mają za zadanie utrudnić oczyszczenie pola z min przeciwpancernych przez żołnierzy. Podczas eksplozji miny, jej obudowa rozrywa się na wiele małych odłamków zdolnych razić cele żywe na dużym obszarze.
Oba rodzaje min mają zaprogramowany czas samozniszczenia umożliwiający dowódcy skoordynowanie czasu kontrataku lub manewru obronnego. Czas samozniszczenia nastawia się przed startem samolotu na jedną z trzech wartości: 4 godziny, 48 godzin lub 15 dni. Miny z jednej bomby pokrywają teren o wymiarach 200 × 650 metrów.
Bomby lotnicze "CBU-89" są przenoszone najczęściej przez samoloty A-10, F-15E, F-16, B-52, B-1B, B-2, F/A-18 i AV-8B

</doc>
<doc id="292818" url="https://pl.wikipedia.org/wiki?curid=292818" title="Marcin Prus">
Marcin Prus

Marcin Prus (ur. 16 października 1978 w Starogardzie Gdańskim) – siatkarz, wielokrotny reprezentant Polski.
Kariera.
Kariera klubowa.
Karierę sportową rozpoczął w swoim rodzinnym mieście jako wychowanek SKS Polmos Starogard Gdański. Po skończeniu pierwszej klasy liceum ogólnokształcącego wyjechał do Rzeszowa, aby grać w SMS PZPS Rzeszów. Z Rzeszowa trafił do Mostostalu-Azoty, gdzie grał przez pięć lat. W tym czasie czterokrotnie został mistrzem Polski. W 2002 przeszedł do Gwardii Wrocław jednak z powodu kontuzji nie rozegrał ani jednego spotkania w barwach tego klubu. 15 października 2019 roku otrzymał głosami kibiców nagrodę Siatkarza XXV-lecia ZAKSY Kędzierzyn-Koźle.
Kariera reprezentacyjna.
W reprezentacji Polski w latach 1997–2001 rozegrał 97 spotkań.
Po zakończeniu kariery.
Obecnie współpracuje z radiem oraz telewizją, jest twórcą artykułów sportowych o tematyce siatkarskiej. Zaczynał w Telewizji Polskiej jako komentator spotkań siatkarskich, współpracownik telewizji Polsat, Polsat Sport oraz Polsat Sport Extra, jako reporter spotkań reprezentacji oraz wydarzeń ligowych. Pracownik kędzierzyńskiej rozgłośni radiowej Radio Park. 8 stycznia 2010 oficjalnie zakończył karierę zawodową meczem w Nowym Sączu. We wrześniu 2013 roku siatkarz wydał autobiografię "Wszystkie barwy siatkówki".

</doc>
<doc id="292821" url="https://pl.wikipedia.org/wiki?curid=292821" title="Order błogosławionego carewicza Dymitra">
Order błogosławionego carewicza Dymitra

Order Carewicza Dymitra (ros. "Орден блaгoвepнoгo цapeвчa Димитpия Угличcкoгo и Mocкoвcкoгo чyдoтвopцa") jest orderem kościelnym Cerkwi Prawosławnej w Federacji Rosyjskiej.
Carewicz Dymitr Iwanowicz, ur. 1582, młodszy syn Iwana Groźnego, został wraz z matką zesłany do miasta Uglicz, gdzie 15 maja 1591 r., jak głosiły pogłoski, dosięgła go ręka zabójców, prawdopodobnie nasłanych przez Borysa Godunowa. Po jego śmierci pojawił się cały szereg Dymitrów Samozwańców, pretendujących do tronu carskiego. By położyć kres pogłoskom o cudownym ratunku Dymitra, przeniesiono świetnie zachowane zwłoki zamordowanego carewicza do Moskwy i pochowano 3 czerwca 1606 roku w Soborze Uspieńskim (kościele pw. Zaśnięcia NMP) na Kremlu. Od tej pory grób carewicza zasłynął wieloma cudami, szczególnie uzdrowieniami dzieci. Św. Dymitr jest patronem dzieci i młodzieży.
29 września 1997 roku Patriarcha Moskwy i Wszechrosji ustanowił na wniosek pisarza , prezesa rosyjskiej Fundacji dla Dzieci, order Carewicza Dymitra, nadawany osobom fizycznym i organizacjom pomagającym chorym, niepełnosprawnym i bezdomnym dzieciom.
Insygnium jednoklasowego orderu to krzyż trójlistny emaliowany na biało i położony na promienistej złotej gwieździe. Środkowy medalion krzyża zawiera podobiznę bł. Dymitra, otoczoną czerwoną obwódką z dewizą orderu "Za czyny miłosierdzia" (ros. "Зa дeлa милocepдия"). W każdym kącie ramion krzyża umieszczone są dwa rubiny w złotej oprawie.

</doc>
<doc id="292829" url="https://pl.wikipedia.org/wiki?curid=292829" title="Wanda Szuman">
Wanda Szuman

Wanda Szuman (ur. 3 kwietnia 1890 w Toruniu, zm. 1 grudnia 1994 tamże) – polska działaczka społeczna, pedagog, pionierka pedagogiki specjalnej, Honorowa Obywatelka Miasta Torunia.
Życiorys.
Była córką lekarza i działacza społecznego Leona i Eugenii z Gumpertów (zm. 1895), siostrą m.in. Stefana. Do szkół średnich uczęszczała w Krakowie i we Lwowie. Ukończyła seminarium nauczycielskie. Przed I wojną światową zaangażowała się w pracę pedagogiczną. Uczestniczyła m.in. w tajnym nauczaniu dla dzieci robotniczych. W czasie wojny działała w Komitecie Niesienia Pomocy Ofiarom Wojny w Królestwie Polskim.
W okresie międzywojennym na początku lat 20. była referentką kuratorium szkolnego toruńskiego. Współtworzyła w Toruniu Polski Czerwony Krzyż oraz przewodniczyła Komisji Szkolnej. Ukończyła Państwowy Instytut Pedagogiczny w Warszawie, szczególnie interesując się problematyką wychowania sierot. Przygotowywała kadrę pedagogiczną dla ochronek, żłobków i przedszkoli. W latach 1928–1931 pracowała w świetlicy dla dzieci więźniów w Warszawie. W latach 1933–1939 kierowała Katolickim Seminarium dla Wychowawczyń Przedszkoli w Poznaniu.
W czasie II wojny światowej ponownie uczestniczyła w tajnym nauczaniu, działała jednocześnie w Polskim Komitecie Opiekuńczym, zajmując się pomocą dla rodzin więźniów oraz dla osób wysiedlonych po powstaniu warszawskim. Po wojnie kontynuowała pracę pedagogiczną w Toruniu, w Liceum Wychowawczyń Przedszkoli oraz w Pogotowiu Opiekuńczym. Na emeryturę przeszła w 1952, nie porzucając jednak pracy naukowej.
Jej zainteresowania naukowe obejmowały głównie rozwój sierot i dzieci chowanych w izolacji, dzieci niepełnosprawnych, niewidomych, głuchych. Była pionierką metody rehabilitacyjnej osób niepełnosprawnych poprzez pracę artystyczną.
W lutym 1992 Rada Miasta Torunia nadała jej tytuł honorowego obywatela miasta.
Zmarła w wieku 104 lat. Pochowana na Cmentarzu św. Jerzego w Toruniu.
Upamiętnienie.
Imię Wandy Szuman nosi kilka toruńskich placówek pedagogicznych - Szkoła Podstawowa nr 16, Przedszkole Miejskie nr 1, VII Liceum Ogólnokształcące, a także organizacje społeczne (Katolickie Stowarzyszenie Osób Niepełnosprawnych Diecezji Toruńskiej oraz Stowarzyszenie Rodziców i Przyjaciół Dzieci Niewidomych i Słabowidzących).

</doc>
<doc id="292832" url="https://pl.wikipedia.org/wiki?curid=292832" title="Adlai Ewing Stevenson II">
Adlai Ewing Stevenson II

Adlai Ewing Stevenson II, Adlai Stevenson (ur. 5 lutego 1900 w Los Angeles, zm. 14 lipca 1965 w Londynie) – amerykański polityk i dyplomata. Stevenson znany był ze swoich talentów oratorskich i umiejętności debatowania. Uchodził też za jednego z najbardziej wykształconych polityków amerykańskich swoich czasów.
Tradycje polityczne rodziny.
Stevenson pochodził z rodziny o dużych tradycjach politycznych. Jego dziadek, Adlai E. Stevenson, piastował urząd wiceprezydenta USA w gabinecie prezydenta Grovera Clevelanda w latach 1893–1897, a w roku 1900 ponownie ubiegał się, aczkolwiek bez powodzenia, o to stanowisko u boku Altona B. Parkera. Jego ojciec był stanowym sekretarzem stanu w Illinois, zaś syn, Adlai Stevenson III, senatorem z Illinois w latach 1970–1981 i kandydatem do nominacji prezydenckiej w roku 1976.
Wczesne lata i kariera.
Stevenson urodził się w Los Angeles, ale mieszkał i wychował się w stanie Illinois. Studiował prawo m.in. na Uniwersytecie Princeton w (New Jersey).
Po ukończeniu studiów pracował czas jakiś jako prawnik, ale zaangażował się też w działalność polityczną, zostając aktywistą na rzecz Nowego Ładu prezydenta Franklina Delano Roosevelta.
Podczas II wojny światowej zajmował stanowisko zastępcy sekretarza marynarki u boku Franka Knoxa. Po zakończeniu wojny był, w latach 1946–1947, członkiem delegacji USA w ONZ.
Gubernator Illinois.
W latach 1949–1953 pełnił z ramienia Partii Demokratycznej urząd gubernatora swego rodzinnego stanu Illinois. W wyborach roku 1948 pokonał "lawiną głosów" swego republikańskiego konkurenta, co kontrastowało z bardzo minimalnym zwycięstwem prezydenta Harry’ego Trumana. Jako gubernator Stevenson kładł duży nacisk m.in. na reorganizację stanowej policji i rozwój autostrad.
Kandydat na prezydenta.
Rok 1952 był rokiem wyborów prezydenckich. Urzędujący, tracący popularność prezydent Harry S. Truman zrezygnował z ubiegania się o trzecią kadencję i zgłosił kandydaturę gubernatora Illinois. Stevenson nominację uzyskał; kandydatem na wiceprezydenta (ang. "running mate") został senator John Sparkman z Alabamy.
Jego przeciwnikami z ramienia republikanów byli generał Dwight Eisenhower i Richard Nixon jako kandydat na wiceprezydenta. Stevenson i Sparkman przegrali wybory. W czasie niezbyt czystej kampanii Nixon oskarżał Stevensona o to, iż jest zwolennikiem kapitulacji wobec ZSRR i pogardliwie nazwał „jajogłowym”.
Ponownie wysunięto go w roku 1956, wraz z senatorem z Tennessee Estesem Kefauverem, ale ponownie przegrali. Prywatnie Stevenson wolał, aby jego kandydatem na wiceprezydenta był senator John F. Kennedy z Massachusetts, który o włos przegrał w głosowaniu na konwencji.
Dalsza kariera.
Mimo dwóch wysokich porażek wyborczych Stevenson, co było dość niezwykłym zjawiskiem w amerykańskim życiu publicznym, zachował dużą popularność nie tylko w łonie własnej partii, ale i w społeczeństwie. Mimo przyklejanej mu etykietki „jajogłowego” (której zresztą nigdy się nie wypierał), cieszył się uznaniem za duże poczucie humoru. Byli też tacy, którzy oceniali, iż mógłby pokonać każdego innego kandydata na prezydenta z ramienia republikanów (Eisenhower, mówili, „jechał” początkowo tylko na swej popularności jako dowódcy czasu wojny).
Tak też Stevenson ponownie ubiegał się o nominację, nadal ciesząc się poparciem skrzydła liberalnego w roku 1960, ale mimo że poparła go np. Eleanor Roosevelt, przegrał w głosowaniu na konwencji.
Prezydent John F. Kennedy mianował go Ambasadorem Stanów Zjednoczonych przy ONZ. Stevenson pełnił tę funkcję do śmierci.
Spuścizna.
Wiele koncepcji politycznych Stevensona z okresu jego kampanii prezydenckiej w roku 1952 (głównie sprawa odprężenia i pokojowego współistnienia) było wykorzystywanych potem przez prezydentów Kennedy’ego, Nixona i Billa Clintona.
Peter Sellers utrzymywał, iż jedna z granych przez niego postaci w filmie "Dr. Strangelove" (tzn. prezydent Merkin Muffley) był w dużej mierze wzorowany na Stevensonie.
Życie osobiste.
W roku 1928 ożenił się z pochodzącą (jak i on sam) z amerykańskich "wyższych sfer" Ellen Borden, z którą rozwiódł się w roku 1949. Z tego związku miał trzech synów: Adlaia E. III (ur. 1930), Bordena (ur. 1932) oraz Johna Fella (ur. 1936).
Stevenson był też związany z innymi kobietami w ciągu swojego życia. M.in. znaną dziennikarką Katharine Graham czy Mariettą Tree.
Był unitarianinem, gdyby wygrał wybory prezydentckie, byłby czwartym wyznawcą unitarianizmu (po Johnie Adamsie, Johnie Quincym Adamsie i Williamie H. Tafcie) zasiadającym w Białym Domu.

</doc>
<doc id="292834" url="https://pl.wikipedia.org/wiki?curid=292834" title="LZSS">
LZSS

LZSS – słownikowa metoda bezstratnej kompresji danych. LZSS jest ulepszonym wariantem metody LZ77.
Nazwa metody pochodzi od nazwisk: Lempel-Ziv-Storer-Szymanski, została opracowana przez Jamesa A. Storera i Thomasa G. Szymanskiego i opisana w 1982 roku w "Journal of the ACM", w artykule pt. "Data compression via textual substitution" (s. 928–951).
Algorytm LZSS jest używany między innymi w programach PKZIP i ARJ.
Algorytm kompresji.
Metoda LZSS, tak samo jak LZ77, używa bufora, podzielonego na dwie części:
Wartości formula_3 i formula_1 są dobierane tak, aby były potęgami dwójki. Rozmiar słownika jest dużo większy niż bufora wejściowego, w praktyce ma kilka-kilkadziesiąt kilobajtów.
W każdym kroku algorytmu w słowniku wyszukiwany jest najdłuższy podciąg równy początkowi bufora wejściowego, charakteryzowany parą (formula_7 formula_8), gdzie formula_9 – indeks początku podciągu, formula_10 – jego długość. Symbol w buforze następujący po dopasowanym ciągu oznaczmy jako formula_11
Algorytm LZ77 wypisuje na wyjście trójki formula_12 nawet wtedy, gdy trójka ma większą długość niż opisywaną przez nią ciąg. Algorytm LZSS wypisuje na wyjście tylko pary formula_13 ale bierze przy tym pod uwagę fakt, czy para nie zajmuje więcej bitów niż opisywany przez nią ciąg symboli. Jeśli kodowany ciąg jest dłuższy niż para, wówczas opłaca się wypisać na wyjście parę, w przeciwnym razie na wyjście wypisywany jest tylko pierwszy symbol z bufora wejściowego formula_14 W celu odróżnienia symbolu od pary, poprzedza się je pojedynczym bitem:
Formalnie algorytm kompresji przebiega następująco:
Uwaga: ponieważ w przypadku wypisywania pary liczba formula_10 nigdy nie będzie miała wartości 0 ani 1, toteż można zmniejszyć liczbę bitów wymaganą do zapisania formula_10 poprzez przypisanie wartości binarnej 0 liczby 2, wartości binarnej 1 liczby 3 itd. Np. dla formula_29 do zapisania formula_10 należałoby przeznaczyć 3 bity, a przy takim przyporządkowaniu wystarczą 2 bity.
Przykładowy krok algorytmu.
1. Wyszukanie najdłuższego podciągu równego początkowi bufora wejściowego (tutaj: aac).
 słownik | bufor wejściowy | nieprzetworzone symbole
 0 1 2 3 4 5 6 7 | 0 1 2 3 4 |
 | a | a | a | a | a | c | a | b | a | a | c | b | a | c | a | b | a | c | ...
 | okno |
2. Wynik wyszukiwania:
 P = 2 (pozycja w słowniku)
 C = 3 (długość podciągu)
3. Przyjmując, że para (P,C) zajmuje mniej niż ciąg aac – przesunięcie bufora o C pozycji, dopisanie do bufora wejściowego nieprzetworzonych symboli.
 słownik | bufor wejściowy | nieprzetworzone symbole
 0 1 2 3 4 5 6 7 | 0 1 2 3 4 |
 | a | a | c | a | b | a | a | c | b | a | c | a | b | a | c | ...
4. Przyjmując, że para (P,C) zajmuje więcej bitów niż kodowany ciąg – przesunięcie bufora o 1 pozycję, wprowadzenie do bufora wejściowego jednego symbolu.
 słownik | bufor wejściowy | nieprzetworzone symbole
 0 1 2 3 4 5 6 7 | 0 1 2 3 4 |
 | a | a | a | a | c | a | b | a | a | c | b | a | c | a | b | a | c | ...
Algorytm dekompresji.
Do dekompresji potrzebny jest bufor o dokładnie takim samym rozmiarze jak przy kompresji; jest on podzielony na słownik (formula_1 symboli) i bufor wyjściowy (formula_3 symboli).
Przykład kompresji.
Słownik i bufor wejściowy będą miały rozmiar 4 formula_39 a więc do zapisu liczby formula_9 i formula_10 wystarczą po 2 bity. Przyjmijmy także, że kodowane symbole to bajty (tak jest najczęściej). Wówczas:
Kompresji zostanie poddany 12-elementowy ciąg aabbcabbcabd.
Rozmiar danych przed kompresją: formula_42 bitów.
Rozmiar danych po kompresji:
W sumie 55 bitów, co daje współczynnik kompresji ok. 42%.
Przykład dekompresji.
Zostaną zdekompresowane dane z poprzedniego przykładu.
Jak widać na wyjście zostały wypisane dokładnie te same symbole, które zostały uprzednio skompresowane.

</doc>
<doc id="292838" url="https://pl.wikipedia.org/wiki?curid=292838" title="Stanisław Paderewski">
Stanisław Paderewski

Stanisław Paderewski (ur. 1875 w m. Sudyłków, w pow. zasławskim, zm. 18 listopada 1914 w Załęże) – polski inżynier górniczy, porucznik Legionów Polskich.
Życiorys.
Był synem Jana (zm. 1894, administratora majątków ziemskich) i jego drugiej żony Anny z Tańkowskich, przyrodnim bratem Ignacego Jana, pianisty i polityka. Po skończeniu gimnazjum w 1892 wstąpił do szkoły wojskowej w Kijowie. Nie rozwinął kariery w wojsku rosyjskim wobec odmowy przyjęcia do Akademii Sztabu Generalnego w Petersburgu; podjął wówczas studia matematyczne na uniwersytecie kijowskim, działając jednocześnie w polskich organizacjach studenckich. Naukę kontynuował na wydziale górniczymprestiżowej Akademii Górniczej w Leoben w Austrii (1900–1907), gdzie uzyskał dyplom inżyniera górnictwa; studia przerwał na pewien czas w związku z wojną rosyjsko-japońską.
Po studiach pracował w wyuczonym zawodzie na Morawach, w Bolesławiu (powiat olkuski), wreszcie w kopalni „Mortimer” w Zagórzu (teren dzisiejszego Sosnowca, Zagłębie dąbrowskie – powiat będziński). Przez cały czas utrzymywał kontakt z polskim ruchem niepodległościowym i jesienią 1914 wstąpił ochotniczo do Legionów. Został dowódcą 3. kompanii (tzw. rzeszowskiej) VII batalionu. Poległ w bitwie pod Krzywopłotami w czasie szturmu na Załęże, do którego poprowadził swoją kompanię. Kapelan legionowy o. Kosma Lenczowski relacjonował: „"Podporucznik Paderewski elegantuje się, goli, myje, świeżą wdziewa bieliznę, jakby się wybierał na bal. Skończywszy toaletę mówi: tak mogę już paść”." Pochowany we wspólnej mogile legionowej na cmentarzu w Bydlinie. Miejsce jego śmierci od 2012 r. oznacza głaz z pamiątkową tablicą.
Pośmiertnie został odznaczony: Krzyżem Niepodległości i dwukrotnie Krzyżem Walecznych.

</doc>
<doc id="292842" url="https://pl.wikipedia.org/wiki?curid=292842" title="Nicole">
Nicole



</doc>
<doc id="292845" url="https://pl.wikipedia.org/wiki?curid=292845" title="Pistolet PSM">
Pistolet PSM

Pistolet PSM (ros. "пистолет самозарядный малогабаритный") – niewielki pistolet samopowtarzalny powstał na początku lat 70. XX w. w ZSRR z przeznaczeniem dla najwyższych dowódców Armii Radzieckiej oraz dla służb specjalnych: używało go KGB i STASI. Jego twórcami są T. Łaszniew, A. Simarin i L. Kulikow. PSM strzela nowym – specjalnie dla niego opracowanym przez A.D. Denisową – rodzajem amunicji 5,45 x 18 mm. Żeby zwiększyć skuteczność stosunkowo słabego naboju rdzeń pocisku wykonywano ze stali, co dawało mu większą przebijalność. Dzięki temu nie było ryzyka zatrzymania się pocisku na przeszkodach tj. klamra paska od spodni, grubym portfelu itp., co było dość prawdopodobne w przypadku amunicji do innych miniaturowych i subkompaktowych pistoletów jak 6,35 × 15,5 mm Browning czy .22 Long Rifle.
Konstrukcja.
Pistolet działa na zasadzie wykorzystania energii odrzutu zamka swobodnego. Mechanizm kurkowy typu Double Action z kurkiem zewnętrznym oraz bezpiecznikiem umieszczonym w tylnej części pistoletu – nad zamkiem, co znacznie ułatwia jego obsługę. W celach bezpieczeństwa wprowadzono również bezpiecznik uniemożliwiający rozłożenie broni bez uprzedniego jej rozładowania. Chwyt pistoletu wykonany jest z aluminium, natomiast pozostałe części ze stali. Bezpiecznik jest wygodny, poręczność i kultura pracy mechanizmu spustowego są znacznie lepsze niż w polskim P-64, mimo wyraźnej różnicy wymiarów. Gdyby nie dość rzadko spotykany nabój, pistolet stanowiłby ciekawą alternatywę, jako broń EDC. 

</doc>
<doc id="292851" url="https://pl.wikipedia.org/wiki?curid=292851" title="Skala liczbowa">
Skala liczbowa

Skala liczbowa – skala mapy zapisywana za pomocą ułamka (najczęściej w postaci 1:10 000, spotykany jest również zapis formula_1). Przeważnie przed samym zapisem ułamka podaje się słowo „skala”.
Skala liczbowa informuje o stosunku zmniejszenia teoretycznego modelu Ziemi do rzeczywistej jej wielkości, będącej modelem dla którego opracowano odwzorowanie, w którym wykonano daną mapę.
Dla map wiernoodległościowych można przyjąć, że zapis skali 1:10 000 oznacza, że 1 centymetr na mapie odpowiada 10 000 centymetrów (czyli 100 m) w rzeczywistości. Skala mapy jest tym większa, im mniejszy jest mianownik ułamka.
Skalę liczbową, w przeciwieństwie do innych przedstawień skali, można podać dla każdej mapy, niezależnie od odwzorowania w jakim została wykonana.

</doc>
<doc id="292852" url="https://pl.wikipedia.org/wiki?curid=292852" title="Anekumeny">
Anekumeny



</doc>
<doc id="292854" url="https://pl.wikipedia.org/wiki?curid=292854" title="Steyr M-Series">
Steyr M-Series



</doc>
<doc id="292856" url="https://pl.wikipedia.org/wiki?curid=292856" title="XML Resource">
XML Resource

XML ResourCe (XRC) to typ pliku XML pozwalający na niezależny od platformy opis okien w GUI. Wykorzystuje go biblioteka wxWidgets.
Istnieje szereg narzędzi takich jak wxGlade czy XRCed, dzięki którym możliwa jest graficzna edycja plików XRC.

</doc>
<doc id="292859" url="https://pl.wikipedia.org/wiki?curid=292859" title="Książeczka o człowieku">
Książeczka o człowieku

Książeczka o człowieku – tomik autorstwa Romana Ingardena, zawierający kilka krótkich prac dotyczących istoty człowieka, jego natury, miejsca i roli w przyrodzie, stosunku do czasu i otaczającej go rzeczywistości a także szerszą refleksję nad odpowiedzialnością.
Napisany jest przystępnym jak na dzieła filozoficzne językiem.
Składa się z następujących części:

</doc>
<doc id="292860" url="https://pl.wikipedia.org/wiki?curid=292860" title="Ludwik Szalony">
Ludwik Szalony



</doc>
<doc id="292868" url="https://pl.wikipedia.org/wiki?curid=292868" title="Bazylika Nawiedzenia Najświętszej Maryi Panny w Krakowie (Na Piasku)">
Bazylika Nawiedzenia Najświętszej Maryi Panny w Krakowie (Na Piasku)

Bazylika Nawiedzenia Najświętszej Maryi Panny – rzymskokatolicki kościół parafialny oraz konwentualny karmelitów znajdujący się w Krakowie w dzielnicy I przy ul. Karmelickiej 19, na Piasku.
Historia kościoła.
Według legendy budowę kościoła, zapoczątkował Władysław I Herman w XI w. Faktyczna budowa rozpoczęła się w roku 1395 z fundacji św. Jadwigi Andegaweńskiej i Władysława II Jagiełły. Dwa lata później świątynia została przekazana zakonowi Karmelitów Trzewiczkowych przybyłych z Pragi czeskiej. Przy fundacji brali udział biskupi krakowscy Jan Radlica i Piotr Wysz. Gotycki kościół został poważnie uszkodzony w 1587 r. podczas oblężenia Krakowa przez cesarza Maksymiliana Habsburga. Odbudowano go z pomocą finansową Anny Jagiellonki, w 1588 r. pochowano w nim pretendenta do korony polskiej księcia legnickiego Henryka XI. Ponownie zniszczono świątynię podczas najazdu szwedzkiego, obecny kształt zawdzięcza odbudowie w 2. połowie XVII w. Odbudowany kościół konsekrował biskup Mikołaj Oborski 23 kwietnia 1679 r. Podczas konfederacji barskiej kościół zajęli Rosjanie i stąd prowadzili ostrzał Krakowa. Nadszarpnięte działaniami militarnymi mury świątyni naprawiono dzięki wsparciu finansowemu biskupa Kajetana Sołtyka. Kolejne prace konserwatorskie prowadzono w latach 1929–39 pod kierunkiem Franciszka Mączyńskiego i ponownie w roku 1983. Od 1997 r. kościół jest bazyliką mniejszą.
Architektura i wnętrze kościoła.
Świątynia to trójnawowa bazylika z elewacją na wzór fasady rzymskiego kościoła Il Gesù. Wydłużone prezbiterium szerokości nawy głównej, zamknięte płasko. Przy południowej elewacji kościoła znajduje się Golgota – zespół trzech rzeźb z XVIII wieku. Ołtarz główny z wyobrażeniem Nawiedzenia św. Elżbiety jest jedną z największych w Krakowie realizacji snycerskich doby baroku. W roku 1711 poświęcił go biskup Michał Szembek. Pośród wielu znaczących dzieł sztuki na szczególną uwagę zasługują majestatyczne stalle, z połowy XVII i XVIII w. Barokowy klasztor z XVII w. został rozbudowany w 1. połowie XX w. o kolejne dwa piętra. Na sklepieniach krużganków widnieją malowidła z połowy XVIII w., przedstawiające historię kościoła na Piasku oraz dzieje obrazu Matki Boskiej Piaskowej.
Znajdujący się w kościele obraz Chrystusa dźwigającego krzyż został przywieziony po 1945 r. z kościoła Nawiedzenia Najświętszej Marii Panny we Lwowie.
W murze kościoła znajduje się cios kamienny z odciśniętym wizerunkiem stopy, umieszczony od strony ulicy Garbarskiej. Jest to tzw. stopka królowej Jadwigi, związana z legendą o wizycie królowej na budowie i jej darze dla jednego z kamieniarzy.
Kaplica Matki Boskiej Piaskowej.
Od strony ulicy Garbarskiej przylega do kościoła kaplica Matki Boskiej Piaskowej, autorstwa Giovanniego Trevano. Nakryta jest kopułą z latarnią, którą wieńczy pozłacany posąg Matki Boskiej z Dzieciątkiem z 1678 r. Na elewacji znajduje się pamiątkowa tablica upamiętniająca koronację obrazu w 1883 r. Wizerunek Matki Boskiej Piaskowej zwanej również "Panią Krakowa" namalowany został na murze przez nieznanego zakonnika z końcem XV wieku. Kaplicę zniszczoną podczas potopu szwedzkiego odbudowano z pieniędzy pozostawionych na ten cel w testamencie przez biskupa Piotra Gembickiego. Tutaj przed wyruszeniem pod Wiedeń w 1683 r. modlił się król Jan III Sobieski. Obecny neoklasycystyczny ołtarz ufundował biskup Kajetan Ignacy Sołtyk w 1785 r. Obraz koronami papieskimi koronował w dwusetną rocznicę zwycięstwa pod Wiedniem biskup Albin Dunajewski. Korony dla Madonny zaprojektował Jan Matejko, który tutaj w 1864 r. brał ślub z Teodorą Giebułtowską. W kaplicy są 2 organy na dwóch bliźniaczych chórach w bocznych częściach kaplicy.

</doc>
<doc id="292869" url="https://pl.wikipedia.org/wiki?curid=292869" title="Edward Staniek">
Edward Staniek

Edward Staniek (ur. 13 czerwca 1941 w Wadowicach) – polski prezbiter katolicki, doktor habilitowany teologii, patrolog, rekolekcjonista, w latach 1993–2001 rektor Wyższego Seminarium Duchownego Archidiecezji Krakowskiej. 
Życiorys.
11 kwietnia 1965 przyjął w Krakowie święcenia kapłańskie z rąk kard. Karola Wojtyły. W latach 1965-1966 pracował jako wikariusz w Szczyrku, następnie związany był z Wydziałem Teologicznym (od 1974 Papieskim Wydziałem Teologicznym) w Krakowie, tam w 1969 obronił licencjat naukowy, w 1974 pracę doktorską. W latach 1970-1972 był prefektem WSD Archidiecezji Krakowskiej, od 1973 pracował na Wydziale Teologicznym w Krakowie, od 1975 jako adiunkt w Katedrze Patrologii. Pracę tę kontynuował po powstaniu w 1981 Papieskiej Akademii Teologicznej, w 1984 obronił tam pracę habilitacyjną, następnie był kierownikiem Katedry Patrologii PAT. 
W latach 1993–2001 był rektorem Wyższego Seminarium Duchownego Archidiecezji Krakowskiej. Był członkiem Komitetu Nauk Teologicznych PAN. Specjalizuje się w historii Kościoła starożytnego, teologii Ojców Kościoła. Jest twórcą wielu materiałów homiletycznych, które wykorzystywane są podczas Mszy Świętych, czy adoracji Najświętszego Sakramentu.
Kontrowersje.
25 lutego 2018 wygłosił w kościele Sióstr Felicjanek pw. Niepokalanego Poczęcia NMP w Krakowie kazanie, w którym modlił się o śmierć dla papieża Franciszka słowami "„ – Modlę się o mądrość dla papieża, o jego serce otwarte na działanie Ducha Świętego, a jeśli tego nie uczyni – modlę się o szybkie jego odejście do Domu Ojca. O szczęśliwą śmierć dla niego mogę zawsze prosić Boga, bo szczęśliwa śmierć to wielka łaska”.". W reakcji na to kazanie jego przełożony, abp Marek Jędraszewski wyraził w publicznym komunikacie "smutek i żal" 

</doc>
<doc id="292870" url="https://pl.wikipedia.org/wiki?curid=292870" title="Klon japoński">
Klon japoński

Klon japoński ("Acer japonicum") – gatunek krzewu lub niewysokiego drzewa należący do rodziny mydleńcowatych ("Sapindaceae"). W obrębie rodzaju klasyfikowany do sekcji "Palmata" i serii "Palmata". Wywodzi się z Japonii, gdzie znajdują się jego naturalne stanowiska. Poza tym uprawiany.

</doc>
<doc id="292871" url="https://pl.wikipedia.org/wiki?curid=292871" title="Sympleks (matematyka)">
Sympleks (matematyka)

Sympleks – uogólnienie odcinka, trójkąta i czworościanu na dowolne wymiary. Intuicyjnie, formula_1-wymiarowym sympleksem nazywamy formula_1-wymiarowy wielościan, który jest wypukłą otoczką swoich formula_3 wierzchołków.
Definicja w przestrzeni liniowej.
Niech formula_4
Niech formula_5 będą wektorami formula_6-wymiarowej rzeczywistej przestrzeni liniowej i niech każde formula_6 różnych wektorów spośród nich tworzą liniowo niezależny układ.
Sympleksem formula_1-wymiarowym formula_9 o formula_3 wierzchołkach formula_5 jest zbiór wektorów:
Równoważnie:
Niech formula_4
Niech formula_14 będą wektorami formula_6-wymiarowej rzeczywistej przestrzeni liniowej i niech wektory formula_16 tworzą liniowo niezależny układ.
Sympleksem formula_1-wymiarowym formula_9 jest zbiór wektorów:
Układ formula_3 wektorów formula_21 tworzy wierzchołki sympleksu formula_22
Definicja w przestrzeni afinicznej.
Niech formula_4
Niech formula_24 będą punktami rzeczywistej przestrzeni afinicznej formula_6-wymiarowej i niech każde formula_6 różnych wektorów spośród formula_27 tworzą liniowo niezależny układ.
Sympleksem formula_1-wymiarowym formula_9 o formula_3 wierzchołkach formula_31 jest zbiór punktów:
Zdefiniowany zbiór formula_9 nie zależy od wyboru punktu formula_34
Każdy punkt tak zdefiniowanego sympleksu jest średnią ważoną z wierzchołków formula_31 o wagach odpowiednio formula_36 (tzw. kombinacja wypukła).
Sympleks jest najmniejszym wypukłym zbiorem zawierającym punkty formula_37
Równoważnie:
Niech formula_4
Niech formula_31 będą punktami rzeczywistej przestrzeni afinicznej formula_6-wymiarowej i niech wektory formula_41 tworzą liniowo niezależny układ.
Sympleksem formula_1-wymiarowym formula_9 o formula_3 wierzchołkach formula_45 jest zbiór punktów:
Tak zdefiniowany zbiór formula_9 nie zależy od sposobu ponumerowania układu punktów formula_48
Przestrzeń euklidesowa.
W przestrzeni euklidesowej:
i ogólnie:
Lista sympleksów.
Poniżej znajduje się lista formula_6-wymiarowych sympleksów (do formula_53 włącznie).
Wielkości opisujące sympleks.
Liczba formula_1-wymiarowych sympleksów w sympleksie formula_6-wymiarowym.
Dana jest dwuargumentowa funkcja formula_56 określająca liczbę sympleksów formula_1-wymiarowych w sympleksie formula_6-wymiarowym, przy czym formula_59 Oczywiste jest wówczas, że dowolny sympleks formula_6-wymiarowy składa się z:
Aby, mając dany formula_6-wymiarowy sympleks, utworzyć na jego podstawie sympleks formula_66-wymiarowy, należy dodać 1 nowy wierzchołek. Wynika stąd, iż formula_66-wymiarowy sympleks będzie miał o 1 wierzchołek więcej, niż sympleks formula_6-wymiarowy. Nowe krawędzie (sympleksy jednowymiarowe) dodajemy, łącząc wszystkie wierzchołki pierwotnego sympleksu z nowo utworzonym wierzchołkiem. Tak więc liczba krawędzi w obecnym sympleksie zwiększy się o liczbę wierzchołków w sympleksie pierwotnym. Nowe ściany (sympleksy dwuwymiarowe) tworzymy natomiast, łącząc wszystkie wierzchołki starego sympleksu z nowym wierzchołkiem. Stąd też liczba ścian nowego sympleksu powiększy się o liczbę krawędzi w starym sympleksie itd. Uogólniając powyższe spostrzeżenie na dowolny wymiar: każdy formula_6-wymiarowy sympleks posiada pewną liczbę sympleksów formula_1-wymiarowych, która jest równa liczbie tych sympleksów dla formula_71-wymiarowego sympleksu, powiększoną o liczbę sympleksów formula_72-wymiarowych dla tegoż sympleksu. To wszystko zachodzi oczywiście dla formula_73
Z powyższych rozważań utworzyć można rekurencyjny wzór na liczbę formula_1-wymiarowych sympleksów w dowolnym sympleksie formula_6-wymiarowym:
Zauważmy, że gdyby formula_78 wówczas powyższy wzór opisywałby symbol Newtona, czyli formula_79 Jednak ponieważ formula_80 jedynym racjonalnym wzorem, spełniającym wszystkie 3 powyższe warunki wzoru rekurencyjnego, jest formula_81 Dlatego też ostatecznie wzór jawny na liczbę formula_1-wymiarowych sympleksów w dowolnym sympleksie formula_6-wymiarowym wyraża się wzorem:
Środek masy sympleksu.
Jest to punkt będący średnią arytmetyczną odpowiednich współrzędnych wszystkich formula_50 wierzchołków formula_6-wymiarowego sympleksu:
Dla sympleksu jednowymiarowego (odcinka) – średnia arytmetyczna odpowiednich współrzędnych obu wierzchołków.
Dla sympleksu formula_6-wymiarowego, gdzie formula_89 – punkt przecięcia się wszystkich środkowych sympleksu, przy czym środkowa sympleksu jest to odcinek łączący dowolny wierzchołek ze środkiem masy sympleksu formula_71-wymiarowego przeciwległego do tego wierzchołka.
Środek masy sympleksu foremnego.
Dowolny formula_6-wymiarowy sympleks foremny można zorientować w formula_6-wymiarowym kartezjańskim układzie współrzędnych w taki sposób, aby wartości formula_6-tej współrzędnej dla formula_6 wierzchołków były równe 0, zaś wartość tej współrzędnej dla formula_66-tego wierzchołka była różna od 0. Wówczas owe n wierzchołków tworzy pewien formula_71-wymiarowy sympleks foremny, będący podstawą naszego sympleksu formula_6-wymiarowego, zaś wartość formula_6-tej współrzędnej określa jego wysokość. Ponieważ wartości tej współrzędnej wszystkich wierzchołków podstawy wynosi 0, jej wartość dla ich średniej arytmetycznej również wynosi 0. Wynika stąd, iż formula_6-ta współrzędna dla środka masy podstawy także ma wartość 0. Jedynie współrzędna ta dla formula_66-tego wierzchołka ma wartość różną od 0. W takim razie wartość formula_6-tej współrzędnej dla wszystkich formula_50 wierzchołków jest sumą formula_6 zer i jednej wartości różnej od zera, podzieloną przez formula_104 Tak więc wartość tejże współrzędnej dla środka masy naszego formula_6-wymiarowego sympleksu jest ilorazem jego wysokości podzieloną przez formula_104 Ostatecznie, środek danego sympleksu n-wymiarowego formula_107 położony jest w odległości równej formula_108 jego wysokości od środka masy jego podstawy formula_109 i w odległości wynoszącej formula_110 jego wysokości od wierzchołka przeciwległego do tej podstawy formula_111
Wysokość sympleksu foremnego.
Biorąc pod uwagę definicję sympleksu foremnego, jego podstawy, jak również i wysokości, udowodnić można prawdziwość poniższej rekurencyjnej zależności pomiędzy wysokością n-wymiarowego sympleksu foremnego formula_114 a wysokością jego podstawy formula_115
Powyższą zależność odpowiednio przekształcamy:
Jako warunek brzegowy tej rekurencyjnej zależności, zakładamy, że wysokość 1-wymiarowego sympleksu foremnego, czyli odcinka, jest równy długości tegoż odcinka, czyli długości krawędzi naszego sympleksu:
Następnie, chcąc policzyć wysokość dowolnego formula_6-wymiarowego sympleksu foremnego, podstawiamy do powyższej rekurencyjnej zależności odpowiednio kolejne wartości dla formula_1 równego od 1 do formula_121 W wyniku tego otrzymujemy następujący iloczyn:
Upraszczamy możliwie najbardziej powyższe wyrażenie:
Ostatecznie, wysokość formula_6-wymiarowego sympleksu foremnego o krawędzi długości formula_125 wyraża się wzorem:
Natomiast rekurencyjna zależność na tę wysokość:
Nietrudno policzyć, że wysokość sympleksu foremnego o nieskończonej liczbie wymiarów dąży do:
Miara główna sympleksu foremnego.
Pod pojęciem miary głównej formula_6-wymiarowego sympleksu foremnego rozumieć należy wielkość będącą uogólnieniem długości odcinka, pola powierzchni trójkąta równobocznego oraz objętości czworościanu foremnego, na formula_6-ty wymiar. Dowolny formula_6-wymiarowy sympleks foremny można podzielić na podstawę, składającą się z n wierzchołków, oraz formula_66-tego przeciwległego do tej podstawy wierzchołka. Pomiędzy podstawą a przeciwległym do niej wierzchołkiem istnieje pewna wielkość zwana wysokością sympleksu, która jest równa odległości tego wierzchołka od formula_71-wymiarowej hiperpłaszczyzny, w której zawarta jest podstawa. Wysokość sympleksu jest liniowo wprost proporcjonalna do odległości podstawy od przeciwległego do niej wierzchołka. Gdyby połączyć każdy wierzchołek podstawy z wierzchołkiem do niej przeciwległym, wówczas można zauważyć, że nasz formula_6-wymiarowy sympleks jest odzwierciedleniem tejże podstawy, znajdującej się w pewnej odległości od jej przeciwległego wierzchołka, w pewnej skali. Ponieważ wszystkie odcinki, uzyskane z połączenia wierzchołków należących do podstawy z przeciwległym do niej wierzchołkiem, są liniami prostymi, skala długości krawędzi podstawy jest liniowo wprost proporcjonalna do jej odległości od jej przeciwległego wierzchołka. Natomiast stosunek skal formula_71-wymiarowych miar głównych dwóch podstaw jest równy formula_71-szej potędze stosunku długości odpowiednich krawędzi tych podstaw. Wynika więc stąd, iż stosunek skal formula_71-wymiarowych miar głównych dwóch podstaw formula_138 i formula_139 jest równy formula_71-szej potędze stosunku odpowiednich wysokości formula_141 i formula_142 łączących te podstawy z przeciwległym do nich wierzchołkiem:
Mnożąc obie strony powyższego równania przez formula_139 otrzymujemy:
Zakładamy, że pierwsza podstawa jest skalą podstawy naszego n-wymiarowego sympleksu foremnego w zależności od zmiennej z przedziału od 0 do formula_146 zaś druga podstawa jest podstawą tegoż sympleksu oraz pierwsza wysokość jest zmienną w przedziale od 0 do formula_114 zaś druga wysokość jest wysokością tego sympleksu:
Wówczas miara główna naszego n-wymiarowego sympleksu foremnego jest całką od 0 do formula_114 ze skali tego sympleksu w zależności od zmiennej z przedziału od 0 do formula_152
Tak więc z powyższego wyrażenia wynika, iż miara główna formula_6-wymiarowego sympleksu foremnego jest równa iloczynowi współczynnika formula_155 miary głównej podstawy tegoż sympleksu oraz jego wysokości, co ma charakter rekurencyjny:
Ze wzoru na wysokość sympleksu foremnego łatwo zauważyć, że wysokość 1-wymiarowego sympleksu foremnego, a więc dla formula_157 jest równa długości jego krawędzi:
Następnie, chcąc policzyć miarę główną naszego sympleksu, podstawiamy do powyższej rekurencyjnej zależności odpowiednio kolejne wartości dla formula_1 równego od 1 do formula_121 W wyniku tego otrzymujemy następujący iloczyn:
Upraszczamy możliwie najbardziej powyższe wyrażenie:
Ostatecznie, miara główna formula_6-wymiarowego sympleksu foremnego o krawędzi długości formula_125 wyraża się wzorem:
Natomiast rekurencyjna zależność na miarę główną naszego sympleksu:
Nietrudno policzyć, że miara główna sympleksu foremnego o nieskończonej liczbie wymiarów dąży do:
Całkowita miara k-wymiarowa sympleksu foremnego n-wymiarowego.
Pod pojęciem k-wymiarowej miary całkowitej n-wymiarowego sympleksu foremnego rozumieć należy wielkość będącą uogólnieniem obwodu (całkowitej miary 1-wymiarowej) trójkąta równobocznego (sympleksu foremnego 2-wymiarowego), czworościanu foremnego (sympleksu foremnego 3-wymiarowego) oraz jego pola powierzchni całkowitej (całkowitej miary 2-wymiarowej), odpowiednio na formula_1-ty i formula_6-ty wymiar. Nietrudno zauważyć, że dowolny formula_6-wymiarowy sympleks foremny o krawędzi długości x składa się z formula_56 jednakowych formula_1-wymiarowych sympleksów foremnych, z których długości poszczególnych krawędzi również są równe formula_173 Tak więc formula_1-wymiarowa miara całkowita formula_6-wymiarowego sympleksu foremnego o krawędzi długości formula_125 jest równa iloczynowi miary głównej pojedynczego k-wymiarowego sympleksu foremnego o długości krawędzi, która także wynosi formula_177 czyli formula_178 oraz liczby wszystkich takich k-wymiarowych sympleksów foremnych w danym n-wymiarowym sympleksie foremnym formula_179
Nietrudno policzyć, że dowolna formula_1-wymiarowa miara całkowita sympleksu foremnego o nieskończonej liczbie wymiarów dąży do:

</doc>
<doc id="292872" url="https://pl.wikipedia.org/wiki?curid=292872" title="Sympleks (telekomunikacja)">
Sympleks (telekomunikacja)

Simpleks () – połączenie, w którym transmisja odbywa się jednostronnie z nadajnika do odbiornika. Stosowany w prostych sieciach radiotelefonicznych do wymiany informacji na jednym kanale bez konieczności pośrednictwa stacji retransmisyjnych w tzw. trybie DMO – łączności bezpośredniej. 
Przełącznik jest mechaniczny (nie ma rozróżnienia częstotliwościowego), w stanie spoczynku nastawiony na odbiór – blokuje nadawanie. Przykładowymi urządzeniami korzystającymi z tego typu transmisji są:

</doc>
<doc id="292878" url="https://pl.wikipedia.org/wiki?curid=292878" title="Wielikaja (obwód pskowski)">
Wielikaja (obwód pskowski)

Wielikaja (ros. Великая) – rzeka na zachodzie europejskiej części Rosji o długości 430 km i powierzchni dorzecza 25 200 km².
Rzeka wypływa ze źródeł w południowej części Wysoczyzny Bieżanickiej, w górnym biegu przepływa 17 jezior, a na północny zachód od Pskowa uchodzi do Jeziora Pskowskiego, tworząc deltę.
Wielikaja jest spławna i żeglowna na odcinku 40 km od ujścia. W jej korycie (w górnym i dolnym biegu) znajdują się liczne progi i kamieniska.
Główne dopływy:
Ważniejsze miejscowości nad Wieliką: Opoczka, Ostrów, Psków.

</doc>
<doc id="292880" url="https://pl.wikipedia.org/wiki?curid=292880" title="Cimahi">
Cimahi

Cimahi – miasto w Indonezji na Jawie w prowincji Jawa Zachodnia w zespole miejskim Bandung; 378 tys. mieszkańców (2005). Funkcje gł. mieszkaniowe.
Prawa miejskie w 1887 r. Od czasów panowania holenderskiego jest tu ważna baza wojskowa oraz szkoła wojskowa, tereny zajęte przez armię ograniczają rozwój miasta Bandung w kierunku zachodnim. 

</doc>
<doc id="292881" url="https://pl.wikipedia.org/wiki?curid=292881" title="Claudia Kohde-Kilsch">
Claudia Kohde-Kilsch

Claudia Kohde-Kilsch (ur. 11 grudnia 1963 w Saarbrücken) – niemiecka tenisistka, zwyciężczyni turniejów wielkoszlemowych w grze podwójnej, zdobywczyni Pucharu Federacji, medalistka olimpijska.
Kariera tenisowa.
Jej kariera zawodowa przypadła na lata 1980–1994. W grze pojedynczej wygrała osiem turniejów cyklu WTA, kilkakrotnie uczestniczyła w turnieju WTA Finals, we wrześniu 1985 została sklasyfikowana na pozycji nr 4. w rankingu gry pojedynczej kobiet. W turnieju w Oakland w 1981 wyeliminowała w 1 rundzie Navrátilovą, dla której była to jedna z nielicznych porażek (szczególnie w tamtym okresie jej kariery) na tak wczesnym etapie rywalizacji turniejowej.
Jeszcze większe sukcesy ma na koncie jako deblistka. Tworzyła udane pary m.in. ze Graf, Bunge, Pfaff, ale przede wszystkim z Czeszką Sukovą. Wraz z Sukovą stanowiła drugą parę rankingu deblistek WTA (za Navrátilovą i Shriver), w latach 1983–1987 wygrały one wspólnie 19 turniejów, w tym US Open 1985 i Wimbledon 1987. Z kolei w parze ze Steffi Graf Kohde sięgnęła po brązowy medal olimpijski w Seulu (1988).
Była również wieloletnią reprezentantką Niemiec (RFN) w Pucharze Federacji. W 1987 przyczyniła się do pierwszego triumfu Niemek w tych rozgrywkach, w parze z Graf wygrywając mecz deblowy z Amerykankami Shriver i Evert (Niemki przegrywały już 1:6, 0:4, by ostatecznie wygrać 1:6, 7:5, 6:4).
Pod koniec lat 80. wielokrotnie musiała przerywać regularne występy turniejowe ze względu na kontuzje. Nie rezygnowała jednak z gry, kontynuując występy do połowy 1994; władze organizacji WTA doceniły jej wysiłki, nominując Kohde do nagrody "Najbardziej udanego powrotu do sportu" w 1992. Ostatecznie Niemka zakończyła występy w 1994, chociaż w deblu występowała jeszcze sporadycznie do 1997, wprowadzając (bez większego powodzenia) do tenisa zawodowego młodszą siostrę przyrodnią, Katrin Kilsch. Grała również w tenisowej Bundeslidze, sięgając po tytuły mistrzowskie w barwach Blau-Weiss Saarlouis.
Po zakończeniu kariery sportowej prowadzi wraz z mężem Chrisem Bennettem (piosenkarzem i producentem muzycznym) wydawnictwo muzyczne. Ma syna Fynna. Człon "Kohde" jest nazwiskiem jej ojca, "Kilsch" – nazwiskiem ojczyma.

</doc>
<doc id="292886" url="https://pl.wikipedia.org/wiki?curid=292886" title="BUZI">
BUZI



</doc>
<doc id="292887" url="https://pl.wikipedia.org/wiki?curid=292887" title="Depesza emska">
Depesza emska

Depesza emska – depesza wysłana 13 lipca 1870 z Ems, przez króla Prus Wilhelma I do kanclerza Rzeszy Ottona von Bismarcka.
Historia.
Bismarck przeredagował depeszę tak, by obrazić cesarza Francuzów Napoleona III Bonaparte i sprowokować wywołanie wojny. Następnie treść depeszy została wieczorem tego samego dnia opublikowana w prasie niemieckiej. Wiadomość zawierała relację z rozmów z ambasadorem Francji, w czasie których strona francuska starała się wymusić na Prusach zaniechania prób osadzenia na pustym wówczas tronie hiszpańskim przedstawiciela dynastii Hohenzollernów (w pierwotnej depeszy Wilhelm I uspokaja Napoleona, że nic nie wie o próbach sukcesji Hohenzollernów na tron hiszpański). Wilhelm I odrzucił francuskie żądania, a sama depesza była wyraźnie upokarzająca dla strony francuskiej.
Reakcją Napoleona III było wypowiedzenie wojny Prusom (wojna francusko-pruska), co nastąpiło 19 lipca 1870.
1Wilhelm I Hohenzollern, król pruski.
2Vincent hr. Benedetti, ambasador francuski w Berlinie.
3Leopold Hohenzollern z linii Sigmaringen, kandydat do tronu hiszpańskiego.
4Hrabia Eulenburg Botho, polityk pruski, wpływowy na dworze królewskim.

</doc>
<doc id="292888" url="https://pl.wikipedia.org/wiki?curid=292888" title="Mieczysław Grzegorz Bekker">
Mieczysław Grzegorz Bekker



</doc>
<doc id="292889" url="https://pl.wikipedia.org/wiki?curid=292889" title="Jambi (ujednoznacznienie)">
Jambi (ujednoznacznienie)



</doc>
<doc id="292890" url="https://pl.wikipedia.org/wiki?curid=292890" title="Jack White">
Jack White

Jack White, właśc. John Anthony Gillis (ur. 9 lipca 1975 w Detroit), znany także jako Jack White III – amerykański muzyk, kompozytor, wokalista, autor tekstów i multiinstrumentalista polskiego pochodzenia, a także producent muzyczny oraz okazjonalnie aktor, najbardziej znany jako gitarzysta i wokalista zespołu The White Stripes.
W latach 90. White był tymczasowym muzykiem w różnych undergroundowych grupach muzycznych w Detroit, pracując jednocześnie jako tapicer. White stworzył The White Stripes w 1997 roku wraz z Meg White, jego ówczesną żoną. Zespół wydał serię przyjętych z uznaniem albumów a trzeci z nich, "White Blood Cells" z 2001 roku, wyniósł grupę do statusu międzynarodowej gwiazdy. Jack uplasowany został na 70. miejscu listy stu gitarzystów wszech czasów magazynu "Rolling Stone".
Popularność i sukces artystyczny pozwoliły White’owi jako muzykowi solowemu na współpracę z innymi sławnymi muzykami jak Beck, The Rolling Stones, Jeff Beck, Alicia Keys, Bob Dylan czy Loretta Lynn, której album "Van Lear Rose" z 2004 roku wyprodukował. W 2005 roku White został współzałożycielem rockowej grupy The Raconteurs, natomiast w 2009 roku założył trzeci zespół, The Dead Weather.
Życiorys.
John Gillis urodził się jako jedno z dziesięciorga dzieci. Syn Gormana i Teresy Bandyk Gillis. Ma polskie korzenie, co często podkreśla w mediach, jego matka pochodzi z Polski, babka mieszkała w Krakowie. Jego rodzina była bardzo muzykalna, on sam uczył się gry na gitarze, perkusji i pianinie. Będąc nastolatkiem, grał w wielu zespołach, m.in. The Go oraz Two Star Tabernacle.
W wieku 21 lat Gillis poznał Meg White, barmankę, którą poślubił w 1996. Jak głosi plotka, pewnego dnia, ćwicząc na gitarze, dla żartu posadził Meg za perkusją i zachwycony patrzył, jak gra na tym instrumencie niczym kilkuletnie dziecko. To właśnie wtedy założyli zespół o nazwie The White Stripes – Jack grał na gitarze i śpiewał, a Meg grała na perkusji.
W 1999 nagrali pierwszy album "The White Stripes", ich drugi album "De Stijl" (2000) ukazał się, kiedy Jack i Meg byli już rozwiedzeni (24.03.2000). Nagrywali jednak nadal razem, podpisując kontrakt z wytwórnią V2 Records i nagrywając albumy "White Blood Cells" oraz w 2003 "Elephant", który przyniósł im największą popularność. Potem, zarejestrowany w angielskim Blackpool słynny koncert duetu pojawił się na DVD w 2004. Następnie, w 2005 wydali płytę "Get Behind Me Satan", z której piosenka „Blue Orchid” już wcześniej – jako singel – była rockowym hitem. Po dwuletniej przerwie, w 2007 do sklepów muzycznych trafił nowy album zatytułowany "Icky Thump". Stylistyka kilku utworów, tytułowego oraz "Prickly Thorn, But Sweetly Worn" i "St. Andrew (This Battle is in the Air)" opiera się na szkockim folku, co jest nawiązaniem do szkockiego pochodzenia Jacka White.
W 2006 pojawiła się w internecie witryna „www.alumiiinium.com”. Dotyczy ona projektu zrealizowanego wspólnie z Richardem Russelem i Jobym Talbotem. Nagrywany w Intimate Studios w Wapping w Londynie od sierpnia 2005 do lutego 2006 album zatytułowany "Aluminium" w formie płytowej dystrybuowany był w 3333 sztukach CD oraz 999 sztukach LP i rozszedł się właściwie natychmiast. W nieograniczonej ilości jest jednak dostępny w formie elektronicznej. Płyta zawiera utwory z dorobku The White Stripes (ze wszystkich ich albumów oprócz "Icky Thump", oraz „Who’s a Big Baby?” z singla "Blue Orchid") oraz ścieżkę „Never Far Away”, będącą częścią soundtracku do filmu "Wzgórze nadziei". Wszystkie utwory są w wykonaniu symfonicznym. W nagraniu brała udział specjalna orkiestra, której członkami byli także młodzi brytyjscy muzycy.
W 2005 White wraz z Brendanem Bensonem, Jackiem Lawrence’em i Patrickiem Keelerem założył zespół The Raconteurs. 15 maja 2006 ukazała się ich płyta "Broken Boy Soldiers" zbierając głównie dobre recenzje. 25 marca 2008 został wydany drugi album grupy, "Consolers of the Lonely", także ciepło przyjęty.
Jack pojawił się także w tym czasie w filmie "Wzgórze nadziei", gdzie zagrał u boku Renée Zellweger, z którą przez jakiś czas łączył go romans. Podczas nagrywania teledysku do „Blue Orchid” White poznał modelkę Karen Elson, z którą potem wziął ślub. 2 maja 2006 na świat przyszło ich pierwsze dziecko, dziewczynka o imieniu Scarlett Theresa. 7 sierpnia 2007 urodził się syn pary – Henry Lee. Małżeństwo Jacka z Karen zakończyło się w czerwcu 2011, na którą to okazję urządzone zostało specjalne przyjęcie.
White napisał, wyprodukował i zagrał na perkusji w piosence promującej 22. część filmu o przygodach agenta 007 (James Bond), Quantum of Solace pod tytułem Another Way to Die. W utworze śpiewa w duecie z soulową wokalistką Alicią Keys, która zagrała również partie fortepianowe.
W 2009 roku muzyk założył grupę The Dead Weather, w skład której, oprócz White’a, weszli: basista Jack Lawrence (The Greenhornes, The Raconteurs), gitarzysta Dean Fertita (Queens of the Stone Age) i wokalistka Alison Mosshart (The Kills). Debiutancka płyta The Dead Weather, zatytułowana „Horehound”, pojawiła się 13 lipca 2009 roku. Promuje ją singiel „Hang You from the Heavens”.
W roku 2009 został nakręcony film dokumentalny Będzie głośno, którego bohaterami są Jimmy Page, The Edge i Jack White, którzy spotykają się, by dyskutować o gitarze elektrycznej. Podczas nagrywania filmu White nagrał swój pierwszy solowy singiel "Fly Farm Blues".

</doc>
<doc id="292895" url="https://pl.wikipedia.org/wiki?curid=292895" title="Marian Przykucki">
Marian Przykucki

Marian Przykucki (ur. 27 stycznia 1924 w Skokach, zm. 16 października 2009 w Szczecinie) – polski duchowny rzymskokatolicki, biskup pomocniczy poznański w latach 1974–1981, biskup diecezjalny chełmiński w latach 1981–1992, arcybiskup metropolita szczecińsko-kamieński w latach 1992–1999, od 1999 arcybiskup senior archidiecezji szczecińsko-kamieńskiej.
Życiorys.
Po zakończeniu wojny zgłosił się do Arcybiskupiego Seminarium Duchownego w Poznaniu. 19 lutego 1950 w poznańskiej farze przyjął święcenia kapłańskie z rąk arcybiskupa Walentego Dymka, który 1 kwietnia 1954 powołał go na stanowisko swego sekretarza i kapelana. Od 1957 tę samą posługę pełnił u boku arcybiskupa Antoniego Baraniaka.
27 listopada 1973 został mianowany przez papieża Pawła VI biskupem pomocniczym archidiecezji poznańskiej i biskupem tytularnym Glenndalochy. Konsekrowany został 3 lutego 1974 w poznańskiej bazylice archikatedralnej. Od 15 sierpnia 1977 do 7 października 1978 był wikariuszem kapitulnym archidiecezji poznańskiej.
29 maja 1981 mianowany został biskupem diecezjalnym diecezji chełmińskiej. 20 października 1984, gdy był biskupem chełmińskim, ks. Franciszek Grucza odprawił pierwszą mszę świętą w języku kaszubskim.
Decyzją Jana Pawła II z 25 marca 1992 przeniesiony z diecezji chełmińskiej na stolicę nowo utworzonej archidiecezji szczecińsko-kamieńskiej i mianowany jej pierwszym arcybiskupem metropolitą. Uroczysty ingres do katedry szczecińskiej odbył 12 kwietnia 1992. W 1999, po ukończeniu 75 lat życia, został zwolniony z obowiązków.
1 lipca 2000 udzielił w seminarium kapłańskiego bractwa św. Piotra w Wigratzbad w Niemczech święceń kapłańskich według przedsoborowych obrzędów oraz jako pierwszy polski biskup odprawił pontyfikalną mszę świętą w nadzwyczajnej formie rytu rzymskiego według mszału Jana XXIII po reformie liturgicznej soboru watykańskiego II.
Zmarł 16 października 2009 w Szczecinie. Uroczystości pogrzebowe odbyły się 22–23 października 2009 w bazylice szczecińskiej. Pochowany został w krypcie arcybiskupów szczecińsko-kamieńskich w szczecińskiej archikatedrze.
W czasie gdy był biskupem chełmińskim, powiadomiony o aktach molestowania nieletniego przez podwładnego mu księdza Andrzeja Srebrzyńskiego przeniósł go na inną placówkę, zagrażając, że w przypadku powtarzania procederu zostanie on pozbawiony możliwości wykonywania obowiązków kapłańskich. Ksiądz miał nadal kontakt z nieletnimi, dopuszczając się aktów molestowania. W 2016 został wydalony ze stanu kapłańskiego.

</doc>
<doc id="292907" url="https://pl.wikipedia.org/wiki?curid=292907" title="Pierwiastki biogenne">
Pierwiastki biogenne



</doc>
<doc id="292908" url="https://pl.wikipedia.org/wiki?curid=292908" title="Tercyna">
Tercyna

Tercyna (wł. "terza rima") – strofa otwarta złożona z 3 wersów, zwykle jedenastozgłoskowych, powiązana rymami ze strofą poprzednią i następną. Rymy mają następujący układ w kolejnych zwrotkach: "aba, bcb, cdc, ded" itd.
Tercyna oznacza nie tylko pojedynczą strofę, ale również układ stroficzny większej całości, w którym liczba zwrotek nie jest ustalona. Taki układ stroficzny użyty został przez Dantego w "Boskiej komedii". Dantego uważa się za twórcę zarówno samej strofy, jak i tercynowego układu kompozycyjnego. 
W literaturze polskiej tercyna pojawia się na przykład w wierszach Leopolda Staffa ("O strzesze naszej").
Tercyny występują często w sonecie ("abba abba cdc dcd"). Mogą też tworzyć szczególny sonet tercynowy ("aba bcb cdc ded ee"). Sonety tego typu pisali Percy Bysshe Shelley ("Oda do wiatru zachodniego"), Robert Frost ("Acquainted with the night") i Jan Kasprowicz (cykl "Cisza wieczorna").

</doc>
<doc id="292909" url="https://pl.wikipedia.org/wiki?curid=292909" title="Jambi">
Jambi

Jambi – miasto w Indonezji na Sumatrze nad rzeką Hari, stolica prowincji Jambi.
Współrzędne geograficzne ; powierzchnia 205,43 km²; 611 tys. mieszkańców (2020).
Ośrodek handlowy regionu (wydobycie ropy naftowej, pozyskiwanie drewna, rattanu, kauczuku, uprawa ryżu); węzeł drogowy; port lotniczy "Sultan Taha"; uniwersytet ("Universitas Jambi", zał. 1963).
Osiedle założone przez przybyszów z Jawy, następnie zajęte przez muzułmanów; było jednym z ostatnich opanowanych przez Holendrów, którzy w 1858 r. ustanowili tu protektorat z marionetkowym władcą, a w 1901 r. formalnie zajęli miasto. Od 1945 r. należy do Indonezji.

</doc>
<doc id="292919" url="https://pl.wikipedia.org/wiki?curid=292919" title="Posiew redukcyjny">
Posiew redukcyjny

Posiew redukcyjny – laboratoryjna metoda hodowania bakterii stosowana w mikrobiologii. Służy m.in. do izolacji czystych kultur bakteryjnych.
Metoda polega na zanurzeniu ezy w probówce z drobnoustrojami i naniesieniu pobranego materiału na podłoże agarowe lub podłoże Daviesa umieszczone zwykle na szalce Petriego. Sposób naniesienia nie jest obojętny. Posiew należy zacząć wykonywać od górnego brzegu szalki i dynamicznym ruchem zygzakowatym nanosić drobnoustroje kierując się do środka szalki, pozostawiając jednak znaczną część powierzchni wolną. Po wykonaniu tego zabiegu ezę wyżarza się w płomieniu palnika. Po obróceniu szalki o 45° w lewo ponownie wykonuje się szereg zygzakowatych ruchów, zahaczając przynajmniej raz o wcześniejszą ścieżkę. Łącznie, każdorazowo wyżarzając ezę, procedurę powtarza się 3–5 razy. Po inkubacji, w miejscach z ostatnich etapów posiewu redukcyjnego powstaną osobne kolonie bakterii wywodzące się z pojedynczych komórek.
Generalnie technika samego posiewu nie jest ważna; chodzi o uzyskanie osobnych kolonii, więc liczba powtórzeń wypalania ezy i rozprowadzania inokulum może być różna. Bardzo często stosuje się posiew redukcyjny na połowie płytki.

</doc>
<doc id="292923" url="https://pl.wikipedia.org/wiki?curid=292923" title="Wypowiedź">
Wypowiedź

Wypowiedź lub wypowiedzenie (, ), niekiedy stanowisko lub oświadczenie – ustny lub pisemny, rzeczywisty komunikat językowy wyrażający stanowisko, pogląd czy opinię autora. Wypowiedź nie ma ograniczonej długości, jest tworem jednego nadawcy i posiada konkretnego odbiorcę a jej spajającym czynnikiem jest temat, zwany przedmiotem wypowiedzi. Teorią wypowiedzi zajmuje się retoryka.
Wypowiedź jest rzeczywistym, a nie fikcyjnym aktem mowy lub pisma, to znaczy, że autor wypowiedzi rzeczywiście twierdzi, pyta, nakłania, ostrzega, grozi itp., by w rezultacie wywołać określony skutek. Wypowiedź jest tworem jednego nadawcy, to znaczy orzeczenia (typu „uważam”, „chcę”, „wiem”, „czuję”, „sądzę” itp.) w ramach całego tekstu mają podmiot odnoszący się do tej samej osoby lub grupy osób. Wypowiedź ma odbiorcę, to znaczy zdania skierowane są w całym tekście do tej samej osoby lub grupy osób. Wypowiedź nie ma ograniczonej długości to znaczy, że może składać się zaledwie z jednego zdania (np. „Protestuję!”) czy równoważnika zdania (np. „Zgoda!”) lub też mieć formę bardzo rozbudowaną, np. długiego przemówienia albo obszernej książki.
Zasady konstruowania wypowiedzi spisali (w podręcznikach, przemówieniach, dialogach, traktatach czy wykładach) starożytni retorzy i filozofowie. Klasyczna teoria wygłaszania i spisywania wypowiedzi została później dostosowana do potrzeb różnych czasów i krajów, w których się rozwijała. Chociaż przez wieki opierano się przede wszystkim na dziełach Cycerona – a także Platona, Arystotelesa i Kwintyliana – to każda kolejna epoka czerpała z nich na swój własny sposób, adaptując ich teorie do własnych potrzeb.
Zgodnie z zasadami retoryki, wyróżnia się dwa sposoby wygłoszenia lub napisania wypowiedzi. Są to: wypowiedź w porządku naturalnym ("ordo naturalis") oraz wypowiedź w porządku artystycznym ("ordo artificialis").
Wypowiedzi występują w trzech rodzajach (gatunkach) – uzasadniającym ("genus deliberativum"), osądzającym ("genus iudiciale") albo oceniającym ("genus demonstrativum"). Rodzaje te odpowiadają ludzkiej skłonności do radzenia lub odradzania, oskarżania lub obrony, a także chwalenia lub ganienia. Wypowiedź uzasadniająca dotyczy czasu przyszłego, wypowiedź osądzająca czasu przeszłego, natomiast wypowiedź oceniająca czasu teraźniejszego. Rozróżnienie to wprowadził Arystoteles, który podzielił wypowiedzi na polityczne, sądowe oraz popisowe. Klasyfikacja taka przyjęła się u późniejszych teoretyków i była punktem wyjścia skomplikowanych uogólnień dotyczących teorii prozy.
Wypowiedź może zostać napisana lub wygłoszona w jednym z trzech stylów – stylu niskim ("modus humilis"), średnim ("modus medius") lub wysokim ("modus gravis"). Podział ten wywodzi się od Arystotelesa i Teofrasta, a w europejskiej tradycji literackiej utrwalił go autorytet Cycerona. Wypowiedź należy do jednego z trzech stylów w zależności od stopnia ozdobności w zakresie słownictwa i szyku zdań, nasycenia środkami służącymi oddziaływaniu emocjonalnemu (takimi jak figury retoryczne czy metafory) oraz sposobu rytmizacji tekstu.
Poprawnie sformułowana w porządku artystycznym wypowiedź składa się z pięciu części: wstępu ("exordium"), narracji ("narratio"), argumentacji ("probatio"), refutacji ("refutatio") i zakończenia ("conclusio"). Części te należy podczas wypowiedzi ułożyć w tej właśnie kolejności. Z tych pięciu części wypowiedzi, w niektórych okolicznościach można pominąć pierwszą, czyli wstęp. Jak stwierdził Arystoteles: "nie należy stosować wstępu, jeżeli temat wypowiedzi jest niedługi lub oczywisty".
Umiejętność komponowania poprawnej wypowiedzi uważano za niezbędny element należytego wykształcenia od starożytności i uczono jej na każdym etapie edukacji dzieci i młodzieży. Nowożytni uczniowie nadal ćwiczą tę umiejętność, na przykład w polskich szkołach podczas pisania wypracowań czy rozprawek.
Porządki wypowiedzi.
Wypowiedź naturalna.
Wypowiedź w porządku naturalnym ("ordo naturalis") jest intuicyjnym komunikatem autora, opartym na powszechnie stosowanej normie językowej, zrozumiałej dla odbiorcy. Wypowiedź ta zakłada istnienie przedtekstowej i pozatekstowej wspólnoty, dla której właściwy jest sposób myślenia, mówienia czy pisania oparty na tej normie. Może to być wspólnota narodowa, wspólnota państwowa, wspólnota zawodowa, ludzi rozumnych, ludzi wykształconych, ludzi wolnych, wiernych itp. Istnienie takiej wspólnoty jest podstawą wzajemnego zrozumienia pomiędzy autorem i odbiorcą. Wypowiedź w porządku naturalnym jest więc zazwyczaj intuicyjnie dostosowana do możliwości poznawczych, wiedzy ogólnej czy mentalności słuchaczy lub czytelników. Porządek naturalny opiera się bowiem na nawiązaniu i utrzymywaniu wzajemnego zrozumienia między autorem a odbiorcą.
Wypowiedź naturalna jest zazwyczaj uporządkowana za pomocą intuicyjnie przyjmowanych związków przyczynowo-skutkowych lub też wyraża emocje w sposób słabo uporządkowany.
Wypowiedź artystyczna.
Porządek artystyczny () to zmodyfikowany porządek naturalny, zwany także niekiedy porządkiem sztucznym. Modyfikacje polegają na przestawieniu, skróceniu, rozwinięciu, przekształceniu „naturalnej” wypowiedzi. Ordo artificialis stał się, w historii retoryki i literatury, formalnym punktem wyjścia dla różnorakich form prozy.
Zgodnie z zasadami retoryki wypowiedź artystyczna powinna zostać skomponowana według schematu składającego z pięciu kolejnych części, w jednym z trzech rodzajów (uzasadniającym, osądzającym lub oceniającym) oraz w jednym z trzech stylów – niskim, średnim lub wysokim.
Twórcą nauki o wypowiedzi artystycznej był Arystoteles. Początkowo uważał on, że podczas wypowiedzi występują tylko dwie części – narracja i argumentacja. Zmienił jednak zdanie i na kartach "Retoryki" dodał jeszcze wstęp i zakończenie. Podział na cztery części wypowiedzi, za Arystotelesem, przyjmowali za obowiązujący uczeni greccy. Autorzy łacińscy, zwłaszcza Cyceron, wydzielili z argumentacji osobną część, poświęconą odpowiedzi na zarzuty wobec opinii autora. Podział na pięć części ugruntowało stanowisko Kwintyliana, który jako czwartą część wypowiedzi, przed zakończeniem, przewidywał zbijanie zarzutów (refutację). Chociaż podział na pięć części, ugruntowany autorytetami Cycerona i Kwintyliana, uważany jest za klasyczny, niektórzy późniejsi autorzy dodawali niekiedy szóstą lub nawet siódmą część – po narracji, a przed argumentacją. Propozycje te jednak nie zostały powszechnie przyjęte.
Części wypowiedzi.
Wstęp.
Zadaniem wstępu jest pozyskanie przychylności i uwagi odbiorcy oraz wyjaśnienie celu wypowiedzi. Wstęp składa się więc z trzech obowiązkowych elementów – pozyskania przychylności (captatio), pozyskiwania uwagi oraz nawiązania do tematu wypowiedzi. Treść tych elementów zazwyczaj zawiera standardowe formuły, zwane toposami wstępu. Wstęp powinien cechować się stosownością, starannością i nie być zbyt długi. Wstęp zwyczajny, nazywany wprowadzeniem, można skomponować w rodzaju prostym, ujmującym lub okolicznościowym. W szczególnych sytuacjach stosuje się wstęp nadzwyczajny, czyli insynuację.
Narracja.
Po zapewnieniu sobie życzliwości i uwagi we wstępie, autor powinien za pomocą narracji przygotować odbiorców na najważniejszą część wypowiedzi, czyli wyrażenia własnego stanowiska, opinii czy poglądu. Zadaniem narracji jest przedstawienie faktów lub pojęć dotyczących omawianego tematu w taki sposób, aby odbiorca podzielił z autorem ich odpowiednią interpretację. Współcześnie o osobie wypowiadającej się na jakiś temat często mówi się, że używa określonej narracji.
Celem narracji jest, jak to ujął Arystoteles, "takie wyjaśnienie faktów, aby odbiorca uwierzył, że były takie właśnie, jak je chce przedstawić mówca".
Cyceron określał narrację jako wyjaśnienie, będące podstawą wiarygodności argumentacji w danej sprawie.
Argumentacja.
Argumentacja jest fundamentem wypowiedzi. Podporządkowane są jej pozostałe części: przygotowujące argumentację (wstęp i narracja) oraz następujące po niej, rozwijające ją (refutacja i zakończenie). Zadaniem argumentacji jest bowiem przedstawienie stanowiska, poglądu, czy opinii głoszonych przez autora i udowodnienie własnych racji za pomocą argumentów.
Cyceron w "De inventione" stwierdził, że "dowodzenie jest tym, dzięki czemu – za pomocą argumentacji – wypowiedź nadaje naszej sprawie wiarygodność, powagę i stałość". Argumentacja, jako część wypowiedzi, opiera się przynajmniej na jednym argumencie, ale najczęściej na kilku. Kwintylian zauważył: "co odróżnia dowodzenie od dowodów? To, że argumenty są tym, dzięki czemu dana kwestia zostaje udowodniona, zaś dowodzenie jest w istocie częścią wypowiedzi, w której same argumenty stają się jasne dzięki słowom". Sam zaś argument zdefiniował Kwintylian jako "proces rozumowania, który dostarcza dowodów i umożliwia wywnioskowanie jednej rzeczy z drugiej – potwierdzenie faktów, które są niepewne poprzez fakty, które są pewne".
Rodzaje wypowiedzi.
Wypowiedź uzasadniająca.
Wypowiedź uzasadniająca, zwana też doradczą lub deliberatywną, obejmuje wszystkie wypowiedzi odnoszące się do czasu przyszłego, które doradzają, zachęcają, odradzają lub zniechęcają do jakiegoś tematu, sprawy, problemu itp. Rozważa się w nim rozmaite „za” i „przeciw”, aby przekonać odbiorcę do poparcia lub podjęcia odpowiedniej decyzji.
Przy wypowiedziach doradzających stosuje się najczęściej dowodzenie wartościujące, przesycone dylematami i antytezami etycznymi, na przykład: dobro – zło, bezpieczeństwo – niebezpieczeństwo, konieczność – szkodliwość itp. Rodzaj uzasadniający ma przede wszystkim zastosowanie w polityce (np. w przemówieniach parlamentarnych). „Deliberowanie” jest używane, gdy głównym celem wypowiedzi jest zachęcanie, odradzanie, przestroga, upominanie czy wzywanie do czegoś.
Wypowiedź osądzająca.
Wypowiedź osądzająca obejmuje wszystkie wypowiedzi odnoszące się do czasu przeszłego, które oskarżają albo bronią, czy też dowodzą, że coś jest prawdziwe lub nieprawdziwe. Autor tego rodzaju wypowiedzi występuje w roli „sędziego” zagadnień, problemów, spraw filozoficznych, moralnych, religijnych itp. Wypowiedź osądzająca ma często charakter polemiczny.
Wypowiedź oceniająca.
Wypowiedź oceniająca, zwana też demonstratywną lub popisową, obejmuje wszystkie wypowiedzi dotyczące czasu teraźniejszego, zawierające pochwałę albo naganę osób, rzeczy, problemów, wartości itp.
Pochwała i nagana mogą być wypowiadane bezpośrednio we własnym imieniu, choć często są wyłożeniem poglądów podzielanych przez odbiorcę. Wypowiedzi tego rodzaju mają zazwyczaj zastosowanie okolicznościowe, które nie wymaga od odbiorcy konkretnych rozstrzygnięć czy wyborów. Wypowiedź oceniająca często przyjmuje formę panegiryku, spotykaną w najprzeróżniejszych odmianach wypowiedzi pochwalnych.
Style wypowiedzi.
Wypowiedź w stylu niskim.
Styl niski, zwany też prostym, jest używany w większości wypowiedzi. Jest on oszczędny, jasny i skromny, pozbawiony figur retorycznych czy metafor. Wymaga słów niewyszukanych, których znaczenie jest oczywiste dla odbiorców. Jego użycie zalecane jest przede wszystkim przy wypowiedzi oceniającej.
Wypowiedź w stylu średnim.
Styl średni, zwany też umiarkowanym, służy do wypowiedzi bardziej specjalistycznej, w której używa się słownictwa skierowanego do konkretnego odbiorcy. Używa się go także w wypowiedzi podnoszącej trudny, mało zrozumiały dla odbiorcy temat, gdy konieczne jest umiarkowane użycie metafor lub figur retorycznych. Jest szczególnie odpowiedni dla rodzaju osądzającego. Jego stosowanie uważane jest za „złoty środek”, który wyważa skrajności stylu niskiego i wysokiego, ale wypowiedź w takim stylu wymaga szczególnego wysiłku i taktu.
Wypowiedź w stylu wysokim.
Styl wysoki, zwany też wzniosłym, jest odpowiedni dla tematów doniosłych. Jego głównym celem jest emocjonalne oddziaływanie na odbiorców. Stosowany jest przede wszystkim w rodzaju uzasadniającym. Wyróżnia go nasycenie figurami retorycznymi i metaforami. Wypowiedź w nim wygłoszona musi być starannie dopracowana. Odpowiedni jest szczególnie w wypowiedziach o wielkiej wadze, ale używać go należy ostrożnie, gdyż jego częste użycie prowadzi do przesady.

</doc>
<doc id="292924" url="https://pl.wikipedia.org/wiki?curid=292924" title="Amiot 143">
Amiot 143

Amiot 143 – francuski średni samolot bombowy i rozpoznawczy z lat 30. XX wieku, skonstruowany w wytwórni SECM (Amiot). Dwusilnikowy średniopłat ze stałym podwoziem, konstrukcji metalowej. Był jednym z podstawowych francuskich bombowców w chwili wybuchu II wojny światowej, lecz był już wówczas przestarzały, wymieniany na nowsze konstrukcje. Używany bojowo podczas kampanii francuskiej w 1940 roku, a później do celów transportowych. Należał do samolotów rodziny Amiot 140, z której jako jedyny był produkowany seryjnie. Zbudowano 138 egzemplarzy seryjnych.
Historia.
W 1928 roku dowództwo francuskiego lotnictwa ogłosiło konkurs na wielozadaniowy bombowiec kategorii M4, z silnym uzbrojeniem obronnym, będący w stanie, według popularnej wtedy teorii wojny lotniczej Douheta, wykonywać zadania bez osłony myśliwskiej. Kategoria ta oznaczała czteromiejscowy samolot wielozadaniowy (M od "Multiplace de Combat"). Do konkursu przystąpiła między innymi wytwórnia Societé d'Emboutissage et de Constructions Mécaniques (SECM) – Amiot w Colombes, której głównym konstruktorem był Andrée Dutartre. Przedstawiony przez nią samolot Amiot 140 konkurował z samolotami Bleriot 137, Breguet 410 oraz SPCA 30 i ostatecznie został zwycięzcą konkursu. W 1930 roku zbudowano dwa prototypy, lecz oblot samolotu odwlekł się z powodu braku właściwych silników, gdyż pierwotnie przewidziany osiemnastocylindrowy silnik rzędowy Lorraine 18Gad Orion o mocy 700 KM nie został dopracowany i ostatecznie zastosowano tymczasowo słabsze jednostki napędowe.
Pierwszy prototyp Amiot 140-01, napędzany dwoma silnikami rzędowymi Hispano-Suiza 12Nbr, został oblatany 12 kwietnia 1931 roku. Drugi prototyp Amiot 140-02 został zaprezentowany już w listopadzie 1930 roku na salonie lotniczym w Paryżu, lecz ostatecznie nie był testowany w powietrzu. Projekt samolotu podlegał następnie istotnym zmianom: m.in. gondola pod kadłubem została powiększona i przybrała przekrój prostokątny, a kabiny załogi i wieżyczki zostały zakryte. 23 listopada 1933 roku lotnictwo zamówiło 40 samolotów, które miały otrzymać silniki rzędowe Lorraine 12Q o mocy 900 KM (wersja Amiot 141). Samolot miał przy tym spełniać wymagania nowej kategorii BCR ("Bombardement, Combat, Renseignement" – bombowy, bojowy, rozpoznawczy). Poszukując odpowiednich silników, wytwórnia zaproponowała dwie dalsze wersje różniące się napędem: Amiot 142 z silnikami rzędowymi Hispano-Suiza 12Ybrs o mocy 860 KM oraz Amiot 143 z silnikami gwiazdowymi Gnome-Rhône 14Kdrs/Kgrs Mistral Major o mocy 800 KM. Już na początku 1934 roku zamówienie na 40 maszyn przeniesiono na wersję Amiot 143 M4, której prototyp oblatano w sierpniu tego roku. Wersja Amiot 142 powstała natomiast tylko w jednym egzemplarzu, oblatanym w styczniu 1935 roku.
Pierwsze seryjne samoloty Amiot 143 M4 zostały wyprodukowane w kwietniu 1935 roku, a całą pierwszą serię 40 sztuk wykonano do końca roku. Otrzymały one wzmocnione silniki GR 14Kirs/Kjrs Mistral Major, o mocy do 900 KM. W kwietniu 1935 roku zamówiono dalsze 73 samoloty. W związku jednak z długim czasem, jaki upłynął od postawienia pierwotnych wymagań, konstrukcja samolotu zestarzała się i lotnictwo postanowiło przeznaczyć go do bezpieczniejszych działań nocnych. Od 41. egzemplarza firma Amiot przystąpiła do produkcji zmodyfikowanego wariantu Amiot 143 M5 z załogą pięcioosobową, oznaczonego przez lotnictwo jako Amiot 143 BN5 (pięciomiejscowy bombowiec nocny – ). Zmieniono w nich rozmieszczenie zbiorników paliwa w skrzydłach i uzbrojenie obronne, zamieniając karabiny maszynowe Lewisa na francuskie MAC i dodając czwarte stanowisko broni w podłodze, obsługiwane przez bombardiera. Przedłużono również o 30 cm kadłub (z 17,94 m) i przesunięto o 90 cm do przodu grzbietową wieżyczkę. Ulepszone samoloty produkowano od stycznia 1936 roku. Lotnictwo zamówiło jeszcze w grudniu 1936 roku ostatnie 25 sztuk. Samoloty produkowano do marca 1938 roku. Łącznie wyprodukowano 138 samolotów seryjnych Amiot 143 (publikacje czasem podają błędną liczbę 178).
Zbudowano ponadto prototypy wersji pochodnych: Amiot 144, różniący się przede wszystkim chowanym podwoziem, a także skrzydłem o mniejszej powierzchni (91,4 m²), wyposażonym w klapy, oblatany 18 stycznia 1936 roku, oraz Amiot 147, z silnikami rzędowymi Hispano-Suiza 12Ydrs/Yfrs (870 KM) i podwójnym statecznikiem pionowym, testowany jesienią tego roku. Amiot 144 osiągał prędkość maksymalną 350 km/h i konkurował z samolotami bombowo-rozpoznawczymi jak Potez 541 i Bloch MB.130, lecz nie wszedł do produkcji. Wersje Amiot 145 i 146, z innymi silnikami, pozostały na etapie projektu. Do rodziny tej należał, mimo innego oznaczenia, także prototyp wodnosamolotu torpedowego Amiot 150 BE, oblatany 18 września 1937 roku, różniący się pływakami wymiennymi z kołami oraz skrzydłami o większej powierzchni.
Służba.
Przed wojną.
Po rozpoczęciu produkcji seryjnej samoloty Amiot 143 były sukcesywnie wprowadzane do Francuskich Sił Powietrznych. Od bogatego przeszklenia gondoli, z dużymi prostokątnymi oknami, popularnie znany był jako „autobus Amiota” (). Według pierwotnego zamówienia, samoloty miały być przekazywane lotnictwu od lipca 1934 roku, lecz uległo to opóźnieniu rocznemu i pierwsze oddano 6 lipca 1935 roku, a ostatnie z 40 egzemplarzy wersji M4 do grudnia tego roku. Jako pierwsze otrzymał je pod koniec lata 1935 roku 3 dywizjon 22. Pułku Bombowego ("3e Groupe 22e Escadre", w skrócie GB III/22) w Chartres, przemianowany następnie na 2 dywizjon, a w styczniu 1936 roku dołączył do niego 1 dywizjon tego pułku (GB I/22).
W drugiej połowie lat 30. samoloty Amiot 143 wprowadzono na wyposażenie kilku dywizjonów, lecz następnie w części zamieniono je na nowsze typy, głównie rozpoznawczo-bombowy Bloch MB.131, tak że we wrześniu 1939 roku pozostawały one na wyposażeniu pięciu dywizjonów bombowych stacjonujących we Francji. Od wiosny 1939 roku używał je ponadto dywizjon GB II/63 w Marrakeszu w Maroku. Etatowo dywizjony (grupy) liczyły wówczas po 13 samolotów. W sierpniu 1939 roku lotnictwo posiadało 126 samolotów Amiot 143, w tym 91 w jednostkach bojowych, ale tylko 77 z nich sprawnych. Większość pozostałych – 29 było w szkole lotnictwa bombowego w Cazaux.
Na podstawie umowy wojskowej Francji z Polską, w maju 1939 roku omawiano możliwość wysłania do Polski pięciu dywizjonów Amiotów 143 dla bombardowania celów w Niemczech na wypadek wojny, albo wykonywania lotów wahadłowych, z bombardowaniem terytorium Niemiec, po czym lądowaniem w Polsce. Musiałoby się to wiązać z koniecznością zapewnienia w Polsce odpowiedniego zaplecza logistycznego i zapasów, ale nie doszło w tej sprawie do wiążących ustaleń. W celu zbadania możliwości stacjonowania francuskich jednostek przyleciał do Polski 8 sierpnia tego roku samolotem Amiot 143, przez Amsterdam i Kopenhagę, gen. Armengaud, lecz konkluzją było, że bombowce wymagałyby również eskorty myśliwców, których lotnictwo francuskie nie mogło w tym celu wydzielić, i plany te upadły.
Dwa samoloty (nr 45 i 88) przed wojną otrzymały cywilne znaki F-APIQ i F-AQDZ i używane były jako nieuzbrojone samoloty transportowe i dyspozycyjne Ministerstwa Lotnictwa. Jeden z samolotów Amiot 143 wykonał przelot na trasie długości 32 000 km z Paryża do Hanoi i z powrotem.
Na skutek wyjątkowo długiego rozwoju, w momencie wejścia do służby Amiot 143 był już przestarzały. Uznawany jest za typową konstrukcję dla francuskiej ścieżki rozwoju samolotów bombowych przełomu lat 20. i 30. – mało aerodynamicznych, niezgrabnych, powolnych, z obszernymi kadłubami z płaskimi burtami, wystającymi wieżyczkami i grubymi skrzydłami. Nie miał żadnej ochrony konstrukcyjnej, a uzbrojenie strzeleckie pod koniec lat 30. nie było już silne. Mimo to, samoloty te aktywnie służyły jako bombowce w pierwszym okresie II wojny światowej, przydatne zwłaszcza w działaniach nocnych, a ich zaletami był zasięg i mocna konstrukcja. Stosunkowo duży maksymalny udźwig bomb (1600 kg) był jednak niewykorzystywany w pełni w praktyce.
II wojna światowa.
W chwili wybuchu II wojny światowej we wrześniu 1939 roku samoloty Amiot 143 pozostawały na wyposażeniu pięciu dywizjonów bombowych trzech pułków stacjonujących we Francji: GB I/34, II/34, II/35, I/38 i II/38, oraz dywizjonu GB II/63 w Maroku. Z tego, większość samolotów 38 Pułku stacjonowała w Satifie w Algierii, ale w październiku powróciła do Francji. Dopiero po wybuchu wojny lotnictwo francuskie zintensyfikowało program wprowadzenia do linii nowoczesnych bombowców, jak Amiot 351/354 (które uzupełniły Amioty 143 w 34 Pułku, ale ich nie wyparły) oraz amerykańskie Martin 167 (m.in. w GB II/63). Wiosną 1940 roku dywizjon GB II/35 został przezbrojony na Breguet 691 i pozostały cztery dywizjony na Amiotach w metropolitalnej Francji w składzie pułków ("Escadre") 34 i 38, przemianowanych 15 kwietnia na "Groupement de Bombardement" 9 i 10.
Samoloty Amiot 143 były używane od wybuchu wojny we wrześniu 1939 roku do dziennych i nocnych lotów rozpoznawczych nad Niemcami. Pierwsza misja została przeprowadzona w dzień 15 września przez dwa samoloty GB II/34. Załogi miały w tym okresie nakazane używanie broni tylko w samoobronie oraz zamiast bombardowania rozrzucały ulotki propagandowe i antywojenne, ku frustracji załóg. Samoloty Amiot 143, jako przestarzałe, były używane mało intensywnie i ten okres wiązał się z niewielkimi stratami; pierwszy został utracony samolot nr 94 dywizjonu GB I/34 16 października 1939 roku, gdy wylądował przymusowo w rejonie Moguncji. W chwili ataku niemieckiego w maju 1940 roku lotnictwo posiadało nadal 123 samoloty tego typu, w tym 50 w jednostkach bojowych we Francji, ale tylko 34 z nich w tym momencie sprawne, a w Afryce dalsze 17. Oba pułki były przydzielone do Północnej Powietrznej Strefy Operacyjnej (ZOAN).
Już pierwszego dnia ataku Niemiec na Francję 10 maja pięć samolotów z GB II/34 zostało zniszczonych na lotnisku w Metz, a jeden z GB I/38 w Troyes. Pierwszej nocy 11 Amiotów (4 z GB II/34 i 7 z GB II/38) wzięło udział w nalotach na niemieckie lotniska. W ciągu kolejnych nocy samoloty tego typu były używane do kolejnych misji bombardowania, wykonywanych siłami kilku samolotów. 14 maja 1940 roku 19 Amiotów 143 wszystkich czterech dywizjonów zostało wysłanych do nalotu dziennego, na mosty pontonowe na Mozie w rejonie Sedanu. Cel zaatakowało 10 Amiotów, prowadzonych przez dowódców trzech dywizjonów, z czego pomimo eskorty pięć zostało zestrzelonych przez myśliwce i artylerię przeciwlotniczą, a pięć uszkodzonych (dalsze osiem samolotów nie odnalazło celu, a jeden miał awarię). Jeszcze 16 maja cztery samoloty z GB II/34 wykonały misję dzienną, z tego Amiot nr 27 wrócił uszkodzony, pięciokrotnie próbując zbombardować czołg. Pomimo strat, oba pułki kontynuowały działania nocne na północy Francji do końca maja. Samoloty operowały m.in. z Nangis (GB II/34) i Troyes (10 Pułk). W tym okresie 17 samolotów doszło jako uzupełnienia ze szkół lotniczych. Od 30 maja samoloty wykonywały też misje zrzucania zaopatrzenia i amunicji dla armii odciętych na północy. W czerwcu oba pułki latające na Amiotach zostały ewakuowane na południe, kontynuując działania bojowe na małą skalę. 20 czerwca 9 Pułk ewakuował przynajmniej sześć Amiotów 143 do Tunezji i Algierii. 10 Pułk zakończył natomiast szlak w Istres we Francji.
Amioty 143 z 9 Pułku wykonały 311 misji od początku wojny, w tym 247 misji między 12 kwietnia a 17 czerwca 1940 roku, zrzucając 153 tony bomb. Amioty 143 z 10 Pułku wykonały między 12 kwietnia a połową czerwca 1940 roku 197 misji, zrzucając 119 ton bomb. Najczęściej używano jednak bomb wagomiaru 50 kg, rzadziej 100 kg i 10 kg.
Po klęsce Francji, komisja rozejmowa naliczyła we Francji 52 Amioty 143 w stanie sprawnym lub uszkodzonym oraz 25 w Afryce Północnej. Pozostałe na wyposażeniu lotnictwa samoloty Amiot 143 weszły w skład lotnictwa kolaboracyjnego rządu w Vichy, w metropolii i koloniach. W miarę zastępowania dostępnymi samolotami nowszych modeli, używano ich od 1941 roku głównie jako samolotów transportowych. Służyły do transportu między metropolią a Bliskim Wschodem, zwłaszcza podczas kampanii syryjskiej, aczkolwiek wkrótce loty nimi nad morzem uznano za zbyt ryzykowne z uwagi na stan techniczny. Sformowano z nich 3 eskadrę dywizjonu transportowego GT I/15, przekształconą następnie w październiku 1941 w dywizjon GT III/15, stacjonujący w Wadżda w Maroku, następnie w Tunezji. W styczniu 1943 roku został on przemianowany na GT I/36 i latał do zajęcia Tunezji przez aliantów przynajmniej czterema Amiotami 143. Ostatnie samoloty Amiot 143 skasowano w lutym 1944 roku.
Na samolotach tego typu od końca marca 1940 roku szkolił się również polski personel latający we Francji przewidziany dla lotnictwa bombowego, między innymi w bazach Lyon-Bron, Caen i Cazaux. Już podczas kampanii francuskiej, w ostatniej dekadzie maja przystąpiono w Powietrznej Strefie Operacyjnej Alp do tworzenia improwizowanych jednostek, które miały szybko wejść do akcji, w tym sformowano improwizowaną Polską Bombową Jednostkę Marszową () w bazie Lyon-Bron, która otrzymała trzy Amioty 143 (nr 20, 23 i 76) i trzy Blochy 131. Szkolenie odbywało się w bazie Corbas, lecz już 1 czerwca grupa lotników polskich została przeniesiona do Tuluzy w celu utworzenia dywizjonu latającego na nowoczesnych Martinach 167.
Opis techniczny.
Konstrukcja.
Samolot Amiot 143 był cztero- lub pięciomiejscowym średnim samolotem bombowo-rozpoznawczym.
Był to dwusilnikowy wolnonośny średniopłat o konstrukcji całkowicie metalowej, kryty blachą. Kadłub o przekroju prostokątnym, o konstrukcji kratownicowo-półskorupowej, mieścił w przedniej i środkowej części zakryte kabiny załogi. W przodzie, u góry kadłuba znajdowała się ruchoma wieżyczka strzelecka obsługiwana przez stojącego w niej strzelca pokładowego. Pod nią i za nią znajdowała się w długiej przeszklonej gondoli kabina nawigatora, który był równocześnie bombardierem i w razie potrzeby obsługiwał również aparaty fotograficzne oraz karabin maszynowy mocowany w oknie podłogi gondoli z przodu. Nawigator miał również zapasowe przyrządy do pilotażu, z miejscem pod kabiną pilota. Wysoka i wąska komora bombowa wewnątrz gondoli była przesunięta w lewo, a obok po prawej było wąskie przejście do tylnej części. Nad gondolą, u góry kadłuba mieściła się zakryta kabina pilota. Dalej na grzbiecie znajdowała się ruchoma wieżyczka strzelecka, strzelająca do tyłu i obsługiwana przez strzelca. U dołu kadłuba, na końcu gondoli było stanowisko z karabinem maszynowym, które w razie potrzeby obsługiwał radiotelegrafista. Kadłub kończył się pojedynczym usterzeniem klasycznym ze statecznikiem poziomym wspartym zastrzałami.
Do kadłuba był przytwierdzony płat trójdzielny, trójdźwigarowy, o obrysie prostokątno-trapezowym i grubym profilu. Dźwigary stanowiły integralną całość z kadłubem. W płacie po obu stronach kadłuba znajdowały się gondole silnikowe. Grubość skrzydeł umożliwiała dostęp do instalacji silników w locie. Usterzenie pojedyncze, zbalansowane. Kąt zaklinowania usterzenia poziomego można było zmienić na ziemi. Podwozie klasyczne, stałe, z pojedynczymi kołami osłoniętymi masywnymi owiewkami i kółkiem ogonowym. Golenie główne podwozia przymocowane do dźwigara głównego skrzydła i podparte zastrzałami do boków kadłuba.
Napęd.
Napęd samolotu Amiot 143 stanowiły dwa 14-cylindrowe silniki gwiazdowe Gnome-Rhône 14Kirs (lewy) i 14Kjrs (prawy) Mistral Major, o mocy po 662 kW (900 KM) na wysokości 4200 m i 640 kW (870 KM) na wysokości 3200 m. Silniki różniły się kierunkiem obrotów. Śmigła Gnome-Rhône były trójłopatowe, o skoku nastawianym na ziemi. Zapas paliwa wersji M4 w sześciu zbiornikach w skrzydłach wynosił 2720 l (dwa po 400 l w centropłacie i dwa po 400 l w zewnętrznych częściach skrzydeł, z możliwością odrzucania w razie pożaru, oraz dwóch zbiornikach po 560 l w krawędzi natarcia centropłata. W wersji M5 zmieniono zbiorniki na dwa po 400 l w centropłacie i cztery po 475 l w zewnętrznych częściach skrzydeł (łącznie 2700 l), już bez możliwości odrzucania.
Uzbrojenie i wyposażenie.
Samolot mógł przenosić bomby o łącznej masie do 1600 kg. W kadłubowej komorze bombowej mieściła się bomba o wagomiarze 500 kg albo cztery bomby 200 kg lub 100 kg albo osiem bomb 50 kg lub 32 bomby 10 kg (maksymalnie 800 kg bomb wewnątrz). Ponadto pod skrzydłami można było przenosić na czterech wyrzutnikach dalsze cztery bomby po 200 kg lub 100 kg. Zamiast nich samolot mógł przenosić pod skrzydłami do 24 bomb oświetlających po 30 kg.
Uzbrojenie obronne składało się w pierwszych 40 samolotach początkowo z karabinów maszynowych Lewis kal. 7,7 mm w dwóch wieżyczkach (pojedyncze) i tylnym stanowisku w gondoli (podwójnie sprzężony). Od 41. samolotu zastosowano nowsze francuskie pojedyncze karabiny maszynowe MAC 1934 kal. 7,5 mm w czterech stanowiskach, po czym przezbrajano w ten sposób także wcześniejsze samoloty. Karabiny Lewis miały magazynki bębnowe po 97 nabojów, a MAC po 100 nabojów. W nosie kadłuba u góry znajdowała się ruchoma wieżyczka To23 obsługiwana przez strzelca pokładowego, z kątem ostrzału 220° w poziomie, 75° do góry i 50° w dół. Zapas nabojów do km MAC wynosił 800 w ośmiu magazynkach. Na grzbiecie znajdowała się ruchoma wieżyczka To14bis, strzelająca do tyłu i obsługiwana przez strzelca. Według niektórych danych, kąt ostrzału wynosił 210° w poziomie i 150° do góry, a zapas amunicji 12 magazynków. U dołu kadłuba, na końcu gondoli było stanowisko z karabinem maszynowym strzelającym do tyłu w dół, które w razie potrzeby obsługiwał radiotelegrafista. Jego kąt ostrzału wynosił 200° w poziomie i 100° w pionie, a zapas amunicji 12 magazynków. Od 41. samolotu dodano także czwarty karabin maszynowy strzelający w dół, wysuwany przez otwór w podłodze gondoli z przodu, obsługiwany w razie potrzeby przez bombardiera. Miał on pole ostrzału w formie stożka skierowanego w dół, w zakresie 60° w płaszczyźnie bocznej i 62° w płaszczyźnie wzdłużnej, a zapas amunicji wynosił 600 sztuk w sześciu magazynkach.
Amiot 143 był wyposażony w radiostację długofalową Radio-Industries ACP 16 oraz krótkofalową Bronzavia M535. Początkowo samoloty wersji M4 nie miały radiostacji krótkofalowej, lecz była ona uzupełniana.
Zobacz też.
Podobne lub porównywalne samoloty:

</doc>
<doc id="292926" url="https://pl.wikipedia.org/wiki?curid=292926" title="Mistrzostwa Świata w Piłce Nożnej 1978 (składy)">
Mistrzostwa Świata w Piłce Nożnej 1978 (składy)

Składy finalistów Mistrzostw Świata w Piłce Nożnej w 1978 rozgrywanych w Argentynie.

</doc>
<doc id="292929" url="https://pl.wikipedia.org/wiki?curid=292929" title="Wyłączniki mocy">
Wyłączniki mocy



</doc>
<doc id="292930" url="https://pl.wikipedia.org/wiki?curid=292930" title="Dark fantasy">
Dark fantasy

Dark fantasy – podgatunek łączący ze sobą fantasy i horror.
Należy zauważyć, iż dzieła zaliczane do tego gatunku są często kwalifikowane jako "horror" lub "fantasy", w zależności od tego, których cech posiadają więcej. W konsekwencji, terminem "dark fantasy" określa się często dzieła, które można by śmiało zaliczyć do bardzo różnych gatunków.
Prawdopodobnie najbardziej typowymi dziełami z gatunku "dark fantasy" są utwory H.P. Lovecrafta, które łączą w sobie fantasy i horror (oraz w mniejszym stopniu science fiction) a nie można ich w prosty sposób zakwalifikować do żadnej z tych kategorii.
Bardziej jako horror.
W tym kontekście termin „dark fantasy” oznacza pewien typ horrorów; staje się on jednak szybko własnym, oddzielnym gatunkiem. Różnica między horrorem a dark fantasy jest widoczna, gdyż w tym drugim gatunku, potwory typowe dla horroru (jak wampiry) posiadają pewne cechy, które dodają im „ludzkie oblicze” – jak na przykład podobną do ludzkiej motywację. Anne Rice i jej "Kroniki wampirów" są chyba najbardziej znanym przykładem tego gatunku, zaś do innych liczących się autorów można zaliczyć między innymi Thomasa Ligottiego i Celię Friedman. Rodzimym przykładem może być cykl powieści o kotołaku Ksinie, autorstwa Konrada T. Lewandowskiego.
Bardziej jako fantasy.
W tym kontekście dark fantasy to opowieści, których akcja skupia się na elementach typowych dla horroru, miejscem akcji są jednak światy magii i miecza lub high fantasy. Mogą, lecz nie muszą być to światy stworzone specjalnie dla konkretnej opowieści. W tym sensie, dark fantasy jest uważany za podgatunek fantasy. Powieści Michaela Moorcocka o "Elryku" to prawdopodobnie najbardziej znany przykład tego typu dark fantasy. Polskim przykładem może być saga "Teatr węży" o Krzyczącym w Ciemnościach Agnieszki Hałas.
Innym przykładem fantasy połączonej z horrorem są powieści osadzone w świecie "Ravenloft".
Dark fantasy w innych mediach.
Ponieważ "dark fantasy" nie jest zdefiniowana w przejrzysty sposób, czasami ciężko jest stwierdzić, czy dane dzieło należy do gatunku "dark fantasy", czy jest to zwykłe "fantasy". Najłatwiej zauważyć to na przykładzie gier fabularnych: mnogość światów określanych jako fantasy można zaliczyć także do dark fantasy. Przykładowo, trzy (niewydawane już obecnie) settingi Dungeons &amp; Dragons są często kwalifikowane do tego gatunku. Są to "Ravenloft", "Dark Sun" i "Planescape".
Inne gry fabularne dark fantasy to między innymi "Warhammer Fantasy Roleplay" (jak utrzymują twórcy jest to „oryginalna gra dark fantasy”; ang. "„original dark fantasy game”"), setting D20 "Midnight", "Stormbringer" i gra "Elric" oparta na prozie Michaela Moorcocka. Do gatunku zalicza się także gry związane ze "Światem Mroku" (wydawnictwa White Wolf).
Polska gra fabularna należąca do tego gatunku to "Monastyr".
Świat gry komputerowej typu hack and slash "Diablo" (oraz w odrobinę mniejszym stopniu jej sequelu, "Diablo II") także może być uważany za dark fantasy. W odróżnieniu od „typowego” fantasy, jakim jest na przykład (wydany również przez Blizzard Entertainment) świat "Warcraft", "Diablo" koncentruje się na mrocznych tematach związanych z demonami i horrorem. Także gra "American McGee’s Alice" może być zakwalifikowana do tego gatunku.
Tylko kilka filmów i seriali można zaliczyć do dark fantasy. Seria "Koszmar z ulicy Wiązów" i "Piątek 13." to przykłady filmów koncentrujących się na horrorowym aspekcie dark fantasy zaś "Labirynt fauna" i "Straż Nocna" skupiają się bardziej na aspekcie fantasy. "" to z kolei serial, który należy do tego gatunku. Są w nim elementy typowe dla tradycyjnego fantasy (walka na miecze, bitwy o ocalenie świata, potężni czarnoksiężnicy), natomiast należące do high fantasy elfy, krasnoludy i smoki zostały zastąpione przez wampiry, demony i władców piekieł.
Wiele komiksów i mang jest osadzonych w światach dark fantasy. Przykładem jest chociażby wydawnictwo Top Cow oraz manga "Berserk".

</doc>
<doc id="292934" url="https://pl.wikipedia.org/wiki?curid=292934" title="Tarawa">
Tarawa

Tarawa – główny atol wyspiarskiego państwa Kiribati, położony w środkowej części Oceanu Spokojnego w archipelagu Wysp Gilberta. Znajduje się tu stolica kraju Bairiki. Atol jest zamieszkany przez 70 090 osób (2020), posługujących się na co dzień językiem angielskim oraz językiem kiribati. Powierzchnia laguny wynosi około 500 km². Atol ten jest też siedzibą władz jednego z sześciu dystryktów Kiribati, a także lokalnej rady wyspiarskiej, jednej z 21 w tym państwie (zobacz podział administracyjny Kiribati). Na wyspie znajduje się miasto Buariki. W południowej części atolu znajduje się jednostka administracyjna South Tarawa.
W atolu używany jest dialekt języka kiribati, nazwany tarawa – posługuje się nim około 3 tysięcy osób. Różnica pomiędzy standardowym językiem a dialektem polega na innej wymowie i akcentowaniu pierwszej sylaby, a także różnicach leksykalnych. Dialektem posługuje się ludność na wyspach Bairiki i Bonriki.
Wyspa jest szerzej znana dzięki krwawej bitwie, jaka rozegrała się tutaj podczas II wojny światowej, pomiędzy okupującymi wyspy Japończykami a amerykańską piechotą morską.
Nazwę „Tarawa” noszą dwa okręty amerykańskie.

</doc>
<doc id="292935" url="https://pl.wikipedia.org/wiki?curid=292935" title="Język romski">
Język romski

Język romski lub romani (nazwa własna: , , w innych językach często określany potoczną nazwą „język cygański”) – język indoeuropejski z gałęzi nowoindyjskiej języków indoaryjskich. Romani jest pierwszym językiem indoaryjskim, który zaczął być używany w Europie, w momencie pierwszych migracji Romów na Stary Kontynent. Wywodzi się z sanskrytu za pośrednictwem języków prakryckich. Posługują się nim Romowie oraz Sinti. Romani nie należy natomiast do grupy języków romańskich (przypadkowa zbieżność nazw), w związku z czym tylko w niewielkim stopniu jest spokrewniony z takimi językami jak rumuński czy romansz.
Romani tworzy grupa co najmniej 60 silnie zróżnicowanych dialektów, które nie wypracowały ujednoliconego języka standardowego; z tego względu bywa on traktowany jako grupa językowa, a nie jako jeden język. Różnice między różnymi jego odmianami można porównać do różnic dzielących języki słowiańskie.
Klasyfikacja i pochodzenie.
Dopiero pod koniec XVIII wieku językoznawcy zdołali jednoznacznie sklasyfikować pochodzenie języka Romów dzięki odkryciu związków z dialektami rozmaitych języków północno-zachodnich Indii, przede wszystkim Pendżabu i Radżastanu. Języki romski, radżastani i pendżabski posiadają do dziś wiele podobieństw w systemie leksykalnym i gramatycznym. Związki te pozwalają przypuszczać, że stamtąd właśnie wywodzą się przodkowie dzisiejszych Romów i Sintich. Nazwa własna tych drugich może też być pokrewna toponimowi Sindh, prowincji w dzisiejszym Pakistanie, która również położona jest w regionie najwcześniejszego etapu etnogenezy Romów. Z drugiej strony teoria ogłoszona w czasopiśmie Nature sugeruje, że romani najbliżej spokrewniony jest z językiem syngaleskim, co jednak niekoniecznie świadczy o pochodzeniu Romów z Cejlonu, lecz raczej o istnieniu wspólnego przodka dla obu tych języków.
Historia.
Nie istnieją wiarygodne źródła pisane dokumentujące najwcześniejszą historię Romów i ich języka. Co prawda XI-wieczny perski poeta Firdausi w poemacie epickim "Szahname" wspomina o 10 czy 12 tysiącach grajków Desi, których w V wieku król Śankal z miasta Kannauj (w prowincji Sindh) podarował władcy perskiemu Bahramowi V. Współczesne badania dowodzą jednak, że przekaz ten nie mógł odnosić się do przodków dzisiejszych Romów. Romani zalicza się bowiem do języków nowoindoaryjskich, które nie istniały jeszcze w V wieku. Przodkowie Romów mogli zatem opuścić Półwysep Indyjski dopiero ok. 300 lat po opisywanych wydarzeniach.
Około 1000 roku Mahmud z Ghazni, szerząc islam, podbił północno-zachodnie Indie (Kaszmir i Pendżab). Najazd wywołał spustoszenie i doprowadził do migracji na wielką skalę. W latach 1001–1026 muzułmańscy Ghaznawidzi siedemnastokrotnie napadali Pendżab i Sindh, zaciekle walcząc ze stawiającymi opór autochtonami. Konfederacja radźputów odgrywała pierwszoplanową rolę w tej walce, zaś jej członkowie wywodzili się z różnych dźati (kast) i jak się przypuszcza, stanowili rodzaj najemnych sił, powołanych specjalnie do zatrzymania najeźdźców. Oddziały radźputów przemieszczały się najczęściej wraz z rodzinami i sługami.
W języku romskim istnieją liczne ślady, świadczące o powstaniu ich języka w takich właśnie okolicznościach. Większość słów odnoszących się do wojny i walki jest pochodzenia indoaryjskiego: "bust" (włócznia), "patava" (getry), "xanrro" (miecz) czy "tover" (topór). Także określenie wszystkich „nie-Romów” ("Gadzio") pochodzi od prakryckiego słowa "gajja" (cywil). Ponad 80% romskich słów pochodzenia perskiego ma odpowiedniki w urdu. Język ten – również indoaryjski – rozwinął się wśród islamskich neofitów oraz wśród wojowników pojmanych przez muzułmanów (słowo "urdu" znaczy „obóz (wojskowy)” – por. ). Według źródeł historycznych, Mahmud z Ghazni pojmał 500 tysięcy jeńców podczas inwazji na Sindh i Pendżab.
Badania DNA dowiodły istnienia podobieństw genetycznych między Romami a kastą radźputów, co potwierdza powyższą teorię. Z drugiej jednak strony etnonim "Roma", jak również zakres tradycyjnie wykonywanych zawodów zdają się sugerować raczej związek z indyjską kastą Domów/Dombów tradycyjnie należącą do niższych dźati. Z jakiejkolwiek jednak grupy społecznej wywodzili się przodkowie współczesnych Romów, wydaje się, iż kluczowym elementem ich etnogenezy były właśnie wojny muzułmanów z radźputami w VIII–X wieku.
Choć imperium Ghaznawidów było wielojęzyczne, oficjalnie używano w nim perskiego (dari). Wyjaśnia to sporą liczbę zapożyczeń, które zasiliły język romski nie wcześniej niż w XI stuleciu. Największe zmiany leksykalne mają związek z przemieszczaniem się Romów dalej na zachód. W 1038 roku Seldżukowie rozgromili Ghaznawidów. W 1071 roku podbili Armenię i wschodnią Anatolię. Podbojom towarzyszyła kolejna fala migracji z Azji Środkowej. Prawdopodobnie w tym okresie język romski uformował się jako rodzaj lingua franca z dialektów, którymi władali przodkowie dzisiejszych Romów. Jego zrekonstruowana ówczesna forma zwana jest językiem protoromani (protoromskim).
Już w Anatolii język romski trafił w orbitę wpływów miejscowych dialektów greckich. Także języki innych lokalnych ludów odcisnęły w nim trwałe piętno, szczególnie język ormiański. W tym czasie zaszły najistotniejsze od czasu opuszczenia Półwyspu Indyjskiego zmiany w systemie gramatycznym i leksykalnym, dając początek formie określanej przez językoznawców mianem wczesnego romani.
Przypuszcza się, że w Anatolii wytworzyło się poczucie wspólnoty etnicznej Romów, którzy tam ostatecznie porzucili kastowe zaszłości, gdyż jako jednolitej społeczności łatwiej było im dostosować się do lokalnych warunków społeczno-ekonomicznych. Analiza słownictwa wskazuje, że pierwotnie Romowie nie byli ludem wędrownym. Słowa takie jak "kher" (dom), "udar" (drzwi), "gav" (wioska), "balo" (świnia), "khoni" (kura) czy "giv" (pszenica) są wyraźnie indoaryjskie. Większość słownictwa związanego z przemieszczaniem się pochodzi zaś z Anatolii, gdzie Romowie najwyraźniej zmienili tryb życia. Na przykład "grast" (koń) i "čar" (trawa) pochodzą z ormiańskiego, "vurdon" (wóz) z kurdyjskiego, zaś "drom" (droga) i "petalo" (podkowa) z greckiego. Także nazwy własne metali (z wyjątkiem słów oznaczających „złoto”, „srebro” i „żelazo”) zostały zapożyczone od Greków i Ormian, podobnie jak nazwy narzędzi kowalskich, co może świadczyć o tym, iż ten postrzegany dziś jako tradycyjny dla Romów zawód zaczął być praktykowany dopiero wówczas.
Najazd Mongołów na Europę w pierwszej połowie XIII wieku, następnie zaś inwazja Turków Osmańskich rozpoczęły kolejną falę migracji Romów na zachód. Ogromne przestrzenie rozdzielające poszczególne grupy doprowadziły do wtórnego zróżnicowania i w konsekwencji przyczyniły się do ponownego utworzenia szeregu lokalnych dialektów współczesnego języka romskiego.
Dialekty.
Dialektologia romska.
Zróżnicowanie dialektów języka romskiego jest bardzo daleko posunięte, toteż nie posiada on obecnie jednego standardu (choć rozmaite dialekty mają własne mikrostandardy). Różnice te w wielu przypadkach powodują niemożność porozumienia się między użytkownikami różnych dialektów nawet wówczas, gdy mówi się nimi w bliskim sąsiedztwie geograficznym. Mniejsze problemy z komunikacją mają użytkownicy jednego dialektu, mieszkający w krajach z odmiennymi językami większościowymi, choć i w tym przypadku wpływ owych języków zaznacza się w postaci wtórnych zróżnicowań strukturalnych, fonetycznych i leksykalnych. Z tego względu część naukowców uważa romani raczej za podrodzinę językową niż za jednolity język. Dla przykładu zwrot „Pokój moich dwóch sióstr jest bardzo mały” w poniższych dialektach romskich może brzmieć następująco:
Jak widać, współczesne dialekty języka romskiego różnią się przede wszystkim słownictwem, jakie zostało przyswojone przez poszczególne grupy po opuszczeniu Anatolii. Do tego dochodzą różnice fonetyczne i gramatyczne. Ponadto niektóre grupy Romów zatraciły zupełnie swój język (np. Romungrzy na Węgrzech) lub posługują się językami miejscowymi, z wpływami romskiego słownictwa (tzw. pogadialektami, np. Romowie Caló w Hiszpanii czy Romanichal w Wielkiej Brytanii).
Klasyfikacja dialektów.
Najszerzej uznawana systematyka dialektów języka romani opiera się na pracach Marcela Courthiade, które zostały opublikowane w 1982 roku. Podstawą zaproponowanego przez niego podziału jest historyczny rozwój izoglos w języku romskim. Courthiade skupił się na cechach dystynktywnych, odróżniających kolejne warstwy ekspansji terytorialnej i przyjął jako kryteria wyróżniające określone zmiany fonologiczne i gramatyczne. Odtworzył zatem metodą porównawczą strukturę wczesnego języka romani, odpowiadającą XII-wiecznym dialektom romskim z obszaru Anatolii. Następnie podzielił współcześnie używane dialekty pod względem stopnia ich podobieństwa do owego prajęzyka na trzy warstwy, z których trzecia reprezentuje dialekty lingwistycznie najbardziej oddalone. Pogadialekty stanowią niejako czwartą, dodatkową warstwę.
Tabela przedstawia różnice między trzema głównymi warstwami:
Na tej podstawie oraz w wyniku innych badań językoznawczych, prof. Yaron Matras (University of Manchester) we współczesnym języku romskim wyróżnia następujące grupy (gałęzie) dialektów, którymi posługują się wymienione niżej społeczności:
Inną klasyfikację zaproponował znany romski językoznawca Vania de Gila-Kochanowski. Według niego z geograficznego punktu widzenia należy wyróżnić siedem wielkich grup dialektów:
Z lingwistycznego punku widzenia grupę iberyjską i dialekty brytyjskie z grupy germańskiej oddziela od reszty zasadnicza granica fonologiczno-morfologiczna (tożsama z podziałem na dialekty właściwe i pogadialekty według Courthiadego). Bardziej szczegółowo klasyfikacja V. de Gila-Kochanowskiego dzieli właściwe dialekty romani według kryterium fonologicznego.
Standaryzacja.
Ponieważ aż do XX wieku romani był przede wszystkim językiem mówionym, nie istnieją powszechnie uznawane konwencje ortograficzne, ani nie istnieje jedna standardowa forma tego języka, choć w wielu krajach niezależne instytucje opracowały odmienne standardy. W Rumunii, kraju z największą populacją Romów na świecie, opracowano metodykę nauczania w oparciu o elementarz Gheorghe Sarău. W Polsce najbardziej popularnym dialektem języka romskiego jest dialekt grupy Polska Roma. W Czechach i na Słowacji najczęściej używany jest dialekt społeczności Servika Roma. Oficjalnie usystematyzowanej odmiany romskiego używa się w Wojwodinie (Serbia). W innych regionach językiem urzędowym są dialekty lokalne, np. w Szuto Orizari w Macedonii, w 79 gminach Rumunii oraz w mieście Budești. Dialekt romskiego jest też pomocniczym językiem urzędowym w Szwecji.
Choć najstarsze zapisy języka romskiego w Europie pochodzą z XVI wieku, alfabet romski został oficjalnie przyjęty dopiero w 1990 roku podczas IV Światowego Kongresu Romów w Serocku. Jest on oparty na alfabecie łacińskim i posiada 46 znaków, z których część jest wykorzystywana do zapisu niektórych tylko dialektów:
Dwadzieścia z 46 liter to znaki zapożyczone przede wszystkim z alfabetów języków słowiańskich. Pomimo istnienia tego ustandaryzowanego sposobu zapisu, nie wszystkie główne dialekty romskie przyjęły ten system zapisu. Częściej zdarza się, że do zapisu języka romskiego stosuje się ortografię języka urzędowego danego kraju.
Wobec problemów, jakie nastręcza używanie alfabetu przyjętego przez Światowy Kongres Romów, zespół złożony z działaczy romskich oraz cyganologów opracował projekt zasad pisowni dla Romów mieszkających w Polsce. Przyjęto, że do zapisu języka romani należy stosować znaki alfabetu polskiego (tzw. pisownia sulejowska, zaakceptowana przez Roboczy Zespół ds. Języka Romskiego, powołany w 2008 r. przez Ministerstwo Edukacji Narodowej i Ministerstwo Spraw Wewnętrznych i Administracji):
A B C Ć D DZ DŹ E F G H CH I J K L Ł M N Ń O P R S Ś T U W Y Z Ź
a w wyrazach pochodzenia polskiego pozostałe znaki polskiego alfabetu, to jest Ą CZ DZ DŻ Ę Ó RZ SZ Ż.
Zasady te zostały zastosowane w wydanych w roku 2008 podręcznikach dla dzieci w wieku wczesnoszkolnym, używających dialektów Polska Roma oraz Bergitka Roma.
Gramatyka.
Rzeczownik.
Deklinacja rzeczownikowa posiada osiem przypadków i dwa rodzaje (męski i żeński). Oto przykład odmiany na przykładzie rzeczownika "rakl’o" („chłopiec”) w dialekcie Romów Słowackich:
Przykłady.
Tekst modlitwy Ojcze Nasz w dialekcie Ursarów:
Tekst modlitwy Ojcze Nasz w dialekcie Polska Roma:

</doc>
<doc id="292940" url="https://pl.wikipedia.org/wiki?curid=292940" title="Walt Whitman">
Walt Whitman

Walter „Walt” Whitman (ur. 31 maja 1819 w Huntington na Long Island, zm. 26 marca 1892 w Camden) – amerykański poeta i prozaik, uważany za jednego z prekursorów współczesnej literatury amerykańskiej. Przez wielu okrzyknięty mianem „największego amerykańskiego poety” oraz „ojca wiersza wolnego”. Jego twórczość wywarła wpływ na filozofię transcendentalistów i na pragmatyzm (Jamesa), a także na pokolenie Beat Generation oraz ruch hippisowski końca lat 60.
Za ważny w dorobku Whitmana uważa się zbiór wierszy "Źdźbła trawy" (ang. "Leaves of Grass", 1855), uznany przez współczesnych poecie za dzieło kontrowersyjne i skandalizujące ze względu na epatowanie śmiałą erotyką. Typowy bohater wierszy Whitmana to humanista ("Rozkosze nieba są ze mną i męki piekieł są ze mną") i samotny wędrownik przesiąknięty wiarą w harmonię wszechświata, celebrujący naturę, płodność i pierwotny popęd seksualny.
W książce „Reading Gay American Writers” amerykański pisarz Rick Whitaker określa Whitmana jako najbardziej otwartego, muzycznie entuzjastycznego celebratora homoseksualnej miłości w XIX-wiecznej Ameryce.
Życiorys.
Walt Whitman urodził się na farmie w okolicy miasta South Huntington, na Long Island w stanie Nowy Jork w roku 1819 jako drugie z dziewięciorga dzieci. W 1823 rodzina Whitmanów przeprowadziła się na Brooklyn.
Whitman uczęszczał do szkoły tylko przez sześć lat, po czym pracował jako chłopiec na posyłki w kancelarii adwokackiej. Był prawie wyłącznie samoukiem, czytał zwłaszcza dzieła Homera, Dantego i Szekspira. W latach 1830–1831 uczył się drukarstwa w rozmaitych drukarniach. Od jesieni 1832 do 12 marca 1835 pracował jako zecer w „Long Island Star”, a od maja 1835 do 1836 – w drukarniach Nowego Jorku. W 1836 wrócił na Long Island; został nauczycielem w wiejskiej szkole. Był fundatorem i wydawcą tygodnika „Long-Islander” w rodzinnym Huntington w 1838 i 1839. Kontynuował nauczanie na Long Island do 1841, potem wrócił do Nowego Jorku, gdzie pracował jako zecer w „The New World”. W 1840 brał udział w kampanii prezydenckiej Martina Van Burena.
Przez dwa lata wydawał wpływowe brooklińskie czasopismo „Orzeł”, ale względy polityczne (podział Partii Demokratycznej) pozbawiły Whitmana tej pracy ze względu na jego poparcie dla Free Soil Party. W latach 1841–1843 redagował pisma „The Aurora”, „The Tattler” oraz „The Statesman”. Był także redaktorem „The New York Democrat” i „The New York Mirror”. Pracował dla znanych nowojorskich pism: „Democratic Review”, „Broadway Journal”, „American Review”, „New York Sun” i „Columbian Magazine”. W 1846-1847 był redaktorem naczelnym „Daily Eagle”. W 1848 wydawał gazetę „The Crescent” w Nowym Orleanie. W tym samym roku wrócił na Brooklyn i objął stanowisko redaktora tygodnika „Brooklyn Freeman”. W 1849 tygodnik przerodził się w dziennik, a od kwietnia Whitman prowadził także drukarnię i księgarnię. Podczas choroby ojca Walt przejął rodzinny interes budowlany.
W roku 1841 Whitman zaczął wydawać swoje opowiadania, a rok później światło dzienne ujrzały jego powieści: "Franklin Evans" oraz "The Child’s Champion". Pierwsza edycja "Źdźbeł trawy" została wydana przez Whitmana na własny koszt w roku 1855 (w tym samym roku zmarł jego ojciec). W tamtym czasie stanowiły one zbiór dwunastu długich, pozbawionych tytułów wierszy. Reakcje czytelników i krytyków były stonowane, ale pozytywne. Pisząc anonimową recenzję zbioru, Whitman użył sformułowania „Nareszcie amerykański poeta!”. Po roku ukazało się drugie wydanie, zawierające list gratulacyjny od Ralpha Waldo Emersona, który Whitman dołączył bez zgody autora. To wydanie zawierało dwadzieścia dodatkowych wierszy.
Podczas wojny secesyjnej Whitman zajmował się rannymi żołnierzami w Waszyngtonie i jego okolicach. Wtedy też często widywał Abrahama Lincolna, który budził w poecie niemałe uznanie. Dowodem tego są choćby wiersze „Kapitanie mój! Kapitanie!” i „When Lilacs Last in the Dooryard Bloomed”, które powstały pod wpływem głębokiej żałoby Whitmana po zamachu na Lincolna w 1865.
Po wojnie secesyjnej objął posadę urzędniczą w departamencie spraw wewnętrznych, jednak kiedy James Harlan odkrył, że Whitman był autorem cyklu poezji "Źdźbła trawy", zawierającego motywy homoseksualne, uznał je za „obraźliwe” i natychmiast usunął Whitmana z tego stanowiska. W 1877 Whitman poznał kanadyjskiego psychiatrę i pisarza, Richarda Maurice’a Bucke’a, który został jego osobistym lekarzem i bliskim przyjacielem. Kiedy w 1881 ukazało się siódme wydanie "Źdźbeł", dorobek poetycki Whitmana był już całkiem pokaźny. Cieszył się w tym czasie coraz szerszym uznaniem, na co wskazywał dość duży nakład. Płynące ze sprzedaży wierszy dochody umożliwiły Whitmanowi zakup domu w Camden w stanie New Jersey.
Whitman zmarł 26 marca 1892 i został pochowany na Cmentarzu Harleigh w Camden, w prostym grobowcu własnego projektu.
Wiersze Walta Whitmana tłumaczyli na polski m.in.: Stefan Napierski, Stanisław Vincenz, Czesław Miłosz, Ludmiła Marjańska, Krzysztof Boczkowski, Stanisław Barańczak, Andrzej Szuba i Ryszard Mierzejewski. W 2018 roku ukazała się w Polsce odnaleziona w 2017 roku powieść Whitmana "Życie i przygody Jacka Engle’a" w przekładzie Szymona Żuchowskiego (Biuro Literackie).

</doc>
<doc id="292941" url="https://pl.wikipedia.org/wiki?curid=292941" title="Skowieszyn">
Skowieszyn

Skowieszyn – wieś w Polsce położona w województwie lubelskim, w powiecie puławskim, w gminie Końskowola, 2 km od Puław.
W obrębie miejscowości wyróżnia się część integralną – Płósy (SIMC 1023701).
Skowieszyn posiada zwartą zabudowę, która rozciągnięta jest na długości ok. 3 km wzdłuż północno-zachodniej krawędzi Płaskowyżu Nałęczowskiego. Wieś należy do „zagłębia różanego”, podstawą uprawy roślinnej są róże.
Na szczególną uwagę zasługują tereny położone w południowej części wsi na Płaskowyżu Nałęczowskim, pocięte gęsto wąwozami i porośnięte roślinnością leśną, zajmujące powierzchnię 170 ha. Obszar lasu w trójkącie Skowieszyn – Parchatka – Kolonia Zbędowice posiada największe w Polsce zagęszczenie wąwozów lessowych w przeliczeniu na 1km². Warstwa lessu na tym terenie sięga do głębokości 30 m. Spacer wąwozami, od których odchodzi duża liczba rozgałęzień – odnóg, dla niezorientowanego w terenie sprawia wrażenie labiryntu.
W Skowieszynie jest remiza strażacka, dwa sklepy spożywcze oraz kościół wybudowany w latach 1983–1988 poświęcony Matce Bożej Miłosierdzia. Wieś posiada także wodociąg, gaz oraz internet i telefon. W zabudowie wsi na uwagę zasługują: dwa ponad 100-letnie domy mieszkalne i stylowa kapliczka Matki Bożej.
Historia.
Pierwsze wzmianki o wsi Skowieszyn pochodzą z roku 1409, natomiast badania archeologiczne wykazują, że zwarta zabudowa istniała już w XIII wieku. Według XV-wiecznego historyka Jana Długosza w Skowieszynie znajdował się kościół parafialny pod wezwaniem Jana Chrzciciela, do którego należała Wietrzna Góra – późniejsze miasto Kazimierz Dolny. Na terenach należących do wsi odnajdywane są także ślady osadnictwa z epoki neolitu.
Nazwy wsi:
W 1409 roku stanowiła własność szlachecką członków rodu herbu Rawa (Rawicz). Prawie przez sto lat wieś była w posiadaniu prastarego rodu Skowieskich herbu Rawa. W następnych wiekach Skowieszyn wraz z dobrami końskowolskimi przechodziła w ręce różnych rodów magnackich. Kolejno była własnością Konińskich, Tęczyńskich, Zbaraskich, a następnie potężnych rodów Opalińskich, Lubomirskich, Sieniawskich i w końcu Czartoryskich.
Wieś szlachecka położona była w drugiej połowie XVI wieku w powiecie lubelskim województwa lubelskiego.
Wieś wraz z folwarkiem wchodziła w 1662 roku w skład majętności końskowolskiej Łukasza Opalińskiego.
Przed wybuchem powstania listopadowego funkcjonowała w Skowieszynie szkółka elementarna założona przez Izabellę Czartoryską.
Po uwłaszczeniu chłopów w 1864 roku utworzonych zostało 45 gospodarstw, średnio 18-22 mórg. W okresie II wojny światowej w dołach i wąwozach ukrywało się przed okupantem wielu „spalonych” ludzi. W odwecie za udzielenie pomocy ludziom z lasu 20 października 1943 roku Niemcy aresztowali 7 mieszkańców – wszyscy zginęli. 5 kwietnia 1944 roku na terenie wsi rozegrał się finał akcji partyzantów z oddziału AK „Hektora”, którzy przybyli do wsi po dokonaniu napadu na spółdzielnię „Pomoc” w Puławach. W wyniku obławy żandarmerii dwóch partyzantów poległo.
W latach 1975–1998 miejscowość administracyjnie należała do ówczesnego województwa lubelskiego.
W Skowieszynie urodził się misjonarz Stefan Koza, który 47 lat spędził na misjach w Japonii (Nagasaki, Tokio, Nigawa, Wyspa Iki), był m.in. promotorem do spraw związanych z beatyfikacją Ojca Maksymiliana Kolbe na Japonię.
Wiele nazwisk mieszkańców zapisanych w księgach parafialnych z XVII wieku utrzymało się we wsi do dzisiaj (Capała, Spóz, Zuchniarz, Kruk, Łucjanek, Pawłowski).

</doc>
<doc id="292946" url="https://pl.wikipedia.org/wiki?curid=292946" title="Wenerologia">
Wenerologia

Wenerologia (łac. "Veneris", "Venus" – rzymska bogini miłości i gr. "logos" – nauka, słowo) – dziedzina medycyny zajmująca się rozpoznawaniem i leczeniem chorób przenoszonych drogą płciową (np. kiła, rzeżączka, świerzb, AIDS). Jest związana z dermatologią. W Polsce wchodzi w zakres specjalizacji lekarskiej dermatologia i wenerologia, której konsultantem krajowym od 1 maja 2018 jest prof. dr hab. Joanna Narbutt.

</doc>
<doc id="292950" url="https://pl.wikipedia.org/wiki?curid=292950" title="Diagnostyka laboratoryjna">
Diagnostyka laboratoryjna

Diagnostyka laboratoryjna, analityka medyczna, laboratorium medyczne, medycyna laboratoryjna – dyscyplina medycyny, której zadaniem jest określanie składu i parametrów biologicznych i fizykochemicznych krwi lub innych materiałów pobranych od pacjenta. Badanie laboratoryjne prowadzi się "in vitro" przy użyciu technik mikroskopowych, biochemicznych, immunologicznych, bakteriologicznych, analizy instrumentalnej i służy ustaleniu rozpoznania lub monitorowaniu leczenia.
Najnowsze osiągnięcia w zakresie biomedycyny i powstającej medycyny molekularnej związane są ściśle z rozwojem nowego działu diagnostyki laboratoryjnej, opartej na metodologii biologii molekularnej, mającej zastosowanie w dziedzinach takich jak: laboratoryjna genetyka medyczna, laboratoryjna biologia medyczna, laboratoryjna chemia medyczna, laboratoryjna fizyka medyczna, laboratoryjna diagnostyka sądowa, w których wykorzystuje się technologie z zakresu: inżynierii genetycznej, biochemii, biofizyki, biotechnologii, immunologii molekularnej, biologii komórki, bioinżynierii, biologii systemowej, bioinformatyki, nanobiotechnologii i innych działów związanych z biologią medyczną i biomedycyną.
Każda pojedyncza procedura diagnostyki laboratoryjnej określana jest jako "badanie laboratoryjne" lub – zwłaszcza w starszym piśmiennictwie, "badanie pracowniane" (wykonane w pracowni, czyli w laboratorium).
Dyscypliny w obrębie diagnostyki laboratoryjnej.
W obrębie analityki medycznej wyróżnić można specjalności zestawione w tabeli poniżej. W niektórych krajach, w tym w Polsce, istnieje możliwość kształcenia podyplomowego personelu laboratoryjnego z określonych dyscyplin.
Dziedziny mające zastosowanie w diagnostyce laboratoryjnej.
Ministerstwo Zdrowia prowadzi i uzupełnia (w kolejnych rozporządzeniach) listę dziedzin mających zastosowanie w ochronie zdrowia i diagnostyce laboratoryjnej. Zgodnie z Rozporządzeniem Ministra Zdrowia z dnia 22 listopada 2016 r., zmieniającego rozporządzenie w sprawie specjalizacji i uzyskiwania tytułu specjalisty przez diagnostów laboratoryjnych wprowadzono dodatkowo 4 nowe dziedziny podstawowe mające zastosowanie w diagnostyce laboratoryjnej. Na liście wymienionego Rozporządzenia widnieją:
Jednocześnie w uchylonym rozporządzeniu z 2009 r. zapisano: "§ 35. 1. Jeżeli dotychczasowe przepisy nie przewidywały uzyskiwania tytułu specjalisty w danej specjalności lub w danej specjalności nie ma wystarczającej liczby osób posiadających tytuł specjalisty, konsultant krajowy w danej dziedzinie lub w dziedzinie pokrewnej, jeżeli w danej dziedzinie nie ma powołanego konsultanta, wskazuje osoby, którym mogą być powierzone określone w rozporządzeniu obowiązki: 1) kierownika specjalizacji w tej specjalności, 2) członka Komisji, oraz wydaje zaświadczenie potwierdzające powierzenie tych obowiązków. 2. Osoby, o których mowa w ust. 1, muszą posiadać doświadczenie zawodowe i dorobek naukowy odpowiadający tej specjalności."
Regulacje prawne.
Do 2022 r. dokumentem podstawowym regulującym zagadnienia diagnostyki laboratoryjnej była Ustawa z dnia 27 lipca 2001 r. o diagnostyce laboratoryjnej () zwana dalej ustawą KIDL. Dzieliła ona personel laboratoryjny na samodzielnie prowadzący diagnostykę (zwanych diagnostami laboratoryjnymi) i pracujących pod nadzorem, wyspecjalizowanych często w zaawansowanej diagnostyce laboratoryjnej (np. biologów molekularnych), którzy nie posiadali uprawnień diagnosty laboratoryjnego.
W 2006 roku Krajowy Zjazd Diagnostów Laboratoryjnych przyjął "Kodeks Diagnosty laboratoryjnego", którego autorem jest dr Kazimierz Szałata.
Formalno-prawny nadzór nad diagnostyką laboratoryjną w Polsce sprawowała Krajowa Rada Diagnostów Laboratoryjnych (KRDL), prowadząca m.in. ewidencję laboratoriów oraz Krajowa Izba Diagnostów Laboratoryjnych (KIDL) jak również organy, które w imieniu poszczególnych Urzędów Wojewody zajmowały się rejestracją zakładów opieki zdrowotnej (ZOZ i NZOZ).
Ustawa z dnia 27 lipca 2001 r. o diagnostyce laboratoryjnej zawierała szereg regulacji, w tym definiujących podstawowe obowiązki KRDL, gdzie np.: w art. 35 zapisano, że „do zadań samorządu” (diagnostów laboratoryjnych) „należy w szczególności:”
b) w art. 47. wymienionej powyżej ustawy zapisano również, że: „do zakresu działania Krajowej Rady należy:
Konsekwencją ustawy z dnia 27 lipca 2001 r. było powstanie szeregu regulacji prawnych organów zależnych w tym Rozporządzeń Ministerstwa Zdrowia jak również uchwał KRDL np.: załącznik nr 1 do uchwały nr 16/II/2007 KRDL z dnia 2 marca 2007 roku w sprawie
zmiany uchwały nr 1/2003 KRDL z dnia 13 stycznia 2003 r., gdzie w § 4 Regulaminu Działania Krajowej Rady Diagnostów Laboratoryjnych zapisano, że:
W 2022 r. wydano nową ustawę o medycynie laboratoryjnej. Utrzymała ona KIDL i KRDL.
Uprawnienia diagnosty laboratoryjnego.
Uprawnienia diagnosty laboratoryjnego automatycznie przyznawane są absolwentom analityki medycznej lub osobom kończącym podyplomowe studia kierunkowe w zakresie diagnostyki laboratoryjnej. Po wejściu w życie "ustawy KIDL” w 2001, uprawnienia diagnosty laboratoryjnego nadawano automatycznie również osobom pracującym w zawodach biologicznych, niemniej w chwili obecnej jest to niemożliwe i wymagane jest dodatkowe przekwalifikowanie ukierunkowane na klasyczną analitykę medyczną (pełne informacje na temat możliwości uzyskania uprawnień diagnosty laboratoryjnego zamieszczają na swoich stronach kierunki Analityki Medycznej).
Specjalizacje.
Specjalizacje w zakresie dziedzin mających zastosowanie w diagnostyce laboratoryjnej dostępne są wyłącznie dla osób, które zdobyły już uprawnienia diagnosty laboratoryjnego, stąd w przypadku osób, które, mimo że dysponują specjalistyczną wiedzą np. w zakresie biologii molekularnej, lecz nie ukończyły analityki medycznej, zachodzi formalna konieczność przekwalifikowania zawodowego w kierunku klasycznej analityki medycznej, której program studiów stanowi obecnie w Polsce podstawę kształcenia na podyplomowych kierunkach, umożliwiających nabycie uprawnień diagnosty laboratoryjnego.
W rozporządzeniu Ministra Zdrowia z dnia 16 kwietnia 2004 r. w sprawie specjalizacji i uzyskiwania tytułu specjalisty przez diagnostów laboratoryjnych, wymieniono dostępne dziedziny specjalizacji. W kolejnym Rozporządzeniu Ministra Zdrowia z dnia 1 kwietnia 2009 r., zmieniającego rozporządzenie w sprawie specjalizacji i uzyskiwania tytułu specjalisty przez diagnostów laboratoryjnych wprowadzono cztery nowe dziedziny mające zastosowanie w diagnostyce laboratoryjnej w tym laboratoryjną diagnostykę sądową.
W Polsce obowiązują dwa uzupełniające się tryby postępowania w kształceniu specjalizacyjnym diagnostów laboratoryjnych: a) przystąpienie do regularnych, trwających zwykle 3-5 lat studiów specjalizacyjnych w wybranej dziedzinie mającej zastosowanie w diagnostyce laboratoryjnej, b) złożenie wniosku o uznanie dorobku zawodowego za równoważny programowi specjalizacji wybranej dziedziny i wniosku o dopuszczenie do egzaminu państwowego prowadzonego zwykle przez Centrum Egzaminów Medycznych w Łodzi.
Linki zewnętrzne.
Polskie Towarzystwo Diagnostyki Laboratoryjnej 
Specjalizacje w diagnostyce laboratoryjnej:

</doc>
<doc id="292953" url="https://pl.wikipedia.org/wiki?curid=292953" title="Paweł (książę Grecji i Danii)">
Paweł (książę Grecji i Danii)

Paweł II Glücksburg, gr. "Παύλος" "Γκλύξμπουργκ" (ur. 20 maja 1967 w Atenach) – książę koronny Królestwa Hellenów w latach 1967–1973. Od 10 stycznia 2023 pretendent do tronu Grecji. Tytularny król Grecji.
Życiorys.
Urodził się jako pierworodny syn króla Hellenów Konstantyna II (1940-2023) i jego żony Anny Marii Glücksburg (ur. 1946), księżniczki duńskiej. Ma dwie siostry: starszą Aleksę (ur. 1965) i młodszą Teodorę (ur. 1983), oraz dwóch młodszych braci: Mikołaja (ur. 1969) i Filipa (ur. 1986). Zgodnie z grecką tradycją jako najstarszy syn otrzymał imię po dziadku ze strony ojca, królu Pawle. Z chwilą narodzin został następcą tronu, otrzymując tytuł "diadochosa" (gr. "spadkobierca"). 29 lipca 1967 został ochrzczony w katedrze Zwiastowania Pańskiego w Atenach, jego rodzicami chrzestnymi była babka Fryderyka Hanowerska (1917–1981) oraz brać żołnierska Greckich Sił Zbrojnych, reprezentowana przez cioteczną babkę Katarzynę Glücksburg (1913–2007). W 1967–1973 przebywał wraz z rodziną na emigracji w Rzymie. W wyniku ustanowienia republiki 1 czerwca 1973 przestał być następcą tronu, zachowując ceremonialną tytulaturę.
W 1973 wyemigrował wraz z rodzicami i rodzeństwem do Wielkiej Brytanii, zamieszkując w Chobham, później zaś w Hampstead. Początkowo pobierał naukę w domu, zapewnioną przez guwernantów; w 1980–1984 uczęszczał do Hellenic College w Londynie, następnie do Armand Hammer College w Montezumie (Nowy Meksyk), gdzie w 1986 zdał maturę. W 1986–1990 odbył szkolenie kadeckie w Royal Military Academy Sandhurst, po czym wstąpił do służby w kawalerii Armii Brytyjskiej. W 1990–1995 studiował prawo, ekonomię i stosunki międzynarodowe na Uniwersytecie Georgetown, uzyskując tytuł magistra nauk prawnych.
W 1995 zawarł związek małżeński z Marią-Chantal Miller (ur. 1968), po czym wyjechał do Nowego Jorku, gdzie pracował w firmie żeglugowej. W 1998 wraz z Alexandrem von Fürstenbergiem założył spółkę zarządzającą mieniem i finansami rynku kapitałowego. W 2002 ponownie zamieszkał w Londynie, gdzie rozwijał przedsiębiorstwa rynku finansowego. W 2017 powrócił do Nowego Jorku.
Rodzina.
1 lipca 1995 w katedrze św. Zofii w Londynie ożenił się z Marią-Chantal Miller (ur. 1968), córką Roberta Warrena Millera (ur. 1933) i Marii Clary Pesantes (ur. 1940). Z małżeństwa pochodzi pięcioro dzieci:
Tytulatura.
20 maja 1967-29 lipca 1973: "Jego Królewska Wysokość" Książę Koronny Grecji i Książę Danii;
Od 10 stycznia 2023: "Jego Królewska Mość" Król Grecji (tytularny)

</doc>
<doc id="292955" url="https://pl.wikipedia.org/wiki?curid=292955" title="Diana Katowice">
Diana Katowice

Diana Katowice, Diana Kattowitz – klub piłkarski utożsamiany z przedwojenną społecznością niemiecką miasta Katowice, mistrz Górnego Śląska z 1912 roku. Z klubu wywodzili się reprezentanci Polski w piłce nożnej Paweł Lubina i Otto Riesner. Rozwiązany w 1939 roku.
Historia.
Sport Club Diana Kattowitz powstał 13 lutego 1905 roku i został założony przez piętnastu chłopców, którzy należeli do klubu gimnastycznego ATV Kattowitz. Pierwszy oficjalny mecz rozegrany został z drużyną SC Germania Kattowitz, który "Diana" przegrała w stosunku 1:0. W 1906 roku klub SC Diana znalazł się w gronie założycieli "Katowickiego Związku Piłkarskiego" ("Kattowitzer Ballspiel-Verband"), który w tym samym roku został członkiem Południowo-Wschodniego Niemieckiego Związku Piłki Nożnej ("Südostdeutscher Fußball-Verband") i tym samym Niemieckiego Związku Piłki Nożnej. W roku 1912 klub został mistrzem Górnego Śląska (górnośląskiej ligi), a 13 lipca 1922 r. stał się wraz z innymi 43 niemieckimi klubami wschodniego Górnego Śląska członkiem założycielem powstałego w tym dniu w Królewskiej Hucie, niemieckiego "Wojewodschaftsfußballverband" (Wojewódzkiego Związku Piłki Nożnej). Nazwa "Diana" to imię rzymskiej bogini łowów, a nadał ją klubowi pierwszy prezes: "Ernst Tschoche". Istniał też hymn klubowy nawiązujący melodią do gwizdka: "Es schrillt der Pfiff". Początkowo klub zrzeszał 50 członków, głównie młodzież gimnazjalną i pracowników dyrekcji kolei, którzy na boisko grali w koszulkach z pasami biało-zielonymi i w czarnych spodenkach oraz w czarnych getrach. Diana była pierwszą niemiecką drużyną, która rozegrała oficjalny mecz z polską drużyną ze Śląska (z Pogonią Katowice w 1920 roku, zakończony wynikiem 2:2). W okresie plebiscytowym kiedy rozgrywano mecze o znaczeniu propagandowym przegrała z goszczącą wówczas na Górnym Śląsku Pogonią Lwów 0-5. Pod naciskiem polskich władz administracyjnych, nazwę "Sport Club" przemianowano na "Klub Sportowy" w 1922 roku.
Początkowo piłkarze Diany grali na Placu Andrzeja, dzieląc go z "1. FC Kattowitz". ""Był to teren ogrodzony parszywym płotem z najgorszego gatunku desek, przeznaczony na targowisko dla bydła i koni" - pisał w swoich pamiętnikach Paweł Lubina, jedyny piłkarz Diany, który zagrał później w reprezentacji Polski. Jeśli jeden z czterech zatrudnionych wówczas w Katowicach policjantów wyraził zgodę, to po zakończeniu targu ok. godz. 15 piłkarze przeskakiwali płot i grali do zmroku." W 1920 roku zawodnicy przenieśli się na własne boisko przy ul. Tadeusza Kościuszki, które znajdowało się mniej więcej w miejscu późniejszej Hali Parkowej.
Najsłynniejszymi graczami byli reprezentanci Polski w składzie Diany: Paweł Lubina i Otto Riesner. Jednak Diana nie cieszyła się taką popularnością jak 1. FC Katowice. Najbardziej pamiętnym meczem tego klubu jest wygrana z Ruchem Wielkie Hajduki 5:0 w 1924 roku, kiedy to pięcioma golami popisał się Paweł Lubina.
Po wybuchu II wojny światowej i zajęciu Katowic przez władze niemieckie klub został rozwiązany za rzekome zbyt bliskie kontakty z polskimi drużynami i na jego miejsce powołano "VfB Kattowitz", który istniał do 1944 roku, a swoje mecze rozgrywał przy ulicy Stanisława Moniuszki w Katowicach.

</doc>
<doc id="292957" url="https://pl.wikipedia.org/wiki?curid=292957" title="Adlai Ewing Stevenson">
Adlai Ewing Stevenson

Adlai Ewing Stevenson I (ur. 23 października 1835, zm. 14 czerwca 1914) – amerykański polityk.
Działacz Partii Demokratycznej. Urodzony w Kentucky. W latach 1875–1877 i 1879–1881 piastował mandat kongresmena ze stanu Illinois. W latach 1893–1897 był wiceprezydentem USA w gabinecie prezydenta Grovera Clevelanda. W wyborach w 1900 również ubiegał się o to stanowisko, ale wówczas wygrali kandydaci Partii Republikańskiej. Bez powodzenia ubiegał się też o stanowisko gubernatora Illinois.
Jego syn, Lewis Stevenson, był sekretarzem stanu Illinois, zaś wnuk – Adlai Stevenson – gubernatorem tego stanu, ambasadorem USA w ONZ i kandydatem na prezydenta w latach 1952 i 1956 (bez powodzenia). Prawnuk, Adlai Stevenson III, był senatorem.

</doc>
<doc id="292961" url="https://pl.wikipedia.org/wiki?curid=292961" title="Cmentarz Zasłużonych Wielkopolan">
Cmentarz Zasłużonych Wielkopolan

Cmentarz Zasłużonych Wielkopolan – nekropolia w Poznaniu, znajdująca się na Wzgórzu św. Wojciecha przy kościele św. Józefa i klasztorze karmelitów bosych.
Historia.
W 1804 rząd pruski zdecydował się na nową regulację przylegającego do centrum terenu w okolicy dzisiejszej ul. Wszystkich Świętych. Znajdował się tam między innymi cmentarz parafii farnej wraz z kaplicą (kościołem) Wszystkich Świętych, który miał zostać zlikwidowany. Prawdopodobnie już wówczas pruska Komisja Restauracyjna wybrała teren pod nową nekropolię, jednak według akt poznańskiego konsystorza biskupiego ostateczne położenie nowego cmentarza ustalono dopiero w 1808, gdy podpisano umowę między ówczesnym proboszczem fary, Marcinem Hantuschem, a poznańskim konwentem dominikanów, który przekazywał parafii w wieczystą dzierżawę dwie działki o łącznej powierzchni 5 mórg i 72 prętów. Na jednej z parceli znajdowały się dwa budynki gospodarskie (rozebrane w związku z nową funkcją terenu), sad oraz chmielnik. Z tym terenem graniczył istniejący tu od czasów reformacji cmentarz protestancki, który został zlikwidowany przez Prusaków w 1832 w związku z budową twierdzy. W tej samej umowie dominikanie zastrzegli sobie prawo do chowania na cmentarzu wszystkich zakonników i sług klasztornych.
Dobrym duchem cmentarza, przez wielu mu ówczesnych uważanym wręcz za jego założyciela był prowizor parafii farnej, Stanisław Kolanowski, który dzięki swojemu uporowi zorganizował nekropolię.
Nie jest pewne, kiedy dokonano tu pierwszego pochówku, jednak na najstarszym zachowanym nagrobku, należącym do Moniki ze Szczanieckich Wyssogota-Zakrzewskiej (żony Hijacenta Wyssogota-Zakrzewskiego 1760–1831) widnieje data 1813.
Nowy cmentarz przez kilka lat pozostawał nieotoczony żadnym płotem, i choć sam biskup Tymoteusz Gorzeński w 1819 polecił otoczyć groby murem, a w 1820 obietnicę pomocy w tej sprawie złożył Prezes Wielkiego Księstwa Poznańskiego, to spory pomiędzy parafią a urzędem miasta sprawiły, że ogrodzenie powstało dopiero w 1829.
W 1848 w obrębie cmentarza powstał tzw. Przysionek śmierci, zwany również domem dla pozornie zmarłych. Była to fundacja hr. Edwarda Raczyńskiego zrealizowana zgodnie z testamentem fundatora przez jego syna Rogera. Przysionek był swoistą kostnicą przeznaczona dla osób obawiających się pogrzebania żywcem, jego powstanie związane było z odkryciem podczas ekshumacji na Cmentarzu Winiarskim w 1828 szczątków osób rzekomo pogrzebanych za życia. Przysionek istniał do 1852, gdy zlikwidowano go ze względu na brak zainteresowania.
W końcu XIX wieku cmentarz się zapełnił i zaprzestano regularnych pochówków, wykorzystując sporadycznie jedynie grobowce rodzinne. W tym samym czasie funkcję cmentarza farnego przejęła nekropola położona na terenach dzisiejszych Międzynarodowych Targów Poznańskich (zlikwidowany przez władze okupacyjne w latach 1939–1944). Wówczas to cmentarz na Wzgórzu św. Wojciecha zaczęto nazywać starofarnym.
W sierpniu 1892 na cmentarz trafiła kolumna ze statuą Niepokalanego Poczęcia Najświętszej Marii Panny, stojąca wcześniej przed klasztorem reformatów na Śródce. Do naszych czasów zachował się dokument w aktach konsystorza opisujący powód przeniesienia:
W 1836, już po kasacie klasztoru dominikanów, parafia zawarła nową umowę z Komisją Budowy Twierdzy, na mocy której w zamian za 1 morgę i 10 prętów odstąpione państwu przejęła 2 morgi i 52 pręty w nieco innym miejscu. Wówczas to cmentarz przybrał dzisiejszy kształt przypominający trójkąt o powierzchni 18 333 m². Cmentarz graniczył od południa z klasztorem karmelitów i kościołem św. Józefa zamienionym wówczas na wojskowe magazyny, od północnego zachodu z fortyfikacjami, a po ich zniesieniu z dzisiejszą ul. Kościuszki, a od północnego wschodu z dzisiejszą ul. Księcia Józefa.
Jeszcze w okresie, gdy cmentarz stanowił jedynie parafialną nekropolę, pochowano tu wiele ważnych dla życia miasta i regionu obywateli, jednak z czasem, gdy zaprzestano regularnych pochówków, cmentarz zaczął popadać w ruinę. Z czasem stał się parkiem z zapadającymi się grobami.
Cmentarzem zainteresowano się w latach trzydziestych w związku z poszukiwaniem mogił działaczy niepodległościowych i powstańców. Wydział Kultury i Sztuki Zarządu Miejskiego odnalazł 24 groby takich osób i otoczył je opieką w 1936. Równocześnie rozpoczęto odnawiać pozostałe mogiły organizując tu uroczyste obchody dnia zadusznego. Prace konserwacyjne przerwał wybuch II wojny światowej.
Cmentarz znajdujący się w bezpośrednim sąsiedztwie Cytadeli poważnie ucierpiał podczas walk w 1945. Wówczas pochowano tu również część poległych żołnierzy. W 1948 postanowiono, że stary cmentarz stanie się miejscem spoczynku zasłużonych Wielkopolan. Duże zainteresowanie mieszkańców miasta i regionu sprawiło, że w 1958 powstała Społeczna Komisja Cmentarza Zasłużonych. W 1959 na cmentarz przeniesiono szczątki 79 osób z likwidowanego cmentarza parafii św. Marcina przy ul. Towarowej. W latach 1961–1963 otoczono nekropolę nowym ogrodzeniem, a w okresie 1967–1968 wytyczono nowe ścieżki, uporządkowano kolejne mogiły oraz dosadzono rośliny ozdobne w miejsce zniszczonych podczas wojny drzew. Pomimo że władzę nad nekropolą faktycznie sprawował Skarb Państwa, nominalnym właścicielem pozostawała parafia farna (wywłaszczona co prawda przez władze okupacyjne, jednak postanowienie to zostało unieważnione przez władze polskie). Aby uregulować tę sytuacje i otworzyć możliwość dalszym pracom konserwacyjnym rozpoczęto negocjacje między Skarbem Państwa a parafią. Zakończyły się one po 5 latach i 11 stycznia 1971 parafia przekazała nekropolę władzom świeckim. Mimo starań wielu osób cmentarz nadal był jednak celem ataków wandali, którzy często niweczyli prace konserwacyjne i renowacyjne. Dopiero w 1981 cmentarz uzyskał całodobowy nadzór, oświetlenie i nowe środki finansowe na odbudowę. Inicjatorem rewitalizacji był prof. Zbigniew Zakrzewski, wywierając w tym zakresie nacisk na prezydenta miasta – Andrzeja Wituskiego, który stał się gorącym orędownikiem zmian. Wybudowano m.in. pomieszczenie stróżówki, a artystom plastykom zlecono renowację najważniejszych nagrobków.
Opis.
Cmentarz ma bardzo urozmaiconą rzeźbę terenu. Zajmuje szczyt wzgórza, które opada w kierunku północno-wschodnim przechodząc następnie w nieckowatą polanę, która jest pozostałością po rozlewiskach Wierzbaku. Większość grobów znajduje się na szczycie i stokach wzniesienia, które porasta starodrzew. Lipy i kasztanowce sadził według Marcelego Mottego sam Stanisław Kolanowski. Pozornie pozbawiona nagrobków polana u podnóża wzniesienia stanowi w rzeczywistości masową mogiłę ofiar wielu epidemii cholery z lat 1831–1873.
Na cmentarzu znajdują się dwie rzeźby o wysokiej wartości. Jest to wspomniana już barokowa figura Matki Boskiej przeniesiona ze Śródki, którą w 1771 ufundował pan Kotlina, Ludwik Roszkowski. Druga to nagrobek wyrzeźbiony przez Władysława Marcinkowskiego w 1889 w Paryżu stojący na mogile zmarłej w wieku 20 lat Anieli z Liszkowskich Dembińskiej.
Cmentarz stanowi obecnie zabytek pozwalający podziwiać zmiany zachodzące w sztuce sepulkralnej XIX wieku.
Cmentarz choleryczny.
Pozornie pozbawiona nagrobków polana u podnóża wzniesienia stanowi w rzeczywistości wydzieloną część – dawny osobny cmentarz dla ofiar wielu epidemii cholery z lat 1831–1873. Pogrzeby ofiar epidemii odbywały się nocą i bez żadnej uroczystej oprawy, tak aby uniknąć paniki wśród ludności. Ciała posypywano wapnem, co miało stanowić zabezpieczenie przed rozprzestrzenianiem się cholery. Z tej samej przyczyny nie umieszczano tu żadnych nowych grobów.

</doc>
<doc id="292962" url="https://pl.wikipedia.org/wiki?curid=292962" title="Wykładnik Lapunowa">
Wykładnik Lapunowa

Wykładnik Lapunowa, współczynnik Lapunowa układu dynamicznego – miara, która charakteryzuje tempo separacji infinitezymalnie (nieskończenie) bliskich trajektorii. Pozwala on też ustalić zachowanie się układu dynamicznego dla określonych zmiennych (parametrów). Ogólnie służy do badania układów dynamicznych. Podstawy matematycznej teorii stabilności ruchu stworzył A.M.Lapunow, który rozpatrywał, jak szybko wzrasta w czasie ewolucji odległość pomiędzy dwiema bliskimi trajektoriami. Jeżeli układ dynamiczny jest chaotyczny, odległość taka rośnie w czasie t wykładniczo jak formula_1 gdzie współczynnik formula_2 zwany "wykładnikiem Lapunowa" jest dodatni. Wykładniki Lapunowa umożliwiają ocenę zjawiska chaotycznego w tzw. przestrzeni fazowej. Przestrzeń fazowa to inny sposób obrazowania wielowymiarowych zjawisk dynamicznych. W zwykłym przebiegu czasowym oś pozioma wykresu obrazuje czas, natomiast oś pionowa odpowiada za stan zjawiska w danej chwili (np. prędkość). W przestrzeni fazowej możemy ocenić wszystkie możliwe stany systemu w każdej chwili czasowej. Trajektoria to obraz wszystkich możliwych stanów, które przyjmuje układ w kolejnych chwilach czasu.
Jeśli przyjąć skończone i odpowiednio małe odcinki czasu, to ewolucję układu dynamicznego można opisać rekurencyjnym równaniem algebraicznym:
gdzie:
Stan układu w chwili formula_9 otrzymuje się przez przekształcenie stanu formula_4 za pomocą odpowiedniej funkcji formula_11 Otrzymuje się wówczas ciąg o postaci:
Taki sposób przekształcania nazywa się iteracją. Ciąg kolejnych iteracji tworzy orbitę odwzorowania. Jeżeli rozpatrzyć dwa stany początkowe różniące się w niewielkim stopniu o e, to po upływie formula_4 czasu (lub inaczej po formula_4 iteracjach) otrzymuje się wartości:
gdzie formula_16 oznacza n-tą iterację na punkcie formula_17
Stany mogą być od siebie oddalone w różnym stopniu. Miarą oddalania/zbliżania się jest wykładnik Lapunowa definiowany w postaci:
Współczynnik ten jest również miarą utraty informacji o układzie w jednym przekształceniu. Mogą zaistnieć trzy możliwości:
Obliczanie wykładników Lapunowa dla układów wielowymiarowych jest bardzo złożone. Dodatnia wartość największego wykładnika oznacza, że układ jest chaotyczny. Wynika to z natury zjawiska, to znaczy im większa jest wartość wykładnika tym szybciej rozbiega się analizowane zjawisko. Odległość między początkowo sąsiednimi dwoma punktami zwiększa się właśnie w sposób wykładniczy. Wykładniki Lapunowa opisują jak szybko poszczególne punkty oddalają się od siebie (lub zbliżają jeśli wykładnik jest ujemny). Dla każdego wymiaru występuje osobny wykładnik. Zatem może zdarzyć się, że oddalanie następuje wyłącznie wzdłuż niektórych wymiarów. Ponieważ oddalanie następuje znacznie szybciej niż zbliżanie się, jeden dodatni wykładnik Lapunowa odpowiedzialny za oddalanie się powoduje zwiększanie się globalnej odległości, nawet jeśli we wszystkich pozostałych wymiarach zjawisko charakteryzuje się ujemnymi wykładnikami.

</doc>
<doc id="292970" url="https://pl.wikipedia.org/wiki?curid=292970" title="Teirake Kaini Kiribati">
Teirake Kaini Kiribati



</doc>
<doc id="292971" url="https://pl.wikipedia.org/wiki?curid=292971" title="Jon Dahl Tomasson">
Jon Dahl Tomasson

Jon Dahl Tomasson (ur. 29 sierpnia 1976 w Roskilde) – duński piłkarz, grający na pozycji napastnika. Od stycznia 2020 do 2021 roku szkoleniowiec szwedzkiego zespołu Malmö FF, od2021 trener Blackburn Rovers.
Kariera.
Początki.
Pierwsze piłkarskie kroki stawiał jako pięciolatek w juniorskim zespole Solrød BK. W wieku dziewięciu lat zmienił klub na Køge BK. W pierwszym zespole zadebiutował w 1992 roku. Pomógł drużynie awansować do drugiej ligi. Wkrótce stał się najlepszym strzelcem zespołu. Podczas dwóch lat rozegrał w pierwszej drużynie 55 meczów i zdobył 37 bramek.
Feyenoord Rotterdam.
Do holenderskiego klubu przeszedł w 1998 roku. W pierwszym sezonie udało mu się zwyciężyć w Eredivisie i Superpucharze Holandii. W 2002 roku wywalczył z zespołem Puchar UEFA pokonując w finale 3-2 Borussię Dortmund. Tomasson zdobył jedną z bramek i został wybrany graczem meczu.
A.C.Milan.
Po zwycięstwie w Pucharze UEFA Duńczykowi wygasł kontrakt z Feyenoordem. Postanowił wzmocnić szeregi A.C.Milan. Po pierwszym sezonie spędzonym we Włoszech do listy zdobytych trofeów dopisał Puchar Włoch oraz Puchar Europy. Rok później Milan zwyciężył w Superpucharze Włoch. W 2005 roku mediolańczycy dotarli do finału Ligi Mistrzów, w którym to przegrali po rzutach karnych z Liverpoolem. Jedną z "jedenastek" skutecznie egzekwował Tomasson.
VfB Stuttgart i Villarreal.
W tym samym roku postanowił zmienić klub. Przeszedł do niemieckiego VfB Stuttgart. Mimo słabego sezonu i zajęciu przez Stuttgart dopiero 9. miejsca w tabeli, Tomasson pozostał w klubie. Zmienił otoczenie rok później. Został wypożyczony do hiszpańskiego Villarreal CF. Po zakończeniu wypożyczenia wrócił do Stuttgartu i wylądował w drużynie rezerw. Wkrótce wrócił do Villarreal i związał się z nim na dłużej.
Feyenoord Rotterdam.
Po 6 latach Duńczyk wrócił do Feyenoordu. 2 lipca 2008 podpisał trzyletni kontrakt z holenderskim klubem. Tomasson przeszedł do Feyenoordu na zasadzie wolnego transferu. Karierę sportową zakończył w trakcie sezonu 2010/2011.
Reprezentacja.
W reprezentacji zadebiutował 29 marca 1997 roku w meczu z Chorwacją. Dwukrotnie brał udział w Mistrzostwach Europy i raz w Mistrzostwach Świata.
Zdobył 52 bramki dla reprezentacji Danii, wyrównując osiągnięcie Poula Nielsena, który zanotował tyle samo trafień dla drużyny narodowej.
Kariera trenerska.
Po okresie bycia asystentem 17 czerwca 2013 objął stanowisko głównego trenera w klubie Excelsior Rotterdam.
Pod koniec grudnia 2013 doszedł do porozumienia z klubem holenderskiej ekstraklasy Rody JC Kerkrade, oficjalnie stanowisko objął 3 stycznia 2014, ale w maju tego samego roku odszedł z klubu.
5 stycznia 2020 roku został zaprezentowany jako nowy szkoleniowiec szwedzkiego zespołu Malmö FF. Zgodnie z oficjalnym komunikatem zespołu obejmie on zespół 10 stycznia 2020 roku.

</doc>
<doc id="292972" url="https://pl.wikipedia.org/wiki?curid=292972" title="The Punisher">
The Punisher



</doc>
<doc id="292974" url="https://pl.wikipedia.org/wiki?curid=292974" title="Angola Avante">
Angola Avante



</doc>
<doc id="292975" url="https://pl.wikipedia.org/wiki?curid=292975" title="Mer Hayrenik">
Mer Hayrenik



</doc>
<doc id="292976" url="https://pl.wikipedia.org/wiki?curid=292976" title="Góry Ałtaju">
Góry Ałtaju



</doc>
<doc id="292986" url="https://pl.wikipedia.org/wiki?curid=292986" title="Pita">
Pita

Pita (arab. كماج lub خبز عربي, cyrylica пита, gr. πίτα, hebr. פִּתָּה lub פיתה, tur. "pide") – okrągłe, pszenne, płaskie placki, popularne w krajach Bliskiego Wschodu. Jak wskazują szacunki, płaski chleb przypominający pitę pieczono już 12 tysięcy lat temu. Pita pochodzi prawdopodobnie ze starożytnej Syrii. W krajach arabskich nazywana jest też "libańskim", "syryjskim" lub "arabskim chlebem". Jej podstawowe składniki to mąka, woda oraz drożdże, dzięki którym podczas pieczenia pęcznieje, tworząc naturalną kieszonkę na farsz. Obecnie mianem „pita” określa się też naleśnikowate ciasto używane do podawania kebabów typu fast food. Pitę produkuje się metodą przemysłową. Wyspecjalizowana piekarnia może wytworzyć 200 tys. sztuk pit na dobę. 
Pity gastronomiczne typu greckiego nie tworzą kieszonki na farsz, a jako naleśniki zwinięte w kształt rożka służą do wypełnienia ich potrawą "gyros". Tajemnicą produkcyjną jest powtarzalne uzyskiwanie pity typu greckiego, odpowiedniej dla długotrwałego przechowywania jak i zamrożenia, a zarazem – już po zapieczeniu, tuż przed zwinięciem w rożek – elastycznej i lekko chrupiącej.
W języku greckim określenie „pita” oznacza poza tym każdy rodzaj placka oprócz pizzy – np. „milopita” to placek lub ciasto z jabłkami („milo” – jabłko).

</doc>
<doc id="292987" url="https://pl.wikipedia.org/wiki?curid=292987" title="Gertrude Elion">
Gertrude Elion

Gertrude Belle Elion (ur. 23 stycznia 1918 w Nowym Jorku, zm. 21 lutego 1999 w Chapel Hill w stanie Karolina Północna) – amerykańska lekarka farmakolog. Laureatka Nagrody Nobla z dziedziny fizjologii lub medycyny w roku 1988 za osiągnięcia naukowe, które doprowadziły do powstania nowych leków przeciwnowotworowych.
W 1941 uzyskała "master's degree" na New York University. Nie mogąc znaleźć zatrudnienia w żadnej instytucji naukowej, podjęła pracę jako kontroler jakości w supermarketach. Dopiero w 1944 zatrudnił ją w swoim laboratorium George Hitchings.
W 1967 r. przy wykorzystaniu jej środka immunosupresyjnego przeprowadzono pierwszą transplantację serca.
W 1968 American Chemical Society przyznało jej Medal Garvana-Olina.
Od 1970 profesor Duke University w Durham, od 1973 roku University of North Carolina w Chapel Hill. Członek m.in. Akademii Nauk w Nowym Jorku. Jej badania doprowadziły do powstania serii leków przeciwnowotworowych. Prowadziła badania metabolizmu kwasów nukleinowych. Jako jedna z pierwszych zastosowała związki purynowe w leczeniu chorób nowotworowych. Wspólnie z G. H. Hitchingsem opracowała azatioprynę, acyklowir i AZT. Za odkrycie tych leków zwalczających m.in. białaczkę, gościec, malarię (Daraprim – pirymetamina) i wirusy grupy "Herpes" otrzymała w 1988 roku, wspólnie z G.H.Hitchingsem, Nagrodę Nobla.
Jako pierwsza opisała różnicę w metabolizmie komórek zdrowych i nowotworowych. Po otrzymaniu Nagrody Nobla otrzymywała wiele zaproszeń na odczyty i prelekcje. Ale jak sama mówiła: „Chcę, żeby ludzie interesowali się nauką, a nie mną”. Jej idolami byli: Maria Curie-Skłodowska i Ludwik Pasteur. Jej dziadek zmarł, gdy ona miała 15 lat, od tego momentu chciała wynaleźć lek zwalczający choroby nowotworowe. Jej celem w ostatnich latach była motywacja młodych ludzi do prowadzenia badań naukowych. Ulubionym cytatem, który stosowała by zachęcić ich do kontynuowania badań mimo różnych przeszkód był: „Do cholery z torpedami. Działa naprzód!”. Uważała, że w życiu najważniejsze jest robienie tego, co się lubi.
Zmarła w wieku 81 lat w Karolinie Północnej.

</doc>
<doc id="292988" url="https://pl.wikipedia.org/wiki?curid=292988" title="Fineus (syn Agenora)">
Fineus (syn Agenora)

Fineus (gr. Finēas, Fineus, łac. Phineus) – w mitologii greckiej król Tracji, wieszczek.
Uchodził za syna Agenora. Jego pierwszą żoną, z którą miał synów Pandiona i Pleksipposa, była Kleopatra (córka Boreasza), a drugą żoną – Idaja. Od bogów otrzymał dar przepowiadania przyszłości.
Mit.
Idaja oskarżyła niesłusznie Pandiona i Pleksipposa o zniewagę. Fineus ich za to uwięził. Bogowie za karę zesłali na niego harpie, które porywały lub zanieczyszczały jedzenie, zanim zdążył je włożyć do ust. Bracia jego pierwszej żony, Kalais i Zetes, którzy przybyli do Tracji wraz z Argonautami, wybawili Fineusa od śmierci głodowej.

</doc>
<doc id="292989" url="https://pl.wikipedia.org/wiki?curid=292989" title="Egiptologia">
Egiptologia

Egiptologia – nauka zajmująca się badaniem historii starożytnego Egiptu.
Dzieje badań Egiptu Starożytnego.
Pisarze starożytni.
Pierwszym pisarzem, który opisał Egipt, był Herodot z Halikarnasu, podróżujący po Egipcie po upadku dynastii saickiej. Jedna z dziewięciu ksiąg jego "Dziejów", księga II "Euterpe" poświęcona jest w całości Egiptowi.
Wiek XVI i XVII.
Pierwsze podróże w celu poszukiwania zabytków rozpoczęły się u schyłku XVI i początku XVII wieku. Pewien nieznany z imienia Wenecjanin odwiedził w 1589 roku Górny Egipt i Dolną Nubię docierając aż do el-Derr. W pozostawionym manuskrypcie zaświadczył, że nie podróżował dla żadnego konkretnego celu, lecz tylko po to, by zobaczyć „tyle pysznych budowli, kościołów, posągów, obelisków i kolumn”. Za najbardziej godne uwagi Wenecjanin uznał świątynie Karnaku i Luksoru. Jedną z ważniejszych postaci był Włoch Pietro della Valle (1586–1652), który odbył w latach 1616–1626 podróż przemierzając całą wschodnią część basenu Morza Śródziemnego, przywożąc do ojczyzny egipskie mumie i manuskrypty koptyjskie. Badania ówczesnych podróżników nie są jeszcze nazywane mianem archeologicznych.
Do rozwoju badań nad piramidami egipskimi przyczynił się poprzez swoje prace John Greaves (1602–1652). W 1646 wydał dzieło "Pyramidographia, or a Discours of the Pyramids in Aegypt" (Piramidografia, czyli rozprawa o piramidach w Egipcie). Autor dwukrotnie odwiedził Gizę, zmierzył i przebadał piramidy, swoje ustalenia krytycznie skonfrontował z tekstami starożytnymi im poświęconymi. Greaves odwiedził także Sakkarę. Rezultat przeprowadzonych prac był dużo bardziej przenikliwy i dokładny niż jakiekolwiek inne z tego samego okresu.
Wiek XVIII.
Od końca XVII wieku wzrasta liczba podróżników odwiedzających Egipt. Dzieła publikowane po powrocie obejmować zaczęły także użyteczne rysunki zabytków. Francuski jezuita Claude Sicard (1677–1726) zbadał z polecenia francuskiego regenta zabytki Górnego Egiptu. On też jako pierwszy nowożytny podróżnik, w oparciu o źródła starożytne, zidentyfikował Teby i prawidłowo określił Kolosy Memnona i Dolinę Królów. Następnym ważnym podróżnikiem był Duńczyk Frederik Ludwig Norden (1708–1742). Dzieło opisu podróży odbytej w latach 1737–1738, wydane już po jego śmierci, wspaniale ilustrowane, wznawiano w kolejnych edycjach od 1751 do końca XVIII wieku.
Egiptowi stopniowo poświęcało się coraz więcej miejsca w sławnych publikacjach, m.in. w wielotomowych kompilacjach Bernarda de Montfaucona (publikacja: 1719–1724) i barona de Caylusa (1752–1764).
Egiptologia rozwinęła się szczególnie dzięki wyprawie Napoleona Bonaparte do Egiptu, podczas której założono Instytut Egipski w Kairze. W skład ekspedycji wchodziły nie tylko siły wojskowe, ale także liczna grupa uczonych, którzy jako pierwsi podjęli naukowe badania zabytków starożytnego Egiptu. Opisali oni i utrwalili na rycinach szereg najsłynniejszych zabytków kultury egipskiej m.in. piramidy w Gizie, czy też świątynię na wyspie File.
Do wzrostu zainteresowania egiptologią przyczyniły się dalsze odkrycia naukowe, wśród których przełomowym było odczytanie hieroglifów przez Jeana-François Champolliona.
Od tego momentu nastał szał na wszystko, co egipskie.
W Anglii stało się modne urządzanie przyjęć, na których punktem kulminacyjnym było odwijanie mumii przywiezionych z krainy faraonów. Początkowo do Egiptu przyjeżdżali hobbyści, w niczym niezwiązani z archeologią. Jednym z nich był lord Carnarvon, który wraz z Howardem Carterem odkrył grobowiec Tutanchamona.
Egiptologia poza Egiptem.
Praca w terenie stanowi niewielką część całej pracy egiptologów. Wielu z nich spędza czas w zaciszu bibliotek i gabinetów studiując uzyskane z wykopalisk zabytki o wartości estetycznej oraz materiały piśmienne.
Badania nad pismem i językiem.
F. Griffith (1862-1934) i Wilhelm Spiegelberg (1870-1930) znacznie wzbogacili wiedzę na temat demotyki i hieratyki, a Adolf Erman przyczynił się do lepszego poznania wcześniejszych faz rozwoju egipskiego. Fundamentalne znaczenie miała wydana w 1927 roku przez sir Alana Gardinera, do dziś niezastąpiona, gramatyka klasycznego języka egipskiego, w której zawarto wyniki prac Gardinera i Battiscombe’a Gunna (1883-1950). W 1944 roku opublikowano rewolucyjne studium H.J. Polotsky’ego, egiptologa, który zmienił rozumienie samego języka we wszystkich okresach rozwoju. W latach 1926–1953 wydano jedenastotomowy słownik Adolfa Ermana i Hermana Grapowa, stanowi on jednak tylko początek studiów nad znaczeniem egipskich słów. Rozwiązanie wszystkich problemów językowych najprawdopodobniej nigdy nie nastąpi.
Szczegółowe studia nad tekstami prowadził Kurt Sethe (1869-1934), badacz wielce dla egiptologii zasłużony. Wniosł swój wkład do niemal wszystkich szczegółowych dziedzin, wydał też najwięcej tekstów. Współpracownik Gardinera, Jaroslav Černy (1898-1970) zasłynął między innymi jako edytor ostraków i innych tekstów kursywnych z Deir el-Medina.
Gerhard Fecht zmienił sposób postrzegania tekstów egipskich wykazując, że większość z nich napisana jest w czymś podobnym do metrum.
Badania nad sztuką.
Do rozwoju badań nad sztuką egipską niezwykle przyczynił się Heinrich Schäfer (1868-1957). Napisał on fundamentalną pracę analizującą sposób przedstawiania przedmiotów i postaci świata naturalnego.
Wszelkie dokonania pokoleń egiptologów stanowią jedynie wstęp do prac, które czekają na wykonanie.
Współczesna egiptologia jest dyscypliną akademicką uprawianą na uniwersytetach, w muzeach i instytutach archeologicznych w ponad 20 krajach. Badaniami nad językiem, historią, literaturą, religią, sztuką zajmuje się około 300 egiptologów.

</doc>
<doc id="292992" url="https://pl.wikipedia.org/wiki?curid=292992" title="Gertrude Belle Elion">
Gertrude Belle Elion



</doc>
<doc id="292993" url="https://pl.wikipedia.org/wiki?curid=292993" title="Tasikmalaya">
Tasikmalaya

Tasikmalaya – miasto w Indonezji na Jawie w prowincji Jawa Zachodnia u podnóży wulkanów Galunggung i Sawal; położone na wysokości 350 m n.p.m.; ośrodek turystyki górskiej; 271 tys. mieszkańców (2005).
Ośrodek regionu rolniczego, uprawa kauczukowca, ryżu, kukurydzy, orzeszków ziemnych; przemysł spożywczy, włókienniczy; rzemiosło (jedwabie, batiki, wikliniarstwo, papierowe parasolki); węzeł drogowy i kolejowy; uniwersytet ("Universitas Siliwangi" zał. 1978).

</doc>
<doc id="292994" url="https://pl.wikipedia.org/wiki?curid=292994" title="Gertrude B. Elion">
Gertrude B. Elion



</doc>
<doc id="292995" url="https://pl.wikipedia.org/wiki?curid=292995" title="ADD">
ADD



</doc>
<doc id="293002" url="https://pl.wikipedia.org/wiki?curid=293002" title="Flaga Tadżykistanu">
Flaga Tadżykistanu

Flaga Tadżykistanu – jeden z symboli państwowych Tadżykistanu.
Flaga została oficjalnie przyjęta 24 listopada 1992 roku w "Rozporządzeniu o fladze państwowej Republiki Tadżykistanu". Proporcje długości do szerokości wynoszą 1:2. Flaga składa się z trzech poziomych pasów: czerwonego, białego i zielonego, stosunek wymiarów wynosi 2:3:2. Na białym pasie znajduje się złota korona – główny element godła państwowego oraz siedem pięcioramiennych gwiazd.
Od 2009 roku, w rocznicę jej wprowadzenia (24 listopada), w Tadżykistanie obchodzone jest święto flagi.
Symbolika.
Zgodnie z "Rozporządzeniem o fladze państwowej Republiki Tadżykistanu" flaga tadżycka symbolizuje „nierozerwalny sojusz robotników, chłopów i intelektualistów”. Barwa czerwona jest tu symbolem pracy, barwa zielona chłopów, a biała intelektualistów. Według innej interpretacji kolor czerwony symbolizuje zjednoczenie republiki i braterstwo z innymi państwami świata, kolor biały – bawełnę oraz śnieg i lód, a zielony – doliny.
Historia.
Tadżykistan jako jedna z ostatnich byłych republik radzieckich przyjął nową flagę państwową, która zerwała z nawiązującymi do specyfiki państwa symbolami z okresu ZSRR. Zanim przyjęto nową flagę, już po uzyskaniu niepodległości, flagą państwową Tadżykistanu była nieznacznie zmodyfikowana flaga Tadżyckiej SRR, z której usunięto sierp i młot – symbol komunizmu. Ponieważ jednak symbolika tego sztandaru nadal podkreślała socjalistyczno-komunistyczne tradycje i w żaden sposób nie odnosiła się do narodu i państwa tadżyckiego, zdecydowano się na opracowanie nowego wzoru flagi. Mimo to zachowano barwy z flagi Tadżyckiej SRR.

</doc>
<doc id="293006" url="https://pl.wikipedia.org/wiki?curid=293006" title="Harpie">
Harpie



</doc>
<doc id="293007" url="https://pl.wikipedia.org/wiki?curid=293007" title="Agenor">
Agenor



</doc>
<doc id="293015" url="https://pl.wikipedia.org/wiki?curid=293015" title="Siergiej Łukianienko">
Siergiej Łukianienko



</doc>
<doc id="293021" url="https://pl.wikipedia.org/wiki?curid=293021" title="Tomasz Dunin">
Tomasz Dunin

Tomasz Dunin (ur. 21 grudnia 1687, zm. 1758), polski duchowny katolicki, jezuita.
Pochodził z Wołynia. 28 grudnia 1702 wstąpił do zakonu jezuitów. Pracował w zakonnych domach nauki w Lublinie, Lwowie i Krakowie, wykładając filozofię i teologię; pełnił funkcję rektora nowicjatu w Krakowie, rektora w Kaliszu, rektora kościoła św. Piotra w Krakowie. Od października 1743 do marca 1747 był prowincjałem polskim zakonu; przyczynił się do rozwoju szkolnictwa jezuickiego, wydając decyzję o druku podręczników. W styczniu 1756 po utworzeniu w Rzymie polskiej asystencji jezuitów został wybrany na pierwszego asystenta.

</doc>
<doc id="293026" url="https://pl.wikipedia.org/wiki?curid=293026" title="Punkt główny układu optycznego">
Punkt główny układu optycznego

Punkt główny układu optycznego – punkt, względem którego wyznaczana jest odległość ogniskowa układu optycznego. Soczewki grube oraz bardziej skomplikowane układy optyczne mają dwa punkty główne: punkt główny obrazowy oraz punkt główny przedmiotowy. W przypadku soczewek cienkich oba te punkty pokrywają się.
Położenie punktu głównego obrazowego wyznacza się w ten sposób, że znajduje się punkt P2, znajdujący się na przecięciu przedłużeń promienia równoległego do osi optycznej oraz przekształconego przez układ i przechodzącego przez punkt F2. Płaszczyzna L2 prostopadła do osi optycznej układu, przechodząca przez P2 stanowi płaszczyznę główną obrazową. Punkt G2 leżący na przecięciu tej płaszczyzny z osią optyczną stanowi szukany punkt główny.
Analogicznie punkt główny przedmiotowy wyznacza się określając położenie punktu P1, na przecięciu przedłużeń promienia wychodzącego z ogniska F1 oraz promienia równoległego do osi optycznej, będącego przekształceniem przez układ optyczny wspomnianego wcześniej promienia. Płaszczyzna L1 prostopadła do osi optycznej układu, przechodząca przez P1 stanowi płaszczyznę główną przedmiotową. Punkt G1 leżący na przecięciu tej płaszczyzny z osią optyczną stanowi szukany punkt główny.
Odległość przedmiotu od układu optycznego określa się jako jego odległość od punktu głównego przedmiotowego, a odległość obrazu od tego układu jako odległość od punktu głównego obrazowego.

</doc>
<doc id="293028" url="https://pl.wikipedia.org/wiki?curid=293028" title="Vialle z Rebmy">
Vialle z Rebmy



</doc>
<doc id="293029" url="https://pl.wikipedia.org/wiki?curid=293029" title="Płaszczyzna główna układu optycznego">
Płaszczyzna główna układu optycznego



</doc>
<doc id="293032" url="https://pl.wikipedia.org/wiki?curid=293032" title="Acid techno">
Acid techno

Acid techno – podgatunek muzyki techno, który powstał na przełomie lat 80. i 90. dzięki popularności acid house. We wczesnych latach 90. producenci zaczęli wykorzystywać cechy acid house'u w cięższych odmianach techno zamiast popularne wówczas łagodne elementy znane z Chicago house.
Do acid techno zalicza się wczesne nagrania Aphex Twin, Plastikmana oraz Dave'a Clarke'a. Producentami tego podgatunku są także m.in.: D.A.V.E. The Drummer, Chris Liberator oraz Sterling Moss.

</doc>
<doc id="293035" url="https://pl.wikipedia.org/wiki?curid=293035" title="Zjawisko Thomsona">
Zjawisko Thomsona

Zjawisko Thomsona – jedno ze zjawisk termoelektrycznych, odkryte w 1856 roku przez Williama Thomsona (lorda Kelvina). Polega na wydzielaniu się lub pochłanianiu ciepła podczas przepływu prądu elektrycznego (tzw. ciepła Thomsona) w jednorodnym przewodniku, w którym istnieje gradient temperatury. Ilość wydzielonego/pochłoniętego ciepła jest proporcjonalna do różnicy temperatury, natężenia prądu i czasu jego przepływu, a także od rodzaju przewodnika.
Zjawisko Thomsona dotyczy jedynie wydzielania i pochłaniania ciepła – nie powoduje wydzielania się sił termoelektrycznych. Jest to zjawisko dotyczące jedynie efektów cieplnych przepływu prądu elektrycznego (niezależnych od ciepła Joule’a-Lentza i o innej naturze).
Współczynnik Thomsona formula_1 jest zdefiniowany jako:

</doc>
<doc id="293036" url="https://pl.wikipedia.org/wiki?curid=293036" title="Chondry">
Chondry

Chondry (lub chondrule) – okrągłe ziarna (struktury geologiczne) z oliwinów i piroksenów rozsiane w materii meteorytu. 
Chondry powstają wówczas, kiedy skała schłodzona w kosmosie nagle zostaje rozgrzana do stanu częściowego stopnienia, do około 1550 °C. Potem musi ulec bardzo szybkiemu schłodzeniu, a wtedy roztopione materiały twardnieją, przybierając formę kulistych skupień krystalicznych.

</doc>
<doc id="293037" url="https://pl.wikipedia.org/wiki?curid=293037" title="Faeton">
Faeton



</doc>
<doc id="293039" url="https://pl.wikipedia.org/wiki?curid=293039" title="Vanessa-Mae">
Vanessa-Mae

Vanessa-Mae (), właściwie Vanessa-Mae Vanakorn Nicholson, także Vanessa Vanakorn (ur. 27 października 1978 w Singapurze) – brytyjska kompozytorka, skrzypaczka i sportsmenka. Jest wykonawczynią zarówno muzyki poważnej, jak i pop. Połączyła te style tworząc muzykę zwaną „"violin techno-acoustic fusion”". Uprawia narciarstwo alpejskie.
Życiorys.
Matka pochodzi z Singapuru, ojciec – Taj. Po rozpadzie małżeństwa, matka wyszła za Brytyjczyka – Grahama Nicholsona. Z czteroletnią Vanessą przeprowadzili się do Londynu, gdzie Vanessa otrzymała obywatelstwo brytyjskie.
Naukę muzyki rozpoczęła w 1982 roku, w wieku 4 lat, od lekcji gry na pianinie. Dwa lata później, w 1984 roku, udzielono jej pierwszych lekcji muzyki na skrzypcach. W 1989 roku dała swój pierwszy koncert symfoniczny w filharmonii z towarzyszeniem orkiestry (miała 11 lat). Pierwszą międzynarodową trasę, u boku "the London Mozart Players in Mozart Bicentenary", rozpoczęła w roku 1991 w wieku 13 lat.
Jest najmłodszą znaną solistką, która nagrała koncerty skrzypcowe Czajkowskiego i Beethovena – w wieku 13 lat.
W okresie dojrzewania zerwała z tradycyjnie graną muzyką poważną i zyskała rozgłos m.in. dzięki swojemu widowiskowemu stylowi gry. Pojawiła się w wielu muzycznych nagraniach filmowych, szokując ekstrawaganckim ubiorem. Zobaczyć ją można było m.in. w teledyskach Janet Jackson promujących jej album "The Velvet Rope".
W ogłoszonym w roku 2007 rankingu na najbogatszych muzyków poniżej trzydziestego roku życia w Wielkiej Brytanii Vanessa Mae zajęła 1. pozycję.
Uprawia narciarstwo alpejskie, w 2014 roku wywalczyła kwalifikację na igrzyska olimpijskie w Soczi jako reprezentantka Tajlandii.
Na ZIO Soczi 2014 wystąpiła w slalomie gigancie – ukończyła oba przejazdy i została sklasyfikowana na 67. miejscu z łącznym czasem 3:26,97 i stratą +50.10 do zwyciężczyni, Słowenki Tiny Maze. Jednak w niespełna pół roku po igrzyskach wyszło na jaw, że start w olimpijskich zawodach skrzypaczka zapewniła sobie dzięki manipulacji, bo wyniki zawodów w słoweńskim ośrodku Krvavec dające Mae kwalifikację na tę imprezę zostały sfałszowane. Lokalni sędziowie odpowiedzialni za to oszustwo zostali zawieszeni w obowiązkach, a o całej sprawie została poinformowana policja. 11 listopada 2014 Międzynarodowa Federacja Narciarska poinformowała o zawieszeniu Mae na cztery lata w związku ze sfałszowaniem wyników wyścigu kwalifikacyjnego.
W 2015 roku Mae została oczyszczona z zarzutów przez Międzynarodowy Trybunał Arbitrażowy ds. Sportu (CAS) w Lozannie. CAS potwierdził, że podczas zawodów w Słowenii, gdzie Mae wywalczyła prawo startu w Soczi, doszło do wielu nieprawidłowości, ale sama zawodniczka nie miała na to żadnego wpływu.

</doc>
<doc id="293040" url="https://pl.wikipedia.org/wiki?curid=293040" title="Les Chants Magnetique">
Les Chants Magnetique



</doc>
<doc id="293051" url="https://pl.wikipedia.org/wiki?curid=293051" title="Brian Warner">
Brian Warner



</doc>
<doc id="293053" url="https://pl.wikipedia.org/wiki?curid=293053" title="Jeordie Osborne White">
Jeordie Osborne White



</doc>
<doc id="293054" url="https://pl.wikipedia.org/wiki?curid=293054" title="Young Buck">
Young Buck

Young Buck, właściwie David Darnell Brown (ur. 15 marca 1981 w Nashville, Tennessee) – raper, członek hip-hopowej grupy Ten-A-Key Boys. Członek składu G-Unit.
Życiorys.
Przed dołączeniem do G-Unit Young Buck był dealerem narkotyków w swoim rodzinnym mieście. W 2001 roku został dwukrotnie postrzelony w swoim domu, przez nieznanego gangstera z broni palnej. Został postrzelony w prawe ramię (które prawie stracił) oraz w tylną część lewego uda. Odczekał 45 minut zanim wezwał karetkę aby schować wszystkie nielegalne rzeczy w swoim domu. Doznał przez to dużego ubytku krwi. Wiele osób podaje jego przynależność do gangu Crips jednak sam raper tego nie potwierdza. Zarabiał w ten sposób na życie, lecz ciągle próbował swoich sił w muzyce. W 2000 r. razem z przyjacielem D-Tay'em podpisał kontrakt z wytwórnią Next Level i wydał album Thuggin' Til The End.
Young Buck zerwał ten kontrakt, gdyż nie był z niego zadowolony, a podpisał inny z ex-Cash Money Records i dołączył do rapera Juvenile i jego grupy UTP. Buck towarzyszył mu podczas trasy koncertowej, a podczas jednej z takich podróży do Nowego Jorku poznał Lloyda Banksa, Tony'ego Yayo i 50 Centa. Zaprezentował im swój freestyle, który zrobił na nich tak wielkie wrażenie, że od razu podpisał z nimi kontrakt i dołączył do wytwórni G-Unit. Zaczął od gościnnego występu na albumie 50 Centa Get Rich or Die Tryin' w piosence Bloodhound.
Young Buck reprezentuje styl „Southern hip-hop” – używa w swoich piosenkach południowego slangu, rapując przy tym przeważnie do ciężkich i mrocznych bitów. 
Jego pierwszy solowy album „Straight Outta Cashville” – odwołanie do znanego albumu N.W.A Straight Outta Compton był wydany 27 sierpnia 2004. Album ten zawierał takie single jak „Let Me In”, „Shorty Wanna Ride” i „Look At Me Now” nagrany z Konem Artistem z D12.
W ostatnim czasie Young Buck zainicjował działalność nowej gałęzi wytwórni Aftermath/Shady/G-Unit Records którą nazwał Cashville Records. Do tej pory przyjął do niej D-Taya, Lil' Scrappy'ego, Lil' Murder'a, C-Bo, All Star'a oraz Hi-C'a i Outlawz. Ma też własną linię odzieżową Dawid Brown Clothing.
W 2008 roku został wyrzucony z G-Unit, powodem były sprzeczki z 50 Centem o pieniądze.
Konflikt między Young Buckiem a 50 Centem zaowocował dissem Young Bucka pt. „Taped Conversation”, w którym znieważa Centa. W obronie szefa G-Unit stanął Spider Loc, który wydał dwa dissy pod adresem Young Bucka pt. „Lean on Me” i „Geez Like They Used 2”.
Po stronie Bucka opowiedział się Game wydając „Taped Conversation”, gdzie wspiera Bucka i stwierdza, że wyrzucenie Bucka to największy błąd od czasu, gdy jego samego (Game'a) „50” wyrzucił z G-Unit. Po wyrzuceniu z zespołu Buck był często widziany z Game'm i nawet wystąpił w epizodzie teledysku Game'a pt. „My life”.
Data nowego albumu pt. „The Rehab” została wyznaczona na 6 lipca 2010 roku, jednak premiera została przeniesiona na 7 września tego samego roku.
W 2014 po zjednoczeniu G-Unit na Hot97 Summer Jam, po 6 latach nieobecności, powrócił do składu.

</doc>
<doc id="293055" url="https://pl.wikipedia.org/wiki?curid=293055" title="Pseudonim artystyczny">
Pseudonim artystyczny

Pseudonim artystyczny (alias – inaczej zwany, znany jako, "vel" – łac. albo, czyli; fr. "nom de plume", ang. "pen name" – pseudonim literacki, "stage name" – pseudonim sceniczny) – stosowany zwykle przez osoby publiczne przy okazji publicznych występów czy też przy podpisywaniu dzieł takich jak książki, obrazy i rzeźby czy utwory muzyczne. Pseudonim artystyczny może być zarówno indywidualny (np. Bolesław Prus, pseudonim jednoznacznie identyfikujący Aleksandra Głowackiego), jak i zbiorowy, kiedy z jednego pseudonimu korzysta wiele osób.
Czasami pod pseudonimem zbiorowym publikuje grupa osób współpracujących nad jednym dziełem (np. jak w przypadku książki Q. Taniec śmierci opublikowanej pod pseudonimem Luther Blisset), czasem zaś pseudonim ma swoją „osobowość”, która wykorzystywana jest przez osoby ze sobą niepowiązane (np. dr J.P. Zajączkowski).
W literaturze.
Amerykańska pisarka Catherine Nichols ujawniła w artykule z kwietnia 2015, że w ramach eksperymentu wysłała manuskrypt swojej powieści do wydawców, posługując się męskim pseudonimem. Zainspirowały ją wyniki badania reakcji na podania o pracę, zależnie od tego czy nazwiska kandydatów brzmiały męsko czy kobieco, oraz jaką narodowość sugerowały. Na kobiecy pseudonim odpowiedziało tylko dwóch z 50 wydawców, do których wysłała manuskrypt. Siedemnastu z 50 wydawców odpowiedziało pozytywnie na ten sam tekst wysłany pod pseudonimem męskim. Męskimi pseudonimami posługiwały się m.in. siostry Brontë. Pseudonim Charlotte to "Currer," Emily to "Ellis," natomiast Anne Brontë używała pseudonimu "Acton Bell". Pseudonimy były tak wybrane, aby inicjały zgadzały się z inicjałami autorek.
Dodatkowe znaczenie miało używanie pseudonimu "Piotr Włast" przez Marię Komornicką. Kwestionowała tym samym własną tożsamość płciową, nosząc męskie stroje, paląc fajkę i rezygnując z damskiej sukni. Uczyniło z niej to w przyszłości jeden z tematów dla badaczy teorii queer. Zdarza się, że pseudonim jest używany przez lata, a nawet dekady, bez ujawnienia prawdziwej tożsamości osoby, która się za nim kryje – przykładem jest Elena Ferrante. Zdarza się, że pod pseudonimem kryje się więcej niż jeden autor – jak w przypadku Maryli Szymiczkowej, stworzonej przez pisarza Jacka Dehnela wraz z jego partnerem Piotrem Tarczyńskim.
Przyczyny stosowania pseudonimów artystycznych.
Pseudonim artystyczny stosuje się z różnych względów:

</doc>
<doc id="293060" url="https://pl.wikipedia.org/wiki?curid=293060" title="Bim-Bom">
Bim-Bom

Bim-Bom ("teatrzyk Bim-Bom") – gdański teatr studencki, działający w latach 1954-1960. Od 1957 r. rezydował w historycznym budynku przy ul. Wały Jagiellońskie 1, będącym w l. 1957-1995 siedzibą Klubu Studentów Wybrzeża „Żak” (od listopada 2000 r. mieści się w nim Nowy Ratusz - siedziba Rady Miasta Gdańska).
Historia.
Bim-Bom powstał jesienią 1954, kiedy młody aktor Teatru Wybrzeże Zbigniew Cybulski objął opiekę artystyczną nad grupą studentów Politechniki Gdańskiej. Ich pierwszy spektakl, określany później jako „zerowy program Bim-Bomu”, był wystawiony jesienią 1954 w stołówce Politechniki Gdańskiej przy ul. Siedlickiej 4 (obecnie klub „Kwadratowa”). Pod koniec tego roku do grupy dołączyli studenci Wyższej Szkoły Sztuk Plastycznych z Wowo Bielickim i Jackiem Fedorowiczem oraz grupa z Wyższej Szkoły Ekonomicznej w Sopocie, której przewodził Bogumił Kobiela.
Już jako międzyuczelniany teatr Bim-Bom wystawił swój pierwszy program „Ahaa”, którego premiera na scenie Teatru Lalek „Miniatura” we Wrzeszczu odbyła się 2 maja 1955. Na tej samej scenie miała miejsce premiera drugiego, uchodzącego za najlepszy w dorobku Bim-Bomu, programu „Radość poważna” (w reżyserii Z. Cybulskiego i B. Kobieli) 16 marca 1956 (w dniu pogrzebu Bolesława Bieruta).
Twórczość Bim-Bomu idealnie pasowała do atmosfery „odwilży” i prędko została uznana za rodzaj artystycznego manifestu pokolenia.
W kolejnych latach powstały spektakle „Toast” (1957) i „Coś by trzeba” (1959). Po raz ostatni Bim-Bom wystąpił w maju 1960 w Brukseli, choć wspominane są również późniejsze, okazjonalne występy na wiedeńskim Światowym Festiwalu Młodzieży (26 lipca-4 sierpnia 1960).

</doc>
<doc id="293061" url="https://pl.wikipedia.org/wiki?curid=293061" title="Orędzie biskupów polskich do biskupów niemieckich">
Orędzie biskupów polskich do biskupów niemieckich

List biskupów polskich do niemieckich z 1965, nazywany później orędziem, uważany jest za jeden z najważniejszych etapów pojednania polsko-niemieckiego po II wojnie światowej. Z listu pochodzi cytat: "...przebaczamy i prosimy o wybaczenie" [dosłownie: "udzielamy wybaczenia i prosimy o nie"]. List był niejako odpowiedzią na wystosowane 1 października 1965 r. Memorandum Wschodnie.
18 listopada 1965 podczas obrad II soboru watykańskiego orędzie podpisało 34 polskich biskupów, m.in. kardynał Stefan Wyszyński i Karol Wojtyła. Autorem i inicjatorem listu był przyszły arcybiskup wrocławski Bolesław Kominek. List był konsultowany z polskimi i niemieckimi biskupami oraz niemieckimi intelektualistami.
Pretekstem były pielgrzymki, jakie w połowie lat 60. odbywali niemieccy chrześcijanie do miejsc zbrodni niemieckich w Polsce oraz tzw. memorandum z Tybingi z 1961 r. Niemieccy ewangelicy wzywali w nim polityków do zaprzestania zabiegów o rewizję polsko-niemieckiej granicy. 1 października 1965 zachodnioniemiecki Ewangelicki Kościół Niemiec ogłosił Memorandum Wschodnie, w którym zaapelował o pojednanie, a także o uznanie granic na Odrze i Nysie.
W liście, napisanym po niemiecku przez abp. Kominka, streszczono polskie dzieje, podkreślając ciemne i jasne strony polsko-niemieckich stosunków. Stwierdzono, że niemieckie, hitlerowskie siły okupacyjne dopuściły się straszliwych zbrodni (choć ich nie wyszczególniono), zaznaczając, iż represjami niemieckimi byli dotknięci również Polacy, Przypomniano, że miliony Niemców ucierpiały wskutek powojennych wysiedleń, w wyniku których niektórzy z nich zginęli. Wspomniano również o granicy na Odrze i Nysie jako o skutku wojny. Polscy biskupi zapraszali biskupów niemieckich na obchody tysiąclecia chrztu Polski. Najsłynniejsze zdanie listu brzmi: "W tym jak najbardziej chrześcijańskim, ale i bardzo ludzkim duchu wyciągamy do Was, siedzących tu na ławach kończącego się Soboru, nasze ręce oraz udzielamy wybaczenia i prosimy o nie".
Odpowiedź (nadesłaną 5 grudnia) podpisało 41 biskupów z RFN i NRD. Niemieccy biskupi przyjęli zaproszenie na polskie uroczystości, unikali jednak jasnego określenia stanowiska w kwestii granicy na Odrze i Nysie.
List polskich biskupów bardzo negatywnie oceniły władze PRL. Komitet Centralny PZPR uznał, że biskupi sfałszowali historię, że orędzie służyło interesom niemieckim, a jego sygnatariusze dopuścili się zdrady. Władze uważały za niedopuszczalne wypowiadanie się biskupów w sprawach dotyczących całego polskiego społeczeństwa i rozpętały kampanię propagandową przeciwko autorom listu. Publikowano artykuły w prasie, broszury i książki, odbyła się masowa akcja odczytów i wieców protestacyjnych w zakładach pracy. Władze przeprowadzały też rozmowy z księżmi na temat orędzia, odbyło je 70% proboszczów. Oceny księży były podzielone.
Sprawa listu biskupów wpisywała się również w nasilający się w połowie lat sześćdziesiątych konflikt między władzami PRL a Kościołem, którego kulminacją było zorganizowanie przez władze oficjalnych obchodów Tysiąclecia Państwa Polskiego. konkurencyjnych wobec kościelnych obchodów Tysiąclecia Chrztu Polski. Władze wykorzystywały sprawę listu dla dezawuowania obrazu Kościoła w oczach społeczeństwa.
W 40. rocznicę tego wydarzenia, które – jak się później okazało – otworzyło drogę do następnych porozumień międzynarodowych, na wrocławskiej wyspie Piasek postawiono pomnik metropolity wrocławskiego Bolesława Kominka ze wspomnianym cytatem u jego stóp.
O znaczeniu orędzia dla stosunków polsko-niemieckich wypowiedzieli się z okazji jego 50. rocznicy we wspólnym stanowisku dnia 22 listopada 2015 prezydent Niemiec Joachim Gauck i prezydent RP Andrzej Duda.

</doc>
<doc id="293063" url="https://pl.wikipedia.org/wiki?curid=293063" title="I Liceum Ogólnokształcące im. Antoniego Osuchowskiego w Cieszynie">
I Liceum Ogólnokształcące im. Antoniego Osuchowskiego w Cieszynie

I Liceum Ogólnokształcące im. Antoniego Osuchowskiego w Cieszynie – jedna z najstarszych na Śląsku polska publiczna szkoła ponadpodstawowa o charakterze świeckim.
Historia.
Szkoła powstała z inicjatywy Macierzy Szkolnej dla Księstwa Cieszyńskiego (powstałej w 1885) jako szkoła prywatna. W 1895 przybyła do Wiednia deputacja włościan śląskich, która została poprowadzona przez dr. Włodzimiera Lewickiego do ministra oświaty Edwarda Rittnera, co zakończyło się powodzeniem i 10 października tego roku otwarto Pierwsze Gimnazjum Polskie w Cieszynie. Jej siedziba mieściła się w gmachu przy dzisiejszej ul. Stalmacha. Pierwsza matura miała miejsce w 1903 roku, którą zaliczyć poprawnie udało się dziewiętnastu osobom. 1 września tego samego roku gimnazjum przekształciło się w szkołę państwową. Na przełomie wieków uczelnię wspierali polscy donatorzy w tym m.in. filantrop, pionier spawalnictwa, wynalazca metody spawania łukowego oraz zgrzewania oporowego inżynier Stanisław Olszewski.
Po I wojnie światowej szkołę przeniesiono do budynku przy pl. Słowackiego (dawna siedziba sztabu armii austriackiej). Szkoła weszła pod opiekę polskiej Komisji Szkolnej. W 1919 roku uczniowie masowo wstępowali do wojska polskiego z powodu wkroczenia wojsk czeskich do Śląska Cieszyńskiego, skutkiem tego klasy od trzeciej do ósmej zostały zlikwidowane na następnych kilka lat. Po zażegnaniu konfliktu sytuacja w szkole ustabilizowała się. 16 stycznia 1929 szkoła została podzielona na dwie części (tradycję jednej z nich kontynuuje dziś II Liceum Ogólnokształcące im. Mikołaja Kopernika w Cieszynie). W 1938 po odzyskaniu przez Polskę Zaolzia przeniesiono je do zachodniej części miasta.
W trakcie II wojny światowej budynki szkolne zajęło niemieckie "Towarzystwo Górniczo-Hutnicze". Po zakończeniu działań wojennych, w czasie przygotowań do obchodów 50-lecia istnienia szkoły, uczniowie nadrabiali zaległości w nauce uczestnicząc w organizowanych przez szkołę kursach przygotowawczych. Mimo tego obchody te zorganizowane zostały dopiero w 1946 roku. W 1948 powstała tzw. "jedenastolatka" z połączenia szkoły podstawowej i średniej. Stan ten trwał przez następne cztery lata, aby potem wydzielić klasy od pierwszej do siódmej i przenieść je do budynku na pobliskim pl. Wolności (dzisiejsza SP 4). Reszta klas utworzyła Liceum Ogólnokształcące męskie. W 1953 połączono wszystkie powyższe szkoły w jeden organizm, któremu w 1958 roku przywrócono patronat Antoniego Osuchowskiego. Z powodu reformy szkolnej w 1965 roku szkoła ponownie została podzielona, tym razem na: Liceum Ogólnokształcące im. A. Osuchowskiego w Cieszynie oraz Szkołę Podstawową nr 1 im. A. Osuchowskiego w Cieszynie. Ten pierwszy został połączony w 1979 z Liceum Medycznym w Cieszynie tworząc Zespół Szkół im. A. Osuchowskiego w Cieszynie. W 1989 powstała filia szkoły w Skoczowie, która usamodzielniła się w 1992 roku.

</doc>
<doc id="293064" url="https://pl.wikipedia.org/wiki?curid=293064" title="Pamięć statyczna">
Pamięć statyczna

SRAM (ang. "Static Random Access Memory"), statyczna pamięć o dostępie swobodnym – typ pamięci półprzewodnikowej stosowanej w komputerach, służy jako pamięć buforująca między pamięcią operacyjną i procesorem.
Słowo „statyczna” oznacza, że pamięć SRAM przechowuje dane tak długo, jak długo włączone jest zasilanie, w odróżnieniu od pamięci dynamicznej (DRAM), która wymaga okresowego odświeżania.
Każdy bit przechowywany jest w pamięci SRAM w układzie zbudowanym z czterech tranzystorów, które tworzą przerzutnik, oraz z dwóch tranzystorów sterujących. Taka struktura umożliwia znacznie szybsze odczytanie bitu niż w pamięci typu DRAM, oraz w przeciwieństwie do pamięci DRAM nie wymaga odświeżania.
Pamięci SRAM wykorzystywane są w szybkich pamięciach podręcznych cache, gdyż nie wymagają one dużych pojemności (gęstość danych w SRAM jest 4 razy mniejsza niż w DRAM), ale prędkość dostępu jest około 7 razy szybsza od DRAM (1 cykl SRAM wynosi około 10 ns, natomiast w DRAM około 70 ns). Szybkość ta dotyczy dostępu swobodnego (czyli kolejne odczytywane dane są ulokowane pod różnymi adresami), w przypadku odczytu danych z sąsiednich komórek adresowych szybkość pamięci SRAM i DRAM jest jednak porównywalna.

</doc>
<doc id="293066" url="https://pl.wikipedia.org/wiki?curid=293066" title="SRAM (przedsiębiorstwo)">
SRAM (przedsiębiorstwo)

SRAM – amerykańskie przedsiębiorstwo produkujące osprzęt rowerowy, pod względem wielkości druga na świecie, zaraz po Shimano. Powstała w 1987 roku w Chicago, USA, a nazwa wzięła się od imion założycieli: Scott, Ray i Sam.
Historia.
W początkowym okresie firma SRAM produkowała manetki obrotowe Grip Shift i kierownice CAT-1 do rowerów szosowych, później także przerzutki w systemie ESP i kompozytowe klamki hamulcowe. SRAM stopniowo poszerzał wachlarz osprzętu przejmując następujące firmy rowerowe: Sachs (łańcuchy, kasety, przekładnie planetarne) w 1997 roku, Rock Shox (widelce amortyzowane) w 2002, Avid (hamulce) w 2004, Truvativ (mechanizmy korbowe, suporty, kierownice, wsporniki) w 2005, Zipp Speed Weaponry (koła szosowe, kierownice, mostki, sztyce podsiodłowe) w 2007 oraz Quarq w 2011. Oferta producenta obejmuje obecnie niemal kompletny zestaw części do rowerów górskich we wszystkich kategoriach cenowych oraz niektóre elementy rowerów szosowych i miejskich. W 2007 roku firma wprowadziła na rynek osprzęt szosowy z klamkomanetkami wykonanymi z kompozytów (grupa Force) o alternatywnym sposobie działania w stosunku do innych dostępnych na rynku klamkomanetek (technologia "Double Tap"), polegającym na jednokierunkowym ruchu dźwigni przerzutki. Głębsze naciśnięcie powoduje zmianę biegu na niższy, płytsze – na wyższy.
W roku 2005 korporacja SRAM miała fabryki w USA, Meksyku, Holandii, Niemczech, Irlandii i na Tajwanie. Główna siedziba znajdowała się w Chicago, pozostałe biura w Amersfoort (Holandia) i Taizhong (Tajwan).
Na osprzęcie firmy SRAM startują lub startowali, m.in. Fabian Cancellara, Alberto Contador, Thor Hushovd, Brian Lopes, Tyler Hamilton, Roland Green, John Tomac, Anne-Caroline Chausson, Miguel Martinez, Bart Brentjens, Alison Sydor, Thomas Frischknecht oraz Mark Cavendish.

</doc>
<doc id="293067" url="https://pl.wikipedia.org/wiki?curid=293067" title="Thomas Müntzer">
Thomas Müntzer

Thomas Müntzer, także Münzer (ur. w 1489 lub 1490 w Stolberg, zm. 27 maja 1525 w Mühlhausen) – anabaptysta, teolog ewangelicki, jeden z pierwszych przywódców reformacji protestanckiej. Początkowo zwolennik inicjatora reformacji Marcina Lutra, następnie w opozycji do niego. Ideolog i przywódca wojny chłopskiej w Niemczech. Żonaty z Ottilią von Gersen, miał z nią dwóch synów. 
Thomas Müntzer krytykował istniejący ustrój i wzywał do walki z orężem w ręku o realizację „Królestwa Bożego” na ziemi, które pojmował jako bezklasowe społeczeństwo oparte na wspólnocie dóbr (komunizm chrześcijański). Przez Karola Marksa nazywany prekursorem komunizmu.
Życiorys.
Thomas Müntzer pochodził z mieszczańskiej rodziny. Immatrykulował się na uniwersytecie w Lipsku, potem studiował we Frankfurcie nad Odrą jednocześnie pracując jako nauczyciel. W 1513 został wyświęcony na księdza i skierowany do kościoła świętego Michała w Brunszwiku. Ponadto uczył w małej prywatnej szkole dla zamożnych synów chłopów. Po studiach teologicznych został duchownym wiążąc się z reformacją. Od 1520 predykant (kaznodzieja protestancki) w Zwickau gdzie został jednym z „proroków” ("Pięć darów służby") – prowadził działalność kaznodziejską nie tylko w Zwickau ale także w całej Saksonii. W 1521 przebywał w Pradze, gdzie wygłaszał kazania w Kaplicy Betlejemskiej i Kościele Najświętszej Marii Panny przed Tynem oraz napisał manifest praski. Od 1523 działał w Allstedt głosząc kazania w kościele świętego Jana, przystąpił do reformy liturgii, napisał porządek nabożeństwa i traktat o urzędzie kościelnym. Stworzył w tajemnicy militarną organizację, która 24 marca 1524 zniszczyła małą kaplicę w wiosce Mallerbach koło Allstedt, prawdopodobnie z powodu różnic w poglądach między księdzem z Mallerbach a samym Müntzerem. 
W 1524 zerwał z Lutrem po czym propagował swoje poglądy między innymi w Turyngii, Alzacji i Szwajcarii. Pod wpływem Müntzera na przełomie 1524 i 1525 powstał pierwszy program powstańców chłopskich, zwany "Artikelbrief". W kwietniu 1525 stanął na czele powstania chłopskiego w Turyngii. 15 maja dowodził powstańcami w bitwie pod Frankenhausen, która zakończyła się totalną klęską chłopów. Müntzerowi udało się uciec z pola bitwy na strych w mieście, gdzie został wykryty symulując chorobę psychiczną. Został poddany torturom, osądzony i uznany za heretyka a następnie przetransportowany do Mühlhausen i ścięty mieczem. Ciężarna żona Müntzera została zgwałcona przez żołnierza wojsk saksońskich. Pozostawiono ją przy życiu, jej dalszy los oraz jej synów nie jest znany.
Upamiętnienie.
Na miejscu ostatniej bitwy Thomasa Müntzera koło Bad Frankenhausen/Kyffhäuser władze Niemieckiej Republiki Demokratycznej wzniosły w latach 1976–1987 muzeum w kształcie rotundy (Panorama Museum), mieszczące panoramę bitwy, namalowaną przez profesora Wernera Tübkego.
Thomas Müntzer jest jedną z postaci historycznych występujących w powieści "Q. Taniec śmierci" autorstwa Luthera Blissetta (pseudonim zbiorowy) i "Cywilizacje" autorstwa Laurent Binet oraz głównym bohaterem wschodnioniemieckich filmów "Thomas Müntzer" (1956) i "Ich, Thomas Müntzer, Sichel Gottes" (1989).
Wizerunek Thomasa Müntzera widniał na awersie banknotu o nominale 5 marek NRD.

</doc>
<doc id="293068" url="https://pl.wikipedia.org/wiki?curid=293068" title="Terra Australis">
Terra Australis

Terra Australis (dokładniej "Terra Australis Incognita", łac. „Nieznany Południowy Ląd”) – legendarny kontynent wymyślony przez rzymskiego kartografa Pomponiusza Melę.
Terrę Australis umieścił na swojej mapie Klaudiusz Ptolemeusz. Marco Polo twierdził, że widział południowy ląd (nazwany Locac), obfitujący w złoto, dzikie zwierzęta, słonie i bałwochwalców. Renesansowi kartografowie umieszczali Locac daleko na południu.
Kwestia Terra Australis została ostatecznie rozwiązana przez Jamesa Cooka. W jego pierwszej podróży okrążył Nową Zelandię (1770) pokazując, że nie może to być część większego kontynentu. Na drugiej wyprawie okrążył glob podróżując po wysokich szerokościach geograficznych południowych przekraczając miejscami koło podbiegunowe (1773–1774). Nie mogąc przekroczyć antarktycznego kręgu polarnego Cook stwierdził, że Ląd Południowy nie istnieje. Błędna opinia zatrzymała poszukiwania południowego kontynentu na okres pięćdziesięciu lat.

</doc>
<doc id="293077" url="https://pl.wikipedia.org/wiki?curid=293077" title="Hr. Ms. Jacob van Heemskerck (1939)">
Hr. Ms. Jacob van Heemskerck (1939)

Hr.Ms. Jacob van Heemskerck – holenderski lekki krążownik przeciwlotniczy z okresu II wojny światowej, zmodyfikowany okręt typu "Tromp", w służbie w latach 1940-1951.
Historia powstania.
"Jacob van Heemskerck" był zamówiony i budowany jako drugi lekki krążownik typu "Tromp", zarazem piąty krążownik międzywojennej holenderskiej floty. Główną przyczyną rozwijania przez Holandię klasy krążowników była potrzeba ochrony rozległych kolonii w Indiach Holenderskich (obecnej Indonezji), wobec ekspansywnej polityki Japonii. Okręty typu "Tromp" były projektowane jako małe krążowniki lekkie, o względnie dużej szybkości, artylerii typowej dla krążowników, chociaż mało liczebnej (6 dział 150 mm) i jedynie lekkim opancerzeniu, przeznaczone w pierwszym rzędzie do zwalczania japońskich wielkich niszczycieli, jako przewodniki flotylli własnych niszczycieli.
Pierwszy okręt, "Tromp", został ukończony zgodnie z projektem i wszedł do służby w 1938. Drugi bliźniaczy krążownik "Jacob van Heemskerck" nie został jednak ukończony przed atakiem Niemiec na Holandię, po czym został ewakuowany do Anglii i tam, z powodu braku elementów do nietypowego systemu kierowania ogniem dział 150 mm, został ukończony z odmiennym zestawem uzbrojenia jako krążownik przeciwlotniczy, różniąc się zasadniczo od pierwotnego projektu i nominalnie bliźniaczego "Trompa". W efekcie powstał dość udany okręt obrony przeciwlotniczej, średnich rozmiarów. Był jednak mniejszy od innych krążowników przeciwlotniczych i miał od nich słabszy pancerz.
Opis.
Główne uzbrojenie "Jacoba van Heemskerck" stanowiło 10 brytyjskich dział uniwersalnych 102 mm Mk. XVI* na typowych dwudziałowych podstawach Mk.XIX osłoniętych lekkimi maskami przeciwodłamkowymi (przypominającymi otwarte od tyłu wieże). Dwa stanowiska umieszczono w dwóch poziomach na dziobie, a jedno na rufie, w miejscach wież dział 150 mm, ponadto dwa stanowiska umieszczono obok siebie na śródokręciu, na obu burtach (w miejscach pierwotnie przewidzianych na wyrzutnie torpedowe, lecz o jeden pokład wyżej). Zmianie uległo też lekkie uzbrojenie przeciwlotnicze, zrezygnowano z wyrzutni torped i wodnosamolotu. Zmieniła się nieco architektura okrętu i nadbudówki dziobowej (miejsce uskoku burt uległo przesunięciu w kierunku rufy, na ok. 2/3 długości okrętu). Na próbach osiągnął moc maksymalną siłowni 60.000 KM i znaczną prędkość 34,5 w.
Służba.
Położenie stępki miało miejsce 31 października 1938 w stoczni Nederlandsche Sheepsbouw Maatschappij w Amsterdamie, wodowanie 16 września 1939. "Jacob van Heemskerck" był trzecim okrętem o tej nazwie po XIX-wiecznym szkunerze i pancerniku przybrzeżnym z 1906, którego nazwę w związku z budową krążownika zmieniono na "Ijmuiden". W związku z wybuchem II wojny światowej prace nad okrętem przyspieszono, lecz nie został on wykończony ani wyposażony w system kierowania ogniem artylerii przed atakiem Niemiec na Holandię. 10 maja 1940 pospiesznie wcielono nieukończony okręt do służby, a 11 maja ewakuowano o własnych siłach do Wielkiej Brytanii, wraz z krążownikiem "Sumatra". Jego zdolne do akcji uzbrojenie składało się wówczas jedynie z 6 działek 20 mm Hispano-Suiza. Wciąż nie w pełni uzbrojony, brał w czerwcu udział w konwoju osłaniającym "Sumatrę", transportującą do Kanady członków holenderskiej rodziny królewskiej – księżniczkę Julianę z córkami. Po powrocie do Anglii, od lipca do października 1940, przechodził prace wykończeniowe w stoczni w Portsmouth, po których stał się krążownikiem przeciwlotniczym.
17 lutego 1941 "Jacob van Heemskerck" został ukończony i wszedł na nowo do służby, otrzymując także nowy radarowy system kierowania ogniem. Okręt brał następnie udział w eskortowaniu konwojów na Atlantyku i wodach wokół Wielkiej Brytanii. Do grudnia 1941 bazował w Belfaście, pełniąc służbę konwojową. Po przystąpieniu Japonii do wojny "Jakob van Heemskerck" został 12 stycznia 1942 skierowany do Azji południowo-wschodniej, w celu dołączenia do znajdujących się już tam holenderskich okrętów, stanowiących trzon sił ABDA, broniących Holenderskich Indii Wschodnich. Zanim tam dotarł, Japończycy rozgromili siły alianckie i zajęli ten obszar, więc w marcu 1942 okręt dołączył do składu brytyjskiej Floty Wschodniej na Cejlonie, zaliczony do sił Force B (wraz z niszczycielem "Isaac Sweers"). Wraz z głównymi siłami floty, "Jacob van Heemskerck" uniknął japońskiego ataku na Cejlon i brał udział w kilkudniowych bezskutecznych poszukiwaniach wroga 5-7 kwietnia 1942. 9 kwietnia wszedł w skład Force A, a następnie został przebazowany do ochrony żeglugi w zachodniej części Oceanu Indyjskiego. We wrześniu wspierał desant aliancki na Madagaskarze, a w październiku wszedł w skład amerykańskiej 7 floty, po czym głównie eskortował konwoje na Oceanie Indyjskim i wodach Australii. 28 listopada 1942 razem z australijskim krążownikiem HMAS "Adelaide" przechwycił niemiecki łamacz blokady "Ramses" (7983 BRT), który uległ następnie samozatopieniu. W lutym 1943 uczestniczył (razem z "Trompem") w osłonie dużej operacji konwojowej "Pamphlet", polegającej na transporcie australijskiej 9. Dywizji Piechoty do Sydney. Podczas remontu w marcu-kwietniu 1943 w Sydney zmodernizowano wyposażenie radarowe krążownika.
W grudniu 1943 "Jacob van Heemskerck" został przeniesiony na Morze Śródziemne, gdzie służył w osłonie konwojów do czerwca 1944, bazując w Gibraltarze. 20 kwietnia 1944 uczestniczył w odpieraniu ataków lotnictwa i okrętów podwodnych na konwój UGS-38, szczęśliwie unikając trafienia torpedami. Od czerwca 1944 do lipca 1945 był remontowany w Anglii i już nie uczestniczył w działaniach bojowych. Po wojnie powrócił do Holandii, będąc pierwszym holenderskim okrętem, który 26 lipca 1945 wszedł do holenderskiego portu (w Amsterdamie).
We wrześniu 1945 został skierowany (z niszczycielem "Van Galen") do Holenderskich Indii Wschodnich, gdzie trwało powstanie wyzwoleńcze przeciw władzy holenderskiej. Na wodach Indonezji pełnił służbę do 22 lipca 1946, kiedy wyruszył w drogę powrotną do Holandii. Od 24 czerwca 1947 służył jako szkolny okręt artyleryjski. Między 2 stycznia a 4 maja 1950 odwiedził z lotniskowcem "Karel Doorman" (z księciem Bernardem na pokładzie) i fregatą "Johan Maurits van Nassau" Antyle i Amerykę Południową. W listopadzie 1950 z niszczycielem "Tjerk Hiddes" i szkolnym okrętem artyleryjskim "Marnix" (dawny ORP "Garland") zawiózł królową Wilhelminę do Wielkiej Brytanii. Już 12 marca 1951 został jednak wycofany z aktywnej służby, po czym do 1957 służył jako hulk koszarowy we Vlissingen, od października 1954 pozbawiony napędu. Od września 1957 służył jako hulk w Schiedam, a od listopada 1959 jako siedziba dowódcy Floty Rezerwowej i od 1963 ponownie służył jako hulk we Vlissingen. Wycofany ze służby 20 listopada 1969, został skreślony z listy floty 27 lutego 1970 i następnie 23 czerwca 1970 sprzedany na złom, a w lipcu odsprzedany na złom do Hiszpanii.
Podczas wojny nosił znak taktyczny: D20, po wojnie: KL1 (1946), KV-1 (1947}, C803 (1950), A879 (1955).

</doc>
<doc id="293082" url="https://pl.wikipedia.org/wiki?curid=293082" title="Cilacap">
Cilacap

Cilacap ("Tjilatjap") – miasto w Indonezji na Jawie nad Oceanem Indyjskim w prowincji Jawa Środkowa. W 2010 roku zamieszkiwane było przez 214 tys. osób.
Cilacap jest najważniejszym portem morskim na południowym wybrzeżu Jawy (wyspa "Nusa Kambagan" jest naturalnym falochronem). Odbywa się tu wywóz cukru trzcinowego, kawy, kopry, kauczuku, herbaty i manioku. W mieście znajduje się m.in. rafineria ropy naftowej oraz infrastruktura przemysłu spożywczego, włókienniczego. Miasto jest ważnym węzłem drogowym i kolejowym.

</doc>
<doc id="293084" url="https://pl.wikipedia.org/wiki?curid=293084" title="Fischland-Darß-Zingst">
Fischland-Darß-Zingst

Fischland-Darß-Zingst – półwysep na Morzu Bałtyckim na wybrzeżu Meklemburgii-Pomorza Przedniego rozciągający się na długości około 45 km pomiędzy miastami Rostock i Stralsund. Półwysep znajduje się w powiecie Vorpommern-Rügen.
Półwysep formują trzy części, z zachodu na wschód "Fischland", "Darß" i "Zingst". W przeszłości te trzy części były wyspami, ale w wyniku działalności człowieka połączone zostały w jedną całość. Najpierw ze stałym lądem połączona została wyspa Fischland – w 1395 zasypano cieśninę zwaną Permin, leżący dalej na północ Darsser Kanal między Fischland i Darß ograniczono tak, że żegluga przezeń stała się niemożliwa i ostatecznie zamknął się on około 1600 roku. Zasypanie tych kanałów nastąpiło z inicjatywy miast hanzeatyckich – Rostocku i Stralsundu, chcących odciąć od Bałtyku nie należący do Hanzy Ribnitz-Damgarten. W 1874 zasypany został Prerowstrom pomiędzy Darß i Zingst w celu ochrony przed sztormem miejscowości Prerow.
Duży fragment półwyspu, wraz z laguną Darß-Zingster Boddenkette, jest częścią Parku Narodowego "Vorpommersche Boddenlandschaft".

</doc>
<doc id="293085" url="https://pl.wikipedia.org/wiki?curid=293085" title="Oktawa (literatura)">
Oktawa (literatura)

Oktawa - strofa złożona z ośmiu wersów (jedenastozgłoskowych) o układzie rymów abababcc,
gdzie ababab to sytuacja dramatyczna, natomiast cc to często sentencja. Oktawa jest przedłużeniem sekstyny ababcc.
Tradycyjna strofa epiki renesansowej i barokowej. U schyłku średniowiecza wprowadził ją do poezji włoskiej Giovanni Boccaccio, używając jej między innymi w poemacie Tezeida. Występuje ona między innymi w eposach Mattea Boiarda (Roland zakochany), Luigiego Pulciego (Morgante), Ludovica Ariosta (Orland szalony), Torquata Tassa (Jerozolima wyzwolona), Erasma di Valvasone (Angeleida), Luísa de Camõesa (Luzjady), Lucrezii Marinelli (Henryk, albo Bizancjum zdobyte), Giambattisty Marina (Adonis) i Alonsa Ercilla y Zúñiga (Araukana). Oktawa była popularna w literaturze portugalskiej, z której powoli wyłaniała się odrębna literatura brazylijska. Strofą abababcc, nazywaną po portugalsku oitava rima, posługiwali się Gabriel Pereira de Castro (Ulisseja, czyli założenie Lizbony), Vasco Mouzinho de Quevedo (Afonso Africano), Manuel Mendes de Barbuda e Vasconcelos (Virginidos ou a vida da Virgem), Francisco de Sá de Meneses (Malakka zdobyta), Bento Teixeira Pinto (Prosopopéia), Brás Garcia de Mascarenhas (Viriato Trágico) i José de Santa Rita Durão (Caramuru). W 1842 ukazał się też "". W literaturze angielskiej ekspansję oktawy ograniczyła popularność rodzimych strof, strofy królewskiej i strofy spenserowskiej. W okresie romantyzmu oktawę stosowali George Gordon Byron (Beppo, Don Juan), Percy Bysshe Shelley (Question) i John Keats (Isabella). Za oceanem strofę abababcc wykorzystywała Emma Lazarus (In exile). Elizabeth Fries Ellet napisała oktawą wiersz Lake Ontario (Jezioro Ontario). Natomiast Richard Henry Wilde napisał przy użyciu strofy abababcc poemat "Hesperia", który był swego rodzaju amerykańskim eposem narodowym. Oktawy nie zabrakło w dziele Henry'ego Wadswortha Longfellowa "Tales of a Wayside Inn" ("Opowieści z przydrożnej gospody"), będącym otwartym nawiązaniem do "Opowieści kanterberyjskich" Geoffreya Chaucera. Oktawą została ułożona po części ostatnia z przedstawionych historii, "The Poets's Tale" ("Opowieść poety").
Użycie oktawy przez Longfellowa i innych poetów amerykańskich XIX wieku miało na celu pokazanie zarówno Amerykanom, jak i całemu światu, że młoda literatura amerykańska jest wyrafinowana w tym samym stopniu, co literatury Europy.
Jako pierwszy w Polsce oktawą posłużył się Sebastian Grabowiecki, a spopularyzował ją swoim przekładem Jerozolimy wyzwolonej Tassa Piotr Kochanowski. W okresie baroku oktawą posługiwali się Jan Andrzej Morsztyn (Psyche), Stanisław Herakliusz Lubomirski (Tobiasz wyzwolony), Wespazjan Kochowski (Dzieło boskie), Samuel Twardowski (Dafnis) i Wacław Potocki (Judyta).
W epoce oświecenia oktawą Ignacy Krasicki napisał swoje poematy heroikomiczne Myszeida, Monachomachia i Antymonachomachia. Wzorując się na Byronie, Juliusz Słowacki użył oktawy w swoich poematach Beniowski i Król Duch. Oktawy używali też Cyprian Kamil Norwid, Adam Asnyk i Maria Konopnicka, która napisała nią epos Pan Balcer w Brazylii. W okresie Młodej Polski oktawę wykorzystywali Kazimierz Przerwa-Tetmajer (Pour passer le temps), Lucjan Rydel (Procesja), a zwłaszcza Stanisław Wyspiański (rapsody Bolesław Śmiały, Kazimierz Wielki). Bronisława Ostrowska napisała oktawą wiersze "Rusałki" i "Miłowanie". 
Po 1918 roku oktawa była stosowana o wiele rzadziej. Zofia Reutt-Witkowska napisała nią poemat "Pielgrzym", wydany w 1925. Lucjan Szenwald posłużył się tą formą w utworze "Oktawy o piątej kolumnie", powstałym na Syberii w 1943 i wydanym w tomiku "Z ziemi gościnnej do Polski".
W literaturze rosyjskiej oktawa występuje w poemacie Aleksandra Puszkina Domek w Kołomnie. W pierwszej strofie poeta pisze o wyborze tej właśnie formy
W literaturze niemieckiej oktawę wykorzystywali Johann Wolfgang von Goethe (prolog do "Fausta"), noblista Paul Heyse i Rainer Maria Rilke ("Winterliche Stanzen"):
Warto zwrócić uwagę, że w tej strofie Rilke stosuje harmonię wokaliczną stawiając pod akcentem metrycznym głównie samogłoski i oraz a: ertragen in des Widerstandes Rinde.
W literaturze czeskiej oktawą posługiwał się Jaroslav Vrchlický. Wykorzystał ją między innymi w dwuzwrotkowym wierszu "Odpověď" ("Odpowiedź") z tomu "Bodláčí z Parnassu" ("Osty z Parnasu"), przeplatając rymy męskie z żeńskimi.
Poza tym poeta zastosował stancę abababcc w dłuższym wierszu "Ahasver na věži Eiffelově" ("Ahaswer na Wieży Eiffela") i w nawiązującym do niego utworze "Druhý list Ahasvera královně Semiramidě po desíti letech" ("Drugi list Ahaswera do królowej Semiramidy po dziesięciu latach"). Vrchlický osiągnął mistrzostwo również w przekładzie eposów pisanych oktawą.
W literaturze słoweńskiej oktawa buduje zasadniczą część poematu Chrzest nad Sawicą France Prešerena. Utwór ten odgrywa rolę narodowego eposu Słoweńców. Na język polski przełożył go Marian Piechal.
W literaturze szwedzkiej oktawa występuje w niektórych partiach "Sagi o Fritjofie" Izajasza Tegnera, natomiast w literaturze fińskiej pojawia się ona w cyklu "Pieśni księcia Jana i Katarzyny Jagiellonki" autorstwa Eina Leiny.
Układ rymów oktawy jest bardzo charakterystyczny i raczej niezmienny, choć w utworach pisanych tą strofą zdarzają się pojedyncze zwrotki o zmodyfikowanym układzie współbrzmień, na przykład ababbacc.
Angielski poeta Algernon Charles Swinburne w dramacie "Atalanta w Kalidonie", znanym w Polsce z przekładu Jana Kasprowicza zaproponował oryginalny układ ababccab.
W dramacie Swinburne'a, w tym także w zacytowanej strofie, można zauważyć konsekwentne zastosowanie aliteracji. Modyfikacją oktawy jest też strofa abbaabcc zastosowana przez chilijskiego poetę Pedra de Oña w poemacie, zainspirowanym wspomnianą "Araukaną" Alonsa Ercilla y Zuñiga, zatytułowanym "Arauco Domado". Strofa ta może być też interpretowana jako połączenie meandru i końcowego dystychu.

</doc>
<doc id="293086" url="https://pl.wikipedia.org/wiki?curid=293086" title="Kediri">
Kediri

Kediri – miasto w Indonezji na Jawie, w prowincji Jawa Wschodnia nad rzeką Brantas; powierzchnia 63,4 km²; 235 tys. mieszkańców (2005).
Ośrodek regionu rolniczego, uprawa manioku, ryżu, kawy, tytoniu; przemysł spożywczy (gł. cukrowniczy i tytoniowy), włókienniczy, drzewny i metaliczny. 
W latach 1025–1241 stolica hinduistycznego królestwa Kediri.

</doc>
<doc id="293089" url="https://pl.wikipedia.org/wiki?curid=293089" title="Pentametr">
Pentametr



</doc>
<doc id="293094" url="https://pl.wikipedia.org/wiki?curid=293094" title="Brantas">
Brantas

Brantas – rzeka w Indonezji we wschodniej części Jawy; długość 320 km; powierzchnia dorzecza 12 000 km².
Źródła na zboczach wulkanu Arjuno, opływa od południa wulkany Kawi-Butak i Kelud, następnie kieruje się na północ i na wschód, uchodzi deltą do zatoki Madura.
W dolnym biegu kompleks zapór i zbiorników wodnych; główne miasta nad Brantas: Malang, Kediri, Mojokerto.
Dorzecze rzeki Brantas jest bardzo ważnym rejonem rolniczym (dobre nawodnienie, sprzyjający klimat, żyzne gleby), zwanym "spichlerzem Jawy"; żyje w nim ponad 14 milionów mieszkańców.

</doc>
<doc id="293095" url="https://pl.wikipedia.org/wiki?curid=293095" title="Hr. Ms. De Zeven Provinciën (1909)">
Hr. Ms. De Zeven Provinciën (1909)

Hr. Ms. De Zeven Provinciën − holenderski pancernik obrony wybrzeża, od 1936 nazwany Soerabaia, służący w marynarce holenderskiej w latach 1910-42. Stał się słynny z powodu buntu załogi w 1933 roku. Był to szósty okręt o tej nazwie.
Historia powstania.
Przyczyną rozwijania przez Holandię na przełomie XIX i XX wieku klasy pancerników przybrzeżnych była głównie potrzeba ochrony rozległych kolonii w Indiach Wschodnich (obecnej Indonezji). „De Zeven Provinciën” (Siedem Prowincji) był dziewiątym i ostatnim, a zarazem najsilniejszym holenderskim okrętem tej klasy. Stanowił on powiększone rozwinięcie pancerników przybrzeżnych typu "Jacob van Heemskerck". Wprowadzono na nim działa kalibru 283 mm, zamiast 240 mm na wcześniejszych okrętach, w jednodziałowych wieżach na dziobie i rufie. Działa te były najcięższymi używanymi na holenderskich okrętach.
Służba.
Położenie stępki – 7 lutego 1908 w stoczni Rijkswerf w Amsterdamie, wodowanie – 15 marca 1909, wszedł do służby 6 października 1910. W 1921 został wysłany do Holenderskich Indii Wschodnich.
W dniach od 4 do 10 lutego 1933 doszło na okręcie do buntu marynarzy, którym z uwagi na kryzys obcięto płace. Główną siłę buntu stanowili Indonezyjczycy, którym obniżono płace w większym stosunku niż marynarzom holenderskim; byli oni też dyskryminowani na inne sposoby. Podczas rejsu szkolnego wokół Sumatry, wykorzystując zejście dowództwa okrętu na przyjęcie na lądzie, wieczorem 4 lutego 1933 marynarze indonezyjscy i część holenderskich opanowali okręt. Powstańcy uwięzili holenderskich oficerów, po czym wyszli w morze w kierunku Surabai, chcąc rozszerzyć powstanie na inne okręty holenderskiej floty kolonialnej. Okręt prowadził znający tamtejsze wody mat Kawilarang. W pościg wyruszyły siły floty holenderskiej z krążownikiem „Java” na czele i niszczycielami, aczkolwiek nie dążyły one do starcia artyleryjskiego. Mimo wezwań, załoga „De Zeven Provinciën” nie zdała okrętu. 10 lutego rano, w rejonie cieśniny Sunda, holenderski wodnosamolot Fokker T.IV trafił jedną bombą w mostek „De Zeven Provinciën”, na skutek czego zginęło 23 marynarzy, w tym część przywódców buntu. Pozostali marynarze poddali wówczas okręt. Trafienie prawdopodobnie nie było celowe, lecz rzut bomby miał jedynie spowodować poddanie się. 164 członków załogi, w tym 29 Holendrów, zostało następnie skazanych na kary więzienia (Kawilarang na 18 lat więzienia, a Holender Boshart z działu maszynowego na 17 lat).
Następnie, w lipcu 1933 okręt został wycofany z aktywnej służby, a w latach 1935 – 36 przekształcony w szkolny okręt artyleryjski. Przy tym, zdjęto mu 5 kotłów parowych i jeden komin, przerabiając pozostałe kotły na opalanie mazutem (moc 7500 KM). W związku z wcześniejszymi zajściami i przeznaczeniem nazwy „De Zeven Provinciën” dla nowo budowanego krążownika, okręt w 1936 przemianowano na „Soerabaia” (Surabaja). Podczas II wojny światowej okręt był używany do ochrony bazy w Surabai, gdzie został następnie zatopiony przez japońskie samoloty 18 lutego 1942.
Okręt został później podniesiony przez Japończyków i używany po naprawie jako pływająca bateria, po czym ponownie został zatopiony przez lotnictwo alianckie w 1943.

</doc>
<doc id="293097" url="https://pl.wikipedia.org/wiki?curid=293097" title="De Zeven Provincien">
De Zeven Provincien



</doc>
<doc id="293100" url="https://pl.wikipedia.org/wiki?curid=293100" title="Quiet riot">
Quiet riot



</doc>
<doc id="293101" url="https://pl.wikipedia.org/wiki?curid=293101" title="Spondej">
Spondej

 
Spondej (łac. "spondeus", z gr. "spondeíos") to stopa metryczna złożona z dwóch sylab długich (w wierszach iloczasowych) lub akcentowanych (w wierszach akcentuacyjnych). Nazwa pochodzi od greckiego wyrazu "sponde" (oznaczającego libację), mającego ten właśnie układ sylab; ponadto śpiewane podczas libacji pieśni składały się właśnie ze spondejów, przez co miały powolny i uroczysty charakter.
W polszczyźnie spondej występuje rzadko, tworzony przez dwa akcentowane wyrazy jednosylabowe (np. mój dług).

</doc>
<doc id="293102" url="https://pl.wikipedia.org/wiki?curid=293102" title="Tomasz Münzer">
Tomasz Münzer



</doc>
<doc id="293104" url="https://pl.wikipedia.org/wiki?curid=293104" title="Darß">
Darß

Darß ("Darss") – środkowa część półwyspu Fischland-Darß-Zingst leżącego na południowym wybrzeżu Morza Bałtyckiego. Półwysep znajduje się w powiecie Vorpommern-Rügen w Meklemburgii-Pomorzu Przednim. Nazwa "Darß" była wcześniej używana także jako nazwa całego półwyspu.
Na północnym krańcu Darß znajduje się latarnia morska "Darßer Ort", która jest jednocześnie oddziałem muzeum morskiego w Stralsund. Tam też najlepiej można zauważyć procesy tworzące rzeźbę wybrzeża. W ciągu setek lat budulec był przemieszczany z południa tworząc rozciągnięte plaże piaskowe na północnym wybrzeżu Darß i półwyspu Zingst zmieniając jednocześnie florę i faunę parku narodowego.
Dawniej Darß słynął ze swojej dzikiej puszczy – do 1945 roku żyły tu ostatnie niemieckie żubry, przesiedlone tu w latach trzydziestych XX wieku. Hermann Göring, a później Erich Honecker urządzali tu polowania. Obecnie duże części tego terytorium są pod ochroną i stanowią część Parku Narodowego "Vorpommersche Boddenlandschaft".
Turystyka jest znaczącym czynnikiem ekonomicznym dla tego regionu, a po zjednoczeniu Niemiec odgrywa coraz to większą rolę. Darß odwiedza latem i zimą wielu turystów,jest to ostatnio bardzo modne miejsce.
Toponimia.
Nazwa Darß pochodzi od połabskiego słowa "drači", oznaczającego cierniste krzewy.

</doc>
<doc id="293105" url="https://pl.wikipedia.org/wiki?curid=293105" title="Mühlhausen">
Mühlhausen

Polska.
Dawna nazwa miejscowości:
Rosja.
Dawna nazwa miejscowości:

</doc>
<doc id="293108" url="https://pl.wikipedia.org/wiki?curid=293108" title="Małgorzata Lewińska">
Małgorzata Lewińska

Małgorzata Lewińska-Mirecka (ur. 19 czerwca 1971 w Warszawie) – polska aktorka.
Życiorys.
Edukacja.
W 1996 ukończyła warszawską PWST. Rok później została nagrodzona wyróżnieniem pozaregulaminowym na XVIII Przeglądzie Piosenki Aktorskiej we Wrocławiu. W 1998 na XIX Przeglądzie została również nagrodzona wyróżnieniem.
Kariera.
Debiutowała w spektaklu „Cyrano” na scenie Teatru Komedia w Warszawie. W 1998 była aktorką wrocławskiego Teatru nr 12, zaś w latach 2001–2002 ponownie występowała na deskach Teatru Komedia. Popularność telewizyjną przyniosła jej rola Patrycji Cwał-Wiśniewskiej w komediowym serialu "Lokatorzy" oraz jego spin-offie "Sąsiedzi."
W 2007 wzięła udział w pierwszej edycji programu telewizji Polsat "Jak oni śpiewają". Odpadła w czwartym odcinku, zajmując jedenaste miejsce. Od 2008 jest Honorowym Ambasadorem Dzieci Chorych na Nowotwory Mózgu.
Współpracowała nad programem TVN "Szymon Majewski Show", w którym parodiowała Małgorzatę Foremniak, Edytę Górniak, Ewę Kopacz oraz Grażynę Szapołowską w części "Rozmowy w tłoku".
Od 2021 wciela się w rolę Olgi Jaszewskiej w serialu TVP2 "M jak miłość".
Życie prywatne.
Była żoną poety Krzysztofa Feusette, z którym ma córkę Anastazję (ur. 1993). Jej obecnym mężem jest fotograf Bartosz Mirecki, z którym ma córkę Helenę (ur. 1999) oraz dwóch synów-bliźniaków: Antoniego i Franciszka.

</doc>
<doc id="293110" url="https://pl.wikipedia.org/wiki?curid=293110" title="Oil Peak">
Oil Peak



</doc>
<doc id="293118" url="https://pl.wikipedia.org/wiki?curid=293118" title="Diecezja Liege">
Diecezja Liege



</doc>
<doc id="293119" url="https://pl.wikipedia.org/wiki?curid=293119" title="Pistolet Steyr GB">
Pistolet Steyr GB

Steyr GB – pistolet samopowtarzalny austriackiej firmy Steyr kalibru 9 x 19 mm Parabellum, działający na zasadzie zamka półswobodnego z mechanizmem gazowego opóźniania otwarcia. Po raz pierwszy pojawił się w 1974 roku. Początkowo produkowany pod nazwą P-18 lub Pi-18, wszedł do masowej produkcji pod ostateczną nazwą GB w 1981 roku. Projekt powstał w związku z ogłoszeniem przez austriacką armię zamiaru zastąpienia, będących na wyposażeniu wojska, wysłużonych pistoletów Walter P38 i Browning HP.
Historia.
Zanim rozpoczęto jego masową produkcję pod ostateczną nazwą Steyr GB, produkowany był w Stanach Zjednoczonych przez importera związanego z firmą Steyr-Daimler-Puch AG Lesa Rogaka. Wówczas znany był jako Rogak P-18, albo po prostu P-18 lub Pi-18. Pistolet nie odniósł jednak sukcesu rynkowego w USA z dwóch co najmniej powodów. Po pierwsze kaliber 9 × 19 mm Parabellum nie był jeszcze w latach siedemdziesiątych popularny w USA (dopiero w latach osiemdziesiątych na wyposażenie US Army przyjęty został pistolet Beretta 92SB-F znany jako M9). Po drugie fatalne wykonanie pistoletu w fabryce Rogaka – L.E.S. Incorporated w Morton Grove w stanie Illinois, powodowało jego olbrzymią zawodność. Pistolet dorobił się przez to powszechnie używanego, pejoratywnego niewątpliwie określenia "Jammatic" (jam – ang. zacinać się, automatic – ang. automatyczny). Ostatecznie po wyprodukowaniu 2300 egzemplarzy, produkcję pistoletu, na początku lat osiemdziesiątych przeniesiono do Austrii, gdzie poddany został przeróbkom i usprawnieniom.
Dało to solidne podstawy modelowi GB do odniesienia znaczącego sukcesu rynkowego. Jednakże w 1983 roku pojawił się pistolet Glock 17, który ostatecznie został wybrany jako służbowy pistolet austriackich sił zbrojnych (zamówienie obejmowało 25 000 sztuk), co dla Steyra było poważnym ciosem. Firma Steyr-Daimler-Puch AG raz jeszcze spróbowała sukcesu na amerykańskim rynku, startując do przetargu na broń służbową US Army (pistolet XM9) w listopadzie 1983 roku. Przetarg obejmował zamówienie na dostarczenie ponad 300 000 sztuk pistoletów. Pomimo niezłych ocen za celność (znalazł się nawet na wyposażeniu niektórych żołnierzy jednostek specjalnych) GB odpadł jednak z konkursu w maju 1984 roku. Podstawową przyczyną była jego zawodność. Przetarg ostatecznie wygrał pistolet Beretta model 92SB-F.
Po dwóch tak spektakularnych porażkach, Steyr GB znalazł się na wyposażeniu policjantów w Pakistanie i Libanie, co jednak nie było wystarczającym sukcesem komercyjnym. Firma odnotowywała również przez jakiś czas rosnącą sprzedaż pistoletów GB na rynku cywilnym, co zawdzięczała głównie niezłej opinii i dobrej reklamie. Mimo to problemy marketingowe doprowadziły do podjęcia w 1986 roku decyzji o zaprzestaniu produkcji.
Ostatecznie produkcję GB zakończono w roku 1988, po wyprodukowaniu (według różnych danych) od 15 000 do 20 000 sztuk. Obecnie Steyr GB jest okazem kolekcjonerskim zarówno na rynku amerykańskim, jak i europejskim.
Konstrukcja.
Bardzo charakterystycznym rozwiązaniem konstrukcyjnym w pistolecie Steyr GB jest mechanizm gazowego opóźniania otwarcia zamka półswobodnego. Opracowano go w ostatnich latach wojny dla prototypu niemieckiego karabinu szturmowego VG 1-5 i eksperymentalnego modelu pistoletu Walthera. Nazwa pistoletu wzięła się właśnie od niego. GB to skrót od "Gas Bremse" (niem. – hamowanie gazem). Jednakże konstrukcja GB była również jego najpoważniejszą wadą. Broń wymagała wysokiej dokładności w wykonaniu, pomimo niewielkiej ilości części (ok. 50 w porównaniu do Beretty 92 F składającej się aż z 70) co pociągało za sobą wzrost kosztów produkcji i zwiększenie jego zawodności. Jednak dzięki mechanizmowi opóźniania otwarcia zamka i poligonalnej, sztywnej lufie, Steyr GB zbierał znakomite opinie za celność.
Pistolet posiada kurkowy mechanizm spustowy z samonapinaniem (DA). Niemal wszystkie jego elementy wykonane są ze stali węglowej. Jedynie panele chwytu wykonano z tworzyw sztucznych (we wcześniejszych egzemplarzach również one wykonane były ze stali). Pistolet przy stosunkowo dużych rozmiarach (imponująca pojemność magazynka – aż 18 naboi) jest lekki, co często prowadziło do mylnych wniosków, że jest on (podobnie jak Glock) w dużej mierze wykonany z tworzyw sztucznych.

</doc>
<doc id="293121" url="https://pl.wikipedia.org/wiki?curid=293121" title="Liège (prowincja)">
Liège (prowincja)

Liège – prowincja we wschodniej Belgii, w Walonii. Jej stolica to miasto Liège.
Graniczy z Holandią, Niemcami, Luksemburgiem oraz prowincjami: Luksemburg, Namur, Brabancja Walońska, Brabancja Flamandzka oraz Limburgia. Zajmuje powierzchnię 3844 km², a zamieszkuje ją 1 105 326 mieszkańców (2018).
Prowincja Liège dzieli się na 4 dystrykty (Huy, Liège, Verviers i Waremme) oraz 84 gminy.
Linki zewnętrzne.
Oficjalna strona (w języku francuskim)

</doc>
<doc id="293122" url="https://pl.wikipedia.org/wiki?curid=293122" title="Brabancja Walońska">
Brabancja Walońska

Brabancja Walońska – prowincja w Belgii, w Walonii. Jej stolica to Wavre.
Graniczy z prowincjami: Namur, Brabancja Flamandzka, Hainaut i Liège. Jest to najmniejsza z belgijskich prowincji – zajmuje powierzchnię 1093 km². Na początku 2018 r. zamieszkiwało ją 401 106 osób.
W jej skład wchodzi tylko jeden okręg – Nivelles, który dzieli się na 27 gmin.
Brabancja Walońska powstała w 1995 roku, w wyniku podziału dawnej Brabancji na trzy części: flamandzką, walońską i nienależący do żadnej z prowincji Region Stołeczny Brukseli.
Linki zewnętrzne.
Oficjalna strona prowincji

</doc>
<doc id="293123" url="https://pl.wikipedia.org/wiki?curid=293123" title="Parodia religii">
Parodia religii

Parodia religii – zjawisko kulturowe polegające na działaniach i publikacjach imitujących istniejącą religię. Parodie religii są często wyrazem protestu wobec nadmiernego, zdaniem ich twórców, wpływu religii na przestrzeń publiczną, zwłaszcza naukę i szkolnictwo (Latający Potwór Spaghetti, Niewidzialny Różowy Jednorożec), ale mogą też być działaniem artystycznym bez jawnych intencji politycznych (Haruhizm). Zjawiskami mającymi cechy zarówno parodii religii, jak i religii właściwej są dyskordianizm i Kościół SubGeniuszu.
Formę parodii religii przyjmują czasem także ruchy fanowskie, czego przykładami są Kościół Emacsa czy Iglesia Maradoniana.

</doc>
<doc id="293125" url="https://pl.wikipedia.org/wiki?curid=293125" title="CatOS">
CatOS

CatOS – system operacyjny wykorzystywany w przeszłości w niektórych produktach sieciowych firmy Cisco (niektóre przełączniki serii Catalyst z serii 1200, 4000, 4500 5000, 5500 6000, 6500). System ten przejęty został przez Cisco wraz z firmą Crescendo Communications Inc. w 1993, co dało początek przełącznikom serii Catalyst 5000, zarządzanym właśnie przez system CATOS. Obecnie dostępny jest na żądanie kupującego urządzenie, ze względów zgodności z wcześniejszymi rozwiązaniami (tzw tryb hybrid, w którym moduł zarządzający działa pod kontrolą CatOS, zaś moduł routujący pod kontrolą IOS, w odróżnieniu od trybu nativ, gdzie oba pracują pod kontrolą IOS.
System CatOS, podobnie jak inny, popularniejszy system operacyjny urządzeń Cisco, IOS, również pracuje w trybie znakowym (CLI, ang. command line interface - interfejs wiersza poleceń). Z punktu widzenia użytkownika główna różnica między CATOS a IOS polega na braku wydzielonego trybu konfiguracyjnego w tym pierwszym - zmiany wprowadza się najczęściej przez polecenia rozpoczynające się od słowa "set". Stąd też CATOS często nazywany jest 'set based CLI' (interfejsem użytkownika opartym na poleceniu "set").

</doc>
<doc id="293130" url="https://pl.wikipedia.org/wiki?curid=293130" title="Darss">
Darss



</doc>
<doc id="293132" url="https://pl.wikipedia.org/wiki?curid=293132" title="Danny Hay">
Danny Hay

Danny Hay (ur. 15 maja 1975) – piłkarz nowozelandzki, występujący na pozycji obrońcy, reprezentant Nowej Zelandii.
W swojej karierze grał w Waitakere City FC, Central United, Perth Glory, Walsall F.C., Leeds United F.C., New Zealand Knights FC i Waitakere United (m.in. w Lidze Mistrzów).

</doc>
<doc id="293133" url="https://pl.wikipedia.org/wiki?curid=293133" title="Support">
Support

Od ang. słowa "support" – "wspomagać"

</doc>
<doc id="293138" url="https://pl.wikipedia.org/wiki?curid=293138" title="Kołtun">
Kołtun

Kołtun ( „kołtun polski”, , ), zwany także gwoźdźcem, goźdźcem lub pliką – sklejony łojem i wydzieliną wysiękową (np. z powodu wszawicy) pęk włosów na głowie, powstały na skutek braku higieny lub niekorzystania ze szczotki bądź grzebienia. Powstawaniu kołtuna sprzyjało także powszechne wśród chłopstwa noszenie czapki. Stare przesądy medyczne zabraniały obcinania kołtunów z obawy przed negatywnym wpływem na zdrowie (zaburzenia psychiczne, ślepota). Noszenie kołtuna miało chronić przed chorobami i diabłem. Najdłuższy zachowany kołtun znajduje się w Muzeum Wydziału Lekarskiego Uniwersytetu Jagiellońskiego, pochodzi z XIX w. i po rozwinięciu ma 1,5 m długości.
Niekiedy kołtun był zapuszczany celowo poprzez intensywne pocieranie włosów i niszczenie przez to ich struktury, co powoduje ich spilśnienie – w tym wypadku nie ma to związku z zaniedbaniami higienicznymi. Dawny kołtun tego rodzaju można porównać do dredów. Takie właśnie celowo hodowane kołtuny noszono na Pińszczyźnie i Mazowszu jeszcze na początku XIX w.
Zygmunt Gloger wspomina, iż kołtun był znany u dawnych plemion germańskich żyjących nad Renem i w dzisiejszej Bawarii, zaś w Polsce mówiło się o nim od końca XVI wieku. Gloger rekomenduje także prace naukowe nt. kołtuna autorstwa J. Dietla (1858) i H. Dobrzyckiego (1877).
Nazwa "kołtun" to zapożyczenie z ukraińskiego ковту́н ("kowtún"), które ostatecznie wywodzi się z prasłowiańskiego czasownika "*kl̥tati" „poruszać, kołysać”, od kołysania się kołtunów (porównaj polskie gwarowe "kiełtać się"). Od XVII wieku uważano kołtun za chorobę, która miała przybyć na ziemie polskie z Rusi. W pruskich charakterystykach z XVIII wieku używano nazwy "Weichselzopf", czyli "warkocz znad Wisły".
Walka z kołtunami.
W Krakowie Józef Dietl rozpoczął zwalczanie kołtunów oraz przesądu. Proponował czynić to przez nauczanie ludu, akcje w pismach, stosowanie represji polegających na odmawianiu osobom z kołtunem wstępu do urzędów i szkół, zakazie korzystania z zakładów dobroczynnych oraz dokonywaniu spisów „właścicieli” kołtunów. Wśród ludu rozniosła się wieść, że planuje się opodatkowanie kołtunów, co zniechęcało do ich noszenia.
Natomiast w Warszawie w 1862 profesor Aleksander Antoni Le Brun nakazał niezwłoczne obcinanie kołtunów wszystkim noszącym je pacjentom trafiającym do kliniki chirurgicznej. Zarazem przekonał się, iż to nie wywarło nigdy złego wpływu na ich zdrowie. Le Brun skomentował to w ten sposób: 

</doc>
<doc id="293140" url="https://pl.wikipedia.org/wiki?curid=293140" title="Anthony Cronin">
Anthony Cronin

Anthony Cronin (ur. 1928 w hrabstwie Wexford, zm. 28 grudnia 2016) – irlandzki poeta, powieściopisarz, krytyk literacki.
Jeden z członków założycieli Aosdány, wybrany Saoi w 2003. Mieszkał w Dublinie.

</doc>
<doc id="293141" url="https://pl.wikipedia.org/wiki?curid=293141" title="Julian Kornhauser">
Julian Kornhauser

Julian Kornhauser (ur. 20 września 1946 w Gliwicach) – polski poeta, prozaik, krytyk literacki, eseista, autor książek dla dzieci, znawca i tłumacz literatury serbskiej i chorwackiej, współtwórca grupy literackiej „Teraz”, profesor nauk humanistycznych, nauczyciel akademicki Uniwersytetu Jagiellońskiego. Jest jednym z najbardziej znanych przedstawicieli poetyckiej Nowej Fali z lat 70. XX wieku.
Życiorys.
Syn krakowskiego Żyda Jakuba Kornhausera (1913–1972), więźnia obozów w Płaszowie, Natzweiler, Neckarelz oraz Dachau, i pochodzącej z Chorzowa Ślązaczki Małgorzaty Glombik (1914–1987). Absolwent V Liceum Ogólnokształcącego w Gliwicach. Magisterium uzyskał na Uniwersytecie Jagiellońskim (1970; serbistyka i kroatystyka). Tam też w 1975 uzyskał doktorat, w 1982 habilitację (na podstawie książki "Sygnalizm: propozycja serbskiej poezji eksperymentalnej"), a tytuł naukowy profesora został mu nadany przez Prezydenta RP w 1996.
Julian Kornhauser jest żonaty z polonistką Alicją Wojną-Kornhauser i ma dwoje dzieci. Córka Agata w 1994 poślubiła Andrzeja Dudę. Syn, dr Jakub Kornhauser, jest literaturoznawcą, nauczycielem akademickim Uniwersytetu Jagiellońskiego, tłumaczem i poetą.
W konsekwencji przebytego w 2008 roku krwotocznego udaru mózgu prof. Julian Kornhauser cierpi na afazję i paraliż prawej strony ciała. Wycofał się z pracy zawodowej i twórczej oraz życia publicznego. Po latach milczenia w roku 2015 opublikował na łamach miesięcznika „Twórczość” (nr 12) dwa wiersze: "Do Stanisława Barańczaka" oraz "Powidła".
Kariera zawodowa.
Zatrudniony w Instytucie Filologii Słowiańskiej UJ od 1970 roku, kolejno na stanowisku asystenta (1970–1972), starszego asystenta (1972–1977), adiunkta (1977–1984), docenta (1984–1993), profesora nadzwyczajnego UJ (1993–1996), profesora nadzwyczajnego (1997–2001) i profesora zwyczajnego od 2002 do przejścia na emeryturę w 2010 roku. W latach 1987–1988 i 1990–1991 wicedyrektor, a w latach 1993–2002 dyrektor Instytutu Filologii Słowiańskiej Uniwersytetu Jagiellońskiego. W latach 1991–1993 kierownik Zakładu Literatur Słowiańskich w IFS UJ, a w latach 1997–2010 kierownik Katedry Filologii Chorwackiej, Serbskiej i Słoweńskiej w IFS UJ. Prowadził także warsztaty poetyckie w Studium Literacko-Artystycznym. Ponadto w latach 2002–2005 kierował Katedrą Slawistyki w Instytucie Filologii Polskiej Uniwersytetu Opolskiego.
Był bądź jest członkiem kilku Komisji PAN i PAU, a także wiceprzewodniczącym Rady Języka Polskiego przy Prezydium PAN i członkiem Komitetu Słowianoznawstwa PAN. Od 2001 roku jest redaktorem naczelnym „Pamiętnika Słowiańskiego”. W latach 2002–2005 był członkiem Senatu Uniwersytetu Jagiellońskiego, w latach 2005–2008 pełnił funkcję kierownika Studiów Doktoranckich przy Wydziale Filologicznym UJ. W latach 2006–2013 był jurorem Nagrody Literackiej Europy Środkowej Angelus (w latach 2008–2013 w obradach jury zastępował go Jakub Kornhauser). Członek SPP i PEN Clubu.
Specjalizuje się w literaturo- i kulturoznawstwie chorwackim i serbskim XX wieku, historii literatury polskiej po 1945 roku oraz w zagadnieniach przekładoznawstwa i komparatystyki (głównie poezja i życie literackie). Jest autorem ponad trzystu publikacji (w tym 14 monografii naukowych i tomów szkiców krytycznoliterackich). Wypromował sześcioro doktorów nauk humanistycznych.
Represje w okresie PRL-u.
Tom poezji „Zabójstwo” z 1973 roku Juliana Kornhausera, który zawierał wiersze odrzucone przez cenzurę, był jednym z pierwszych polskich samizdatów. W 1975 roku był sygnatariuszem Listu 59, protestu polskich intelektualistów przeciw zmianom w konstytucji PRL, zwłaszcza o wpisaniu do niej kierowniczej roli PZPR i wieczystego sojuszu z ZSRR.
Był rozpracowywany w ramach SOR „Myśliciel” KR 14382 z powodu sygnowania „listu 59”, publikacji swoich tekstów w drugim obiegu i ich kolportażu, jak również utrzymywania kontaktów ze środowiskami tworzącymi KOR. Służba Bezpieczeństwa utrudniała publikacje jego utworów oraz awans na uczelni. Po ogłoszeniu stanu wojennego był internowany w dniach 15–24 grudnia 1981.
Twórczość.
Jego debiut miał miejsce na łamach miesięcznika "Poezja" i w "Almanachu młodych „Iskier”" w 1967 roku. Od 1968 do 1975 roku był członkiem grupy poetyckiej "Teraz". W latach 1981–1983 współredagował miesięcznik "Pismo", następnie był współautorem drugoobiegowego czasopisma „NaGłos”, gdzie publikował swoją prozę oraz interpretował swoją poezję. W latach 90. ogłaszał eseje i recenzje na łamach „Gazety Wyborczej” oraz „Tygodnika Powszechnego”, w latach dwutysięcznych publikował również w „Dzienniku Polska-Europa-Świat” i „Rzeczpospolitej”. Stale współpracował z prasą kulturalną i literacką, jest członkiem zespołu redakcyjnego „Kwartalnika Artystycznego”, był członkiem redakcji „Dekady Literackiej”, a szkice krytycznoliterackie, wiersze i przekłady publikował m.in. w „Twórczości”, „Odrze”, „Literaturze na Świecie”, „Tekstach Drugich” i in. Julianowi Kornhauserowi poświęcono m.in. numer monograficzny czasopisma literackiego „Topos” (nr 3/2006). W 2016 roku ukazał się obszerny tom krytyczny poświęcony recepcji Juliana Kornhausera pt. "Rzeczy do nazwania. Wokół Kornhausera" (red. Adrian Gleń, Jakub Kornhauser, WBPiCAK, Poznań 2016), a także potęzny, liczący ponad siedemset stron, tom "Wiersze zebrane" (red. Adrian Gleń, Jakub Kornhauser, WBPiCAK, Poznań 2016).
Jego twórczość poetycka była publikowana w wielu antologiach XX-wiecznej poezji polskiej wydawanych w Polsce i za granicą. Książki doczekały się tłumaczeń na języki obce: m.in.:

</doc>
<doc id="293142" url="https://pl.wikipedia.org/wiki?curid=293142" title="Przemek II opawski">
Przemek II opawski

Przemek (Przemysław) II opawski (Starszy) (ur. pomiędzy 1423 a 1425, zm. 16 czerwca 1478) – książę opawski wspólnie z braćmi w latach 1433–1464. Pochodził z dynastii Przemyślidów.
Przemek II był najmłodszym synem księcia opawskiego Przemka I i jego drugiej żony Heleny Bośniackiej. Książę w związku z tym, że posiadał czterech starszych braci przyrodnich (byli to: Wacław II, Mikołaj IV, Wilhelm i Ernest), został przeznaczony do kariery duchownej.
Pierwszą prebendą Przemka II była nominacja ok. 1446 r. na członka kapituły katedry we Wrocławiu. Następnie podjął studia teologiczne na uniwersytetach w Krakowie i Wiedniu. Zdobył tam staranne wykształcenie, dzięki czemu mógł napisać traktat astrologiczny pt. "Practice verissima domini ducis Przsenikonis data per dominum Petrum presbiterumde Oppavia Ludwico ad faciendam veram et perfectum lunam".
Po skończeniu nauki ok. 1455 r. powrócił do Wrocławia, gdzie w 1465 r. otrzymał stanowisko subdiakona i kantora kolegiaty św. Krzyża.
Przemek II był jednym z poważnych kandydatów na biskupa wrocławskiego, kiedy po śmierci Jodoka z Rożemberka został administratorem diecezji. Niewielkie dochody księcia i brak możliwości odpowiedniej reklamy spowodowały, że wybór kapituły padł na Rudolfa Rüdesheima.
W 1456 r. wspólnie z bratem Ernestem zastawił za 28 000 dukatów swoje prawa do księstwa opawskiego książętom opolskim a osiem lat później przeniósł prawo wykupu zastawu na władcę czeskiego Jerzego z Podiebradów, dzięki czemu stał się współlikwidatorem władztwa Przemyślidów na Opawszczyźnie.
Przemek II opawski zmarł 16 czerwca 1478 i został pochowany we wrocławskim kościele św. Krzyża, gdzie do dnia dzisiejszego zachował się jego nagrobek.

</doc>
<doc id="293143" url="https://pl.wikipedia.org/wiki?curid=293143" title="Fryderyk opawski">
Fryderyk opawski

Fryderyk opawski (ur. ok. 1440, zm. pomiędzy 1470 a 1473) – formalny książę opawski w latach 1452-1456. Pochodził z dynastii Przemyślidów.
Fryderyk był najstarszym synem księcia opawskiego Wilhelma i Salomei z Castolović. W 1452 r. zmarł ojciec księcia Wilhelm i Fryderyk razem z młodszym rodzeństwem Wacławem III i Przemkiem Młodszym znalazł się pod opieką stryja Ernesta.
Stryj-opiekun okazał się jednak osobą rozrzutną, wiecznie tonącą w długach, co spowodowało zastawienie dzielnicy rodowej książętom opolskim za ogromną sumę 28 000 dukatów. Suma była na tyle wielka, że żadnemu z Przemyślidów nie udało się księstwa wykupić, zresztą już 1464 r. książęta odsprzedali prawa do wykupu królowi czeskiemu Jerzemu z Podiebradów.
Pozbawiony dziedzictwa Fryderyk zmarł w stanie bezżennym i bezpotomnym pomiędzy 1470 a 1473 r.

</doc>
<doc id="293144" url="https://pl.wikipedia.org/wiki?curid=293144" title="Wacław III opawski">
Wacław III opawski

Wacław III opawski (ur. ok. 1445, zm. 1474) – formalny książę opawski w latach 1452-1456. Pochodził z dynastii Przemyślidów.
Wacław III był drugim pod względem starszeństwa synem księcia opawskiego Wilhelma i Salomei z Castolović.
Wcześnie (1452 r.) osierocony przez ojca Wacław znalazł się wraz z dwoma braćmi – Fryderykiem i Przemkiem III pod opieką stryja Ernesta. Opieka najbliższego krewnego nie była jednak dobra, skoro w 1456 r. Ernest nie patrząc na prawa bratanków zastawił księstwo opawskie książętom opolskim za sumę 28 000 dukatów.
Ziemi opawskiej Przemyślidom nie udało się już nigdy wykupić, zresztą w 1464 r. Ernest razem z bratem Przemkiem II przenieśli możność odzyskania zastawu na króla czeskiego Jerzego z Podiebradów.
Pozbawiony dzielnicy rodowej Wacław III wyjechał na Dolny Śląsk, gdzie w nieznanych okolicznościach w latach siedemdziesiątych zdobył władzę i wystąpił jako pan na Ścinawie. Tam też w 1474 r. w stanie bezżennym i bezpotomnym zmarł.

</doc>
<doc id="293146" url="https://pl.wikipedia.org/wiki?curid=293146" title="Przemek III opawski">
Przemek III opawski

Przemek (Przemysław) III opawski (Młodszy) (ur. ok. 1450, zm. 17 lutego 1493) – formalny książę opawski w latach 1452-1464. Pochodził z dynastii Przemyślidów.
Przemek III był trzecim (najmłodszym) pod względem starszeństwa synem księcia opawskiego Wilhelma i Salomei z Častolovic.
W chwili śmierci ojca małoletni znalazł się Przemek wraz ze starszym rodzeństwem Fryderykiem i Wacławem III pod opieką stryja Ernesta, który tonąc w długach sprzeniewierzył cały rodzinny majątek, a w 1456 r. zastawił księstwo opawskie książętom opolskim. Suma zastawu (28 000 dukatów) była wystarczająco duża, by stało się jasne, że Przemyślidów nie będzie stać na wykupienie rodowego dziedzictwa.
Nie mając szans zostania udzielnym księciem Przemek III zdecydował się na karierę duchownego. W tym też celu podjął w 1464 r. studia na uniwersytecie w Krakowie, po których ukończeniu został kanonikiem we Wrocławiu i Ołomuńcu. w 1471 rozpoczął studia na uniwersytecie w Wiedniu. W 1479 został dziekanem kapituły katedry św. Szczepana w Wiedniu i objął związane z tą funkcją probostwo w Mödling, gdzie mieszkał do śmierci. Zmarł jako ostatni przedstawiciel opawskiej linii Przemyślidów. W kościele św. Otmara w Mödling zachował się jego nagrobek.

</doc>
<doc id="293147" url="https://pl.wikipedia.org/wiki?curid=293147" title="Walentyn raciborski">
Walentyn raciborski

Walentyn raciborski (Garbaty) (ur. ok. 1485, zm. 13 listopada 1521) – książę raciborski i rybnicki w latach 1493-1521, ostatni przedstawiciel dynastii Przemyślidów.
Walentyn był trzecim i najmłodszym synem księcia raciborskiego Jana V i Magdaleny, córki księcia opolskiego Mikołaja I
W 1493 r., kiedy zmarł Jan V – Walentyn, tak jak i jego starsi bracia, był jeszcze małoletni, w związku z czym władze regencyjną w księstwie przejęła wówczas ich matka Magdalena.
Początkowo szanse Walentyna na objęcie rządów w Raciborzu z powodu jego ułomności – garbu i posiadania starszych braci: Mikołaja VI i Jana VI wydawały się tylko iluzoryczne. Niespodziewanie jednak w 1506 r. obaj bracia księcia rozstali się ze światem i Walentyn został jedynym dziedzicem księstwa raciborsko-rybnickiego, do którego wkrótce dołączył także Bogumin.
Z powodu swojego kalectwa nie zdecydował się nigdy na ożenek zawierając w 1511 r. (zatwierdzony w tym samym roku przez suwerena obu książąt – Władysława Jagiellończyka) układ o przeżycie z również bezdzietnym księciem opolskim Janem II Dobrym.
Zmarł bezdzietnie 13 listopada 1521 r. w Raciborzu, jako ostatni przedstawiciel bocznej linii Przemyślidów wywodzącej się od naturalnego syna króla czeskiego Przemysła Ottokara II – Mikołaja I. Po śmierci Walentyna zgodnie z umową księstwo raciborskie zostało połączone z dzierżawami księcia opolskiego Jana II Dobrego.

</doc>
<doc id="293148" url="https://pl.wikipedia.org/wiki?curid=293148" title="Węzeł (symbol)">
Węzeł (symbol)

Węzeł – starożytny symbol posiadający liczne znaczenia:

</doc>
<doc id="293162" url="https://pl.wikipedia.org/wiki?curid=293162" title="Cezary Nawrot">
Cezary Nawrot

Cezary Nawrot (ur. 12 lipca 1931 w Siemianowicach Śląskich, zm. 14 czerwca 2004 w Warszawie) – polski projektant wzornictwa przemysłowego, inżynier mechanik, konstruktor samochodowy. Pionier nowoczesnego designu motoryzacyjnego w Polsce. Poza samochodami nadawał formę innym środkom transportu, maszynom i urządzeniom oraz sprzętowi AGD. Profesor i wykładowca Akademii Sztuk Pięknych w Warszawie oraz Akademii Sztuk Pięknych im. Władysława Strzemińskiego w Łodzi.
Życiorys.
Młodość.
Od dzieciństwa był zafascynowany motoryzacją. Jak sam wspominał od kiedy pamięta rysował jakieś samochody. Po maturze wyjechał z rodzinnych Siemianowic by studiować na Wydziale Samochodów i Ciągników Politechniki Warszawskiej, gdzie uzyskał magisterium w 1956 roku.
Nadzieja odwilży - pierwsza praca w FSO.
W tym samym roku podjął pracę w Fabryce Samochodów Osobowych w Warszawie (FSO) jako konstruktor i projektant. Przypisywane jest mu nadanie ostatecznej formy najbardziej znanemu logotypowi fabryki powstałemu w 1956 roku. Karol Pionnier, szef Działu Głównego Konstruktora (DGK) FSO, od początku widział wielki potencjał w utalentowanym plastycznie młodym inżynierze, powierzając jemu, a nie prof. Stanisławowi Panczakiewiczowi, prace studialne nad planowanymi po wdrożeniu Syreny wersjami pochodnymi i rozwojowymi samochodu małolitrażowego. W okresie czterech lat Nawrot przedstawił studium nadwoziowe docelowego samochodu popularnego w skali 1:5 (1957), w pełni funkcjonalne studium Syrena Sport z nadwoziem z laminatu szklano-epoksydowego (maj 1960) i prototyp małego samochodu użytkowego Syrena Mikrobus również z elementami laminatowymi nadwozia (październik 1960).
W tym okresie Nawrot najściślej współpracował z utalentowanym konstruktorem, kierownikiem Biura Konstrukcji Nadwozi DGK, inż. Stanisławem Łukaszewiczem i wprowadzającym nowatorską technologię tworzyw sztucznych szefem modelarni prototypowni DGK inż. Władysławem Kolasą. To czas krystalizowania się jego poglądów na podział kompetencji między projektantem, konstruktorem i technologiem w procesie twórczym. Laminat był później chętnie stosowany przez Nawrota jako tworzywo projektu.
Równolegle i po odejściu Pionniera z FSO w 1960 roku Cezary Nawrot zaprojektował wiele elementów wystroju produkowanych samochodów, które stały się podstawą pierwszych liftingów ich nadwozi. W tym roku gotowy był prototyp głębokiej modernizacji Syreny określanej jako "dziesięciotysięczna" (od planowanej skali produkcji rocznej) lub "model 104". Poza m.in. nowymi kloszami tylnych świateł, klamkami (niewdrożonymi ze względu na wycofanie się fabryki z odwrócenia kierunku otwierania drzwi) auto posiadało zmienioną atrapę chłodnicy z kratą wycinaną wykrawarką krokową, która stała się rodzajem dyskretnego podpisu projektanta. Ten detal posiada Syrena Sport, seryjna Syrena 103 wprowadzona do produkcji w 1963 roku (i następne modele) oraz późniejszy lifting Warszawy.
Sztandarowy produkt FSO wymagał gruntownego odświeżenia po tym, gdy po zmianie szefa DGK fabryka wycofała się z wdrożenia zamówionych przez Pionniera w Carrozzeria Ghia nowych nadwozi dla Warszawy. Do 1961 roku Nawrot stworzył trzy nadwozia koncepcyjne zmieniające samochód bazowy w sedany o różnych rozwiązaniach stylistycznych (m.in. tylna szyba o ujemnym skosie w jednym z konceptów). Spośród nich wybrany został egzemplarz, który po dalszych poprawkach kosmetycznych posłużył jako podstawa do skonstruowania Warszawy 203/204. Poza wspominaną kratą wlotu powietrza w nowej atrapie chłodnicy projektant stworzył również m.in. nowe klosze lamp tylnych, stosowane też później w autobusach i samochodach dostawczych. Nawrot nadał również formę pochodnemu nadwoziu kombi 203-K/204-K. Obydwa auta weszły do produkcji już po odejściu projektanta z FSO w 1963 roku, sedan - rok a kombi - dwa lata później.
Ostatnim dużym przedsięwzięciem realizowanym przez Cezarego Nawrota w FSO było nadwozie i wnętrze Warszawy 210, która miała zastąpić dotychczasowe Warszawy, mocno już przestarzałe, konstrukcyjnie wywodzące się z licencji radzieckiej. Jako wzorzec konstrukcyjny posłużył Ford Falcon, jednak samonośne nadwozie narysowane przez Nawrota nie miało nic wspólnego z tym samochodem. Prace nad modelem ruszyły w 1961. Kierował nimi inż. Mirosław Górski. Mimo że bryła nadwozia została ukształtowana w modnej ówcześnie kanciastej stylistyce to w detalach, szczególnie - koncepcji kloszy tylnych lamp, widać aluzję do zaniechanego wdrożenia włoskiego nadwozia Warszawy pozostawioną przez projektanta. Samochód nawiązuje do pomysłów stylistycznych Ghii, jest następcą niezrealizowanego projektu a nie - swoich produkowanych seryjnie poprzedników. Pojazd został doprowadzony do fazy prototypu.
Konstruktorem nadwozi wszystkich projektów Nawrota w okresie pracy w FSO był Stanisław Łukaszewicz, dokumentację rysunkową sporządzał razem z projektantem Zygmunt Grochowski, który stał się regularnym współpracownikiem i współautorem przy późniejszych projektach Nawrota dla branży samochodowej.
Regres małej stabilizacji - akademicka autonomia i rzeczy praktyczne.
Dwa lata po rozpoczęciu pracy w żerańskiej fabryce Cezary Nawrot znalazł się również w gronie pracowników warszawskiej Akademii Sztuk Plastycznych. Uzdolniony artystycznie inżynier mechanik z pierwszymi praktycznymi doświadczeniami dizajnerskimi świetnie pasował do idei „metody integracyjnej”, zespołowego, interdyscyplinarnego projektowania form użytkowych, stworzonej przez Jerzego Sołtana, dziekana Wydziału Architektury Wnętrz tej uczelni a wcześniej organizatora Zakładów Artystyczno-Badawczych (ZAB) ASP. Niebawem, jeszcze pracując w FSO, z grupą projektantów związanych z Katedrą Form Przemysłowych wydziału Nawrot realizował zamówienia z przemysłu za pośrednictwem ZAB. W tym okresie brał m.in. udział w trzech przedsięwzięciach projektowych dotyczących restylingu i stworzenia następcy skutera Osa produkowanego przez Warszawską Fabrykę Motocykli (WFM). Powstały w zespole kierowanym przez Andrzeja J. Wróblewskiego prototyp WFM M-55, gotowy do dalszego wdrożenia, nie znalazł się w produkcji z powodu likwidacji fabryki.
W latach 1963-66 Cezary Nawrot kierował Pracownią Projektów Plastycznych Centralnej Wzorcowni Artykułów Powszechnego Użytku (CWAPU). Później przez pewien czas kontynuował współpracę z tą instytucją. Spośród projektów z tego okresu w produkcji znalazły się lampy dla Sosnowieckich Zakładów Przemysłu Terenowego i zegary - Metronu w Toruniu. Był też współautorem ostatecznie niezrealizowanych form maszyn, urządzeń i narzędzi.
Jeszcze za pośrednictwem CWAPU Nawrot rozpoczął projektowanie dla Wytwórni Sprzętu Komunikacyjnego w Świdniku gdzie następnie do końca lat 60. kierował Biurem Wzornictwa. Zaprojektował m.in. wdrożoną do produkcji formę motocykla WSK M21 oraz jego dwie wersje pochodne i skuter Motanna, które pozostały prototypami. Podobny los spotkał pojazd inwalidzki W65.S65.N65 znany pod nieformalną nazwą Gacek stworzony z Zygmuntem Grochowskim i Stefanem Solikiem. Mimo że założenia projektowe auta ściśle określały jego funkcję, fabryka wiązała z nim plany wejścia na rynek nie ograniczony tylko do osób niepełnosprawnych. Nawrot stworzył szkice koncepcyjne kilku wersji użytkowych pojazdu, m.in. mikrofurgonu dostawczego. Był też współautorem dwóch patentów związanych ze specyfiką pojazdu: urządzenia umożliwiającego prowadzenie samochodu niepełnosprawnej osobie i konstrukcji obrotowej fotela ułatwiającej wsiadanie/przesiadanie się z wózka inwalidzkiego. Gotowy pojazd został zaprezentowany 10 maja 1969 w konstancińskim Centrum Rehabilitacji i uzyskał pozytywne oceny środowiska medycznego. Rok później drugi prototyp przeszedł badania homologacyjne w Instytucie Transportu Samochodowego uzyskując wysokie oceny funkcjonalności. Mimo tego pojazdu nie skierowano do produkcji seryjnej.
W latach 1970-71, do reorganizacji Instytutu Wzornictwa Przemysłowego, Cezary Nawrot kierował jego Zakładem Układów Asortymentowych, komórką zajmującą się programowaniem spójności całych grup i serii produktów.
Iluzja rozwoju dekady gierkowskiej.
Lata 70. to powrót Cezarego Nawrota do projektowania dla krajowego przemysłu samochodowego, który w oparciu o dotychczasowe zasoby technologiczne i zakupione licencje podjął szeroko zakrojone prace badawczo-rozwojowe. To również rozpoczęcie kreatywnej współpracy z Wojciechem Wybieralskim rozpoczynającym karierę designerską i naukową na warszawskiej ASP. Pod kierunkiem Nawrota w zespole z Krzysztofem Wodiczką powstaje forma rodziny pojazdów Muł. Przedsięwzięcie było kontynuacją prac prowadzonych w Biurze Konstrukcyjnym Przemysłu Motoryzacyjnego (BKPMot), mających na celu opracowanie lekkiego terenowego pojazdu do transportu ludzi i towarów w oparciu o napęd Syreny. BKPMot zamówił prace stylistyczne przez ZAB jako pojazd dla sektora rolniczego, jednak w podobieństwie do koncepcji austriackiego samochodu terenowego Haflinger widać wojskową inspirację przedsięwzięcia. Pojazd o analogicznej do Haflingera koncepcji pojawił się jeszcze raz w rysunkach Nawrota w roku 1974, tym razem oparty na napędzie Polskiego Fiata 126p, jako jeden z wielu projektów dla Ośrodka Badawczo-Rozwojowego Samochodów Małolitrażowych BOSMAL.
Współpraca Nawrota (kierującego projektami), Wybieralskiego i Grochowskiego z bielskim ośrodkiem rozpoczęła się od niezrealizowanej formy nowego wnętrza dla Syreny, której produkcję właśnie tam przeniesiono. Do produkcji trafił natomiast (z powodów technologicznych w mocno uproszczonej formie w stosunku do pierwotnego projektu) furgon osobowo-towarowy oparty na tym samochodzie, Syrena Bosto. Prototypem pozostała zaprojektowana w 1973 a zaprezentowana w 1974 roku dostawcza wersja Fiata 126p o nazwie BOMBEL z laminatową zabudową przestrzeni towarowej. Poza tę fazę projektu z 1975 roku nie wyszedł też Polski Fiat 126p Kombi zbudowany w jednym egzemplarzu w roku 1977.
W rysunkach pozostały natomiast m.in. wspomniana wersja pojazdu terenowego, różne stylizacje "małego fiata" o napędzie przednim oraz jego sportowa wersja - projekt FC.
W niezmienionym składzie nieformalny zespół designerski Nawrota zaprojektował również dla FSO analogiczny sportowy koncept o bardzo podobnej stylistyce. Ogar oparty był na płycie podłogowej Polskiego Fiata 125p i miał nadwozie z laminatu szklano-epoksydowego. Masywne zderzaki i oświetlenie obrysowe korespondują z planami eksportowymi na rynek północnoamerykański, które fabryka miała w tamtym okresie. Zbudowany w 1977 roku samochód pozostał prototypem.
Pozostałe prace studialne dla FSO, powstałe w 1978 roku, to projekt terenowego samochodu R wykorzystujący napęd PF 125p i wizja auta kompaktowego 1,2 X, gdzie Wybieralskiego w zespole projektowym zastąpił Tomasz Migurski. W tym samym roku i - składzie projektantów powstała propozycja samochodu dla programu badawczo-rozwojowego 1000 realizowanego przez Bosmal. Bielski ośrodek wybrał jednak dla przyszłego Beskida stylizację prof. Krzystofa Meisnera.
Ostatnim przedsięwzięciem zrealizowanym pod kierownictwem Nawrota w tym okresie była stylizacja planowanego przez lubelskiego producenta samochodów dostawczych następcy Żuka. Ukończony w 1980 roku projekt samochodu 25/35 powstawał w licznym zespole obejmującym poza Zygmuntem Grochowskim Pawła Balczerzaka, Grzegorza Niewczasa i Mariusza Stanowskiego z Wydziału Wzornictwa Przemysłowego warszawaskiej ASP. Studium cechowało się wyprzedzającym czas wzornictwem kojarzącym się z 6 lat późniejszym Fordem Transitem IV, czy 9 - restylingiem Renault Trafic. Następca Żuka zmaterializował się jako Lublin 13 lat później, w dużo bardziej zachowawczej stylizacji zakładowego biura konstrukcyjnego.
Więcej szczęścia miały pozamotoryzacyjne projekty z tego okresu. Do produkcji trafiły zaprojektowane pod koniec dekady z Migurskim aparaty medyczne dla zabrzańskiego Temedu i magnetowid studia telewizyjnego MTV 800 opracowany na zlecenie Ośrodka Badawczo-Rozwojowego Telewizji w zespole pod kierunkiem Wybieralskiego, specjalizującego się w sprzęcie elektronicznym.
Stracone lata 80..
Karnawał Solidarności, stan wojenny i postępująca zapaść gospodarcza nie były dobrym okresem dla wdrażania nowych produktów. Niezrealizowane pozostały projekty robota i innych zmechanizowanych sprzętów kuchennych dla zjednoczenia Predom powstałe jeszcze w 1981 roku. Taki sam los spotkał powstałe w kolejnych latach dwie nowe kabiny dla linii ciągników rolniczych MF i C Zakładów Przemysłu Ciągnikowego Ursus.
W mocno zmienionej formie i tylko niektóre elementy studium modernizacji nadwozia samochodu FSO Polonez z 1984 roku zaczęły się pojawiać w produkcji od wersji MR 87. Projektem pozostała Sella, nowa stylizacja nadwozia dla samochodu FSO Wars z 1986 roku (ostatnie przedsięwzięcie zrealizowane z Zygmuntem Grochowskim, zmarłym w roku jego realizacji). Program badawczo-rozwojowy Warsa został przerwany rok później z powodu finalizacji rozmów licencyjnych z Fiatem. Gdy w 1988 roku negocjacje zostały zerwane na krótko powrócono do koncepcji wdrożenia rodzimego projektu. Nawrot przygotował wtedy kolejną, bardziej konserwatywną w stosunku do Selli, stylizację nadwozia.
W podobnej sytuacji, między własną konstrukcją a licencją, była bielska Fabryka Samochodów Małolitrażowych. Nawrot dwukrotnie w 1986 i 88 roku przygotował bardzo starannie opracowane ergonomicznie wnętrza i deski rozdzielcze dla bazowego Beskida (model wielkości naturalnej) i jego kolejnej wersji (element kompletnej makiety pojazdu). Po decyzji o wdrożeniu do produkcji licencyjnego Cinquecento a jeszcze przed jej podjęciem projektant opracował dla Bosmalu tzw. program E - rodzinę nadwozi o powiększonej pojemności, liczbie drzwi i - użytkowych, opartych na włoskim aucie. Niektóre z nich były w późniejszych latach doprowadzone do prototypów, nie wdrożono jednak do produkcji żadnego z nich.
Jedyną z zaprojektowanych w latach 80. konstrukcji produkowaną seryjnie był model Active wózka inwalidzkiego marki Faso, używanej przez Warszawskie Zakłady Sprzętu Ortopedycznego. Projekt wózka powstał w 1988 roku we współpracy z Wojciechem Olczakiem, do produkcji trafił już po transformacji ustrojowej.
Nowe otwarcie w nowych czasach.
Czas transformacji ustrojowej to wielka aktywność rosnącego sektora prywatnego, zarówno jako wytwórców produktów potrzebujących formy jak i wchodzących na rynek firm zajmujących się projektowaniem. Nawrot w tym czasie brał udział w nadawaniu formy najróżniejszym przedmiotom, jak choćby systemowi klocków współpracujących z Lego. Stworzył też wtedy wspólnie z Wybieralskim cały czas produkowany pojemnik na chleb dla firmy Lamela z Łowicza (1993), przedmiot który powstał najprawdopodobniej w największej liczbie egzemplarzy spośród jego projektów.
W tym samym roku Nawrot został przewodniczącym rady nadzorczej Agencji Artystycznej ASP 3a, firmy m.in. pośredniczącej między projektantami z warszawskiej ASP a rosnącym rynkiem zamawiających projekty, mającej być "nowym ZAB-em dla gospodarki rynkowej". Również w tym roku pojawiły się pierwsze efekty pracy projektanta dla polskiego oddziału przedsiębiorstwa inżynieryjno-projektowego Rücker. Na zamówienie FSO firma przygotowała m.in. propozycję stylizacji samochodu terenowego na bazie napędu Poloneza, a także koncepcję rodziny modeli pochodnych tego auta jego projektu. Wersja kombi została zrealizowana w postaci w pełni funkcjonalnego jeżdżącego prototypu. Nawrot przygotował też projekt plastyczny kolejnego pojazdu terenowego, wykorzystujący już nie tylko napęd ale i część karoserii auta bazowego, który rok później zmaterializował się w postaci prototypów samochodu Polonez Analog.
Na zamówienie Instytutu Mechanizacji Budownictwa i Górnictwa Skalnego projektant stworzył również w 1993 roku wszechstronnie przebadany od strony funkcjonalności i ergonomii prototyp zunifikowanego stanowiska sterowania maszyn roboczych. W następnych latach powstały stylizacje serii koparek dla zakładów Waryńskiego (jedna z nich została zrealizowana w prototypie), 20-t. wywrotki dla Fadromy i oparta na wcześniejszym prototypie kabina ładowarki Ł-500, która trafiła do produkcji w Hucie Stalowa Wola (1998, z Wojciechem Mikołajewskim i Piotrem Łuszczewskim).
Branżą, z którą Nawrot wyjątkowo owocnie współpracował w ostatnim okresie aktywności, był transport szynowy. Na zlecenie Dyrekcji Generalnej Polskich kolei Państwowych stworzył w 1991 roku z Mikołajewskim i Olczakiem kompleksowy program modernizacji wnętrz wagonów osobowych. Do 1998 roku powstało na tej podstawie 18 projektów, w dużej części stosowanych przez poszczególne Zakłady Naprawcze Taboru Kolejowego. Ich cechą wspólną było szerokie zastosowanie laminatów na powierzchniach ścian i sufitu. Według poszczególnych projektów modernizowano m.in. kabiny WC w ZNTK Bydgoszcz, wagony barowe w ZNTK Nowy Sącz, przedziały w wagonach 1. klasy w ZNTK Ostrów Wlkp., przekształcano część przedziałów na nieobecny ówcześnie na PKP standard "biznes" (ZNTK Pruszków i Fabryka Pojazdów Szynowych - H. Cegielski Poznań).
W 2001 roku Nawrot był projektantem bryły tramwaju, którą w firmie Rücker Polska zamówił Alstom Konstal. Rok później powstała propozycja modernizacji tramwajów Konstal 105N zamówiona tą samą drogą przez firmę Bella z Czosnowa, producenta struktur z laminatów. Docelowymi miejscami modernizacji miały być warsztaty miejskich zajezdni tramwajowych w Polsce, gdzie konstrukcja z 1973 roku nadal stanowiła dominującą grupę taboru. Na realizację takiego przedsięwzięcia zdecydowała się firma Protram z Wrocławia, wydzielona w wyniku restrukturyzacji z MPK we Wrocławiu jego część warsztatowa. W latach 2005-10 wrocławskiemu przewoźnikowi dostarczono 110 zmodernizowanych tramwajów Protram 105NWr. Stylizacja Nawrota widoczna jest też w późniejszych produktach firmy.
W 2002 roku projektant wspólnie z Wojciechem Wybieralskim przygotował propozycje modernizacji maszyn do szycia dla radomskiego Łucznika. Ostatnim zrealizowanym przez Nawrota przedsięwzięciem było opracowanie w tym samym roku nowej identyfikacji wizualnej PKP Intercity. Jej elementy zaprojektowane wspólnie z Jackiem Surawskim, w tym logotyp, używane są przez przewoźnika do dziś.
Życie prywatne.
Był żonaty, miał córkę Ewę. 
Miejsce spoczynku
Pochowany na cmentarzu Bródnowskim w Warszawie (kwatera 68C-I-17).
Działalność dydaktyczna i naukowa.
Od 1958 roku był związany był z Akademią Sztuk Pięknych w Warszawie jako asystent a od 1960 - wykładowca. Od powstania na uczelni Wydziału Wzornictwa Przemysłowego, czego w 1977 roku był współinicjatorem, kierował jego Katedrą Wiedzy o Projektowaniu. Tytuł naukowy docenta uzyskał w 1980 roku, profesorem nadzwyczajnym uczelni został w roku 1991, od 1997 roku został nominowany profesorem zwyczajnym. W latach 1984-90 pełnił funkcję dziekana wydziału. Od 1997 roku związany był także z Akademią Sztuk Pięknych im. Władysława Strzemińskiego w Łodzi jako kierownik Pracowni Technik Przemysłowych a następnie, na rok przed śmiercią - Katedry Projektowania na ówczesnym Wydziale Form Przemysłowych. Był promotorem kilkudziesięciu prac dyplomowych w przeważającej części z dziedziny wzornictwa motoryzacyjnego.
W latach 1987-90 był członkiem Rady Naukowej Ośrodka Badawczo-Rozwojowego Samochodów Małolitrażowych BOSMAL w Bielsku-Białej, 1991-97 - Instytutu Wzornictwa Przemysłowego. Od 1994-98 roku był profesorem Przemysłowego Instytutu Motoryzacji.
Znaczenie.
Nawrot wraz z inżynierami Władysławem Kolasą i Stanisławem Łukaszewiczem był pionierem zastosowania tworzyw sztucznych do budowy nadwozi samochodowych w polskim przemyśle motoryzacyjnym. Obok Krzysztofa Meisnera, Janusza Zygadlewicza, Jerzego Ginalskiego, Zdzisława Beksińskiego, Zbigniewa Wattsona i Juliana Kamińskiego był twórcą nowoczesnego designu motoryzacyjnego w Polsce. Mimo że żaden z jego całościowych projektów samochodów nie był produkowany seryjnie (oprócz głębokich modyfikacji Warszawy sedan i kombi oraz Syreny Bosto) to prototypowe realizacje Syreny Sport i Ogara nabrały statusu kultowych pojazdów. Paradoksem jest to że najbardziej rozpowszechnionym przedmiotem zaprojektowanym przez Nawrota jest prosta forma pojemnika na chleb a najbardziej znane i rozpoznawane jego realizacje to dwa logotypy (FSO i PKP Intercity) spinające klamrą jego drogę twórczą, mimo że pomiędzy tymi projektami w ogóle nie zajmował się tworzeniem identyfikacji wizualnych.

</doc>
<doc id="293165" url="https://pl.wikipedia.org/wiki?curid=293165" title="Probolinggo">
Probolinggo

Probolinggo – miasto w Indonezji na Jawie nad cieśniną Madura w prowincji Jawa Wschodnia; powierzchnia 5667 ha; 182 tys. mieszkańców (2005).
Ośrodek regionu rolniczego (cukier, indygo, kawa, ryż, mango); przemysł spożywczy, włókienniczy, chemiczny; rybołówstwo; rzemiosło artystyczne (garncarstwo i wyrób sarongów); ważny węzeł komunikacyjny, port morski; obsługuje większość ruchu turystycznego w kierunku wulkanów Bromo i Semeru.

</doc>
<doc id="293166" url="https://pl.wikipedia.org/wiki?curid=293166" title="Czasownik nierozdzielnie złożony">
Czasownik nierozdzielnie złożony



</doc>
<doc id="293167" url="https://pl.wikipedia.org/wiki?curid=293167" title="Krkonoše">
Krkonoše



</doc>
<doc id="293168" url="https://pl.wikipedia.org/wiki?curid=293168" title="Krkonose">
Krkonose



</doc>
<doc id="293170" url="https://pl.wikipedia.org/wiki?curid=293170" title="Riesengebirge">
Riesengebirge



</doc>
<doc id="293173" url="https://pl.wikipedia.org/wiki?curid=293173" title="Jember">
Jember

Jember – miasto w Indonezji na Jawie w prowincji Jawa Wschodnia.
Główny ośrodek uprawy tytoniu i przemysłu tytoniowego; także uprawa trzciny cukrowej, kauczukowca, kawy; przemysł spożywczy, chemiczny, papierniczy; węzeł komunikacyjny; uniwersytet ("Universitas Jember" zał. 1964).

</doc>
<doc id="293175" url="https://pl.wikipedia.org/wiki?curid=293175" title="CBU-78">
CBU-78



</doc>
<doc id="293179" url="https://pl.wikipedia.org/wiki?curid=293179" title="Madura (ujednoznacznienie)">
Madura (ujednoznacznienie)



</doc>
<doc id="293182" url="https://pl.wikipedia.org/wiki?curid=293182" title="Bomba Mark 117">
Bomba Mark 117

Mark 117 (lub M117) – amerykańska bomba lotnicza ogólnego przeznaczenia.
Skonstruowana na początku lat 50. XX wieku i używana masowo podczas wojny w Korei.
Masa nominalna bomby Mark 117 wynosi 750 funtów (343 kg), ale masa całkowita zależy od masy zapalnika oraz od systemów spowalniających opadanie i wynosi do 820 funtów (373 kg). Bomba ma postać opływowego stalowego kadłuba wypełnionego ładunkiem tritonalu (80% trotylu i 20% proszku aluminiowego) lub minolu 2 o masie 402 funtów (183 kg). Urządzenie detonujące stanowią dwa zapalniki: nosowy i ogonowy zasilane z prądnicy napędzanej turbinką obracającą się pod wpływem oporu powietrza.
Od lat 50. do 70. XX wieku stanowiła ona standardowe uzbrojenie bombowe samolotów F-100 Super Sabre, F-104 Starfighter, F-105 Thunderchief, General Dynamics F-111 i F-4 Phantom II, ale obecnie są przenoszone tylko przez należące do USAF ciężkie bombowce, takie jak B-52 Stratofortress. Inne samoloty przenoszą bomby serii Mark 80 (najczęściej Mk 82 lub Mk 83 także w wersjach z urządzeniami naprowadzającymi). Bombowce B-52 zrzuciły 44660 sztuk bomb Mark 117 podczas wojny w Zatoce Perskiej w 1991 roku.
Bomby M117 użyto jako bazy do konstrukcji bomby chemicznej MC-1 wypełnionej sarinem. Bomba MC-1 nigdy nie została użyta bojowo, chociaż nadal pozostaje na uzbrojeniu armii amerykańskiej.
Ostatnia bomba Mark 117 została zrzucona 26 czerwca 2015 na wyspę Guam z bombowca B-52. Wydarzenie to zostało nazwane operacją „Blast from the Past”.

</doc>
<doc id="293183" url="https://pl.wikipedia.org/wiki?curid=293183" title="Tomasz Bartoszek">
Tomasz Bartoszek

Tomasz Bartoszek (ur. 2 grudnia 1890 w Racławicach, zm. 1 września 1969 tamże) – polski działacz samorządowy, poseł na Sejm V kadencji w II RP.
Życiorys.
Był synem Marcina i Agaty z domu Kolasa, kształcił się w szkole powszechnej w Nisku. W czasie I wojny światowej służył w armii austriackiej, dochodząc do stopnia plutonowego. W latach 1919–1922 i 1927–1935 pełnił funkcję wójta gminy Racławice, od 1935 wójta gminy zbiorowej Nisko. Należał do Związku Strzeleckiego i Obozu Zjednoczenia Narodowego. Od 1938 (do II wojny światowej) pełnił mandat poselski, wybrany w Łańcucie. Był odznaczony m.in. Srebrnym Krzyżem Zasługi.
Od 1914 był żonaty z Marią z domu Pawlus, miał troje dzieci (syna Wojciecha oraz córki Stanisławę, zamężną Smusz i Bronisławę, zamężną Kopeć).

</doc>
<doc id="293184" url="https://pl.wikipedia.org/wiki?curid=293184" title="GSI Helmholtzzentrum für Schwerionenforschung">
GSI Helmholtzzentrum für Schwerionenforschung

GSI Helmholtzzentrum für Schwerionenforschung GmbH (poprzednia nazwa "Gesellschaft für Schwerionenforschung GmbH" lub "GSI" – Instytut Badań Ciężkich Jonów) – instytut badawczy w Darmstadt w Niemczech.
Został utworzony w 1969 roku i jest wspierany przez rząd Niemiec (90%) i Hesję (10%). Należy do wspólnoty " Helmholtz-Gemeinschaft Deutscher Forschungszentren" – największej instytucji badawczej w Niemczech.
Instytut przeprowadza badania w zakresie fizyki i nauk pokrewnych. Głównymi przedmiotami badań są plazma, fizyka atomowa, fizyka jądrowa i medycyna nuklearna.
Najważniejszymi elementami laboratorium są akceleratory ciężkich jonów:
SIS-18 i ESR powstały w 1990 roku, umożliwiając przyspieszanie jonów do 90% prędkości światła w próżni (UNILAC – tylko do 10%).
Dodatkowo stosowane są dwa lasery wielkiej mocy:
W Instytucie zostały wykryte pierwiastki chemiczne: bohr (1982), meitner (1982), has (1984), darmsztadt (1994), roentgen (1994), kopernik (1996).
Obecnie w ramach międzynarodowego projektu FAIR budowany jest synchrotron SIS100, mający rozpędzać jony wiązki do energii rzędu 10 GeV / nukleon.

</doc>
<doc id="293185" url="https://pl.wikipedia.org/wiki?curid=293185" title="Namur (prowincja)">
Namur (prowincja)

Namur (hol. "Namen") – prowincja w południowej Belgii, w Walonii. Jej stolica to Namur.
Graniczy z Francją oraz prowincjami: Luksemburg, Brabancja Walońska, Hainaut i Liège. Prowincja Namur zajmuje powierzchnię 3664 km². Na początku 2018 r. zamieszkiwały ją 493 073 osoby.
Prowincja podzielona jest na 3 dystrykty (Dinant, Namur i Philippeville) oraz 38 gmin.
Linki zewnętrzne.
Oficjalna strona prowincji

</doc>
<doc id="293187" url="https://pl.wikipedia.org/wiki?curid=293187" title="Zeszyty Literackie">
Zeszyty Literackie

Zeszyty Literackie – kwartalnik literacki, wydawany od 1982 do 2018 r. przez Barbarę Toruńczyk, początkowo w Paryżu, Mediolanie i od 1992 w Warszawie.
Zeszyty Literackie zaczęto wydawać w 1982 r. w Paryżu z inicjatywy Barbary Toruńczyk, która była także redaktorem naczelnym czasopisma. Po przemianach w Polsce redakcję przeniesiono do Warszawy. Wydawcą pisma była Agora, a od 2005 r. należąca do niej Fundacja Zeszytów Literackich, jednak w 2017 r. Agora wycofała się z finansowania przedsięwzięcia. Dzięki apelowi twórców i dziennikarzy Ministerstwo Kultury i Dziedzictwa Narodowego przyznało pismu dotację, jednak była ona zbyt mała w stosunku do potrzeb, w związku z czym postanowiono zakończyć wydawanie „Zeszytów Literackich” w formie drukowanej w grudniu 2018 r., numerem 144. Obecnie pismo jest kontynuowane w formie strony internetowej, na której oprócz nowości znajdują się archiwalne wydania kwartalnika.
Zespół redakcyjny tworzyli: Stanisław Barańczak (zm. 2014), Ewa Bieńkowska, Iosif Brodski (zm. 1996), Tomasz Cyz, Wojciech Karpiński (zm. 2020), Petr Král, Ewa Kuryluk, Mikołaj Nowak-Rogoziński (sekretarz redakcji w latach 2010–2018), Tomasz Różycki, Roberto Salvadori, Adam Szczuciński, Tomas Venclova, Adam Zagajewski (zm. 2021), Marek Zagańczyk (1991–2008 sekretarz redakcji, a od września 2008 do grudnia 2018 zastępca redaktora naczelnego).
Redaktorem naczelnym w latach 1982–2018 (od pierwszego numeru do ostatniego) była Barbara Toruńczyk.
Wśród stałych współpracowników byli: Marian Bizan, Józef Czapski, Czesław Miłosz, Timothy Garton Ash, Joanna Guze, Zbigniew Herbert, Krzysztof Jung, Leszek Kołakowski, Jan Kott, Paweł Hertz, Jacek Woźniakowski, Anna Arno, Tomasz Różycki, Leszek Szaruga.
Autorem znaku graficznego pisma był Jan Lebenstein.
Charakter pisma.
Kwartalnik stawia sobie za cel przyswojenie polskiemu czytelnikowi literatury powstałej na emigracji, scalenie literatury emigracyjnej i krajowej. „Zeszyty Literackie” przybliżają również najwybitniejszych pisarzy światowych. Zamieszczają zarówno autorów już uznanych, laureatów nagrody Nobla (m.in. Czesław Miłosz, Seamus Heaney, Derek Walcott, V.S. Naipaul), jak i twórców młodych, prezentują debiutantów. Zbigniew Herbert pisał o „Zeszytach Literackich”: „najlepsze polskie pismo literackie – tak twierdzę z ręką na sercu, i powtórzę to, jeśli zajdzie potrzeba, przed Sądem Wojewódzkim w Warszawie”. Ponadto o kwartalniku wypowiadali się m.in.: Tony Judt („Zeszyty Literackie” to najbardziej imponujące pismo literackie w Europie Wschodniej), Jan Kott („Zeszyty Literackie” stały się najbardziej pożywnym i najbardziej uniwersalnym polskim czasopismem literackim), Timothy Garton Ash („Zeszyty Literackie” to jeden z najlepszych kwartalników literackich we współczesnej Europie), Leszek Kołakowski („Zeszyty Literackie” trzeba chwalić jako jedno z najbardziej udanych osiągnięć polskiej kultury. „Zeszyty Literackie” stworzyły, wolno powiedzieć, nowe środowisko kulturalne w Europie, które przyciąga autorów wszystkich pokoleń pióro w ręku trzymających).
Na łamach kwartalnika ukazują się inedita polskich pisarzy, szczególne miejsce zajmują tu pisma Zbigniewa Herberta (listy, wiersze, utwory prozą). Większość pośmiertnych pierwodruków utworów Herberta została ogłoszona właśnie na łamach „Zeszytów Literackich”. Ponadto inedita m.in.: Józefa Czapskiego, Konstantego A. Jeleńskiego, Czesława Miłosza, Jerzego Stempowskiego, Aleksandra Wata. Stałe działy „Zeszytów Literackich” to: Europa Środka, Proza i Poezja, Podróże, Prezentacje, Świadectwa.
W dziale Europa Środka publikowane są teksty dotyczące szeroko rozumianej Europy Środkowej, przede wszystkim literackie, dotyczące tradycji artystycznych tego regionu Europy, a także odnoszące się do polityki i filozofii. Pojawiają się tu szkice takich autorów jak: Isaiah Berlin, Nicola Chiaromonte, Emil Cioran, Mircea Eliade, Václav Havel, Vladimír Holan, Danilo Kiš, Milan Kundera, Leszek Kołakowski, Norman Manea, Adam Michnik, Timothy Snyder, Tomas Venclova. Adam Michnik pisał o tym dziale: „największą zasługę „Zeszytów Literackich” widzę w wymyślonej przez Barbarę Toruńczyk rubryce Europa Środka. To jej autorka decydowała królewskim gestem, kto do tej Europy Środka należy i w jaki sposób można zaliczyć tam Nabokova czy Annę Achmatową, to dzięki „Zeszytom Literackim” poznaliśmy geniusz eseistyczny Josifa Brodskiego, a także współczesną twórczość Tomasa Venclovy, to „Zeszytom Literackim” zawdzięczamy znajomość wspaniałej polemiki między Milanem Kunderą a Josifem Brodskim na temat środkowej Europy porwanej przez totalitarnego byka”.
W dziale Podróże publikowane są szkice pisarzy-podróżników, z różnych tradycji i okresów literackich – zapisy nie tylko podróży w przestrzeni, ale także w czasie i w kulturze. Wśród autorów znajdują się m.in.: Robert Byron, Bruce Chatwin, Kenneth Clark, Zbigniew Herbert, Jarosław Iwaszkiewicz, Patrick Leigh Fermor, Claudio Magris, Sándor Márai, Pawieł Muratow, V.S. Naipaul, Paul Theroux, Mariusz Wilk, Marek Zagańczyk.
Dział Proza i Poezja prezentuje utwory poetyckie i prozatorskie (przede wszystkim nurtu klasycznego) autorów polskich i światowych w przekładach najlepszych polskich tłumaczy: Stanisława Barańczaka, Joanny Guze, Pawła Hertza, Małgorzaty Łukasiewicz, Maryny Ochab, Joanny Ugniewskiej. Wśród publikowanych autorów znajdują się m.in.: Claude Arnaud, Stanisław Barańczak, Iosif Brodski, Roberto Calasso, J.M. Coetzee, Nadine Gordimer, Julia Hartwig, Seamus Heaney, Zbigniew Herbert, Ernst Jünger, Jan Kott, Ewa Kuryluk, Czesław Miłosz, Wiesław Myśliwski, Vladimir Nabokov, Maciej Niemiec, Anna Piwkowska, Joanna Pollakówna, Tomasz Różycki, Salman Rushdie, Roberto Salvadori, Andrzej Szczeklik, Jaroslav Seifert, Julian Stryjkowski, Wisława Szymborska, Magdalena Tulli, Derek Walcott, Aleksander Wat, Jacek Woźniakowski, Adam Zagajewski.
Nagrody i Dyplomy.
Począwszy od 1997 roku przyznawane są nagrody i dyplomy „Zeszytów Literackich”.
Nagrody
Dyplomy
Książki wydane nakładem Zeszytów Literackich.
Pod szyldem pisma ukazują się także publikacje książkowe.
Wydane w Warszawie.
Pisma Zbigniewa Herberta
Pisma Czesława Miłosza
Seria Podróże
Seria Poetycka
Pozostałe książki

</doc>
<doc id="293191" url="https://pl.wikipedia.org/wiki?curid=293191" title="Berounka">
Berounka

Berounka – rzeka w Czechach, lewy (najdłuższy) dopływ Wełtawy o długości 247 km. W górnym swym biegu rzeka nazywa się Mže, a nazwę Berounka przybiera przy ujściu Úhlavy w Pilźnie.
Rzeka wypływa ze źródeł w Lesie Czeskim, na pograniczu z Niemcami, płynie przez Kotlinę Czeską, a do Wełtawy uchodzi na południowych krańcach Pragi.
W górnym biegu rzeki znajduje się sztuczne Jezioro Hracholuskie, a w pobliżu ujścia na wysokim północnym brzegu stoi zamek Karlštejn.
Główne dopływy:
Ważniejsze miejscowości nad Berounką: Tachov, Stříbro, Kozolupy, Pilzno, Skryje, Karlštejn, Řevnice, Dobřichovice, Beroun.

</doc>
<doc id="293194" url="https://pl.wikipedia.org/wiki?curid=293194" title="Krzyż trójlistny">
Krzyż trójlistny

Krzyż trójlistny, krzyż koniczynowy (pot. "liściak"), krzyż św. Łazarza – jako baza krzyż grecki lub krzyż łaciński, którego wszystkie ramiona zakończone są ornamentem potrójnego liścia koniczyny. Krzyż symbolizuje jedność Chrystusa i Świętej Trójcy, według innej interpretacji – Jezusa wśród dwunastu apostołów. W symbolice kabalistycznej był w przeszłości uznawany jako symbol połączenia trzech religii monoteistycznych (prawosławia, katolicyzmu i islamu), taką interpretację popierali także kartograf Hans Buenting i św. Jan Damasceński.

</doc>
<doc id="293195" url="https://pl.wikipedia.org/wiki?curid=293195" title="Pałac w Siemianowicach Śląskich">
Pałac w Siemianowicach Śląskich

Pałac w Siemianowicach Śląskich, Pałac Donnersmarcków w Siemianowicach Śląskich (nazywany również Pałacem Mieroszewskich w Siemianowicach Śląskich) – klasycystyczny pałac znajdujący się w Siemianowicach Śląskich przy ulicy Chopina.
Historia.
Budowę pałacu zapoczątkował w XVII wieku ród Mieroszewskich herbu Ślepowron, którzy byli właścicielami miejscowych dóbr od co najmniej XVI wieku. Z czasów Mieroszewskich pochodzi najstarsza barokowa część pałacu nakryta łamanym dachem polskim. Dobra w skład których wchodził pałac zostały sprzedane w 1692 roku przez Stanisława Mieroszewskiego i stały się własnością Bogusława Hunter von Grandon, który następnie w 1718 roku sprzedał pałac Julianie Maksymilianie Coob von Neyding, po śmierci której odziedziczył go jej syn Karol Henckel von Donnersmarck. Jednak jako stałą rezydencję rodu wybrał go dopiero jego syn Łazarz Henckel von Donnersmarck. Niedługo później, w latach 1778–1789 pałac został rozbudowany poprzez dobudowanie do skrzydła północnego Mieroszewskich nowego skrzydła od zachodu. W czasie wojen napoleońskich (IV koalicja antyfrancuska) w 1807 roku pałac został splądrowany. Niedługo później, około 1830 roku nastąpiła kolejna przebudowa, podczas której przebudowano kaplicę i elewacje oraz połączono północne barokowe skrzydło Mieroszewskich z nowym skrzydłem w stylu klasycystycznym od wschodu, w które wtopiono wcześniejszą wieżę bramną. W skład kompleksu pałacowego wchodziły także dwie oficyny, brama i dwa budynki gospodarcze. Założenie otaczał park. Około 1850 roku do korpusu głównego dostawiono oficynę południową (rozebraną w 1934 roku), a w 2 poł. XIX w. zmieniono m.in. klatkę schodową. Pod koniec XIX wieku Donnersmarckowie sprzedali zespół pałacowy.
W XX wieku pałac często zmieniał właścicieli. W latach 1921–1926 zespół pałacowy zmodernizowano. Jego ostatnim prominentnym lokatorem w latach 1926–1932 był Józef Kiedroń – były minister w rządzie Władysława Grabskiego, gdy pełnił funkcję dyrektora Górnośląskich Zjednoczonych Hut Królewska i Laura.
Władze niemieckie w czasie okupacji w latach 1939–1945 nakazały przebudować reprezentacyjne sale na małe pokoje biurowe i wybić nowe otwory okienne, przez co w znacznym stopniu zniszczono zabytkowy wystrój.
W 1990 roku kompleks pałacowy został przejęty przez władze miejskie od kopalni "Siemianowice". W 2005 roku z bonifikatą kupiła go firma Silesia sp. z o.o. i opracowała plan adaptacji na hotel autorstwa inż. arch. Kazimierza Stamirowskiego z Siemianowic Śląskich. W 2009 roku pałac zaczęto częściowo remontować. W 2011 roku pałac kupił firma Prestige Residences z Katowic. W 2013 roku pałac został sprzedany Grupie Saternus. Obecnym właścicielem obiektu jest spółka Inspiration Point S.A. Kubatura głównego korpusu wynosi ponad 23 tys. m³.
W 2016 roku Rada Miejska Siemianowic Śląskich wpisała obiekt do Lokalnego Programu Rewitalizacji, co dało możliwość ubiegania się o finansowanie w ramach Europejskiego Funduszu Rozwoju Regionalnego. W kwietniu 2018 roku w częściowo odnowionym pałacu doszło do oficjalnego podpisania dokumentów związanych z przyznaną przez Urząd Marszałkowski dotacją. Właściciel obiektu otrzyma blisko 20 milionów złotych na prowadzenie dalszych prac rewitalizacyjnych zabytkowego pałacu. Decyzja o przyznaniu dofinansowania powoduje, że ok. 80% powierzchni pałacu zostanie przeznaczona na działania społeczne.
W zrewitalizowanym obiekcie mieści się browar restauracyjny (stan na 7.2021). Planowane są pomieszczenia przeznaczone na organizowanie wystaw, wernisaży oraz warsztatów artystycznych.

</doc>
<doc id="293197" url="https://pl.wikipedia.org/wiki?curid=293197" title="Południowy Ląd">
Południowy Ląd



</doc>
<doc id="293203" url="https://pl.wikipedia.org/wiki?curid=293203" title="Six feet under">
Six feet under



</doc>
<doc id="293215" url="https://pl.wikipedia.org/wiki?curid=293215" title="Hippolitos">
Hippolitos



</doc>
<doc id="293230" url="https://pl.wikipedia.org/wiki?curid=293230" title="Region Stołeczny Brukseli">
Region Stołeczny Brukseli

Region Stołeczny Brukseli (fr. "Région de Bruxelles-Capitale", niderl. "Brussels Hoofdstedelijk Gewest") – jeden z trzech regionów administracyjnych Belgii, obejmujący 19 wysoce zurbanizowanych gmin – miasto Bruksela oraz jego zespół miejski. Według stanu na dzień 1 stycznia 2018 roku zamieszkiwało go 1 198 726 osób na powierzchni 161,382 km², co dało gęstość zaludnienia 7428 mieszkańców na km².
Utworzony w 1989 region nie należy ani do części flamandzkiej Belgii, ani do walońskiej, lecz jest oddzielnym, trzecim regionem, w którym obowiązują dwa języki urzędowe: francuski i niderlandzki. Większość mieszkańców regionu (ponad 90%) jest jednak francuskojęzyczna.
Podział.
Region stołeczny Brukseli jest podzielony na 19 gmin miejskich:

</doc>
<doc id="293232" url="https://pl.wikipedia.org/wiki?curid=293232" title="Terapia systemowa">
Terapia systemowa



</doc>
<doc id="293233" url="https://pl.wikipedia.org/wiki?curid=293233" title="Psychologia systemowa">
Psychologia systemowa

Psychologia systemowa - orientacja psychologiczna ogólnej teorii systemów Ludwiga von Bertalanffyego. Jest to współczesny nurt stosowany głównie w psychoterapii rodzin.
Systemem są w tym ujęciu członkowie np. rodziny pozostający w interakcji. Jak w ogólnej teorii systemów, system psychologiczny charakteryzuje ekwifinalność i ekwipotencjalność; system definiują granice wewnętrzne (podsystemy) i zewnętrzne (z otoczeniem) oraz równowaga tendencji do zmiany i tendencji do zachowania stałości. 
Poprzez kontekst systemowy analizuje się zaburzenia psychiczne, których objawy mogą być interpretowane z punktu widzenia znaczenia dla jednostki i skutków dla całego systemu.

</doc>
<doc id="293234" url="https://pl.wikipedia.org/wiki?curid=293234" title="Władysław Król">
Władysław Król



</doc>
<doc id="293240" url="https://pl.wikipedia.org/wiki?curid=293240" title="CD-ACTION">
CD-ACTION



</doc>
<doc id="293242" url="https://pl.wikipedia.org/wiki?curid=293242" title="Lac-d'Issarlès">
Lac-d'Issarlès



</doc>
<doc id="293244" url="https://pl.wikipedia.org/wiki?curid=293244" title="Nicolas Cage">
Nicolas Cage

Nicolas Cage, właśc. Nicolas Kim Coppola (ur. 7 stycznia 1964 w Long Beach) – amerykański aktor, reżyser i producent filmowy, bratanek reżysera Francisa Forda Coppoli.
Został laureatem Oscara i był jednym z najbardziej kasowych aktorów w Hollywood, zanim wystąpił w nieudanych produkcjach i był dziewięć razy nominowany do Złotych Malin, było to prawdopodobnie spowodowane tym, że brał każdą możliwą ofertę pracy z powodu długów. Mimo to powtarzał, że zawsze dawał z siebie wszystko, jeśli chodzi o aktorstwo.
W drugiej dekadzie XXI wieku zaczął jednak grać także w niezależnych filmach docenionych przez krytyków np. "Mandy" (2018) i "Świnia" (2021), za rolę w którym dostał kolejną nominację do Złotej Maliny, lecz tym razem było to Razzie Redeemer Award za powrót do aktorskiej formy.
W 2022 roku zagrał samego siebie w filmie „Nieznośny ciężar własnego talentu”.
Życiorys.
Wczesne lata.
Urodzony w Long Beach w stanie Kalifornia w rodzinie rzymskokatolickiej jako syn Joy Vogelsang, pochodzącej z Niemiec choreografki i tancerki baletowej, która chorowała na chroniczną depresję i Augusta Floyda Coppoli, Amerykanina włoskiego pochodzenia, scenarzysty, profesora komparatystyki, pioniera studiów dla niewidomych. Wychował się z dwoma braćmi – Christopherem i Markiem. Jego dziadek Carmine Coppola był kompozytorem, a babka Italia Pennino była aktorką.
Jego rodzice rozwiedli się w 1976. Uczęszczał do Beverly Hills High School, gdzie wystąpił w przedstawieniu Clifforda Odetsa "Złoty chłopak" ("Golden Boy"). Mając 15 lat, podjął naukę w American Conservatory Theatre w San Francisco. Później studiował aktorstwo u renomowanej nauczycielki Peggy Feury.
Kariera.
Nazwisko Cage przyjął od Luke’a Cage’a, jednego z superbohaterów Marvel Comics. Po raz pierwszy na ekranie pojawił się w telewizyjnym filmie "Najlepsze czasy" ("Best of Times", 1981). Rok później trafił na kinowy ekran w melodramacie komediowym "Beztroskie lata w Ridgemont High" ("Fast Times at Ridgemont High", 1982) z Seanem Pennem, Jennifer Jason Leigh, Judge’em Reinholdem, Forestem Whitakerem i Anthonym Edwardsem w obsadzie. Następnie dostał rolę zbuntowanego punka Randy’ego w komedii romantycznej "Dziewczyna z Doliny" ("Valley Girl", 1983) oraz pojawił się w dramacie kryminalnym swojego stryja, Francisa Forda Coppoli, "Rumble Fish" (1983) u boku Matta Dillona, Diane Lane, Mickeya Rourke’a, Toma Waitsa i Laurence’a Fishburne’a.
Dorabiał także jako sprzedawca popcornu w Fairfax Theater, zanim zrobił furorę wśród krytyków i publiczności w roli opiekuńczego i przedsiębiorczego sierżanta Ala Columbato, syna włoskich emigrantów, skrywającego wrażliwość pod maską cynizmu w dramacie wojennym Alana Parkera na podstawie książki Williama Whartona "Ptasiek" ("Birdy", 1984) z Matthew Modine’em w roli tytułowej. Rola nieokrzesanego kochanka, romantycznego jednorękiego piekarza w komedii romantycznej "Wpływ Księżyca" ("Moonstruck", 1987) z Cher przyniosła mu nominację do nagrody Złotego Globu, ustalając jego charakterystyczny „typ” – nieobliczalnego, zamkniętego w sobie, o lekko makabrycznym poczuciu humoru, często gwałtownego buntownika. Sławę zawdzięcza roli niezależnego Sailora Ripleya w przygodowej komedii kryminalnej Davida Lyncha "Dzikość serca" ("Wild at Heart", 1990), gdzie śpiewa przebój Elvisa Presleya „Love Me Tender”. Za kreację scenarzysty-alkoholika Bena, który stracił pracę w studiu Hollywood, w melodramacie "Zostawić Las Vegas" ("Leaving Las Vegas", 1995) otrzymał wiele wyróżnień, w tym nagrodę Srebrnej Muszli (Silver Seashell) Międzynarodowego Festiwalu Filmowego w San Sebastián, Złoty Glob i Oscara.
W 2000 założył własną firmę produkcyjną Saturn Films, z siedzibą w Los Angeles, w Kalifornii.
Kolejną nominację do Oscara i Złotego Globu otrzymał za podwójną rolę niezwykle utalentowanego, ale zakompleksionego i neurotycznego scenarzysty filmowego, żywiołowego i nieco ekscentrycznego jego brata bliźniaka w komedii "Adaptacja" ("Adaptation", 2002). Jednak postać szeryfa w horrorze "Kult" ("The Wicker Man", 2006) doczekała się dwóch nominacji do Złotej Maliny.
Otrzymał honorowy doktorat Sztuk Pięknych Kalifornijskiego Uniwersytetu Stanowego Fullerton w maju 2001. Jego złota gwiazda na Walk of Fame została odsłonięta 31 lipca 1998.
Życie prywatne.
Z nieformalnego związku z Christiną Fulton ma syna Westona Coppolę Cage’a (ur. 1990). 8 kwietnia 1995 ożenił się z Patricią Arquette. Jednak 18 maja 2001 doszło do rozwodu. 10 sierpnia 2002 poślubił Lisę Marie, córkę Elvisa Presleya, którego jest wielkim fanem. 16 maja 2004 rozwiódł się. 30 lipca 2004 ożenił się z Alice Kim, byłą kelnerką, która pracowała w restauracji Kabuki w Los Angeles oraz w koreańskim klubie nocnym Le Privé w Los Angeles. Mają syna Kal-Ela (ur. 3 października 2005). Rozwiedli się w styczniu 2016. 23 marca 2019 wziął czwarty ślub z makijażystką Eriką Koike, a cztery dni później złożył do sądu prośbę o unieważnienie małżeństwa. Gdy sąd odrzucił wniosek, Cage złożył pozew o rozwód. 31 maja 2019 decyzją sądu małżeństwo zostało rozwiązane.
Jest zafascynowany postacią mistyka i filozofa Jakuba Boehmego, który mieszkał i tworzył w Zgorzelcu. Podczas pobytu w Polsce gwiazdor odwiedził jego dom na Przedmieściu Nyskim i grób na cmentarzu w Görlitz.

</doc>
<doc id="293245" url="https://pl.wikipedia.org/wiki?curid=293245" title="Cieśnina Madura">
Cieśnina Madura

Cieśnina Madura () – cieśnina w Indonezji; łączy cieśninę Surabaja z morzem Bali; oddziela Madurę od Jawy; składa się z dwóch części: zachodnia o długości ok. 10 km i szerokości 3–4 km oraz wschodnia o długości ok. 150 km i szerokości do 65 km.
Główne miasta nad cieśniną Madura: Surabaja, Probolinggo. 
Brzegi cieśniny spina najdłuższy w Indonezji most Suramadu, łączący Surabaję na Jawie z dystryktem Bangkalan na Madurze.

</doc>
<doc id="293247" url="https://pl.wikipedia.org/wiki?curid=293247" title="Małgorzata Maier">
Małgorzata Maier

Małgorzata Maier (ur. 27 listopada 1966 w Chełmnie) – polska prezenterka programów telewizyjnych, uczestniczka reality show.
Życiorys.
W 2001 wzięła udział w pierwszej polskiej edycji reality show "Big Brother". W domu Wielkiego Brata przebywała do samego finału, ostatecznie zajęła trzecie miejsce.
Po zakończeniu programu wystąpiła w filmie Jerzego Gruzy "Gulczas, a jak myślisz..." (2001). Prowadziła również dwa programy realizowane przez telewizję TVN: "Dom pełen pomysłów" oraz "Kto Was tak urządził?", w których robiła ludziom niespodzianki, urządzając im na nowo mieszkania.
Była właścicielką firmy specjalizującej się w projektowaniu i aranżacji wnętrz. Pracowała także w firmie świadczącej usługi z zakresu public relations.

</doc>
<doc id="293250" url="https://pl.wikipedia.org/wiki?curid=293250" title="Nick Cage">
Nick Cage



</doc>
<doc id="293253" url="https://pl.wikipedia.org/wiki?curid=293253" title="Mechanizm sygnałów i slotów">
Mechanizm sygnałów i slotów

Mechanizm sygnałów i slotów to jedna z metod zorganizowania rozsyłania zdarzeń w aplikacjach komputerowych, głównie wykorzystywana w graficznych interfejsach użytkownika.
Jest to jedna ze specjalizacji metody wywołań zwrotnych. Wywołanie zwrotne jest realizowane w momencie nadejścia zdarzenia, a jego rezultatem jest wywołanie instrukcji, które zostały zarejestrowane jako procedury obsługi zdarzenia. Tę rejestrację nazywamy połączeniem sygnału ze slotem.
Sygnały w ogólności dzielą się na dwie kategorie: unicast i multicast. Sygnały typu unicast mogą mieć podłączony dokładnie jeden slot. Natomiast sygnały typu multicast mogą mieć podpiętą dowolną liczbę slotów, a emisja sygnału powoduje wywołanie wszystkich slotów po kolei, zazwyczaj w niezdefiniowanej kolejności.
Mechanizm ten jest zaimplementowany w większości popularnych bibliotek GUI, np. Boost, GTK+, gtkmm, Qt, wxWidgets. Biblioteki te jednak dostarczają jedynie sygnały typu multicast. Do implementacji tego mechanizmu można zaliczyć również delegaty występujące w języku C#.

</doc>
<doc id="293254" url="https://pl.wikipedia.org/wiki?curid=293254" title="Trollowy most">
Trollowy most

Trollowy most (ang. "Troll Bridge") – krótkie opowiadanie napisane przez Terry’ego Pratchetta, osadzone w fantastycznym Świecie Dysku. Po raz pierwszy zostało opublikowane w 1991 r. w zbiorze opowiadań "After The King: Stories in Honour of J.R.R. Tolkien".
Cohen Barbarzyńca zamierza zabić trolla w samotnym pojedynku. Motywacją do tego były słowa jego ojca, który w młodości rzekł mu, że jeśli zabije trolla, to nic już nie będzie dla niego niemożliwe. Jednak napotkany troll rozpoznaje legendarnego bohatera i zaczyna mu się zwierzać, jak źle się mieszka pod mostem popadającym w ruinę. Cohen też oddaje się wspomnieniom: kiedyś świat wyglądał zupełnie inaczej, a teraz wszędzie znajdują się farmy i nie ma już mrocznych lasów zamieszkanych przez hordy goblinów napadających na wędrowców. Ostatecznie Cohen odjeżdża, pozostawiając trollowi kilka złotych monet. Bohaterowi cały czas towarzyszy gadający wierzchowiec, który prawi mu morały.

</doc>
<doc id="293255" url="https://pl.wikipedia.org/wiki?curid=293255" title="Cieśnina Surabaja">
Cieśnina Surabaja

Cieśnina Surabaja (indonez. "Selat Surabaya") — cieśnina w Indonezji łącząca Morze Jawajskie z cieśniną Madura. Oddziela zachodnią część Madury od Jawy. Droga wodna ma długość ok. 93 km i szerokość 1,8 km. Północne wejście do cieśniny znajduje się między Ujung Pangkah na Jawie i Tanjung Modung, będącą najdalej na północny zachód wysuniętą częścią Madury.

</doc>
<doc id="293256" url="https://pl.wikipedia.org/wiki?curid=293256" title="Stylisko">
Stylisko

Stylisko – uchwyt ręcznych narzędzi gospodarskich, budowlanych, ogrodniczych, broni i sprzętu alpinistycznego. Zamiennie stosuje się również nazwę – trzonek lub drzewce. Nazwa stosowana także w odniesieniu do krótkiej ręcznej broni obuchowej. 
Stylisko wykonane jest w postaci drewnianej beleczki, najczęściej o przekroju okrągłym lub owalnym, i wymiarach zależnych od narzędzia, do którego zostało wykonane. Z narzędziem połączone przy pomocy gwintowanych końcówek, sworzni, śrub, lub przez zaciśnięcie, wbitym od strony czołowej klinem. Narzędzia wyższej jakości wyposażone są w styliska wykonane zgodnie z zasadami ergonomii, co ułatwia posługiwanie się nimi. W styliska wyposażone są takie narzędzia ręczne jak:

</doc>
<doc id="293257" url="https://pl.wikipedia.org/wiki?curid=293257" title="Czasowniki rozdzielnie złożone">
Czasowniki rozdzielnie złożone

Czasowniki rozdzielnie złożone (, ) – rodzaj czasowników złożonych w języku niderlandzkim, niemieckim i węgierskim. Składają się z czasownika podstawowego oraz z przedrostka, na który pada akcent. Przykładem takiego czasownika jest niemieckie einkaufen (akcent pada na przedrostek „ein”, a nie na czasownik kaufen).
Język niemiecki.
Niektóre przedrostki tworzące czasowniki rozdzielnie złożone.
Istnieją również rzadko używane przedrostki tworzące czasowniki rozdzielnie złożone. Są to:
Rozdzielnie złożone są też niektóre czasowniki z przedrostkami "unter-", "über-", "durch-" i "um-", przy czym istnieją czasowniki złożone z tymi przedrostkami, mogące mieć różne znaczenia w zależności od tego, czy są złożone rozdzielnie czy nierozdzielnie. Najczęściej zależy to od znaczenia wyrazu: znaczenia konkretne mają zazwyczaj tendencję do rozdzielania, znaczenia abstrakcyjne – do formy łącznej. Forma rozdzielna często związana jest z ruchem bądź zmianą stanu.
Na przykład:
Czasownik rozdzielnie złożony w zdaniu.
Wyżej wymieniona tabela ukazuje kilka ważnych zasad dotyczących czasowników rozdzielnie złożonych:

</doc>
<doc id="293259" url="https://pl.wikipedia.org/wiki?curid=293259" title="Wywołanie zwrotne">
Wywołanie zwrotne

Wywołanie zwrotne (ang. "callback") jest to technika programowania będąca odwrotnością wywołania funkcji. Zwykle korzystanie z właściwości konkretnej biblioteki polega na wywołaniu funkcji (podprogramów) dostarczanych przez tę bibliotekę. W tym przypadku jest odwrotnie: użytkownik jedynie rejestruje funkcję do późniejszego wywołania, natomiast funkcje biblioteki wywołają ją w stosownym dla siebie czasie.
Najważniejszymi pojęciami są rejestracja oraz wywołanie zwrotne. Kiedy następuje wywołanie zwrotne, funkcja, która je wykonuje, nie wie nic o tym, co się zdarzy; to zależy od tego, co zostało zarejestrowane do wywołania.
Wywołania zwrotne mają również swoje specjalizacje. Jedną z najpopularniejszych specjalizacji wywołań zwrotnych jest polimorfizm, implementowany najczęściej w programowaniu obiektowym. Rejestrowanie funkcji polega na stworzeniu własnej klasy na bazie innej klasy oraz przedefiniowaniu w niej odpowiedniej metody tak, aby wykonywała ona inne czynności, niż to jest założone w jej klasie bazowej. Wywołanie zwrotne odbywa się wtedy w ten sposób, że inna funkcja woła metodę na podanym obiekcie, ale faktyczna procedura, która zostanie wywołana, może być różna, w zależności od tego, jakiej klasy jest podany obiekt.
Inną specjalizacją jest mechanizm sygnałów i slotów, w którym procedura obsługi, zwana tutaj slotem, może być podłączana (czyli rejestrowana) do danego sygnału. Wywołanie sygnału zaś stanowi wtedy wywołanie zwrotne.

</doc>
<doc id="293264" url="https://pl.wikipedia.org/wiki?curid=293264" title="Czasownik rozdzielnie złożony">
Czasownik rozdzielnie złożony



</doc>
<doc id="293266" url="https://pl.wikipedia.org/wiki?curid=293266" title="Okrzemek">
Okrzemek



</doc>
<doc id="293269" url="https://pl.wikipedia.org/wiki?curid=293269" title="Adlai E. Stevenson">
Adlai E. Stevenson



</doc>
<doc id="293271" url="https://pl.wikipedia.org/wiki?curid=293271" title="Analiza pyłkowa">
Analiza pyłkowa



</doc>
<doc id="293272" url="https://pl.wikipedia.org/wiki?curid=293272" title="Adlai Stevenson">
Adlai Stevenson



</doc>
<doc id="293273" url="https://pl.wikipedia.org/wiki?curid=293273" title="Psychoterapia systemowa">
Psychoterapia systemowa

Psychoterapia systemowa – grupa szkół terapeutycznych inspirowanych podejściem systemowym, psychologią systemową i ogólną teorią systemów. Występuje zarówno w formie terapii oraz psychoterapii. Zwany także interakcyjnym. Jego rozwój przypada na lata 40. i 50. w USA.
Przyczynowość w teorii systemów ma charakter cyrkularny, a nie liniowy (przyczynowo-skutkowy). Cyrkularny oznacza, że „a” powoduje „b”, które wpływa na „c”, które zwrotnie oddziałuje na „a”.
W ramach psychoterapii systemowej dokonuje się różnych podziałów.
Kurt Ludewig (1995) proponuje podział na trzy szkoły terapii systemowej:
natomiast Nichols (1984):
Teoria Systemów Rodzinnych Murraya Bowena.
Założenia teoretyczne.
Najistotniejsze mechanizmy i pojęcia tego ujęcia to:
Techniki terapeutyczne.
Genogram, sięganie do poprzednich generacji.
Strukturalna Terapia Rodzin S. Minuchina.
Założenia teoretyczne.
Najistotniejsze mechanizmy i pojęcia tego podejścia to:
Cele terapii.
Zmiana struktury rodziny (w sytuacji kryzysu), zmiana granic (zbyt płynnych lub zbyt sztywnych).
Techniki terapeutyczne.
Przewartościowanie, wprowadzenie nowych informacji (uzyskanie odmiennej perspektywy poznawczej ułatwiający rodzinie nowy sposób odnoszenia się), odtwarzanie interakcji, restrukturyzacja – zakreślenie granic – wyjaśnianie i modyfikacja interakcji.
Strategiczna Terapia Rodzin (Jay Haley, Cloe Madanes).
Założenia teoretyczne.
W ujęciu tym najistotniejsze jest odejście od tradycyjnej terminologii.
Perwersyjny trójkąt
Cele terapii.
Cel terapii określa się według możliwości jego osiągnięcia; powinien być konkretny, osiągalny, realny, ograniczony.
Techniki terapeutyczne.
4 kroki rozwiązywania problemu:
Efektywne dyrektywy nie powinny być podawane w formie prostych rad, ponieważ pacjenci mają małą kontrolę racjonalną nad własnymi zachowaniami. Po to, aby zadanie dla rodziny było dobrze sformułowane, terapeuta powinien wiedzieć: co ma być zmienione i w jakim kierunku oraz jakich prób, które ostatecznie okazały się nieskuteczne dokonywała rodzina w celu rozwiązania trudności.
Terapia strategiczna jest terapią krótkoterminową, czasem trwającą 2 sesje. Jest nastawiona pragmatycznie, a terapeuta koncentruje się na objawach. Opór w trakcie terapii jest omijany, lub wykorzystywany. Terapeuta powinien być aktywny, zaangażowany, odpowiedzialny za wprowadzane zmiany i kreatywny.
Systemowo komunikacyjna terapia rodzin.
Podejście systemowo – komunikacyjne rozwijano w Mental Research Institute (MRI) w Palo Alto w Kalifornii w latach 50. XX wieku w zespole: Don Jackson, Jules Riskin, Virginia Satir, Jay Haley, John Weakland, Paul Watzlawick, Gregory Bateson. Stworzyli podstawy teoretyczne dla wszystkich „podejść systemowych”.
Założenia teoretyczne.
Rodzina, według podejścia systemowo – komunikacyjnego to system otwarty, zdolny do homeostazy. W terapii pomijane są procesy intrapsychiczne poszczególnych członków, natomiast istotna jest komunikacja w systemie.
Patologia jest rozumiana jako zaburzenie całego układu rodzinnego.
Pojęcie systemu nie jest jednoznaczne z sumą jego elementów. Charakteryzuje go:
Typy komunikowania się według P. Watzlawicka.
Analogowy
Cyfrowy
Teoria systemowo – komunikacyjna wprowadziła pojęcie podwójnego wiązania (double bind). Zjawisko podwójnego wiązania występuje w rodzinie, gdzie jedna z osób otrzymuje stale sprzeczne komunikaty – komunikat na poziomie werbalnym różni się od niewerbalnego, np. „Miło Cię widzieć” i brak uśmiechu. Wybranie jakiegokolwiek komunikatu grozi karą, utratą miłości, gniewem lub złością. „Ofiara' podwójnego wiązania, często jest to dziecko, nie może się wycofać z relacji.

</doc>
<doc id="293276" url="https://pl.wikipedia.org/wiki?curid=293276" title="Przesuwka spółgłoskowa">
Przesuwka spółgłoskowa

Przesuwka spółgłoskowa – w językoznawstwie diachronicznym zespół bezpośrednio ze sobą powiązanych zmian fonetycznych dotyczących całych klas spółgłosek w danym języku. 
Wskutek przesuwki spółgłoskowej przekształceniu ulega cały system spółgłoskowy tego języka. 
Zjawisko poświadczone jest w wielu językach, np. z grupy indoeuropejskich czy w koreańskim.

</doc>
<doc id="293280" url="https://pl.wikipedia.org/wiki?curid=293280" title="FAB-500">
FAB-500

FAB-500 – radziecka bomba lotnicza ogólnego przeznaczenia (ФАБ-500 od ros. Фугасная Авиационная Бомба – lotnicza bomba burząca) o wagomiarze 500 kg.
Historia.
Bomba "FAB-500" należy do rodziny bomb odłamkowo-burzących o różnych wagomiarach, określonych liczbą po symbolu "FAB". Pierwsze projekty bomb typu "FAB" sięgają I wojny światowej. Od lat 40. XX wieku używano bomb "FAB-50", "FAB-70", "FAB-250" i "FAB-500". Były to także najczęściej używane przez państwa Układu Warszawskiego bomby lotnicze. Obecnie w użyciu wojsk rosyjskich pozostają bomby o większych wagomiarach "FAB-1000", "FAB-1500", "FAB-3000", "FAB-5000" i "FAB-9000".
"FAB-500" była kilkakrotnie modyfikowana. Zmieniano rodzaj korpusu bomby na bardziej opływowy lub wytrzymalszy na wysokie temperatury, powstające na skutek nagrzewania aerodynamicznego podczas lotów z prędkościami ponaddźwiękowymi. Materiałem wybuchowym wypełniającym bomby tego typu jest najczęściej Torpex.
Wersje.
Aktualnie używa się bomb "FAB-500" w wersjach:
3000 km/h jest prędkością graniczną, ale bomba jest w stanie wytrzymać krótkotrwały lot z prędkością nawet 3400 km/h, co ze względu na generowaną temperaturę może być niebezpieczne dla samego samolotu.
Po wybuchu bomby "FAB-500" powstaje krater o średnicy 8-12 metrów i głębokości 3-4 metrów. Przebijalność zbrojonego betonu do 1,5 metra.
Na podstawie "FAB-500" jako głowicy bojowej, zbudowano naprowadzaną laserowo, bądź telewizyjnie bombę KAB-500, będącą odpowiednikiem amerykańskiego systemu GBU-15.

</doc>
<doc id="293282" url="https://pl.wikipedia.org/wiki?curid=293282" title="Paul Erdos">
Paul Erdos



</doc>
<doc id="293285" url="https://pl.wikipedia.org/wiki?curid=293285" title="Święty Marek">
Święty Marek



</doc>
<doc id="293288" url="https://pl.wikipedia.org/wiki?curid=293288" title="Flaga Rydułtów">
Flaga Rydułtów



</doc>
<doc id="293289" url="https://pl.wikipedia.org/wiki?curid=293289" title="KAB-500">
KAB-500

KAB-500 (КАБ od ros. Корректируемая авиационная бомба - bomba lotnicza o korygowanym locie, 500 - masa pocisku w kilogramach) – rodzina rosyjskich kierowanych bomb lotniczych różnego przeznaczenia, zbudowanych na bazie bomby FAB 500 z dodatkowymi urządzeniami naprowadzającymi i korygującymi lot.
Występuje w wersjach:

</doc>
<doc id="293290" url="https://pl.wikipedia.org/wiki?curid=293290" title="Madame Butterfly">
Madame Butterfly

Madame Butterfly () – opera w trzech aktach Giacoma Pucciniego z 1904 roku na podstawie noweli "Madame Butterfly" amerykańskiego prawnika i pisarza, Johna Luthera Longa (1861–1927). Autorami włoskiego libretta są Luigi Illica (1857–1919) i Giuseppe Giacosa (1847–1906). Jest chronologicznie ostatnią z trzech najbardziej znanych oper Pucciniego. 
Akcja rozgrywa się w Nagasaki w 1904 roku. Opera przedstawia historię japońskiej dziewczyny, która bierze ślub z amerykańskim oficerem marynarki wojennej. Krótko po ceremonii oficer odpływa do swojej ojczyzny, zostawiając żonę samą i obiecując jej, że kiedyś wróci. Do ważniejszych arii zalicza się "Un bel dì, vedremo".
Światowa prapremiera odbyła się 17 lutego 1904 roku w mediolańskiej La Scali (Teatro alla Scala di Milano) pod dyrekcją Cleofonte Campaniniego. Opera spotkała się z negatywnym odbiorem u krytyków. Kilka miesięcy później, po naniesieniu poprawek, miała miejsce druga premiera, która spotkała się z uznaniem publiczności. "Madame Butterfly" jest jedną z najczęściej wystawianych oper na świecie i była wielokrotnie ekranizowana. Bohaterów na przestrzeni lat grali m.in.: Renata Tebaldi, Maria Callas, Mirella Freni, Beniamino Gigli i Jussi Björling.
Historia powstania dzieła.
W 1900 roku prapremierę miała poprzednia opera Pucciniego Tosca. Sztuka szybko zdobyła popularność, a jej kompozytor był zajęty wystawianiem jej w różnych krajach. Szukając tematu na kolejną operę, kompozytor sięgnął ponownie po dramat "Peleas i Melisanda" Maeterlincka, a także powieści "Grzech księdza Mouret" Zoli, "Ostatni Szuan" Balzaca, "Wieża Nesle" Dumasa, "Wspomnienia z domu umarłych" Dostojewskiego, "Dzwonnik z Notre Dame" i "Nędznicy" Hugo, "Cyrano de Bergerac" Rostanda i " Constanta. 
Latem 1900 roku kompozytor pojechał do Londynu na brytyjską premierę Toski w Royal Opera House. W tym czasie dramatopisarz David Belasco (1853–1931) wystawiał swoją sztukę " w Duke of York’s Theatre. Pomimo nieznajomości angielskiego Puccini zdecydował się zobaczyć sztukę. Według wspomnień Belasco, kompozytor siedział w jednym z pierwszych rzędów. Po zakończeniu spektaklu, gdy opuszczono kurtyny, Puccini poszedł za kulisy, objął autora i poprosił o prawa do adaptacji. Belasco, widząc u niego łzy w oczach, zgodził się i powiedział, że może wprowadzić dowolne zmiany w jego sztuce. Kolejna opera Pucciniego "Dziewczyna ze Złotego Zachodu" także bazuje na sztuce Belasco.
Libretto.
Po podpisaniu kontraktu kompozytor zaczął komponować arie. Podobnie jak w przypadku dwóch poprzednich oper, "Cyganeria" i "Tosca", za pisanie libretta odpowiedzialny był duet Luigi Illica i Giuseppe Giacosa. Wzorując się na włoskim przekładzie książek "Madame Butterfly" Johna Longa i "Pani Chryzantem" Lotiego (1850–1923), na których bazowała sztuka Belasco, Illica ukończył akt I na wiosnę 1901 roku. Ta wstępna wersja opiera się głównie na książce Lotiego i różni się od kolejnych wydań libretta. Przykładowo główny bohater Pinkerton i konsul Sharpless śmieją się i drwią w oczekiwaniu na Cio-Cio-San i jej ślub z Pinkertonem. 
Podobnie jak Long i Belasco, Puccini nigdy nie był w Japonii. Szczęśliwie dla kompozytora w 1902 roku odwiedziła go Mme Ohyama, żona japońskiego ambasadora we Włoszech. Podczas wizyty zaśpiewała mu kilka pieśni ludowych i powiedziała, że wyśle mu nuty z muzyką japońską. Jednocześnie nie spodobało jej się imię księcia Yamadori, które określiła jako żeńskie. Ostatecznie kompozytor nie zmienił imienia bohatera.
W 1902 roku Puccini zażądał skreślenia aktu rozgrywającego się w konsulacie i powrócenia do wersji dwuaktowej. W początkowej wersji, tej wystawionej w Mediolanie, Butterfly miała dwójkę dzieci. W wersji poprawionej było jedno. Giacosa początkowo sprzeciwił się wyrzuceniu całego aktu, jednak ostatecznie zgodził się na zmiany. Po wypadku samochodowym kompozytora, w którym złamał sobie nogę, do prac powrócono wiosną 1903 roku, a całość ukończono 27 grudnia.
Muzyka.
Opera zawiera elementy orientalistyczne w tym popularną w krajach azjatyckich skalę pięciostopniową. Butterfly swoją pierwszą arię ("Ancora un passo") kończy wysokim D, najwyższą nutą Pucciniego napisaną pod sopran. Duet głównych bohaterów pod koniec aktu pierwszego jest najdłuższym tego typu utworem w twórczości kompozytora. Arturo Toscanini, dyrygent poprzednich oper Pucciniego, wybrał do roli tytułowej swoją kochankę Rosinę Storchio, a rolę dyrygenta oddał Campaniniemu. Wiele lat po premierze przyznał, że w jego ocenie dwa długie akty to był zły pomysł, jednak nie konsultował tego z twórcami przed premierą. Puccini wkomponował do opery fragmenty utworów japońskich, które dostał od żony ambasadora. Były to m.in.: "Kimi-ga-yo" (hymn), "Echigo-jishi" (rodzaj regionalnej melodii ludowej z prowincji Echigo, ob. prefektura Niigata) oraz "Miyasan, Miyasan" ("Miya-san", pieśń wojskowa).
Pierwowzór.
W 1887 roku wydano książkę "Pani Chryzantem". Jej autor Pierre Loti był francuskim oficerem marynarki i opisywał swoje doświadczenia z różnych części świata. Jego książki miały charakter autobiograficzny i zawierały elementy orientalizmu. Powieść opisuje historię jego małżeństwa z Japonką z Nagasaki. W swojej książce autor wywyższa rasę białą, a Japończyków przyrównuje do zwierząt. Książka okazała się sukcesem, miała ponad 20 wydań i przetłumaczono ją na inne języki, w tym angielski i włoski. Będąc jedną z pierwszych powieści opisujących Japonię dla europejskiego czytelnika, "Pani Chryzantem" stała się wyznacznikiem wiedzy na temat kultury Wschodu na wiele lat. Sześć lat po premierze, w 1893 roku powstała pierwsza adaptacja operowa "Madame Chrysanthème" Messagera.
Amerykański magazyn literacki „The Century Magazine” w numerze ze stycznia z 1898 roku zawierał 19-stronicową nowelę "Madame Butterfly" Johna Luthera Longa. Long, pracujący jako prawnik w Filadelfii, beletrystyką zajmował się hobbystycznie. Według większości literaturoznawców podczas prac Long bazował na listach swojej siostry Jennie Correll, która mieszkała w Nagasaki w latach 1892-1897. Profesor Brian Burke-Gaffney z Nagasaki Institute of Applied Science zauważa, że książka Lotiego mogła jednak stanowić główne źródło inspiracji. W porównaniu z dziełem Lotiego wiele postaci zostało zachowanych, ale zmieniono im imiona; oficer Loti to Pinkerton, swat Kangourou to Goro, a służąca Oyouki to Suzuki. Niektóre fragmenty wyglądają podobnie np. w początkowej scenie, kiedy statek wpływa do portu w Nagasaki, dwóch mężczyzn na pokładzie rozmawia o znalezieniu żony w mieście. Dalej w swojej książce Burke-Gaffney ocenia, że nowela Longa jest mniej rasistowska, ale zawiera błędy w tłumaczeniu nazw japońskich.
Na wiosnę 1900 roku amerykański dramaturg David Belasco wydał farsę "Naughty Anthony", która została źle odebrana przez krytyków. Próbując szybko odzyskać pieniądze, postanowił zaadaptować nowelę, którą dostał wcześniej od przyjaciela. Nad sztuką pracował przez dwa tygodnie, w czasie których stworzył m.in. kostiumy i rekwizyty. Belasco współpracował z Longiem podczas prac nad dialogami. "" sztuka w jednym akcie miała swoją premierę 5 marca w nowojorskim Herald Square Theatre z Blanche Bates w roli głównej bohaterki. Dzieło zawiera 14-minutową scenę, w której Butterfly. siedząc w jednym miejscu, czeka na powrót Pinkertona. W jej trakcie bohaterka nie wypowiada żadnych słów, a tło zmienia kolor, pokazując upływ czasu. Sztuka jest uznawana za jedną z ważniejszych w dorobku Belasco.
Treść.
Kontekst historyczny.
W 1543 roku pierwszy portugalski statek dopłynął do wybrzeży Japonii, co dało początek handlowi morskiemu z Europą. Jedyny dostęp do handlu towarem z Europy uzyskała Holenderska Kompania Wschodnioindyjska. Wszelkie transakcje i wymiany miały miejsce na wyspie Dejima. Wyspa ta została sztucznie usypana w 1634 roku w celu przyjmowania i nocowania pracowników ze statków, jednocześnie będąc odcięta od reszty Japonii. Pobliskie domy publiczne wysyłały na wyspę swoje kobiety pracujące tam jako służące albo prostytutki. Europejczycy mogli także wynajmować kobiety jako „żony” na okres od kilku dni do kilku lat. 
Na statkach przypływali także chrześcijańscy misjonarze, którzy zamieszkali w Nagasaki. Rządzący krajem ród Tokugawa, bojąc się szybkiego rozprzestrzeniania chrześcijaństwa, zdecydował się na izolację kraju, która miała miejsce w latach 1634–1854. Po ponad 200 latach izolacji kraju, w 1854 roku marynarka wojenna USA wymusiła na rządzie Japonii podpisanie tzw. traktatu nierównoprawnego. Na jego mocy obcokrajowcy mogli podróżować i handlować z Japonią. Po upadku siogunatu Tokugawa w 1867 roku władzę przejął cesarz Mutsuhito i wraz z nowo wybranym rządem zaczął modernizację kraju.
Akt I.
Początek XX wieku. W porcie w Nagasaki cumuje okręt marynarki Stanów Zjednoczonych „Abraham Lincoln”. Młody porucznik Benjamin Franklin Pinkerton szuka rozrywki. Stręczyciel Goro pokazuje mu jego nowy dom, a w nim przyszłą małżonkę piętnastoletnią gejszę Cio-Cio-San (jap. "Chōchō-san", pani Motyl) i jej służącą Suzuki. Pinkerton poznaje amerykańskiego konsula Sharplessa, który twierdzi, że dziewczyna jest w nim naprawdę zakochana, podczas gdy Pinkerton związek z Japonką traktuje nie do końca poważnie.
Młoda narzeczona, przygotowując się do ślubu z Amerykaninem, przyjmuje potajemnie chrzest. Jej wuj Bonzo, który odkrył tę zdradę japońskiej tradycji, przybywa na miejsce ceremonii i oskarża bratanicę o wiarołomstwo. Burzy to przebieg ceremonii, a zaproszeni goście opuszczają nowożeńców. Młodzi mimo to razem spędzają noc poślubną.
Akt II.
Gdy Pinkerton wypływa z powrotem do Ameryki, obiecuje swej japońskiej żonie, że wróci, gdy rudziki uwiją nowe gniazda. Po trzech latach od wypłynięcia Suzuki zaczyna zastanawiać się, czy Pinkerton kiedykolwiek wróci, na co Cio-Cio-San reaguje swoją głęboką wiarą i ufnością do męża (aria "Un bel dì, vedremo"). Do samotnej żony przychodzi konsul z listem od porucznika. Cio-Cio-San żali się na swój los, Goro staje się coraz bardziej natarczywy, prezentując jej kolejnych kandydatów na męża. Ostatnim z nich jest bogaty książę Yamadori. Goro przypomina, że porzucenie męża równa się rozwodowi, jednak Cio-Cio-San upiera się przy prawie amerykańskim.
Kiedy bohaterka zostaje sam na sam z konsulem, ten zaczyna czytać jej list od Pinkertona mówiący o jego powrocie do Nagasaki. Cio-Cio-San, nie potrafiąc opanować swojego szczęścia, przerywa konsulowi. Sharpless, wiedząc o amerykańskiej żonie Pinkertona, pyta Butterfly, co zrobiłaby, gdyby mąż jednak nie wrócił, na co Butterfly odpowiada, że musiałaby wrócić do bycia gejszą lub popełniłaby samobójstwo. Dodatkowo wyjawia mu, że ma syna z Pinkertonem. Konsul, widząc, w jakiej jest sytuacji, prosi o ponowne rozważenie kandydatury księcia Yamadori. Wierna Butterfly prosi konsula o wyjście. W porcie pojawia się okręt „Abraham Lincoln”. Butterfly razem ze służebną dekorują dom kwiatami z ogrodu i stroi syna w najlepsze ubrania; robi trzy dziury w ścianie, aby śledzić z ukrycia przybycie męża. Suzuki i chłopiec zasypiają, podczas gdy Butterfly czuwa w oczekiwaniu na męża.
Akt III.
Pinkerton wraca do Japonii i w towarzystwie konsula idą do domu Butterfly. Suzuki witając gości, dostrzega kobietę w ogrodzie i domyśla się, kim ona jest. Pinkerton, widząc dom ozdobiony kwiatami, nie wie, co ma zrobić. Przypłynął w celu zabrania dziecka i wychowania go w kulturze amerykańskiej. Targany wyrzutami sumienia ucieka z domu. Butterfly, słysząc gości, wchodzi do pokoju. W rozmowie ze służącą dowiaduje się wszystkiego. Jest w stanie oddać syna, ale pod warunkiem, że Pinkerton przyjdzie po niego osobiście. Cio-Cio-San prosi Suzuki o zabranie dziecka do drugiego pokoju i zaopiekowanie się nim.
Będąc już sama, klęka na podłodze, wyjmuje sztylet należący do jej ojca i zadaje sobie śmiertelną ranę. Przed jej śmiercią do izby wbiega dziecko, nieświadome, że może tylko pożegnać się z matką. Do pomieszczenia wpadają Pinkerton i Sharpless, a Butterfly ostatni raz patrzy na swojego syna i umiera.
Losy sceniczne.
Premiera.
Prapremiera uznawana jest za najgorszą w historii Pucciniego. Negatywny odbiór jest czasami określany jako celowy zabieg wywołany przez jednego z konkurentów Ricordiego np. wydawnictwo Sonzogno. Po fiasku prapremiery Ricordi zwrócił teatrowi pieniądze. Większość redaktorów chłodno przyjęła operę, jednak kilka redakcji sugerowało jedynie drobne poprawki. 
Za jedną z przyczyn niepowodzenia prapremiery uznaje się nietrafione obsadzenie Cio-Cio-San Rosiną Storchio. Burke-Gaffney z uniwersytetu w Nagasaki uważa, że Storchio swoim wyglądem nie przypominała gejszy. Podczas występu jedna osoba z widowni zawołała obelżywie pod adresem bohaterki. Wiatr na scenie spowodował, że kimono Storchio zaczęło falować, a kilka osób na widowni żartowało, że bohaterka wygląda, jakby była w ciąży. Dwójka dzieci występujących na scenie zaczęła się gonić. Na początku aktu drugiego, kiedy orkiestra grała dźwięki ptaków, kilku krzykaczy zaczęło imitować odgłosy krowy i koguta. Na koniec opery, podczas opuszczania zasłony, słychać było buczenie i gwizdanie z widowni.
Dalsze losy.
Puccini zmienił swoje dzieło; zwiększył liczbę aktów do trzech, dzieląc nieproporcjonalnie długi akt na dwa, skrócił całość, napisał nową arię "Addio, fiorito asil" dla Pinkertona. Po naniesieniu poprawek operę wystawiono ponownie trzy miesiące później 28 maja 1904 roku w Brescii. Do partii Cio-Cio-San w drugiej wersji zaangażowano specjalnie w tym celu sprowadzoną ukraińską sopran Salomeę Kruszelnicką. Tym razem dzieło odniosło sukces, gdzie bisowano pięć arii. 
"Madame Butterfly" wystawiono później m.in. w Aleksandrii (1904), Kairze (1905), Budapeszcie, Waszyngtonie i Nowym Jorku (1906). Francuska premiera w Opéra-Comique wystawiona 28 grudnia 1906 roku została skrócona względem wersji poprzedniej. Polska prapremiera miała miejsce w Warszawie w 1908 roku. Opera została ponownie wystawiona w La Scali w roku 1925 roku z inicjatywy Toscaniniego. Miało to miejsce już po śmierci Pucciniego.
Pierwszą Japonką w roli Cio-Cio-San była Tamaki Miura; jej debiut miał miejsce w maju 1915 roku. Po kontakcie z producentem muzycznym Maxem Rabinoffem rozpoczęła trasę koncertową "Madame Butterfly" w USA i Kanadzie, później w Europie. W jednym z wywiadów Miura przypisała swój sukces w roli Butterfly do faktu, że jest Japonką i ma odpowiednią posturę. Rozumie postać z punktu widzenia Azjatki, nie musi wyobrażać sobie jak bohaterka się czuje, po prostu to wie.
Puccini usłyszał Miurę po raz pierwszy w swojej operze w 1920 roku w Rzymie. Po występie poszedł do przebieralni i zaprosił ją do swojej willi na kolejny dzień, prosząc swojego syna Antonia o przewiezienie śpiewaczki. Następnego dnia Puccini pokazał jej pianino, na którym skomponował operę, i inne przedmioty związane z dziełem. Wyjaśnił także, jak wplótł japońskie utwory muzyczne do opery. Komentując jej występ, powiedział, że nie był w stanie usłyszeć jej głosu, ponieważ na scenie zobaczył tę Cio-Cio-San, którą stworzył w swoim sercu. 
Podczas festiwalu pieśni europejskich i japońskich w Nagasaki 2 czerwca 1922 roku Miura zaśpiewała dwie arie z opery. Ostatnie wystawienie "Madame Butterfly" z Miurą w Europie miało miejsce w Palermo w styczniu 1935 roku. Po tym występie śpiewaczka powróciła na stałe do ojczyzny. Po powrocie do Japonii zaśpiewała w operze Pucciniego tylko raz, 28 czerwca 1936 roku. Premiera miała miejsce w teatrze Kabuki-za w Tokio. Najstarsza stacja radiowa w Japonii JOAK transmitowała akt I na żywo ze sceny.
Pierwsze wystawienie w Japonii po II wojnie światowej odbyło się w Tokio w listopadzie 1946 roku w Tōkyō Gekijō. W głównej roli zagrała Miho Nagato, która zagrała rolę Cio-Cio-San dziewięciokrotnie w ciągu trzech dni.
Próbowano wrócić do wersji oryginalnej (Wenecja 1982, Paryż 1983), ale przedstawienia nie odniosły większego sukcesu. Opera grana jest głównie w dwóch częściach z przerwą pomiędzy aktem pierwszym i drugim.
Odbiór.
Duet głównych bohaterów pod koniec aktu pierwszego jest porównywany do duetu z "Cyganerii" i "Otella". Piotr Kamiński porównał postać księcia Yamadori do Jeleckiego z "Damy Pikowej". Jego zdaniem książę jest dobrym i uczciwym kandydatem na męża, ale Butterfly nie kocha go, bo w duszy przestała być Japonką. Jednym z problemów pierwszych wystawień opery była figura kobiety. Śpiewaczki europejskie były zbyt szerokie w ramionach i biodrach jak na 15-letnią Japonkę.
Burke-Gaffney jest zdania, że rozgłos "Pani Chryzantem" i później jej operowej adaptacji zwiększył popyt na azjatyckie prostytutki wśród białej społeczności przebywającej w Azji Południowo-Wschodniej.
Postać Cio-Cio-San.
Popularność opery spowodowała, że ludzie zaczęli zastanawiać się, czy istniała i kim była prawdziwa Cio-Cio-San.
Po wydaniu noweli przez Johna Luthera Longa część czytelników pytała, skąd pochodzi źródło informacji w książce. W jednym z kolejnych wydań książki autor w przedmowie stwierdził, że sam nie wie, co było źródłem opowieści. Jennie Correll, siostra Longa, mieszkała w Nagasaki przez kilka lat. W jednym z wywiadów powiedziała, że znała dziewczynę o imieniu Chō-san, która była pierwowzorem dla bohaterki opery.
Kapitan Joseph Goldsby stacjonował w Nagasaki po II wojnie światowej w domu Glovera. W 1947 roku wykonano zdjęcie domu, a na odwrocie kapitan napisał „dom Madame Butterfly”. W swojej ocenie profesor Burke-Gaffney stwierdza, że kapitan Goldsby zapewne nie znał historii budynku i poprzednich lokatorów, ale słyszał o fabule samej opery. To samo określenie domu pojawia się ponownie w anglojęzycznym przewodniku turystycznym wydanym dla okupantów.
Jedna z wersji dotyczącej pierwowzoru bohaterki zakłada, że była nią Tsuru Yamamura. Wskazywać na to mają zdjęcia, na których widać jej kimono z wyszytym motylem, który widnieje także na jej nagrobku. Burke-Gaffney dementuje te informacje, twierdząc, że znak motyla był popularny i symbolizował wolną gejszę.
Urząd miasta Nagasaki na przestrzeni lat reklamował swoją miejscowość jako miejsce, w którym rozgrywa się akcja opery. Władze miasta, chcąc poprawić gospodarkę po uderzeniu bomby atomowej i innych skutkach II wojny światowej, w 1949 roku przemianowały dom Glovera na „miejsce związane z Butterfly”. W ramach popularyzacji miasta uruchomiono autobusy wycieczkowe, a przewodnicy musieli uczyć się i śpiewać turystom arię "Un bel dì, vedremo".
Nagrania.
Opera została nagrana ponad 130 razy. Pierwsze znane nagranie pochodzi z 1909 roku. Opera została wystawiona w języku angielskim, a główną rolę zagrała René Vivienne. Pierwsza wersja włoska pochodzi z 1921 roku, gdzie w postać Cio-Cio-San wcieliła się Ottavia Giordano. Poniższa lista zawiera kilka przykładów nagrań opery.
Adaptacje.
Istnieje wiele adaptacji opery. Pierwszą był film niemy z 1915 roku z Mary Pickford w roli głównej. W filmie Pinkerton nie poznaje Butterfly przez swata, ale przez przypadek trafia na nią w zderzeniu dwóch rikszy. W 1919 roku wydano w Niemczech bazujący na operze film niemy "Harakiri". "Toll of the Sea" z 1922 roku jest drugim filmem w historii stworzonym w technologii Technicolor. Fabuła bazuje na wydarzeniach z opery, ale historia rozgrywa się w Chinach. W erze Pre-Code Hollywood wytwórnia Paramount Pictures wydała w 1932 roku dramat "Madame Butterfly". W rolach głównych wystąpili Sylvia Sidney i Cary Grant. W tej wersji Pinkerton nigdy nie dowiaduje się, że ma syna.
W 1989 roku miał premierę musical "Miss Saigon", wykorzystujący wątki "Madame Butterfly". Akcja została osadzona w Wietnamie w latach 70. W tym samym roku dramatopisarz David Henry Hwang wydał sztukę "M. Butterfly" nawiązującą do opery. W 1993 roku premierę miał dramat filmowy Davida Cronenberga o tym samym tytule, bazujący na sztuce. W latach 90. amerykański zespół rockowy Weezer wydał swój drugi album Pinkerton, którego tytuł jak i słowa utworów nawiązują do głównego bohatera opery.

</doc>
<doc id="293291" url="https://pl.wikipedia.org/wiki?curid=293291" title="Ogranicznik przepięć">
Ogranicznik przepięć

Ogranicznik przepięć, dawniej odgromnik (także ochronnik przepięciowy, warystor, ang. "surge arrester") – urządzenie do ochrony aparatury elektrycznej przed przejściowymi przepięciami, ograniczające czas trwania i częstotliwość prądu następczego. Przepięcia mogą powstać podczas np. załączania lub wyłączania nieobciążonej linii napowietrznej lub przy uderzeniu pioruna w linię napowietrzną, mogą one spowodować zniszczenie izolacji i innych elementów sieci. Ponieważ odgromniki są urządzeniami stosunkowo drogimi, są stosowane tylko do ochrony ważnych elementów sieci jak np. transformator bądź generator.
Terminologia.
Pojęcie ogranicznik przepięć pojawiło się w polskich aktach normalizacyjnych w 1993 r. jako odpowiednik angielskiego określenia "Surge Protection Device" (SPD) stosowanego w normach opracowanych przez IEC oraz CENELEC. Pod tym pojęciem należy rozumieć wszystkie urządzenia przeznaczone do utrzymania przepięć w instalacjach elektrycznych na dopuszczalnym poziomie.
Podział.
Pod względem charakterystyki działania rozróżnia się trzy rodzaje ochronników:
Klasyfikacja ograniczników SN.
Iskierniki ochronne są najprostszymi, najtańszymi, ale jednocześnie najbardziej zawodnymi ochronnikami, o bardzo ograniczonych możliwościach działania. W uproszczeniu można powiedzieć, ze iskiernik składa się z dwóch elektrod, zwykle izolowanych elektrycznie przez powietrze. Rzadziej stosuje się iskierniki o budowie zamkniętej, w których wykorzystuje się różne gazy szlachetne. Odstęp elektrod, czyli tzw. przerwę iskrową, ustala się w zależności od wymaganego poziomu ochrony przepięciowej. Działanie ochronne iskiernika rozpoczyna się od zapłonu iskry lub łuku elektrycznego między elektrodami iskiernika.
Ogranicznik odcinający.
W ogranicznikach odcinających po przekroczeniu pewnej wartości napięcia następuje gwałtowny spadek oporu wewnętrznego i szybkie przejście ze stanu nieprzewodzenia do stanu przewodzenia. Niejako zaciski ogranicznika zostają zwarte. W tego typu ogranicznikach głównym elementem jest iskiernik.
Zalety ograniczników odcinających:
Wady:
Napięciem zadziałania nazywana jest wartość napięcia, przy której następuje zapalenie się łuku pomiędzy elektrodami iskiernika.
Ogranicznik ograniczający.
Zbudowany z elementu nieliniowego najczęściej z warystora tlenkowego ZnO. W tego typu ogranicznikach wykorzystuje się silnie nieliniową charakterystykę warystora.
Zalety ograniczników ograniczających:
Wady:
Ogranicznik kombinowany.
Ze względu na przedstawione wyżej wady powyższych rozwiązań niektórzy producenci starają się łączyć oba aparaty. Może to być zarówno połączenie szeregowe obu aparatów tzw. ograniczniki zaworowe jak i kaskadowe.
W szeregowym połączeniu ograniczników nie występuje przepływ prądu podczas normalnej pracy oraz prąd następczy jest znacznie ograniczony. Wadą tego rozwiązania są opisane wyżej problemy z zapłonem iskiernika.
Połączenie kaskadowe stosowane jest w przypadku małych obiektów np. stacje GSM. Najczęściej stosuje się kilka stopni ochrony, buduje się układy kolejno łączonych ograniczników na coraz niższe napięcia. Między kolejnymi stopniami ochrony musi być zachowana pewna odległość. Stosując te urządzenia można użyć tylko jednego zestawu aparatów.
Zgodnie z definicją 3.6 normy PN-EN 61643-11 ogranicznik typu kombinowanego to SPD, który zawiera zarówno elementy ucinające jak i elementy ograniczające napięcie, może ucinać napięcie, ograniczać napięcie lub spełniać obie funkcje, w zależności od charakterystyk doprowadzonego napięcia.
Konstrukcje tego typu nie zawierają elementów odprzęgających ograniczających prądy znamionowe w instalacji. Nowoczesne konstrukcje ograniczników kombinowanych zgodnie z wymaganiem PN-EN 62305 mogą być okresowo sprawdzane elektrycznie, bez przerwy w zasilaniu, przy okazji przeglądów instalacji piorunochronnych. Zgodnie z tą normą powinny być badane elektrycznie nie rzadziej niż raz na cztery lata.

</doc>
<doc id="293293" url="https://pl.wikipedia.org/wiki?curid=293293" title="Antywirus">
Antywirus



</doc>
<doc id="293294" url="https://pl.wikipedia.org/wiki?curid=293294" title="Pays-de-la-Loire">
Pays-de-la-Loire



</doc>
<doc id="293300" url="https://pl.wikipedia.org/wiki?curid=293300" title="Marian Garlicki">
Marian Garlicki

Marian Garlicki (ur. 8 grudnia 1908 w Drohobyczu, zm. 23 maja 2002 w Warszawie) – generał brygady Wojska Polskiego, uczestnik II wojny światowej, profesor doktor habilitowany nauk medycznych, chirurg, ortopeda i traumatolog, rektor Śląskiej Akademii Medycznej (1954–1957), naczelny chirurg Wojska Polskiego, komendant-rektor Wojskowej Akademii Medycznej (1958–1965), poseł na Sejm PRL II kadencji.
Życiorys.
Dzieciństwo i młodość.
Marian Mieczysław Garlicki urodził się 8 grudnia 1908 w Drohobyczu na terenie zaboru austriackiego. Był synem Stanisława Hieronima (1874-1951), inspektora szkolnego we Lwowie i Zofii z Michnowiczów (1884-1957), nauczycielki. W latach 1918–1926 uczył się w Zakładzie Naukowo-Wychowawczym Ojców Jezuitów w Chyrowie. Po uzyskaniu świadectwa dojrzałości w 1927 rozpoczął studia na Wydziale Lekarskim Uniwersytetu Jana Kazimierza we Lwowie, które ukończył w 1933, a po odbyciu służby w Szkole Podchorążych Sanitarnych w Warszawie w otrzymał w 1935 dyplom lekarza medycyny. Zaliczył także praktykę w Szpitalu Powszechnym w Drohobyczu. W 1936 został promowany na stopień podporucznika rezerwy służby zdrowia.
W 1927 przyjęty do Korporacji Akademickiej "Aragonia" we Lwowie, w roku akademickim 1928/29 pełnił funkcję wiceprezesa. Po ukończeniu studiów pracował w Szpitalu Ubezpieczeń Społecznych we Lwowie, a od lutego 1939 jako asystent na Oddziale Chirurgii Dziecięcej Miejskiego Szpitala im. św. Zofii.
II wojna światowa.
Z dniem 1 września 1939 został zmobilizowany w stopniu porucznika lekarza i wyznaczony ordynatorem Oddziału Chirurgicznego Szpitala Wojennego nr 604 we Lwowie. Po zajęciu Lwowa przez Rosjan, od 23 września 1939 był asystentem w Klinice Chirurgii Ogólnej Lwowskiego Państwowego Instytutu Medycznego oraz na Oddziale Ortopedii i Chirurgii Dziecięcej Szpitala Powszechnego im. św. Zofii. W 1944 objął stanowisko starszego asystenta Kliniki Chirurgii Ogólnej Lwowskiego Państwowego Instytutu Medycznego. Podczas II wojny światowej służył również w konspiracji w szeregach w Armii Krajowej, gdzie sprawował funkcję zastępcy szefa Służby Zdrowia Okręgu Lwów AK (1941-1944). 16 listopada 1944 powołano go do ludowego Wojska Polskiego w stopniu porucznika z przydziałem na naczelnego chirurga Oddziału Chirurgicznego 66 Szpitala Ewakuacyjnego, początkowo w Lublinie, a następnie w Poznaniu. W tym okresie pracował jednocześnie na Uniwersytecie Marii Curie-Skłodowskiej w Lublinie.
Lata powojenne.
W latach 1945–1946 był kolejno naczelnym chirurgiem Szpitala Wojskowego w Poznaniu i ordynatorem (kierownikiem) Oddziału Chirurgicznego Szpitala Ministerstwa Obrony Narodowej w Warszawie, po czym przeszedł do rezerwy w stopniu majora. W 1946 został starszym asystentem w Centralnym Instytucie Chirurgii Urazowej w Szpitalu Dzieciątka Jezus w Warszawie, natomiast w 1948 objął stanowisko adiunkta III Kliniki Chirurgiczno-Ortopedycznej Wydziału Lekarskiego Uniwersytetu Warszawskiego. W marcu 1947 uzyskał stopień naukowy doktora na Wydziale Lekarskim Uniwersytetu Wrocławskiego (promotorem jego pracy doktorskiej był prof. Wiktor Bross), a w grudniu 1951 doktora habilitowanego na Wydziale Lekarskim Akademii Medycznej w Warszawie. Od 1948 był członkiem Międzynarodowego Towarzystwa Ortopedycznego i Traumatologicznego z siedzibą w Brukseli, jako delegat Ministerstwa Zdrowia brał udział w zjazdach tego towarzystwa w Londynie (1948), we Włoszech (1953), w Bernie (1954) i w Rzymie (1955).
W 1952 wyznaczono go kierownikiem Katedry i Kliniki Chirurgii Ortopedycznej Śląskiej Akademii Medycznej w Zabrzu i katowickim konsultantem wojewódzkim w zakresie ortopedii i traumatologii narządów ruchu. Od 1952 był profesorem kontraktowym, a od października 1954 do sierpnia 1957 pełnił funkcję rektora Śląskiej Akademii Medycznej. Również w 1954 otrzymał decyzją Centralnej Komisji Kwalifikacyjnej dla Pracowników Nauki tytuł profesora nadzwyczajnego Śląskiej Akademii Medycznej. 20 stycznia 1957 jako bezpartyjny został wybrany na posła na Sejm PRL z okręgu wyborczego 90 w Zabrzu, w którym był zastępcą przewodniczącego Komisji Zdrowia i Kultury Fizycznej (do 1961).
W lipcu 1957 powołano go z rezerwy do czynnej służby wojskowej w stopniu pułkownika i wyznaczono naczelnym chirurgiem Wojska Polskiego w Departamencie Służby Zdrowia MON oraz kierownikiem naukowym Kliniki Ortopedyczno-Urazowej Oddziału Chirurgicznego Szpitala Ministerstwa Obrony Narodowej (od 1958). Na mocy uchwały Rady Państwa z 7 października 1958 awansował na generała brygady. W okresie od października 1958 do lutego 1965 był pierwszym komendantem-rektorem Wojskowej Akademii Medycznej w Łodzi, będąc równocześnie naczelnym chirurgiem WP i kierownikiem Kliniki Ortopedii i Chirurgii Urazowej 2 Centralnego Szpitala Klinicznego Wojskowej Akademii Medycznej w Warszawie. Od 1960 do 1984 pełnił funkcję krajowego konsultanta do spraw ortopedii i traumatologii. 18 lipca 1963 otrzymał na mocy uchwały Rady Państwa PRL tytuł naukowy profesora zwyczajnego nauk medycznych. W lutym 1965 na własną prośbę został zwolniony z funkcji komendanta WAM z pozostawieniem na stanowisku szefa Katedry Chirurgii Kostno-Urazowej i Ortopedii z kliniką. W styczniu 1966, w związku z przejściem do pracy w cywilnej służbie zdrowia został zwolniony z zawodowej służby zdrowia i przeniesiony do rezerwy z dniem 25 marca 1966.
W latach 1966-1979 był kierownikiem Katedry i Kliniki Ortopedycznej Akademii Medycznej w Warszawie, równocześnie kierując Kliniką Ortopedyczną 2 Centralnego Szpitala MON. Działał w wielu instytucjach naukowych, zarówno w kraju, jak i zagranicą. Był członkiem komitetów redakcyjnych wielu czasopism medycznych. Był m.in. przewodniczący Krajowego Zespołu ds. Ortopedii i Traumatologii Narządu Ruchu (1966-1986), członkiem Rady Naukowej przy Ministrze Zdrowia i Opieki Społecznej (1974-1978), przewodniczącym Zrzeszenia Polskich Towarzystw Lekarskich (1970-1974), przewodniczącym Zespołu VI w Instytucie Leków w Warszawie (1966-1981), członkiem Rady Głównej Centrum Kształcenia Podyplomowego WAM w Warszawie (od 1978), członkiem Rady Głównej Wydawnictwa Lekarskiego PZWL w Warszawie (1972-1974) oraz prezesem Polskiego Towarzystwa Ortopedycznego i Traumatologicznego (przez cztery kadencje w latach 1961-1972). W latach 1974–1985 był członkiem Rady Naczelnej ZBoWiD. W 1983 został członkiem Rady Krajowej PRON.
W 1973 otrzymał (jako pierwszy w historii uczelni) tytuł doktora honoris causa Wojskowej Akademii Medycznej w Łodzi, a w 1996 Śląskiej Akademii Medycznej. Opracował własną metodę leczenia niestabilności stawu rzepkowo-udowego: operację Hausera-Garlickiego. Był autorem około 85 prac naukowych i publikacji z zakresu chirurgii urazowej, ortopedii i traumatologii narządów ruchu, promotorem blisko 30 przewodów doktorskich i opiekunem kilku habilitacji. Był członkiem honorowym i zwyczajnym radzieckich, czeskich i bułgarskich towarzystw lekarskich. W marcu 1997 w sali Leopoldyńskiej Uniwersytetu Wrocławskiego odbyła się uroczystość odnowienia dyplomu doktorskiego prof. Garlickiego po 50. latach. 
Zmarł 23 maja 2002, został pochowany na Cmentarzu Wojskowym na Powązkach w Warszawie (kwatera EII-3-8).
Życie prywatne.
Mieszkał w Warszawie. Interesował się historią sztuki i malarstwem. W 1935 zawarł związek małżeński ze Stanisławą z domu Goetz (1909-2002), mieli dwóch synów, Janusza (który także został ortopedą) i Marka.
Wystawa.
Od września 2009 Muzeum Historii Medycyny Uniwersytetu Medycznego (powstałego z połączenia Wojskowej Akademii Medycznej z cywilną Akademią Medyczną) w Łodzi prezentuje wystawę prezentującą pamiątki z życia Mariana Garlickiego.

</doc>
<doc id="293301" url="https://pl.wikipedia.org/wiki?curid=293301" title="Madiun">
Madiun

Madiun – miasto w Indonezji na Jawie w prowincji Jawa Wschodnia w dolinie pomiędzy wulkanami Lawu i Liman; powierzchnia 3323 ha; 191 tys. mieszkańców (2005).
Ośrodek regionu rolniczego, uprawa trzciny cukrowej, ryżu, kukurydzy, kawy, tytoniu szlachetnego, manioku i chinowca; przemysł spożywczy, włókienniczy, drzewny, naprawa taboru kolejowego. 

</doc>
<doc id="293306" url="https://pl.wikipedia.org/wiki?curid=293306" title="KAB-500Kr">
KAB-500Kr

KAB-500Kr – rosyjska kierowana bomba lotnicza serii KAB-500 (ros. КАБ-500Кр od ros. Корректируемая авиационная бомба – bomba lotnicza o korygowanym locie) zbudowana na podstawie bomby FAB-500.
Historia.
"KAB-500Kr" została zaprojektowana dla lotnictwa radzieckiego w latach 80 XX wieku jako bomba kierowana naprowadzana optoelektonicznie. Głowica naprowadzająca zawiera czujniki "CIS" (Contact Image Sensors) i korelacyjny system przetwarzania danych o celu.
Bomba "KAB-500Kr" jest podobna do amerykańskiego systemu GBU-15. Głowicę bojową stanowi bomba ogólnego przeznaczenia "FAB-500" o masie nominalnej 500 kg, wyposażona w telewizyjną głowicę naprowadzającą o bardzo dużej czułości i powierzchnie sterowe do korygowania jej lotu.
Głowica bomby o masie 380 kg jest specjalnie utwardzona umożliwiając penetrację do 1,5 metra zbrojonego betonu. Cel może być namierzany z odległości od 15 do 17 kilometrów w zależności od warunków pogodowych i widoczności. Przeznaczeniem systemu "KAB-500KR" jest niszczenie między innymi mostów, schronów i pasów startowych. Zrzut bomby można przeprowadzać z wysokości od 500 do 5000 metrów przy prędkościach od 550 do 1100 km/h. Po namierzeniu celu i zrzuceniu bomby dalsze jej naprowadzanie jest automatyczne ("zrzuć i zapomnij").

</doc>
<doc id="293308" url="https://pl.wikipedia.org/wiki?curid=293308" title="Odds BK">
Odds BK

Odds Ballklubb, norweski klub piłkarski z miasta Skien. Został założony 31 marca 1894 i jest rekordzistą pod względem zdobytych tytułów w Pucharze Norwegii (ostatnio w 2000). Po tułaczce przez niższe ligi przez wiele lat, klub awansował do I ligi w 1999. W sezonie 2007 zespół zajął 12. miejsce i spadł do II ligi, lecz po roku powrócił do najwyższej ligi. W ubiegłym sezonie drużyna zajęła 7. miejsce.

</doc>
<doc id="293312" url="https://pl.wikipedia.org/wiki?curid=293312" title="Henryk Krajewski">
Henryk Krajewski



</doc>
<doc id="293313" url="https://pl.wikipedia.org/wiki?curid=293313" title="Język jakati">
Język jakati

Język jakati, także: jakata, jat, jataki, jati, jatu, kayani, musali – język z grupy indoaryjskiej języków indoeuropejskich, którym posługuje się (według różnych źródeł) 30–75 tys. osób, zamieszkujących Afganistan (1,4 tys.), wschodni Iran, należących do społeczności Jat. Ethnologue zalicza ten język do tzw. makrojęzyka lahnda.

</doc>
<doc id="293315" url="https://pl.wikipedia.org/wiki?curid=293315" title="Lawu">
Lawu

Lawu () – czynny wulkan w środkowej części wyspy Jawa w Indonezji; zaliczany do stratowulkanów. Wysokość 3265 m n.p.m. (według innych źródeł 3245 m).
Jedyna zanotowana erupcja w 1885 r. Od tamtej pory wykazuje stosunkowo małe oznaki aktywności. Jest objęty baczną obserwacją przez geologów.

</doc>
<doc id="293325" url="https://pl.wikipedia.org/wiki?curid=293325" title="Smużka leśna">
Smużka leśna

Smużka leśna ("Sicista betulina") – gatunek ssaka z rodziny smużek (Sminthidae), występujący we wschodniej części Europy i w Azji.
Klasyfikacja.
Gatunek ten został opisany naukowo w 1779 roku przez P.S. Pallasa, jako "Mus betulinus". Jako miejsce typowe wskazana została południowo-wschodnia Syberia, porośnięta brzozą równina na brzegu Iszymu i Step Barabiński. Część autorów wyróżnia współcześnie sześć podgatunków smużki leśnej.
"S. betulina" należy do północnej grupy gatunkowej. "S. betulina" przypomina swój siostrzany takson, "S. strandi", pod względem pewnych cech morfologicznych, ale różni się kariotypem, kością prącia i morfologią plemników; między nimi występuje zaskakująco niska rozbieżność genetyczna (mniej niż 2%). Autorzy "Illustrated Checklist of the Mammals of the World" rozpoznają cztery podgatunki.
Nazewnictwo zwyczajowe.
W dawniejszej literaturze w języku polskim zwierzę to nazywano po prostu „smużka”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę smużka przypisano rodzajowi "Sicista", natomiast gatunek "Sicista betulina" otrzymał nazwę smużka leśna.
Występowanie.
Smużka leśna zamieszkuje duże obszary Eurazji. Żyje na terenach od Danii, Norwegii i Austrii na zachodzie poprzez Europę Wschodnią, południową Syberię aż po jezioro Bajkał na wschodzie. Doniesienia o występowaniu w chińskim regionie rzeki Ussuri są uznawane za wątpliwe. Na północy Rosji i Finlandii jej zasięg sięga po koło podbiegunowe północne, a na południu po Karpaty. Populacje w Skandynawii, na Półwyspie Jutlandzkim, w Alpach i Karpatach są odizolowane od głównego zasięgu i uznawane za reliktowe. Zwierzę występuje od poziomu morza do 2200 m n.p.m. w Alpach Wschodnich.
Zasięg występowania w zależności od podgatunku:
Smużka leśna zamieszkuje różnorodne siedliska, w tym tajgę, regiel górny i piętro kosodrzewiny w górach. Żyje w lasach sosnowych i brzozowych z gęstym runem, i na bagnach. Zasugerowano, że może spędzać miesiące letnie na podmokłych łąkach, a przenosić się do lasów w chłodniejszych miesiącach.
W Polsce można ją spotkać głównie w rejonach północno-wschodnich, w Karpatach i na Lubelszczyźnie. Ponadto obserwowano ją wielokrotnie w dolinie Drwęcy. Rodzaj smużka pojawił się w neogenie; trzonowce smużek znalezione na ziemiach polskich w osadach z czasu zlodowacenia Wisły i wczesnego holocenu wskazują na ich przynależność do gatunku "Sicista betulina". Historycznie była po raz pierwszy wzmiankowana w Polsce przez Tyzenhauza w XIX wieku.
Wygląd.
Jest to mały gryzoń, podobny do myszy z długim ogonem. Jego ciało wraz z głową ma długość 51–76 mm, ogon ma długość 76–108 mm; zwierzę ma masę od 5 do 13 g. Futro grzbietu jest żółtobrązowe, z wyraźną czarną pręgą, zaczynającą się na wysokości oczu i ciągnącą się wzdłuż kręgosłupa, po nasadę ogona. Spód ciała jest jasnoszary, żółtawy. Smużka leśna ma łącznie 18 zębów: jak wszystkie gryzonie ma górną i dolną parę siekaczy, cztery ukorzenione trzonowce w szczęce i trzy trzonowce w żuchwie.
Od podobnie ubarwionej, dużo pospolitszej myszarki polnej ("Apodemus agrarius") można odróżnić ją po ogonie dłuższym od reszty ciała (u myszarki polnej jest krótszy), i braku typowej dla myszowatych „zajęczej wargi”: u smużki górna warga nie jest rozszczepiona.
Tryb życia.
Smużka leśna jest aktywna głównie nocą i o zmierzchu. Wspina się sprawnie po trawie i gałęziach. We wspinaczce pomaga sobie ogonem, chodząc po ziemi trzyma go zwykle wysoko. Potrafi chwytać gałęzie, wykorzystując mały palec stopy jako przeciwstawny pozostałym. W lecie buduje kuliste gniazdo z miękkich części roślin, umieszcza je wiszące w krzewach, położone w zagłębieniach gruntu, na mchu lub w spróchniałych pniach.
Jesienią schodzi na siedem miesięcy pod ziemię, do nory, gdzie zapada w sen zimowy. Trwa on w Europie od października do kwietnia. Hibernująca smużka zwija się w kłębek, owijając ciało ogonem. Także w zimne letnie dni zdarza się, że smużka zapada w stan odrętwienia. Po przebudzeniu ze snu zimowego, w maju, rozpoczyna okres godowy trwający do czerwca. Samica wydaje młode na świat tylko raz w roku, po ciąży trwającej 4–5 tygodni. W miocie rodzi się od 2 do 6 młodych.
Pokarmem smużki są owoce leśne, np. maliny, oraz owady.
Populacja i zagrożenia.
Smużka leśna jest rzadka w zachodniej (środkowoeuropejskiej) części zasięgu, a bardzo liczna we wschodniej (np. na Ukrainie i w Rosji). Na oceny liczebności może rzutować to, że jest trudna do złapania i prowadzi skryte życie. Ogólny trend zmian jej liczebności nie jest znany; nie obserwuje się cyklicznych zmian, a pomiędzy poszczególnymi latami liczebność populacji zmienia się o czynnik mniejszy niż 10. W Rumunii żyje około 1000 osobników, populacja zamieszkująca Park Narodowy Rodna jest bardzo stabilna; w Finlandii uważa się, że jej liczebność rośnie.
Rolnictwo może stanowić problem dla smużek żyjących w północnej części Niemiec. W Rumunii za zagrożenie uznawane jest wylesianie. Na innych obszarach zagrożenia są słabiej scharakteryzowane, ale globalnie gatunek nie jest uznawany za poważnie zagrożony.
Ochrona.
Międzynarodowa Unia Ochrony Przyrody uznaje smużkę leśną za gatunek najmniejszej troski. W ustawodawstwie europejskim smużka leśna została ujęta w załączniku II konwencji berneńskiej (Konwencja o ochronie gatunków dzikiej flory i fauny europejskiej oraz ich siedlisk) jako gatunek podlegający ścisłej ochronie oraz w załączniku IV dyrektywy siedliskowej jako gatunek podlegający ścisłej ochronie na terenie państw Unii Europejskiej. W Polsce smużka została objęta ochroną gatunkową w 1984 roku. W 2004 r. została objęta ochroną ścisłą. Tym samym wprowadzono bezwzględny zakaz między innymi zabijania, okaleczania, chwytania, transportowania, chowu a także płoszenia, niepokojenia, niszczenia siedlisk smużki leśnej.

</doc>
<doc id="293327" url="https://pl.wikipedia.org/wiki?curid=293327" title="Sandefjord Fotball">
Sandefjord Fotball

Sandefjord Fotball, norweski klub piłkarski z miasta Sandefjord, w sezonie 2005 zajął 2. miejsce w tabeli 2. ligi (Adeccoligaen) i awansował do Eliteserien, w której zagrał w sezonie 2006 jako debiutant.

</doc>
<doc id="293330" url="https://pl.wikipedia.org/wiki?curid=293330" title="Pistolet HK P7">
Pistolet HK P7

Pistolet samopowtarzalny HK P7 – niemiecki pistolet samopowtarzalny opracowany w niemieckiej wytwórni Heckler &amp; Koch.
Historia.
Pistolet samopowtarzalny HK P7 został opracowany w niemieckiej firmie Heckler &amp; Koch w 1976 roku jako pistolet dostosowany do naboju pistoletowego 9 × 19 mm Parabellum.
W 1979 roku rozpoczęto produkcję seryjną tego pistoletu, głównie dla potrzeb policji, stąd czasami oznaczany jest jako "HK PSP" (niem. Polizei-Selbstlade-Pistole – policyjny pistolet samopowtarzalny). Istniała też koncepcja, że zastąpi używany w wojsku pistolet Walther P1.
Pistolet w zasadzie dostosowany jest do naboju pistoletowego 9 × 19 mm Parabellum, choć istnieje wersja HK P7M10 dostosowana do naboju .40 Smith &amp; Wesson. Wersje różnią się wymiarami, masą i pojemnością magazynka. Na amerykański konkurs pistoletowy w 1984 powstał wariant z magazynkiem dwurzędowym – P7M13 w którym jest mechanizm spustowo-uderzeniowy SA typu iglicznego (napięcia iglicy przed strzałem dokonuje się ujmując chwyt pistoletu ręką).
Na bazie pistoletu P7M8 opracowano pistolety P 7K3 i P 7PT8, w których, w miejsce zamka półswobodnego z pneumatycznym układem opóźniającym, zastosowano zamek swobodny. Po wymianie lufy i magazynka w P 7K3 może być przystosowany do 9 × 17 mm naboju pistoletowego Short, 7,65 × 17 mm naboju Browninga lub 0,22 calowego (5,6 mm) naboju Long Rifle. Pistolet P 7 PT8 przystosowany jest wyłącznie do strzelania 9 × 19 mm nabojami ćwiczebnymi PT (pociski wykonane są z tworzywa sztucznego) do strzelań treningowych w pomieszczeniach zamkniętych. Dla odróżnienia go od innych pistoletów P7 na obu bocznych płaszczyznach przedniej części zamka umieszczono niebieskie koliste plamki.
Opis techniczny.
Pistolet samopowtarzalny HK P7 działa na zasadzie odrzutu zamka półswobodnego z opóźnionym otwarciem.
Do opóźnienia wstecznego ruchu zamka zastosowano w nim oryginalne rozwiązanie, polegające na blokowaniu zamka w przednim położeniu przez zatrzask (ząb) przemieszczany siłą ciśnienia gazów prochowych, które po rozcaleniu naboju przedostają się niewielkim otworem (usytuowanym tuż za komorą nabojową) do cylindra gazowego, umieszczonego pod lufą. Ciśnienie gazów prochowych napiera na tłok gazowy a ten obraca zatrzask ku górze tak, że wchodzi on w wycięcie u dołu zamka uniemożliwiając jego odsunięcie się od komory nabojowej i ryglując go z lufą, w takiej konfiguracji lufa cofa się razem z zamkiem pod wpływem siły odrzutu jak broni z klasycznym sposobem ryglowania. Zamek może rozpocząć samodzielny ruch wsteczny dopiero po wylocie pocisku z lufy, gdy ciśnienie w lufie i cylindrze gazowym spadnie na tyle, że tłok pod wpływem własnej sprężyny wycofa się i zwolni blokadę odryglowując zamek.
Innym ciekawym rozwiązaniem jest wprowadzenie oddzielnej dźwigni samonapinającej, wystającej z przodu chwytu poniżej kabłąka osłaniającego spust, spełniającej jednocześnie rolę bezpiecznika przed przypadkowym wystrzałem. Objęcie chwytu pistoletu powoduje naciśnięcie dźwigni, odbezpieczenie broni i napięcie iglicy.
Pistolet przystosowany jest do strzelania z prawej i lewej ręki oraz oburącz.
Lufa pistoletu ma przewód poligonalny, wykonany metodą kucia na zimno, a w komorze nabojowej zastosowano rowki Revellego ułatwiające wyrzucanie łuski. Chwyt ustawiony jest pod kątem 110º w stosunku do osi przewodu lufy.
Środek masy broni znajduje się tuż za językiem spustowym.

</doc>
<doc id="293332" url="https://pl.wikipedia.org/wiki?curid=293332" title="Kolej Prawego Brzegu Odry">
Kolej Prawego Brzegu Odry

Kolej Prawego Brzegu Odry lub Kolej Prawoodrzańska (niem. "Rechte–Oder–Ufer–Eisenbahn", w skrócie "ROUE") – druga po Kolei Górnośląskiej linia kolejowa łącząca Wrocław z Górnym Śląskiem. Została zbudowana przez spółkę akcyjną Towarzystwo Kolei Prawego Brzegu Odry ("Rechte–Oder–Ufer–Eisenbahn–Gesellschaft"). Przebiega ona na trasie Wrocław – Oleśnica – Lasowice Małe Oleskie – Fosowskie – Tarnowskie Góry – Bytom – Chorzów – Siemianowice Śląskie – Katowice-Szopienice – Katowice-Murcki – Tychy – Pszczyna – Czechowice-Dziedzice. Została oddana do użytku w latach 1865-1872.

</doc>
<doc id="293333" url="https://pl.wikipedia.org/wiki?curid=293333" title="KAB-500L">
KAB-500L

KAB-500L – rosyjska naprowadzana laserem bomba lotnicza serii KAB 500 ogólnego przeznaczenia (КАБ-500Л od ros. Управляемая авиационная бомба – kierowana bomba lotnicza) zbudowana na podstawie bomby FAB 500.
Historia.
"KAB-500L" została zaprojektowana dla lotnictwa radzieckiego jako naprowadzana laserowo bomba burząca i wprowadzona na uzbrojenie w 1975 roku. Głowica naprowadzająca typu "27N" zawiera sensory "CIS" (Contact Image Sensors) i korelacyjny system przetwarzania danych o celu.
"KAB-500L" jest podobna do amerykańskiego systemu Paveway. Głowicę bojową stanowi bomba ogólnego przeznaczenia "FAB-500" o masie nominalnej 500 kg, wyposażona w półaktywną laserową głowicę naprowadzającą i powierzchnie sterowe do korygowania jej lotu. Cel musi być oświetlony zewnętrznym znacznikiem laserowym typu "Kljon", "Kajra" lub "Szkwał".
Głowica bomby zawierająca 450 kg materiału wybuchowego ma za zadanie niszczenie falą uderzeniową celów z dokładnością do 7 metrów. Przeznaczona jest do niszczenia punktów ogniowych nieprzyjaciela i obiektów ukrytych w trudnym terenie, np. w górach. Masowo używana w Czeczenii, gdzie była zrzucana z samolotów Su-24 i MiG-27.
Zrzut bomby można przeprowadzać z pułapu od 500 do 5000 metrów przy prędkościach od 550 do 1100 km/h. Po namierzeniu celu i zrzuceniu bomby dalsze jej naprowadzanie jest automatyczne ("zrzuć i zapomnij").

</doc>
<doc id="293335" url="https://pl.wikipedia.org/wiki?curid=293335" title="Stabæk Fotball">
Stabæk Fotball

Stabæk Fotball – norweski klub piłkarski z miasta Bekkestua, w gminie Bærum (dzielnica Stabekk), założony w 1912 oraz jedna z sekcji wielosekcyjnego klubu Stabæk IF. W rozgrywkach Tippeligaen grał od 1995 aż do spadku w sezonie 2004. Jednak pobyt w Adeccoligaen (2. lidze) nie potrwał długo. W sezonie 2005 klub ten wygrał rozgrywki na drugim froncie i powrócił do Tippeligaen. W 1998 klub z Bekkestua zdobył Puchar Norwegii wygrywając 3:1 z Rosenborgiem BK Trondheim w finale. W 2008 Stabæk Fotball po raz pierwszy w historii zdobył mistrzostwo kraju.
Skład na sezon 2018.
 

</doc>
<doc id="293337" url="https://pl.wikipedia.org/wiki?curid=293337" title="Kaldezja dziewięciornikowata">
Kaldezja dziewięciornikowata

Kaldezja dziewięciornikowata ("Caldesia parnassifolia" (L.) Parl.) – gatunek rośliny należący do rodziny żabieńcowatych. 
Rozmieszczenie geograficzne.
Występuje w stanie dzikim w Europie Środkowej i Wschodniej, Azji i Afryce. W Polsce jest gatunkiem skrajnie rzadkim – znana była z siedmiu tylko stanowisk: koło Stargardu, Bydgoszczy, Poznania (jezioro Góreckie), Czarnkowa, Zamościa i Międzyrzecza na Ziemi Lubuskiej. Na przełomie XX i XXI w. potwierdzono jej występowanie już tylko w jeziorze Nietopersko koło Międzyrzecza. Kolejne stanowisko stwierdzono w jeziorze Uściwierz i w 2016 było ono najliczniejsze w Polsce.
Zagrożenia i ochrona.
Roślina objęta w Polsce ochroną gatunkową – jedyna populacja liczyła w latach 80. XX wieku kilkanaście płonnych osobników. Gatunek objęty konwencją berneńską. Największym źródłem zagrożenia jest zanieczyszczenie jezior. Możliwe jest zachowanie tego gatunku w Polsce tylko pod warunkiem ochrony jego siedlisk i zachowania niezmienionych warunków środowiska. 
Kategorie zagrożenia gatunku:

</doc>
<doc id="293338" url="https://pl.wikipedia.org/wiki?curid=293338" title="Stabaek Baerum">
Stabaek Baerum



</doc>
<doc id="293341" url="https://pl.wikipedia.org/wiki?curid=293341" title="Kolej Górnośląska">
Kolej Górnośląska

Kolej Górnośląska (niem. "Oberschlesische Eisenbahn", w skrócie "OSE") – prywatna kolej w Prusach założona w celu wybudowania linii kolejowej łączącej Wrocław z Górnym Śląskiem, która została oddana do użytku 3 października 1846. W późniejszym okresie Towarzystwo Kolei Górnośląskiej zbudowało i przejęło w użytkowanie dziesiątki innych linii kolejowych (m.in. Górnośląskie Koleje Wąskotorowe), stając się przed nacjonalizacją kolei na terenie Prus i przejęciem jej linii przez pruskie koleje państwowe „KPEV” w 1883 roku jednym z największych przedsiębiorstw kolejowych w Europie.
Historia.
W 1816 Carl Johann Bernhard Karsten stworzył pierwszy projekt połączenia kolejowego łączącego Górny Śląsk z Wrocławiem. Ponaddwustukilometrowa dwutorowa trasa o trakcji parowej miała służyć przede wszystkim transportowi węgla, z możliwością uruchomienia przewozu osób. Projekt ten został odrzucony w Berlinie ze względu na niższy koszt transportu węgla Odrą&lt;ref name="ŚK11/2006"&gt;&lt;/ref&gt;.
3 czerwca 1836 środowisko burżuazji śląskiej powołało do życia Komitet Założycielski Kolei Górnośląskiej, na czele którego stanął prezydent rejencji opolskiej hrabia Püchler. W sierpniu 1840 po wydaniu koncesji przez Ministerstwo Finansów rozgorzał spór o przebieg linii na wschód od Opola. W wyniku tego sporu rozpoczęto budowę jedynie odcinka z Wrocławia do Opola. 22 maja 1842 pierwszym oddanym odcinkiem (Wrocław – Oława) przejechał uroczyście pociąg, był to pierwszy przejazd pociągu w dzisiejszych granicach Polski. 3 sierpnia linia została przedłużona do Brzegu, a 29 maja 1843 do Opola. W październiku 1842 zatwierdzono ostateczny przebieg trasy z Opola do Nowego Bierunia. 2 października 1845 nastąpiło otwarcie odcinka do Gliwic, a 2 tygodnie później do Królewskiej Huty. 3 października 1846 budowa linii została ostatecznie zakończona w Mysłowicach. Linia liczyła 196,3 km, planowane połączenie z Bieruniem nie zostało zrealizowane, a otwarcia dokonał król pruski Fryderyk Wilhelm IV.
Pierwsze pociągi osobowe na całej tej liczącej 196,3 km trasie pokonywały ją – zgodnie z rozkładem w czasie nie krótszym niż 6½ godziny. Początkowo jeździły trzy pary pociągów, a przejazd na całej trasie kosztował w klasie trzeciej 73 srebrne grosze, w drugiej – 119, a w pierwszej – 159 groszy.
Przejęcie zarządu nad "OSE" przez państwo pruskie nastąpiło już w 1857, choć odrębność przedsiębiorstwo zachowało aż do włączenia do KPEV w 1883 r.
Towarzystwo Kolei Górnośląskiej ("Oberschlesische Eisenbahn AG") w późniejszym okresie zbudowało i przejęło w użytkowanie dziesiątki innych linii kolejowych (m.in. Górnośląskie Koleje Wąskotorowe), stając się przed nacjonalizacją kolei na terenie Królestwa Prus jednym z największych przedsiębiorstw kolejowych w Europie.
Trasy.
"Kolej Górnośląska" – linia Wrocław – Mysłowice.
Według rozkładu z 20 maja 1858 trasa wyglądała następująco:

</doc>
<doc id="293348" url="https://pl.wikipedia.org/wiki?curid=293348" title="Ányos Jedlik">
Ányos Jedlik

Ányos István Jedlik (węg. IPA [ˈaːɲoʃ ˈiʃtvaːn ˈjɛdlik]) ur. 11 stycznia 1800 w Szimő, dziś Zemné w powiecie Nové Zámky; zm. 13 grudnia 1895 w Győr, był węgierskim fizykiem i wynalazcą.
Życiorys.
Ányos István Jedlik pochodził z prostej rodziny chłopskiej, uczęszczał do benedyktyńskiego gimnazjum w Bratysławie (wtedy: Pozsony, Austro-Węgry).
Po ukończeniu gimnazjum wstąpił w 1817 r. do zakonu benedyktynów i został w wieku 25 lat księdzem. W latach 1831-1839 był nauczycielem w Bratysławie, po czym objął pieczę nad gimnazjum w Győr, gdzie regularnie przeprowadzał eksperymenty fizyczne. Następnie w latach 1840-1879 był profesorem na Uniwersytecie w Budapeszcie, a także w l. 1848/49 dziekanem wydziału filozoficznego i w roku 1863/64 rektorem. Na emeryturze od 1880 r. zamieszkał w klasztorze benedyktynów w Győr.
Wynalazki.
Swoje wynalazki Jedlik przedstawił w 1873 r. w czasie piątej wystawy światowej w Wiedniu. W 1841 wstąpił do Węgierskiego Towarzystwa Nauk Przyrodniczych, w 1858 został członkiem Węgierskiej Akademii Nauk.
Jedlik zajmował się nie tylko fizyką, lecz także chemią i medycyną, gdzie przyczynił się znacząco do leczenia cholery, m.in. dając chorym do picia nieznaną na Węgrzech wodę gazowaną (sodową) czy szprycer – mieszaninę wina z wodą mineralną bądź gazowaną (nazwa węg. "fröccs"). W 1841 r. jego urządzenie znalazło zastosowanie w pierwszej na Węgrzech wytwórni wody sodowej.

</doc>
<doc id="293354" url="https://pl.wikipedia.org/wiki?curid=293354" title="Poroniec (demon)">
Poroniec (demon)

Poroniec – w wierzeniach słowiańskich złośliwy i wrogi ludziom demon wywodzący się z duszy poronionego dziecka lub spędzonego płodu.
Porońcem stawała się dusza dziecka poronionego lub spędzonego płodu, a także dziecko urodzone martwe, zmarłe lub zabite przez matkę wkrótce po urodzeniu, niepochowane zgodnie z obyczajem. Porońce były uważane za niezwykle potężne demony, w związku z obecnym w nich potencjałem niezrealizowanego życia.
Z wiarą w porońce związane były liczne tabu dotyczące kobiet ciężarnych i znajdujących się w okresie połogu, m.in. zakaz zaglądania przez nie do studni i czerpania z niej wody, zakaz wychodzenia z noworodkiem z domu (zwłaszcza na pole) i odbywania stosunków płciowych. Nowo narodzone dziecko poddawano szeregowi praktyk magicznych, jak wycieranie go wiechciem słomy. Dopiero po upływie szóstego tygodnia życia wyprowadzano położnicę, a dziecko stawało się człowiekiem i nadawano mu imię.
Poronione dziecko pochowane pod progiem domu jako ofiara zakładzinowa stawało się przychylnym kłobukiem i nie zmieniało się w porońca.
Postać porońca występuje w jednym z zadań w grze "".

</doc>
<doc id="293364" url="https://pl.wikipedia.org/wiki?curid=293364" title="Luksemburg (prowincja)">
Luksemburg (prowincja)

Luksemburg (Luksemburgia) – prowincja w południowo-wschodniej Belgii, w Walonii. Jej stolicą jest Arlon. Większość jej obszaru to górzysty teren Ardenów.
Graniczy z Francją, państwem Luksemburg oraz prowincjami: Namur i Liège.
Prowincja zajmuje powierzchnię 4443 km²; zamieszkuje ją 283 227 osób (stan na 1 stycznia 2018). Jest więc największą i zarazem najrzadziej zaludnioną prowincją Belgii.
Przed powstaniem niepodległej Belgii, prowincja pozostawała pod władaniem Wielkiego Księstwa Luksemburga, jednak w roku 1839 w wyniku ustaleń konferencji londyńskiej nastąpił podział tego państwa wzdłuż granicy etnicznej (III rozbiór Luksemburga). Walońska część, stanowiąca ponad połowę dotychczasowej powierzchni Luksemburga weszła w skład Belgii.
W regionie znajdują się miejsca spoczynku władców Luksemburga: w kaplicy Notre Dame w spoczywa Ermezynda I Luksemburska, a pośród ruin klasztoru cystersów w zachował się grób księcia Wacława I Luksemburskiego.
Podział administracyjny.
Luksemburgia podzielona jest na 5 dystryktów oraz 44 gminy. Dystrykty:

</doc>
<doc id="293365" url="https://pl.wikipedia.org/wiki?curid=293365" title="RORSAT">
RORSAT

RORSAT (Radar Ocean Reconnaissance SATellite) – zachodnia nazwa radzieckich satelitów radarowego rozpoznania oceanów (radzieckie określenie "Upravlenniye Sputnik-Aktivny" lub "US-A"). Satelity były wystrzeliwane w latach 1967-1988 pod przykrywką nazwy "Kosmos" w celu śledzenia okrętów NATO i innych państw za pomocą radaru.
Aby radar pracował wydajnie potrzebował do zasilania dużych ilości energii, a satelity musiały być umieszczane na niskich orbitach. Z tego powodu nie można było stosować dużych baterii słonecznych (gdyż z powodu tarcia o atmosferę wysokość orbity zmniejszałaby się w miarę upływu czasu). Stąd, jako ewenement, zdecydowano się korzystać z reaktora jądrowego jako źródła zasilania. Jako paliwo do reaktora stosowano Uran-235. Stany Zjednoczone w tym czasie skupiały się raczej na rozwoju technologii zasilania za pomocą radioizotopowych generatorów termoelektrycznych ("RTG").
Znaczące wypadki.
W normalnych warunkach przy kończeniu misji satelita wyrzucał paliwo z reaktora na wyższą orbitę. Jednak zanotowano kilka przypadków, gdy z powodu awarii materiał radioaktywny wracał na Ziemię, powodując skażenie atmosfery lub nawet powierzchni lądów.
Inne zagrożenia.
Chociaż w większości przypadków udało się umieścić na wyższych orbitach materiał radioaktywny przed zakończeniem misji satelitów, to te orbity cały czas się obniżają. W efekcie po kilkudziesięciu lub kilkuset latach ten materiał wróci na Ziemię, powodując skażenie.
RORSAT jest także głównym źródłem kosmicznych śmieci na wysokości około 950 km. Z powodu błędów konstrukcyjnych z satelitów wyciekła duża ilość chłodziwa sodowo-potasowego (NaK). Szacuje się, że na orbicie krąży około 110 tysięcy zamrożonych kulek chłodziwa wielkości 5-7 cm. Ponieważ zostało ono napromieniowane neutronami z reaktora, zawiera radioaktywny argon-39 z czasem połowicznego rozpadu 269 lat.

</doc>
<doc id="293370" url="https://pl.wikipedia.org/wiki?curid=293370" title="Luksemburgia">
Luksemburgia



</doc>
<doc id="293375" url="https://pl.wikipedia.org/wiki?curid=293375" title="Order Świętej Równej Apostołom Wielkiej Księżnej Olgi">
Order Świętej Równej Apostołom Wielkiej Księżnej Olgi

Order Świętej Równej Apostołom Wielkiej Księżnej Olgi (ros. "Орден cв. paвнoaпocтoльнoй вeликoй княгини Oльги") – order kościelny Federacji Rosyjskiej i Ukrainy.
Znana z pobożnych czynów wielka księżna kijowska Olga (przy chrzcie otrzymała imię Helena) żyła w X wieku (ur. około 890 r., zmarła w 969 r.) była pierwszą opiekunką cerkwi rosyjskiej i organizatorką życia państwowego kraju w czasie zaczynającej się jego chrystianizacji. W roku 903 poślubiła księcia kijowskiego Igora, zaś po jego śmierci w roku 945 sama rządziła krajem przez 20 lat. Jeszcze jako poganka udała się w roku 946 wraz z delegacją Rusi do Bizancjum, gdzie przyjęła chrzest mając już około 75 lat. Po powrocie do Kijowa wybudowała tam pierwszą ruską cerkiew pod wezwaniem św. Zofii, ale nie udało jej się przeprowadzić chrztu całej Rusi: jej syn i następca Świętosław pozostał poganinem. W 20 lat po śmierci Olgi jej wnuk, św. Włodzimierz, obwołał chrześcijaństwo religią państwową Rusi. Święta Olga jest świętą katolicką i prawosławną.
Poprzednik obecnego orderu kościelnego istniał już w Imperium Rosyjskim pod postacią Honorowej Odznaki stworzonego w roku 1914 "Stowarzyszenia św. Olgi", która miała dwa stopnie i nadawana była wyłącznie kobietom za "zasługi w dziedzinach życia państwowego i społecznego oraz czyny miłosierdzia". Stowarzyszeniu patronowała najstarsza córka cara Mikołaja II, wielka księżna Olga (obecnie: święta Olga Nikołajewna). Odznakę przyznano tylko dwóm osobom.
Obecny order został ustanowiony 27 grudnia 1988 roku przez Święty Synod Cerkwi Prawosławnej ówczesnego ZSRR. Posiada trzy klasy, które nadawane są wyłącznie kobietom. Odznaką orderu I klasy jest biały krzyż grecki z szafirowymi kulkami na końcach ramion, ze złotymi promieniami i szafirowym wieńcem między ramionami krzyża. W medalionie środkowym znajduje się malowana kolorowa podobizna św. Olgi, otoczona błękitnym pierścieniem z napisem "CВ. PABНOAПОCT. BEЛ. KН. OЛЬГA". Nad krzyżem góruje korona patriarchalna, Na krzyżach II i III klasy portret św. Olgi nie jest kolorowy, krzyż III klasy jest nieemaliowany. Order noszony jest na agrafie na piersi, bez wstążeczki.
Po tej samej św. Oldze otrzymał nazwę grecki Order Świętych Olgi i Zofii.

</doc>
<doc id="293376" url="https://pl.wikipedia.org/wiki?curid=293376" title="Wilhelm II Hohenzollern (król Prus i cesarz Niemiec)">
Wilhelm II Hohenzollern (król Prus i cesarz Niemiec)



</doc>
<doc id="293379" url="https://pl.wikipedia.org/wiki?curid=293379" title="Cello">
Cello

Cello – jedna z pierwszych przeglądarek internetowych i klient Gophera dla Windows 3.1. Stworzył ją Thomas R. Bruce. Pierwsza wersja ujrzała światło dzienne 8 czerwca 1993, ostatnia (1.01a) 9 kwietnia 1994.
Cello został stworzony z myślą o prawnikach którzy przeważnie używali systemów Microsoft Windows, a ówczesne przeglądarki były tworzone głównie dla systemu Unix.

</doc>
<doc id="293382" url="https://pl.wikipedia.org/wiki?curid=293382" title="Purwokerto">
Purwokerto

Purwokerto – miasto w Indonezji na wyspie Jawa w prowincji Jawa Środkowa u podnóża wulkanu Slamet; 217 tys. mieszkańców (2005).
Ośrodek regionu rolniczego, uprawa kauczukowca, herbaty, kawy, indygowca; drobny przemysł na użytek lokalny; uniwersytet ("Universitas Jenderal Soedirman" zał. 1963).
Prawa miejskie w 1936 r.

</doc>
<doc id="293385" url="https://pl.wikipedia.org/wiki?curid=293385" title="Czas zaprzeszły">
Czas zaprzeszły

Czas zaprzeszły, Plusquamperfectum – czas stosowany dla podkreślenia uprzedniości czasowej danego zdarzenia, a w szczególności dla wskazania, że jakaś czynność wydarzyła się i zakończyła przed inną czynnością, która również miała miejsce w przeszłości.
Język polski.
Konstrukcja spotykana w polszczyźnie, choć we współczesnym języku używana przede wszystkim do celów stylizacyjnych. Tworzona jest przez dodanie do czasu przeszłego słowa „być” do postaci „-ł” danego czasownika. Np. „Obawiałem się tego tak dawno, w 1963 roku, "jużem" w "to był wszedł" i powypisywałem książki, które dzisiaj okazują się bardzo czytelne” (za Stanisławem Lemem) – najpierw "jużem był wszedł", następnie "powypisywałem".
Jednym z przykładów pozostałości czasu zaprzeszłego jest czasownik "powinien był", a jego odmiana wygląda następująco:
Język słowacki.
Czas zaprzeszły ("dávnominulý čas") występuje we współczesnym języku słowackim, lecz jest rzadko używany. Tworzony jest za pomocą czasownika posiłkowego "byť" w czasie przeszłym oraz imiesłowu przeszłego zakończonego na "-l":
 – ja som bol(-a/o) zavolal(-a/o)
 – ty si bol(-a/o) zavolal(-a/o)
 – on(-a/o) bol(-a/o) zavolal(-a/o)
 – my sme boli zavolali
 – vy ste boli zavolali
 – oni/one boli zavolali
Czas zaprzeszły czasownika "byť" zastępowany jest formami czasownikiem "bývať":
 – ja som bol(-a/o) býval(-a/o)
 – ty si bol(-a/o) býval(-a/o)
 – on(-a/o) bol(-a/o) býval(-a/o)
 – my sme boli bývali
 – vy ste boli bývali
 – oni/one boli bývali
Język bułgarski.
Czas zaprzeszły, zwany czasem przeszłym uprzednim ("минало предварително време") tworzony jest za pomocą czasownika posiłkowego "съм" w czasie przeszłym niedokonanym i imiesłowu przymiotnikowego czynnego czasu przeszłego dokonanego ("минало свършено деятелно причастие") od czasownika głównego. Jest to czas powszechnie używany zarówno w języku mówionym, jak i pisanym.
 – аз бях срещал(-а/о) 
 – ти беше срещал(-а/о) 
 – той (тя/то) беше срещал(-а/о)
 – ние бяхме срещали
 – вие бяхте срещали
 – те бяха срещали
Język angielski.
Czas zaprzeszły w języku angielskim ("Past Perfect") jest czasem złożonym i składa się z czasownika posiłkowego "have" w czasie "Past Simple" oraz trzeciej formy czasownika głównego. Odmiana czasownika "to do" w czasie "Past Perfect":
 -I had done
 -You had done
 -He/She/It had done
 -We had done
 -You had done
 -They had done
W stronie biernej zaś dodaje się po "had" trzecią formę wyrazu "be", czyli "been", np.:
 It had been done by me.
W podobnej funkcji występuje też w języku angielskim czas "Past Perfect Continuous", tworzony za pomocą czasownika posiłkowego "have" w czasie "Past Simple", trzeciej formy czasownika "be" (tj. "been") oraz "gerundium" czasownika głównego (z końcówką "-ing"), np.:
 I had been doing
"Past Perfect Continuous" różni się od "Past Perfect" wyrażanym aspektem czasownika.
Formę przeczącą tworzy się przez dodanie wyrazu "not" po wyrazie "had".
Język niemiecki.
Czas zaprzeszły w języku niemieckim ("Plusquamperfekt") jest czasem złożonym i składa się z czasownika posiłkowego "haben" lub "sein" w czasie "Imperfekt" oraz imiesłowu czasu przeszłego ("Partizip Perfekt") czasownika głównego. Odmiana czasowników "machen" i "gehen" w czasie "Plusquamperfekt":
 ich hatte gemacht ich war gegangen
 du hattest gemacht du warst gegangen
 er/sie/es hatte gemacht er/sie/es war gegangen
 wir hatten gemacht wir waren gegangen
 ihr hattet gemacht ihr wart gegangen
 sie/Sie hatten gemacht sie/Sie waren gegangen
Formę przeczącą tworzy się przez dodanie "nicht" przed imiesłowem czasu przeszłego czasownika (Partizip Perfekt) – w powyższym przykładzie "nicht gemacht /nicht gegangen"
Język niderlandzki.
Czas zaprzeszły w języku niderlandzkim składa się z czasownika posiłkowego "hebben" lub "zijn" w czasie "imperfectum" oraz trzeciej formy czasownika głównego. Odmiana czasowników "maken" i "gaan" w czasie zaprzeszłym:
 ik had gemaakt ik was gegaan
 jij had gemaakt jij was gegaan
 hij had gemaakt hij was gegaan
 wij hadden gemaakt wij waren gegaan
 jullie hadden gemaakt jullie waren gegaan
 zij hadden gemaakt zij waren gegaan
Język francuski.
W języku francuskim czas zaprzeszły ("plus-que-parfait") trybu oznajmującego ("indicatif") składa się z czasownika posiłkowego "avoir" lub "être" w czasie "imparfait" oraz imiesłowu przeszłego ("participe passé") czasownika głównego. Wybór czasownika posiłkowego zależy od czasownika, który jest odmieniany. Formy imiesłowu przy użyciu czasownika "être" zgadzają się z liczbą i rodzajem. Odmiana czasowników "faire" (robić) oraz "aller" (iść) w czasie zaprzeszłym trybu oznajmującego:
 j'avais fait j'étais allé (allée)
 tu avais fait tu étais allé (allée)
 il avait fait il était allé (elle était allée)
 nous avions fait nous étions allés (allées)
 vous aviez fait vous étiez allés (allées)
 ils avaient fait ils étaient allés (elles étaient allées)
Oprócz tego istnieje również czas zaprzeszły trybu łączącego ("subjonctif"), składający się z czasownika posiłkowego "avoir" lub "être" w czasie "imparfait" trybu łączącego i imiesłowu przeszłego czasownika głównego, niemniej jednak jest to czas zanikający, obecnie używany praktycznie tylko i wyłącznie w literaturze. Odmiana czasowników "faire" oraz "aller" w czasie zaprzeszłym trybu łączącego:
 j'eusse fait je fusse allé (allée)
 tu eusses fait tu fusses allé (allée)
 il eût fait il fût allé (elle fût allée)
 nous eussions fait nous fussions allés (allées)
 vous eussiez fait vous fussiez allés (allées)
 ils eussent fait ils fussent allés (elles fussent allées)
Język hiszpański.
Czas zaprzeszły w języku hiszpańskim (nazywany "preterito pluscuamperfecto") składa się z czasownika posiłkowego "haber" w czasie "preterito imperfecto" oraz imiesłowu biernego czasownika głównego.
Odmiana czasownika "hacer" („robić”) w czasie "preterito pluscuamperfecto" (w odmianie "castellano"):
 yo había hecho
 tu habías hecho
 el, ella, ello había hecho
 nosotros, nosotras habíamos hecho
 vosotros, vosotras habíais hecho
 ellos, ellas habían hecho
Dawniej istniał w podobnej funkcji również czas "preterito anterior", tworzony za pomocą "haber" w czasie "preterito indefinido" i imiesłowu biernego czasownika głównego. "Preterito pluscuamperfecto" i "preterito anterior" różniły się wyrażanym aspektem czasownika.
Język fiński.
Czas zaprzeszły w języku fińskim (plusquamperfekti) składa się z czasownika posiłkowego "olla" w czasie "imperfekti" oraz imiesłowu biernego czasownika głównego.
Odmiana czasownika "tehdä" w czasie zaprzeszłym:
 minä olin tehnyt
 sinä olit tehnyt
 hän oli tehnyt
 me olimme tehneet
 te olitte tehneet
 he olivat tehneet
W stronie biernej spotykany bardzo rzadko.
Język włoski.
W języku włoskim występuje kilka czasów zaprzeszłych.
Czas zaprzeszły "trapassato prossimo" używany jest w połączeniu z czasem przeszłym dokonanym "passato prossimo", czasem przeszłym dokonanym odległym "passato remoto" oraz czasem przeszłym niedokonanym "imperfetto".
Czas ten składa się z czasownika posiłkowego "avere" lub "essere" odmienianego w imperfetto oraz imiesłowu przymiotnikowego biernego "participio passato". Wybór czasownika posiłkowego zależy od czasownika, który jest odmieniany. Formy imiesłowu przy użyciu czasownika "essere" zgadzają się z liczbą i rodzajem.
Przykład:
 pagare (płacić) andare (iść)
 avevo pagato ero andato (andata)
 avevi pagato eri andato (andata)
 aveva pagato era andato (andata)
 avevamo pagato eravamo andati (andate)
 avavate pagato eravate andati (andate)
 avevano pagato erano andati (andate)
Czas ten, w momencie użycia go w konstrukcjach z "trybem łączącym conguntivo", zmienia formy czasowników posiłkowych, które wtedy odmienane są w czasie "conguntivo imperfetto".
Przykład:
 pagare (płacić) andare (iść)
 avessi pagato fossi andato (andata)
 avessi pagato fossi andato (andata)
 avesse pagato fosse andato (andata)
 avessimo pagato fossimo andati (andate)
 aveste pagato foste andati (andate)
 avessero pagato fossero andati (andate)
Innym czasem zaprzeszłym jest bardzo rzadko używany (głównie w literaturze) czas "trapassato remoto". Czas ten użyty może być tylko z czasem "passato remoto" w konkretnych konstrukcjach czasowych (np. quando (non) appena).
Przykład:
 pagare (płacić) andare (iść)
 ebbi pagato fui andato (andata)
 avesti pagato fosti andato (andata)
 ebbe pagato fu andato (andata)
 avemmo pagato fummo andati (andate)
 aveste pagato foste andati (andate)
 ebbero pagato furono andati (andate)
Czasem czas "trapassato prossimo" może zostać użyty z czasem teraźniejszym. W takim zestawieniu podkreśla oddalenie czasowe czynności przeszłej od teraźniejszej.

</doc>
<doc id="293390" url="https://pl.wikipedia.org/wiki?curid=293390" title="Vrm">
Vrm



</doc>
<doc id="293391" url="https://pl.wikipedia.org/wiki?curid=293391" title="Adam Komorowski">
Adam Komorowski



</doc>
<doc id="293392" url="https://pl.wikipedia.org/wiki?curid=293392" title="Arlon">
Arlon

Arlon (hol.: "Aarlen", niem.: "Arel") – miasto w Belgii, stolica prowincji Luksemburg.
Gmina Arlon składa się z dawnych gmin Autelbas, Autelhaut, Barnich, Bonnert ("Bunnert"), Clairefontaine, Fouches, Frassem, Freylange, Guirsch (Giisch), Heckbous, Heinsch ("Häschel"), Sampont, Sesselich, Seymerich, Sterpenich, Toernich ("Täernech"), Udange, Viville, Waltzing i Weyler.
Historia.
Czasy romańskie i średniowieczne.
Przed podbojem Galii przez Rzymian, teren obecnego miasta Arlon i tereny położone na południowy wschód od niego były zamieszkane przez celtycko-germańskie plemię Treveri. Mieszkańcy łatwo przystosowali się do stylu życia Rzymian. Duża liczba odnalezionych w okolicy kamiennych rzeźb i monumentów świadczy o tym, że osada "Orolaunum" szybko stała się centrum handlowym i administracyjnym. Pomimo murów obronnych, germańska inwazja w III wieku zniszczyła większość osady.
Przez większość średniowiecza, budynki takie jak termy były ciągle w użyciu. w roku 1060, Waleran I z Limburga, hrabia Arlon, wybudował zamek na wzgórzu Knipchen. W XIII wieku w Clairefontaine powstało opactwo cysterek, a w Autelbas wzniesiony został kolejny zamek.
Od XV wieku do Rewolucji Francuskiej.
W 1441 roku Księstwo Luksemburga, od którego Arlon było zależne, zostało częścią Niderlandów Burgundzkich za panowania Filipa Dobrego, diuka Burgundii. Po abdykacji Karola V na rzecz swojego syna, Filipa II w roku 1555, dla całego regionu rozpoczęły się trudne czasy czego przyczyną były ciągłe wojny pomiędzy Francją, Hiszpanią i Południowymi Niderlandami. W roku 1588 prawie połowa miasta, w tym także zamek, została zniszczona przez francuską armię Franciszka II, diuka Guise. W XVII wieku kapucyni wybudowali na ruinach zamku klasztor, a Francuzi wzmocnili mury obronne. Przypadkowy pożar zniszczył ponownie dużą część w 1785 roku.
Historia najnowsza.
9 czerwca 1793 roku armia rewolucjonistów stawiła czoło Austrii w pobliżu Arlon. Francuzi odnieśli zwycięstwo i zajęli miasto. Kapucyni zostali wygnani trzy lata później, a ich klasztor został przekształcony w szpital.
W roku 1839 Arlon wraz z walońską częścią Luksemburga przyłączono do Belgii.
Arlon było jedną z pierwszych ofiar niemieckiej inwazji w roku 1914 – 121 mieszkańców zostało straconych 26 sierpnia z rozkazu pułkownika Richarda Karla von Tessmara. Ponownie podczas II wojny światowej okolice Arlon były jednymi z pierwszych zaatakowanych.

</doc>
<doc id="293394" url="https://pl.wikipedia.org/wiki?curid=293394" title="Hamartia">
Hamartia

Hamartia (gr. – wina, grzech, przewinienie), wina tragiczna – w tragedii starożytnej błędne rozpoznanie i fałszywa ocena własnej sytuacji przez bohatera. Bohater, nieświadomy rzeczywistego znaczenia okoliczności, w jakich się znalazł, popełnia czyny prowadzące do dalszego przypieczętowania jego losu i ostatecznie do katastrofy. Kategorię hamartii określił Arystoteles w "Poetyce" "na podstawie Króla Edypa" Sofoklesa"."

</doc>
<doc id="293397" url="https://pl.wikipedia.org/wiki?curid=293397" title="Kosmos 954">
Kosmos 954

Kosmos 954 – wyposażony w system radarowy radziecki satelita rozpoznania morskiego typu RORSAT z reaktorem jądrowym na pokładzie, którego zadaniem było wykrywanie i śledzenie amerykańskich okrętów w celu ich zniszczenia przez radzieckie jednostki morskie. Satelita został wyniesiony z kosmodromu Bajkonur 18 września 1977 roku na niską orbitę Ziemi przez rakietę Cyklon-2
Paliwo jądrowe, podczas nieudanego wyrzucenia na wysoką orbitę, pozostało na pokładzie i spadło na Ziemię wraz z satelitą 24 stycznia 1978 roku. Satelita spadł w okolicach Wielkiego Jeziora Niewolniczego w północno-zachodniej Kanadzie, rozrzucając materiał radioaktywny na powierzchni 124 tys. km². Poszukiwania szczątków satelity (pod kryptonimem "Operation Morning Light") prowadziły z lądu i powietrza zespoły amerykańsko-kanadyjskie aż do października, gdy ochłodzenie i lody spowodowały zaprzestanie poszukiwań. Udało się odnaleźć 12 większych części wraku z szacunkową zawartością tylko 1% paliwa, których radioaktywność wynosiła do 1,1 Sv/godzinę.
Koszty poszukiwań i prac zabezpieczających zostały oszacowane na ok. 14 milionów dolarów kanadyjskich, a rachunek został wystawiony rządowi ZSRR na kwotę 6 041 174,70 dolarów kanadyjskich. Ostatecznie kwotę tę obniżono do 3 milionów dolarów kanadyjskich, protokół w tej sprawie władze Kanady i ZSRR podpisały 2 kwietnia 1981.

</doc>
<doc id="293398" url="https://pl.wikipedia.org/wiki?curid=293398" title="Stypa">
Stypa

Stypa (też "uczta pogrzebowa, konsolacja", od – ulga, pociecha) – u Słowian uroczysta uczta organizowana z powodu śmierci kogoś bliskiego lub znanej osoby, wojownika albo wodza. Uczty takie organizowano na cmentarzach zwanych żalnikami, co u Słowian wschodnich i południowych przetrwało w postaci połączonych z ucztowaniem obchodów Zaduszek.
Dzisiejsza nazwa uroczystego poczęstunku pochodzi od łacińskiego słowa "stipis", które oznaczało składkową ofiarę i jednocześnie drobny pieniążek wkładany zmarłym w usta. Dzięki organizacji stypy jej uczestnicy nie tylko mogą się posilić po pogrzebie, ale także pocieszyć po stracie bliskiej osoby.

</doc>
<doc id="293399" url="https://pl.wikipedia.org/wiki?curid=293399" title="Zina Garrison">
Zina Garrison

Zina Lynna Garrison, zamężna Jackson (ur. 16 listopada 1963 w Houston) – amerykańska tenisistka, występująca na światowych kortach od 1982 do 1997 roku, finalistka Wimbledonu 1990 w grze pojedynczej, finalistka Australian Open 1987 i Australian Open 1992 w grze podwójnej, mistrzyni Australian Open 1987, Wimbledonu 1988 i Wimbledonu 1990 w grze mieszanej, uczestniczka Mistrzostw WTA w grze pojedynczej (1983–1993) i podwójnej (1987–1995), klasyfikowana w rankingu WTA na 4. miejscu w grze pojedynczej (1989) i na 5. miejscu w grze podwójnej (1988), brązowa medalistka letnich igrzysk olimpijskich w grze pojedynczej (1988) i mistrzyni olimpijska w grze podwójnej (1988), dwukrotna zdobywczyni Pucharu Federacji wraz z drużyną Stanów Zjednoczonych (1989, 1990), reprezentantka Stanów Zjednoczonych w Pucharze Hopmana. Tenisistka praworęczna. Do 2008 kapitan reprezentacji Stanów Zjednoczonych w Pucharze Federacji oraz na letnich igrzyskach olimpijskich 2008.
Kariera tenisowa.
Afroamerykanka, mistrzyni gry serwis-wolej, treningi tenisowe rozpoczęła w wieku 10 lat. Jako 14-latka zdobyła mistrzostwo kraju w kategorii do lat 18. Wkrótce zaliczała się do ścisłej czołówki juniorek na świecie, a takie sukcesy jak wygrana juniorskiego Wimbledonu i US Open dały jej pozycję liderki rankingu dziewcząt w 1981. W 1982 rozpoczęła karierę zawodową, już w debiucie osiągając ćwierćfinał wielkoszlemowego French Open (przegrała z Navrátilovą). Kolejnym sukcesom na korcie nie stanęła na przeszkodzie choroba, z którą Garrison zmagała się – bulimia. W 1983 Amerykanka była m.in. w półfinale Australian Open, a sezon zakończyła na 10. miejscu rankingu. Rok później odniosła pierwsze zwycięstwo turniejowe, w hali w Zurychu. W 1985 dotarła do półfinału Wimbledonu, a w 1986 w parze z Argentynką Sabatini wygrała swój pierwszy turniej deblowy ("Canadian Open").
Występując w parze ze słynnym deblistą Sherwoodem Stewartem świętowała w 1987 swój pierwszy tytuł wielkoszlemowy; amerykański duet okazał się najlepszy na kortach w Melbourne (Australian Open). W tym samym turnieju Garrison dotarła do finału debla kobiet, razem z inną Afroamerykanką Lori McNeil. Pozostałe zwycięstwa wielkoszlemowe również odniosła w grze mieszanej, oba na turnieju wimbledońskim – ze Stewartem triumfowała w 1988, z Rickiem Leachem w 1990. W 1992 ponownie była w finale debla Australian Open, tym razem z Mary Joe Fernández.
Wielkie sukcesy przyniosły Zinie Garrison igrzyska w Seulu w 1988, na których tenis po wielu latach odzyskał status sportu olimpijskiego (cztery lata wcześniej był dyscypliną pokazową). Amerykanka wygrała turniej deblowy w parze z Pam Shriver, pokonując w finale Czeszki Novotną i Sukovą 4:6, 6:2, 10:8. Zdobyła również medal w grze pojedynczej, tym razem brązowy; w ćwierćfinale pokonała swoją partnerkę deblową Shriver, w półfinale nie sprostała późniejszej zwyciężczyni, Niemce Steffi Graf.
Również w 1988 była w półfinale singla na US Open, pokonując po drodze m.in. Navrátilovą (jedyne w karierze zwycięstwo Garrison nad tą rywalką), a przegrywając z Sabatini. Dalsze udane występy w kolejnym sezonie (m.in. wygrane turnieje w Oakland, Chicago i Newport) zapewniły jej najwyższą pozycję w rankingu w karierze – nr 4. W 1989 dotarła do półfinału US Open (czwarty w karierze półfinał wielkoszlemowy); w ćwierćfinale tego turnieju pokonała Chris Evert 7:6, 6:2, która tym występem zakończyła wieloletnią karierę.
Wimbledon 1990 okazał się szczytowym punktem kariery Ziny Garrison. Oprócz wspomnianego już triumfu w grze mieszanej z Rickiem Leachem dotarła po raz pierwszy (i jedyny) do singlowego finału wielkoszlemowego. Na wimbledońskiej trawie okazała się lepsza kolejno od trzech rywalek z czołowej dziesiątki na świecie – najpierw od Czeszki Sukovej (6:3, 6:3), potem Serbki Seles (nr 3 na świecie, zwyciężczyni French Open miesiąc wcześniej, 3:6, 6:3, 9:7), wreszcie Niemki Graf (liderki rankingu światowego i obrończyni tytułu, 6:3, 3:6, 6:4). W finale Amerykanka nie sprostała jednak weterance Navrátilovej (4:6, 1:6), która sięgnęła tym samym po swój dziewiąty triumf w grze pojedynczej na Wimbledonie (co stanowi niepobity rekord).
Kolejne lata nie przynosiły już tak spektakularnych sukcesów. Aż do 1993 Garrison startowała regularnie w turniejach Masters (łącznie 12 razy w singlu), odpadając jednak zazwyczaj już w I rundzie. Pięć razy grała także w Mastersie deblowym. Wielokrotnie dochodziła do czołowych rund w turniejach wielkoszlemowych (m.in. ćwierćfinały Wimbledonu 1991 i 1994), pokonywała wysoko notowane rywalki (m.in. w 1995 Lindsay Davenport i Mary Pierce), wygrywała także turnieje (ostatni w 1995 w Birmingham, w finale z McNeil). W 1993 na turnieju w Oklahoma City jako dwunasta zawodniczka w historii przekroczyła liczbę 500 zwycięstw w zawodowej karierze. Łącznie wygrała 14 turniejów w singlu i 20 w deblu (oraz 3 w grze mieszanej), a jej zarobki na korcie przekroczyły cztery i pół miliona dolarów.
Widząc spadek w rankingu i coraz słabsze rezultaty zamierzała zakończyć karierę wraz z końcem sezonu 1995, ale ostatecznie (za namową Billie Jean King i męża) występowała jeszcze sporadycznie w kolejnym roku. Pożegnała światowe korty występem w deblu na US Open w 1997, przegrywając w I rundzie (w parze z McNeil) z Davenport i Novotną w trzech setach.
Poza igrzyskami olimpijskimi (startowała także w Barcelonie w 1992) Zina Garrison reprezentowała barwy USA w walce o Puchar Federacji; była regularnym członkiem ekipy narodowej w latach 1984-1994, przyczyniając się kilkakrotnie do zdobycia trofeum (m.in. 1989 i 1990). Bilans jej występów to 22 zwycięstwa i 5 porażek (zarówno w singlu, jak i deblu); miała okazję m.in. zmierzyć się z Polkami w I rundzie Pucharu Federacji w 1990 (rywalizacja odbywała się wówczas w ciągu tygodnia, w ramach jednego turnieju) – pokonała w grze pojedynczej Katarzynę Nowak (6:0, 6:1), a w deblu, partnerując Mary Joe Fernández, nie oddała gema Renacie Skrzypczyńskiej i Magdalenie Mróz. Ponadto Garrison reprezentowała USA w Pucharze Wightman (1987-1988).
W latach 1989-1997 była zamężna (za Willardem Jacksonem), ale małżeństwo to zakończyło się rozwodem. Przez znaczną część kariery występowała pod nazwiskiem podwójnym Garrison-Jackson. Po rozwodzie ponownie popadła w bulimię (była leczona szpitalnie), w 1999 przeżyła próbę samobójczą. Na tenisowej emeryturze pozostała związana ze sportem, udzielając się jako komentatorka telewizyjna. Jest również zaangażowana w szereg inicjatyw społecznych, m.in. Zina Garrison Foundation (pomoc bezdomnym) i "Zina Garrison All-Court Tennis" (program edukacji przez sport). Weszła w skład Prezydenckiej Rady Kultury Fizycznej i Sportu.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="293402" url="https://pl.wikipedia.org/wiki?curid=293402" title="Marek Jankulovski">
Marek Jankulovski

Marek Jankulovski (ur. 9 maja 1977 w Ostrawie) – czeski piłkarz pochodzenia macedońskiego występujący na pozycji lewego obrońcy.
Rodzina.
Ojciec Marka – Pando Jankulovski jest Macedończykiem, który opuścił grecką część Macedonii w okresie greckiej wojny domowej (1946-1949) i jako sierota trafił za pośrednictwem Międzynarodowego Czerwonego Krzyża do ówczesnej Czechosłowacji. Matka Marka Jankulovskiego jest Czeszką.
Kariera klubowa.
Marek Jankulovski piłkarską karierę rozpoczynał w czeskim zespole Baník Ostrawa. Grał tam od dziesiątego roku życia, a do kadry pierwszej drużyny został włączony w sezonie 1993/1994. Przez pierwsze trzy sezony Czech wystąpił tylko w dziesięciu ligowych pojedynkach, jednak w kolejnych rozgrywkach była już podstawowym zawodnikiem swojego zespołu. Przez siedem lat spędzonych w Baníku Jankulovski rozegrał 110 meczów, w których piętnaście razy wpisał się na listę strzelców. Następnie przeniósł się do Serie A, gdzie przez dwa sezony reprezentował barwy SSC Napoli. Dzięki dobrej grze, latem 2002 roku Jankulovski trafił do Udinese Calcio. Dla ekipy „Bianconerich” zaliczył 91 występów i zdobył szesnaście bramek. Chęć pozyskania Czecha wyraziło kilka innych klubów, między innymi A.C. Milan, do którego Marek trafił w maju 2005 roku za osiem milionów euro. Razem z zespołem „Rossonerich” Jankulovski w 2007 roku triumfował w rozgrywkach Ligi Mistrzów, Superpucharu Europy oraz Klubowych Mistrzostw Świata. Po wygaśnięciu umowy z Milanem zdecydował się zakończyć karierę, ale później zmienił decyzję i podpisał roczny kontrakt z Banikiem Ostrawa. W pierwszym meczu po powrocie do ojczyzny doznał urazu już po ośmiu minutach gry, w wyniku czego musiał definitywnie zakończyć karierę.
Kariera reprezentacyjna.
W reprezentacji Czech Jankulovski zadebiutował 8 lutego 2000 roku w wygranym 2:1 meczu przeciwko Meksyku w ramach turnieju Carlsberg Cup. Pierwszego gola w kadrze strzelił 1 września 2001 roku w przegranym 1:3 pojedynku z Islandią. Razem z drużyną narodową wychowanek Baníka Ostrawa wystąpił między innymi na Euro 2000, Euro 2004, Mistrzostwach Świata 2006 oraz Euro 2008.

</doc>
<doc id="293403" url="https://pl.wikipedia.org/wiki?curid=293403" title="Anyos Jedlik">
Anyos Jedlik



</doc>
<doc id="293404" url="https://pl.wikipedia.org/wiki?curid=293404" title="Decorum">
Decorum

Decorum – zasada zgodności treści z formą, inaczej jednorodność stylistyczna. Sformułowana przez Arystotelesa, rozwijana przez Cycerona i Horacego. Była stosowana do każdego gatunku literackiego. Polegała na odpowiednim dobraniu stylu pisania, słownictwa i składni do gatunku oraz tematyki dzieła. Ściśle związana z Arystotelesem i jego sposobem ukształtowania starożytnej tragedii. 

</doc>
<doc id="293410" url="https://pl.wikipedia.org/wiki?curid=293410" title="Linearyzm">
Linearyzm

Linearyzm – tendencja w malarstwie lub grafice polegająca na wydobyciu kształtu, plastyki i ekspresji przedstawionego przedmiotu czy postaci przez akcentowanie wartości dekoracyjnych, głównie konturu i linii.

</doc>
<doc id="293421" url="https://pl.wikipedia.org/wiki?curid=293421" title="Michel Schooyans">
Michel Schooyans

Michel Schooyans (ur. 6 lipca 1930, zm. 3 maja 2022) – belgijski duchowny katolicki, filozof.
Życiorys.
W 1955 roku przyjął święcenia kapłańskie w Kościele katolickim. W latach 1955–1969 był profesorem filozofii moralności i polityki w Katolickim Uniwersytecie w São Paulo. W 1964 roku objął także funkcję profesora Katolickiego Uniwersytetu w Leuven. W swych pracach krytykuje aborcję, przedstawiając argumenty przeciwko niej.
Zmarł 3 maja 2022.

</doc>
<doc id="293424" url="https://pl.wikipedia.org/wiki?curid=293424" title="Typ 83">
Typ 83

 Typ 83 – chińska samobieżna haubicoarmata kal. 152,4 mm produkowana od 1984 roku.
Historia.
Na początku lat 80. XX wieku w Chińskiej Republice Ludowej rozpoczęto pracę nad budową samobieżnego działa dużego kalibru. Do jego opracowania wykorzystano podwozie gąsienicowe oraz lufę działa kal. 152,4 mm z haubicoarmaty Typ 66 (chińskiej wersji radzieckiej haubicoarmata D 20).
Pierwsze prototypy powstały w 1983 roku, a produkcję seryjną podjęto w 1984 roku w zakładach Norinco. Pierwszy publiczny pokaz tych dział odbył się w październiku 1984 roku.
Użycie.
Samobieżne działo Typ 83 kal. 152,4 mm używane jest do chwili obecnej w armii chińskiej.

</doc>
<doc id="293433" url="https://pl.wikipedia.org/wiki?curid=293433" title="Robert Robinson">
Robert Robinson

Sir Robert Robinson (ur. 13 września 1886 w Rufford, zm. 8 lutego 1975 w Great Missenden) – brytyjski chemik, laureat Nagrody Nobla w dziedzinie chemii w roku 1947.
Życiorys.
Od 1912 był profesorem Uniwersytetu w Sydney, w latach 1915–1921 Uniwersytetu Liverpoolskiego, a od 1930 do 1935 Uniwersytetu Oksfordzkiego. W 1939 został członkiem Royal Society.
W roku 1917 opracował prostą i wydajną metodę syntezy tropinonu. Metoda Robinsona była 120 razy bardziej wydajna niż poprzednia metoda opracowana przez Richarda Willstättera. Ze względu na prostotę reakcji i jej wydajność jest to jedno z najważniejszych odkryć w zakresie syntetycznego otrzymywania związków naturalnych. 
Prowadził badania alkaloidów i antocyjanów. W 1925 wyjaśnił budowę morfiny i w 1946 strychniny. Zsyntetyzował penicylinę. Przedstawił teorię elektronowej struktury cząsteczek organicznych. W 1947 otrzymał Nagrodę Nobla za badania nad alkaloidami. Laureat Medalu Copleya.

</doc>
<doc id="293439" url="https://pl.wikipedia.org/wiki?curid=293439" title="Zdołbunów">
Zdołbunów

Zdołbunów (ukr. Здолбунів, "Zdołbuniw", ros. Здолбунов, "Zdołbunow") – miasto na zachodniej Ukrainie, w obwodzie rówieńskim, siedziba rejonu zdołbunowskiego.
Od 1 stycznia 1925 do II wojny światowej siedziba powiatu zdołbunowskiego.
Historia.
Pierwsza wzmianka historyczna pojawia się w 1497 roku. W 1569 roku włączone do Korony. Leżało w województwie wołyńskim prowincji małopolskiej. Po rozbiorze w 1793 – w zaborze rosyjskim. W pierwszej połowie XIX wieku wioska należała do rodziny Dubieńskich, później książąt Lubomirskich. W latach 1919–1939 ponownie należał do Polski.
Od 12 października 1931 do 1939 burmistrzem miasta był Stanisław Żurakowski. W 1937 roku w mieście stacjonowało dowództwo Pułku KOP „Zdołbunów”.
Między wrześniem 1939 a czerwcem 1941 pod okupacją sowiecką, następnie pod okupacją niemiecką. W tym czasie pod względem liczby ludności miasto było zdominowane przez Ukraińców i Polaków; Żydzi byli w mniejszości (około 1,5 tys. osób). Okupacja niemiecka przyniosła zagładę ludności żydowskiej. Pierwsza akcja eksterminacyjna odbyła się 7 sierpnia 1941, zginęło w niej według różnych źródeł 380–450 Żydów. Według Władysława i Ewy Siemaszków zbrodnia odbyła się dzień później i pochłonęła ponad 200 ofiar, w tym 22–30 Polaków i kilkunastu Rosjan. Według nich ofiary zostały wybrane przez Ukraińców, a egzekucji dokonało SS. W czerwcu 1942 roku Niemcy utworzyli w Zdołbunowie getto, do którego dosiedlono także Żydów z okolicznych wsi. Getto zostało zlikwidowane 13 października 1942; Żydów w liczbie około 1,7 tys. doprowadzono pod wieś Staromylsk i tam rozstrzelano. Zbrodni dokonywało Sicherheitsdienst z Równego przy udziale niemieckiej żandarmerii i ukraińskiej policji.
Podczas rzezi wołyńskiej do Zdołbunowa ściągali polscy uchodźcy z eksterminowanych wiosek liczący na ochronę załogi niemieckiej. UPA nie dokonała ataku na miasto.
Miasto zostało ponownie zajęte przez Armię Czerwoną 3 lutego 1944. W latach 1945–1991 w Ukraińskiej SRR, po roku 1991 należy do Ukrainy.
Sport.
Przed wybuchem II wojny światowej w mieście istniał klub sportowy KPW Zdołbunów.

</doc>
<doc id="293442" url="https://pl.wikipedia.org/wiki?curid=293442" title="Puchar Anglii">
Puchar Anglii



</doc>
<doc id="293448" url="https://pl.wikipedia.org/wiki?curid=293448" title="Christianitas (pismo)">
Christianitas (pismo)

Christianitas – kwartalnik poświęcony analizom religijnym, społecznym i cywilizacyjnym z perspektywy duchowości i dziedzictwa łacińskiej tradycji liturgicznej Kościoła katolickiego. Od kwietnia 2014 r. funkcjonuje także jako portal opinii katolickiej (christianitas.org). Ukazuje się od 1999 r. Wydawany jest przez Fundację św. Benedykta.
Historia.
Pismo powstało z inicjatywy prezesa Klubu Książki Katolickiej Bogusława Kiernickiego. Jego współzałożycielem i redaktorem naczelnym jest Paweł Milcarek. W skład redakcji wchodzą: Anna Barcikowska, Michał Barcikowski, Tomasz Dekert, Paweł Grad, Monika Grądzka-Holvoote, Antonina Karpowicz-Zbińkowska, Piotr Kaznowski (redaktor naczelny w latach 2009–2011), Filip Łajszczak (zastępca redaktora naczelnego), Tomasz Rowiński (portal). Z pismem stale współpracują: Łukasz Benedykt Bilski, Piotr Chrzanowski, Tomasz Glanz, Michał Gołębiowski, Marek Jurek, Jacek Kowalski, Grzegorz Kucharczyk, Justyna Melonowska, Paweł Skibiński, Kinga Wenklar. Autorem winiety pisma jest Paweł Kula (twórca pierwszego layout i wielu okładek pisma), obecny layout zaprojektowała Zofia Herbich (autorka projektów części okładek), od 2016 przy tworzeniu okładek z redakcją współpracuje Paweł Pedrycz.
Do współpracowników pisma należeli m.in. Jacek Bartyzel, Piotr Semka, Konrad Szymański i Janusz Kotański. Na jego łamach gościli także autorzy związani z czasopismami „Arcana”, „44 / Czterdzieści i Cztery”, „Fronda”, „Nova et vetera”, „Nowy Obywatel”, „Pressje”, „Pro Fide Rege et Lege”, „Rzeczpospolita”, „Teologia Polityczna”.
"U genezy „Christianitas” znajduje się pewna konkretna okoliczność: twórcy pisma i ich najbliżsi współpracownicy wraz ze swymi rodzinami spotykali się od kilku lat na niedzielnej Mszy tradycyjnej (…) odprawianej w Poznaniu i Warszawie. W ten sposób (…) wspólnie wchodzili w coraz intensywniejsze uczestnictwo, actuosa participatio, w wielowiekowym dziedzictwie katolickim, odbywając coś w rodzaju „powrotu do źródeł.”" – pisał z okazji dziesięciolecia pisma jego redaktor naczelny.
"Chcieliśmy mieć takie miejsce, w którym możemy (…) z wolnej stopy formułować oceny, wyjaśniać swe racje, a czasem po prostu zaprezentować to, czym żyjemy, bez obawy, że zostanie to przycięte, zmarginalizowane lub puszczone w kanał obcych nam intencji".
„Christianitas” wyrasta więc z nurtu tradycjonalizmu religijnego i konserwatyzmu politycznego, ale określa swoją tożsamość w oparciu o własne przekonania i wykraczając poza arbitralne klasyfikacje.
W historii pisma można wyróżnić następujące etapy. W latach 1999–2002 „Christianitas” miało charakter periodyku religijno-kulturalnego skoncentrowanego na tematyce liturgicznej. W latach 2002–2007 podjęło tematykę polityczną i zaprezentowało własny głos w dużych debatach cywilizacyjnych toczących się w mediach głównego nurtu. Po wydaniu w 2007 r. dokumentu Summorum Pontificum uznającego pełnoprawność liturgii łacińskiej, pismo ponownie rozszerzyło swój zakres treściowy, podejmując kwestie ideowych podstaw cywilizacji europejskiej.
W latach 1999–2005 wydawcą pisma był Klub Książki Katolickiej, a od 2005 r. – Fundacja św. Benedykta.
W latach 1999–2006 „Christianitas” ukazywało się jako kwartalnik, a w latach 2006–2009 jako dwumiesięcznik. W 2010 r. powrócono do kwartalnego harmonogramu wydań.
Od 2014 r. pismo udostępnia wszystkie swoje zasoby w formie elektronicznej.
Przy kwartalniku wydawana jest seria książkowa pod nazwą „Biblioteka Christianitas”. Seria najpierw ukazywała się w latach 2000–2002 (biała seria), a potem jako „Biblioteka Christianitas – najważniejsze książki chrześcijaństwa” (seria czarna), a od roku 2015 w formule podobnej do pierwszej serii gromadzi współczesne pozycje dotyczące teologii, kultury religijnej, literackiej, muzycznej oraz polityki.
Profil.
Tematyka pisma obejmuje trzy dziedziny:
1. łacińska tradycja liturgiczna.
Ideą przewodnią pisma jest przekonanie, że łacińska (klasyczna) tradycja liturgiczna jest najlepszą formą przechowywania i kształtowania wiary. Twierdzenie to opiera się na zasadzie lex orandi lex credendi, według której sposób, w jaki modli się Kościół wpływa na treść jego wiary. Formy kultu, duchowości i dyscypliny wypracowane przez Kościół powszechny po soborze trydenckim są organiczną kontynuacją form starożytnego Kościoła rzymskiego i przekazują „pierwotne doświadczenie wiary Apostołów”.
Wśród autorów publikowanych przez „Christianitas” znajdują się m.in.: kard. Józef Ratzinger, kard. Raymond L. Burke, kard. Malcolm Ranjith, ks. Dariusz Olewiński, ks. Wojciech Grygiel, Robert Spaemann, Roberto de Mattei, Fabrice Hadjadj, Laurence P. Hemming, Aidan Nichols oraz mnisi benedyktyńskich opactw należących do kongregacji Solesmes.
2. polityka.
„Christianitas” angażuje się na rzecz kształtowania rzeczywistości zgodnie z katolicką nauką społeczną. W swojej publicystyce promuje narodowy patriotyzm i bezinteresowną służbę obywatelską, opowiada się za współpracą narodów w duchu Europy Ojczyzn, broni naturalnych praw rodziny i trwałości małżeństwa, wspiera „cywilizację życia” w walce z aborcją, eutanazją, ewolucją i eugeniką, porusza kwestie ładu medialnego i sprawiedliwego porządku gospodarczego.
3. filozofia i teologia chrześcijańska.
Według autorów kwartalnika współczesne myślenie o świecie znajduje się w kryzysie, wynikającym z zerwania z intelektualnym dziedzictwem chrześcijaństwa. Odpowiadając na apel Benedykta XVI o przywrócenie „hermeneutyki ciągłości”, czyli interpretowanie zjawisk kultury w świetle chrześcijańskiego "logosu", „Christianitas” proponuje rozwiązywanie aktualnych problemów ideowych w oparciu o niezmienne nauczanie Kościoła.
Publicystyka pisma opiera się na autorytetach m.in. św. Pawła, św. Augustyna, św. Benedykta i św. Tomasza. Nawiązuje też do myśli XX-wiecznych teologów i myślicieli katolickich i pisarzy, m.in. Henri de Lubaca, Johna H. Newmana, Réginalda Garrigou-Lagrange’a, Gilberta K. Chestertona, Etienne’a Gilsona, Gustave’a Thibona, Jeana Madirana, Evelyna Waugh’a.

</doc>
<doc id="293450" url="https://pl.wikipedia.org/wiki?curid=293450" title="Sztuka poczty">
Sztuka poczty

Sztuka poczty (ang. "mail art", "postal art" lub "communication art") – rodzaj działalności artystycznej, kierunek w sztuce drugiej połowy XX wieku, korzystający z poczty jako medium sztuki i narzędzia artystycznego. Anglojęzyczny termin "mail art" został spopularyzowany w latach 70. XX wieku.
Specyfika sztuki.
Artyści tego kręgu przesyłali listy, telegramy, paczki, stanowiące dzieła, często o charakterze konceptualnym (sztuka konceptualna). Przesyłano też informacje o własnej działalności artystycznej czy o własnym życiu, dzieła poezji wizualnej itp., tworząc w ten sposób rodzaj sieci obiegu sztuki poza instytucjami, takimi jak galerie i muzea. Wchodzenie w ten obieg polegało na udostępnianiu swojego adresu pocztowego, a funkcjonowanie wiązało się z interaktywnością (odpowiadanie na przesyłki) – była to więc wymiana pomiędzy twórcami.
Korzystano tu ze specyfiki przesyłki pocztowej: personalizacja odbiorcy, formułowanie uproszczonego komunikatu (telegram), przesyłka i jej opakowanie, pokonywanie przestrzeni (kontakty z odbiorcami z całego świata), i granic (szczególnie w społeczeństwach, gdzie istniała cenzura artystyczna), emocje związane z oczekiwaniem na odpowiedź, estetyka znaczków pocztowych i stempli itd. Organizowano też wystawy tego rodzaju twórczości, prezentujące indywidualne kolekcje korespondencji lub nadesłane odpowiedzi artystów na sformułowany problem.
Wiele pomysłów i charakter działań tej sztuki może funkcjonować w komunikacji internetowej (e-mail, strony www, w tym blogi). Internet daje możliwość na rozwijanie takich pomysłów, oferując przy tym nowe możliwości (np. listy interaktywne, przesyłanie multimedialnych materiałów).
Choć sztuka poczty była ruchem o zasięgu globalnym, to w różnych regionach w różny sposób go pojmowano. Amerykanie kładli nacisk na demokratyczną ponadnarodową wspólnotę idei i wartości obecną w ruchu, Włosi widzieli w nim alternatywę dla sztuki opanowanej przez instytucjonalno-finansowy układ, komercyjny i sprofesjonalizowany. Natomiast artyści z Europy Wschodniej widzieli w nim szanse na pełniejsze uczestnictwo w odizolowanym od nich artystycznym świecie.
Historia.
Źródeł sztuki poczty można doszukiwać się w dadaizmie, którego twórcy (jak i cała ówczesna awangarda) bardzo często korzystali z usług poczty, aby utrzymywać stały kontakt z rozproszonym po całej Europie środowiskiem, informując się nawzajem o swoich działaniach, a także wymieniając awangardowe pisma i poglądy. Futuryści opracowali nawet specjalny formularz, podzielony na tematyczne rubryki mające ułatwić i uporządkować krążenie myśli. Korespondencja dadaistów z kolei często traciła swój użytkowy charakter, skąd już blisko było do sztuki poczty (collages pocztowe Kurta Schwittersa i Hannah Höch). Historycy sztuki w większości są zgodni, by powstanie "mail artu" łączyć jednak z Rayem Johnsonem, twórcą bliskim ruchowi Fluxus, choć nigdy oficjalnie do niego nie należał. Przybył do Nowego Jorku w 1953 roku, w okresie, kiedy formowała się szkoła nowojorska, a abstrakcyjny ekspresjonizm zyskiwał coraz większy prestiż i instytucjonalną dominację. Niejako w odpowiedzi na tę sytuację, jako ironiczne przedrzeźnianie, Johnson w 1962 roku założył New York Correspondence School of Art, wykorzystując instytucję poczty do propagowania przeróżnych pomysłów, która 10 lat później stała się całym systemem instytucji, kontrolujących amerykański (z wolna nie tylko) obieg artystyczny. Pierwsza wystawa, nobilitująca "mail art" jako zjawisko współczesnej sztuki, to retrospektywa Johnsona w Muzeum Sztuki Whitney (N.Y.) i chociaż najczęściej za początek sztuki poczty podawany jest rok założenia New York Correspondence School of Art, to pierwsze listy i przesyłki Johnsona pochodzą z 1945 roku.
Korespondencyjna szkoła Johnsona skupiła aktywność ogromnej liczby twórców (co wobec faktu, że aby do niej należeć wystarczyło wysłać list nie dziwi), a ponieważ parodiowała artystyczne instytucje, kontestowała fakt postępującej profesjonalizacji, komercjalizację i „uświęcanie” sztuki, szybko zdobyła uznanie ruchu Fluxus i podobnie myślących twórców. Fluxus zresztą podjął i rozwinął idee Johnsosa. Poza tym dla wielu artystów konceptualnych poczta jawiła się jako idealne medium do przekazywania ich idei.
Przesyłki Johnsona stanowiły całkowite przeciwieństwo uduchowionej, spirytualnej poetyki abstrakcyjnego ekspresjonizmu, wprowadzały element zwykłości, powszedniości. Najczęściej były to collages z fragmentów prasy, wzbogacone o karykaturalne rysunki, opowiadające codzienne historie z życia autora.
Druga połowa lat 60. przyniosła znaczne przybranie ruchu "mail art" na sile. Do najbardziej znanych artystów tych lat wykorzystujących pocztę należą On Kawara i Mieko Shiomi. Pojawiały się wówczas wystawy złożone wyłącznie z prac nadesłanych pocztą, lub wykonanych wedle listownych instrukcji ("Art Concept from Europe", 1970).
Twórcy.
Jednym z przedstawicieli tego ruchu był japoński konceptualista On Kawara. W jednym ze swoich działań rozsyłał telegramy do instytucji sztuki z przekazem: "I am still alive" („jeszcze żyję”), co jest reprezentatywne dla jego wykorzystującej minimalne środki twórczości. Mieko Shiomi wysyłała do swoich korespondentów rozsianych po całym globie proste instrukcje, np. żeby napisać na kartce słowo, zostawić tę kartkę w jakimś miejscu, a potem odesłać jej opis, co to było za słowo i w jakim miejscu zostało położone. Inna prośba to opisać, w którą stronę dana osoba była zwrócona określonego dnia o określonej porze lub aby danego dnia o określonej godzinie (podane godziny uwzględniały różnice czasu- wszystkie zdarzenia odbyły się równocześnie) wydać jakiś dźwięk, po czym opisać, jaki to był dźwięk, i gdzie był wydany. Odpowiedzi, które nadeszły zostały potem wydane w formie książki. Ben Vautier wysyłał listy o treści „Ja, Ben oznajmiam, że następujący podpis odniesiony do czegokolwiek nadaje temu czemuś status dzieła sztuki totalnej”.
Inni artyści, mniej lub bardziej intensywnie wykorzystujący w swojej twórczości pocztę, czy był to główny nurt ich zainteresowań czy też tylko poboczny, to: Daniel Buren, Alan Kirili, Joseph Beuys, Yves Klein, Christian Boltanski, Douglas Huebler, Jan Dibbets, Eric Andreson i Robin Page.
W Polsce prekursorskim wydarzeniem tej sztuki była wystawa Antoniego Halora zatytułowana „Kopertografika”, otwarta 20 kwietnia 1966 roku z inicjatywy ówczesnych studentów UW Henryka Depty oraz Jolanty Słobodzian w warszawskim Salonie Debiutów na Krakowskim Przedmieściu. Zaprezentowane zostały tam wykonane przez twórcę z użyciem różnych technik plastycznych, utrzymane w żartobliwej konwencji koperty przesłane Pocztą Polską w latach 1960-1966.
Anastazy Wiśniewski, twórca polskiej neoawangardy z lat 70., uchodzi za jednego z pierwszych przedstawicieli polskiej sztuki poczty. Aktywność jego nieistniejącej, przytakującej Galerii „TAK” manifestowała się głównie w formie tworzonych w biurokratycznym stylu druków, map, sprawozdań, raportów, pieczątek i wysyłek.
Polskim twórcą sięgającym po narzędzie poczty był również Andrzej Partum, konceptualista teoretyk sztuki, kompozytor, twórca Biura Poezji, które funkcjonowało jako rodzaj centrum-skrzynka adresowa dla działań "mail artu". W 1971 roku Andrzej Kostołowski oraz Jarosław Kozłowski prowadzili projekt „Sieć”.
Przykłady akcji.
Akcja, której koordynatorem był Budhuin Simon (Belgia), a do korespondencji podany został adres: 71 rue d’Hoffschmidt, 6720 Habay, Belgium. Komunikat, informacja zachęcająca i wyjaśniająca brzmiała: „stwórz dzieło ze świnią w roli głównej, a na pewno otrzymasz odpowiedź…”. Ray Johnson koordynował akcję 14 lutego 1969 roku, która polegała na dostarczaniu przez różnych nadawców nietypowych przesyłek na adres nieuprzedzonej o akcji redakcji amerykańskiego czasopisma „Time”.

</doc>
<doc id="293457" url="https://pl.wikipedia.org/wiki?curid=293457" title="Prószyński i S-ka">
Prószyński i S-ka

Prószyński i S-ka – polskie wydawnictwo działające w latach 1990–2008, od 2009 imprint wydawnictwa Prószyński Media.
Historia.
Wydawnictwo powstało w sierpniu 1990 jako spółka cywilna pięciu osób. We wrześniu 1993 zmieniło status na spółkę jawną, a w połowie 1995 na spółkę akcyjną. Założycielami byli Mieczysław Prószyński, Jacek Herman-Iżycki, Grzegorz Lindenberg (zrezygnował po roku), Zbigniew Sykulski oraz Tadeusz Winkowski. Zajmowało się wydawaniem czasopism (od 1990 do 2002) oraz książek (od 1992 do 2008).
Największym przebojem był „Poradnik Domowy”, miesięcznik z poradami wymyślony przez Renatę Sławińską, Mirosławę Kossowską i Mieczysława Prószyńskiego. Pierwszy numer ukazał się w październiku 1990 w nakładzie 150 tys. egzemplarzy. Potem przez trzy lata nakład rósł z numeru na numer. Rosła też prenumerata i w szczycie powodzenia rozchodziło się w ten sposób 570 tys. egzemplarzy. Rekordowy numer, z grudnia 1993, sprzedał się w 2,7 mln egz. (a średnio w tym roku sprzedawało się 2,5 mln egz. każdego numeru).
Wielkim sukcesem wydawniczym były też „Cztery Kąty”, miesięcznik poświęcony urządzaniu wnętrz, który powstał w 1991 roku z wydzielenia działu porad architekta w „Poradniku Domowym”.
W zakresie wydawnictw książkowych wartościową inicjatywą edytorską było przejęcie po Ossolineum Biblioteki Przekładów z Literatury Antycznej i jej kontynuacja w latach 1998-2008; w ramach utworzonej serii Biblioteka Antyczna wydano łącznie 42 tytuły.
W 1992 w ramach wydawnictwa powstała Księgarnia Krajowa – księgarnia wysyłkowa nazwana tak na pamiątkę księgarni wysyłkowej założonej w 1878 przez Konrada Prószyńskiego, dziadka Mieczysława. We wrześniu 1993 Księgarnia Krajowa została przemianowana na Klub Książki Księgarni Krajowej. W latach 1996-2003 wydawnictwo pełniło także rolę spółki holdingowej dla kilku spółek-córek, m.in. w latach 1998-2003 było właścicielem księgarni internetowej Merlin.pl.
W kwietniu 2002 większość tytułów prasowych została sprzedana Agorze i od tego czasu wydawnictwo zajmowało się już tylko wydawaniem książek.
W grudniu 2008 działalność wydawnicza przejęta została przez wydawnictwo Prószyński Media, a w październiku 2009 obie spółki formalnie się połączyły. Od tej pory istnieje tylko wydawnictwo Prószyński Media, które jest prawnym następcą (nieistniejącej już) spółki akcyjnej Prószyński i S-ka.
Książki wydawane przez połączone wydawnictwa nadal sygnowane są znakiem handlowym (imprintem) Prószyński i S-ka.

</doc>
<doc id="293458" url="https://pl.wikipedia.org/wiki?curid=293458" title="David Trezeguet">
David Trezeguet

David Trezeguet (wym. []; ur. 15 października 1977 w Rouen) – francuski piłkarz argentyńskiego pochodzenia. Występował na pozycji napastnika. Jest synem byłego argentyńskiego piłkarza Jorge Trezegueta, który grał we Francji, gdy urodził się David. Młody Trezeguet dorastał i zaczynał karierę w ojczystym kraju swojego ojca. Od 2000 roku żonaty z Beatrice, z którą ma syna Aarona.
Kariera klubowa.
Po wyjeździe z Argentyny grał w AS Monaco, w którym zaczynał wielką karierę. Stworzył w tym klubie świetny atak z Thierrym Henry, będący później podporą francuskiej kadry narodowej. W 2000 roku odszedł do Juventusu, w którego barwach występował przez dziesięć lat, tworząc znakomity duet z kapitanem Juventusu – Alessandro Del Piero. Z tym klubem trzykrotnie zdobył mistrzostwo Włoch i zagrał w przegranym finale Ligi Mistrzów z Milanem w 2003, kiedy to nie wykorzystał rzutu karnego. 28 sierpnia 2010 roku za porozumieniem stron rozwiązał kontrakt z Juventusem.
30 sierpnia 2010 roku piłkarz podpisał kontrakt z Hérculesem CF.
W grudniu 2011 podpisał dwuletni kontrakt z drugoligowym wówczas River Plate.
W 2013 roku został wypożyczony na rok do Newell’s Old Boys. 2 listopada David zdobył swoją 300 i 301 bramkę w karierze. Trezeguet zdobył oba gole w końcowym kwadransie spotkania z Colón. Jego zespół przegrywał już 0:2, ale dzięki skuteczności Francuza zremisował 2:2 i uratował jeden punkt.
20 stycznia 2015 roku David Trezeguet ogłosił zakończenie piłkarskiej kariery. Informacja została potwierdzona przez agenta piłkarza.
Kariera reprezentacyjna.
Z reprezentacją Francji wygrał mundial w 1998 i Mistrzostwa Europy w 2000 (strzelił złotego gola w dogrywce finałowego meczu z Włochami). Wystąpił też na mundialu w 2002 i na Mistrzostwa Europy w Piłce Nożnej 2004, ale tam nie odniósł już ze swoją kadrą sukcesów. Na mundialu w Niemczech wraz z reprezentacją Francji dotarł do finału, gdzie, w meczu z Włochami nie trafił karnego w konkursie „11”. W marcu 2004 znalazł się na liście 100 piłkarzy stulecia FIFA.
Statystyki.
"stan na 20 stycznia 2015"

</doc>
<doc id="293461" url="https://pl.wikipedia.org/wiki?curid=293461" title="Hymn Białoruskiej SRR">
Hymn Białoruskiej SRR

Hymn Białoruskiej SRR został przyjęty w roku 1955 i był używany do 1991. Muzykę skomponował Niestar Sakałouski, a słowa napisał Michaił Klimkowicz. Ta sama melodia jest używana także jako hymn Białorusi ze zmienionymi słowami.

</doc>
<doc id="293462" url="https://pl.wikipedia.org/wiki?curid=293462" title="Wydawnictwo Prószyński i S-ka">
Wydawnictwo Prószyński i S-ka



</doc>
<doc id="293465" url="https://pl.wikipedia.org/wiki?curid=293465" title="Harcerz Lazlo">
Harcerz Lazlo

Harcerz Lazlo () – amerykańsko-kanadyjsko-południowokoreański serial animowany. Twórcą i kreatorem serialu jest Joe Murray.
Kreskówka ze studia Cartoon Network, Teletoon, i EBS 1. Opowiada o grupce obozowiczów, wśród których jest małpka Lazlo.
Opis fabuły.
Lazlo jest małpką z hufca Groszki (ang. "Bean Scouts"), która wyjechała na obóz harcerski Nerka (ang. "Kidney"). Jego najlepszymi przyjaciółmi są słoń Raj i nosorożec Zgrzyt (ang. "Clam"). Trio zamieszkało w domku o nazwie Galaretka (ang. "Jelly"), aby poważnie naruszyć porządek ustanowiony przez drużynowego Lumpusa. 
Lazlo uwielbia się bawić, ale nie trzyma dyscypliny i przysparza swojej drużynie wielu problemów. Jednak dzięki szczęśliwemu losowi, chociaż nie ma wysokiej reputacji wśród harcerzy z drużyny, jest dobrze zauważany przez wizytatorów. Ma bardzo duże zdolności dyplomatyczne. Jego specjalną umiejętnością jest rozpalanie ognia poprzez pocieranie łokciami – bardzo przydatne podczas inspekcji. 
Jednak przez Lazlo nieźle obrywa się drużynowemu łosiowi Lumpusowi, który ma duże ambicje przywódcze. Jest jeszcze jego wszechobecny asystent, bananowy ślimak o imieniu Skradacz. 
Obóz Nerka, położony w Pryszczowych Górach nad Jeziorem Jeży, jest wyposażony we wszystko, o czym może zamarzyć obozowicz: rustykalne domki, które noszą nazwy różnych znanych ziaren (jak np. soja, garbanzo czy kakao); plażę i przystań przystosowaną do wodnych rozrywek; amfiteatr i dołek na ognisko, głośnik do obwieszczania ważnych wiadomości oraz kantynę. Zdyscyplinowani harcerze Groszki biorą udział w obozie, aby trenować wiązanie węzłów i uczyć się przestrzegać „Zasad Groszkowego Harcerza”. Pełna najlepszych intencji paczka nawet nie podejrzewała, że ich buntownicze, nonkonformistyczne i optymistyczne charaktery będą tak bardzo sprzeczne z neurotycznym usposobieniem łosia i innych nałogowych obozowiczów, takich jak: żuki gnojaki, dziobak czy lemingi. 
Po drugiej stronie jeziora jest Obóz Hufca „Wiewiórek” (ang. "Squirrel Scouts"), w którym mieszka grupa harcerek: Honey, niedźwiedź czasem tchórzliwy czasem odważny, Toodie, wiewiórka niskiego wzrostu, Amber, najpogodniejszy królik w całym obozie, bezimienny pies pomagający innym, Almondine, puchacz lubiący matematykę, Greta, głodny aligator, który zawsze chce kogoś zjeść, Nina Neckley, urocza żyrafa z wysokim głosem, bezimienny tapir, który walczy z nadwagą, bezimienny suseł, który uwielbia smażyć pianki oraz mangusta Patsy Śmiech, zakochana w Lazlo.

</doc>
<doc id="293466" url="https://pl.wikipedia.org/wiki?curid=293466" title="Totara">
Totara



</doc>
<doc id="293467" url="https://pl.wikipedia.org/wiki?curid=293467" title="Angielscy poeci jezior">
Angielscy poeci jezior

Angielscy poeci jezior, in. Lakiści (ang. "lake" - "jezioro") – grupa poetów angielskich urodzonych na początku lat 70. XVIII wieku, związana z Krainą Jezior i będąca pionierami romantyzmu w Anglii.
Do grupy tzw. "poetów jezior" zwykło się zaliczać: Williama Wordswortha (1770-1850), Samuela Taylora Coleridge'a (1772-1834) i czasem Roberta Southeya (1774-1843). Poeci urodzeni na początku lat 70. XVIII wieku, związani z położoną na północy Anglii malowniczą Krainą Jezior (Lake District), to pierwsze pokolenie romantyków w literaturze angielskiej. Jest to jedna z niewielu generacji literackich w historii literatury, która ukształtowana została przez dokładnie takie same wydarzenia. W biografiach ich przedstawicieli można dostrzec identyczne punkty zwrotne.
Program.
Program romantyzmu angielskiego znalazł się w "Przedmowie" do drugiego wydania "Ballad lirycznych" (1801-02), napisanych przez Wordswortha i Coleridge'a. Autorem przedmowy był William Wordsworth.
O poezji.
Głównym postulatem "poetów jezior" było uwolnienie poezji z XVIII-wiecznej sztuczności, która powstała wskutek nadmiernego i ortodoksyjnego przestrzegania klasycystycznych poetyk. Nawoływali o wprowadzenie do poezji zdarzeń i sytuacji z życia codziennego, o sprowadzenie literatury z elitarnego parnasu z powrotem do zwykłego czytelnika. Również temu miał służyć nowy język - codzienny, prosty, zaczerpnięty z mowy potocznej (ale nie wulgarny), który jednocześnie miał ożywiać nieznane dotychczas metafory i obrazy.
Również w opozycji do klasycystów narodziła się idea antyurbanizmu. Wyjście z wielkich ośrodków miejskich na łono natury i uwydatnienie roli wsi i prostoty w procesie inspiracji twórczej było postulatem prowadzącym wprost do podkreślenia wyjątkowej roli Przyrody, która miała stanowić inspirację dla poetów i ich najbliższą sojuszniczkę. Poezja miała zdaniem Wordswortha wyrażać "ścisłe zespolenie namiętności ludzkich z życiem przyrody".
O poecie.
Wyimki z "Przedmowy":
Zwróćmy uwagę na wyjątkową (niemal boską) rolę poety. Rzeczywiście w romantyzmie, także polskim, był on uważany za wybrańca Boga, który ofiarując mu talent i natchnienie poetyckie, oczekuje, że będzie jego przedstawicielem na Ziemi i będzie prowadził za sobą ludzi.
Twórczość.
Wydane po raz pierwszy w 1798 roku "Ballady liryczne" autorstwa Wordswortha (23 ballady) i Coleridge'a (4 ballady) uważane są za pierwsze romantyczne dzieło w literaturze angielskiej. W poezjach "poetów jezior" niebagatelne miejsce zajmuje przyroda. Opisy malowniczych krajobrazów "Lake District" stanowią nie tylko fascynującą podnietę estetyczną, ale poprzez kontekst osiągają wymiar metaforyczny, daleko przekraczający wizualną cudowność widoków. W ich utworach dostrzec można również wpływy filozofii (Kant) i literatury niemieckiej (tzw. "powieści zbójeckich", szczególnie u Coleridge'a) oraz wydanych w 1765 roku ballad staroangielskich Thomasa Percy'ego, które w dużej mierze ukształtowały świadomość narodową i kulturową poetów.
"Poeci jezior" pisywali poematy, sonety, ody, nie gardzili innymi gatunkami klasycystycznymi. Rzadziej w ich twórczości pojawiały się utwory humorystyczne (fraszki pisał tylko Coleridge).

</doc>
<doc id="293471" url="https://pl.wikipedia.org/wiki?curid=293471" title="Ashlee Simpson">
Ashlee Simpson

Ashlee Nicole Simpson-Ross (ur. 3 października 1984 w Dallas w Teksasie) – piosenkarka poprockowa, aktorka i autorka tekstów piosenek, córka Joego i Tiny Simpsonów; młodsza siostra Jessiki Simpson.
Karierę rozpoczynała jako aktorka w serialu "Siódme niebo" (2002–2004). Profesjonalnie muzyką zajęła się w 2004 roku, kiedy ukazała się debiutancka płyta "Autobiography" (debiut na 1. miejscu listy "The Billboard 200"). W tym samym roku występowała w programie „The Ashlee Simpson Show” na antenie MTV, który przyniósł dużą popularność. Drugi krążek zatytułowany "I Am Me" (2005) powtórzył sukces, także debiutując na 1. miejscu. W kwietniu 2008 wydała swój trzeci album "Bittersweet World".
Życiorys.
Dzieciństwo.
Simpson urodziła się w Dallas w Teksasie, dorastała w Richardson na przedmieściach miasta. Jej ojciec, Joe Truett Simpson, jest pastorem baptystą, a także menedżerem obu córek-piosenkarek, matka zaś, Tina Ann Drew, jest nauczycielką.
W wieku trzech lat Ashlee zaczęła uczęszczać na lekcje baletu, a w wieku lat jedenastu dostała się do "School of American Ballet" w Nowym Jorku. W tamtym okresie życia zmagała się z zaburzeniami odżywiania, wskutek których schudła do wagi ok. 31 kg. Kiedy Jessica Simpson podpisała umowę z wytwórnia płytową, jej rodzice zdecydowali się na przeprowadzkę do Los Angeles, gdzie Ashlee rozpoczęła telewizyjną karierę, grając głównie w reklamówkach. Pracowała też jako tancerka na koncertach siostry. Po pewnym czasie dostała rolę w serialu "Zwariowany świat Malcolma" (2001), a następnie w filmie "Gorąca laska" (2002) i wreszcie wspomnianym serialu "Siódme niebo". Latem 2003 roku została prezenterką MTV w programie TRL. Nagrała piosenkę "Just Let Me Cry" z Lindsay Lohan do soundtracku Freaky Friday. Po wielu staraniach Simpson podpisała umowę płytową z wytwórnią Geffen Records. Ma starszą siostrę Jessicę, która także pracuje w showbiznesie.
Początek kariery – debiutancki album i reality show.
Pierwszy album piosenkarki "Autobiography", zadebiutował w Stanach Zjednoczonych na pierwszym miejscu i sprzedał się w 398 000 egzemplarzach. W październiku 2004 roku otrzymał status platynowej płyty. Simpson napisała lub pomagała w tworzeniu wszystkich piosenek na jej albumie, sama mówi, że doskonale oddał jej emocje. Płyta Ashlee była też często krytykowana np. w magazynie Rolling Stone Peter Relic napisał, że jej płyta jest próbą zmieszania Avril Lavigne i Sheryl Crow. Z kolei E! Online napisał „Nawet jeżeli to robi, nie porazi was, "Autobiography" może was zaskoczyć”. Singel promujący płytę „Pieces of Me” był jednym z największych hitów w lecie 2004 roku w Stanach Zjednoczonych i równie dobrze się sprzedał. Kolejne single „Shadow” i „La la” odniosły mniejszy sukces.
Simpson od czasu do czasu można było zobaczyć w "Newlyweds" (Nowożeńcy), reality show o życiu małżeńskim jej siostry Jessiki i męża Nicka Lacheya (obecnie byłego). Aby pomóc jej w początkach kariery muzycznej otrzymała własny program w MTV, reality show nazwano The Ashlee Simpson Show. Jej program zamienił po pewnym czasie program siostry Nowożeńcy (małżeństwo zrezygnowało z programu). Show składał się z ośmiu odcinków, po jednym w tygodniu (pierwsza seria) i latem 2004 roku. Druga seria wyświetlana od stycznia do marca 2005 zawierała dziesięć odcinków. W programie można prześledzić proces pisania, nagrywania piosenek, występów na żywo oraz jej prywatne życie.
The Ashlee Simpson Show.
Spis odcinków: 1 sezon
2 sezon
Incydent w programie Saturday Night Live.
Ashlee Simpson występowała w programie Saturday Night Live jako gość muzyczny 23-24 października 2004, miała wykonać dwie piosenki. Już dzień przed występem czuła się bardzo źle, jej głos wysiadł na dobre. Po konsultacji z lekarzem Simpson i jej menadżer (ojciec) postanowili, że występ może pogorszyć stan głosu i zdecydowali się na playback. Przy pierwszej piosence „Pieces of Me” nie było żadnych problemów, jednak, gdy rozpoczęła śpiewanie drugiej piosenki „Autobiography” można było usłyszeć piosenkę „Pieces of Me” zanim Ashlee podniosła mikrofon. Nie wiedząc co zrobić zatańczyła spontaniczny taniec i zeszła ze sceny. Pod koniec programu Simpson pojawiła się na scenie i próbowała się tłumaczyć, że to jej zespół zagrał złą piosenkę na początku występu. Jednak skrytykowano ją za to, że było widać jak poruszała ustami, gdy w tle nie leciała piosenka.
25 października Simpson zadzwoniła do programu na żywo w MTV „Total Request Live” i wyjaśniła, że musiała oszczędzać swój głos, gdyż mogła go nawet stracić (całą sytuacje mogliśmy obejrzeć w The Ashlee Simpson Show). Ashlee cierpi na chorobę gardła (nadkwasotę strun głosowych) i lekarz nie radził jej występować. Sama komentowała całe zdarzenie „Zrobiłam z siebie kompletnego głupka”. Gdy 25 października występowała na Radio Music Awards, Simpson na znak, że zapomniała o nieprzyjemnym zdarzeniu zaplanowała dowcip, który polegał na takiej samej pomyłce jak w Saturday Night Live. Ashlee jednak występowała na żywo bo nie miała już problemu z głosem. 31 października w programie 60 Minutes stacji CBS wyświetlono film, który pokazywał problemy jakie piosenkarka miała z głosem przed programem Saturday Night Live. Ashlee przez długi czas męczył ten incydent: było to pytanie, które zadawał każdy reporter, była też z tego powodu wyśmiewana. Sama piosenkarka nie przejmowała się tą krytyką, śmiała się z siebie i mówiła „Już bardziej się nie zbłaźnię”. Ostatecznym pożegnaniem z tym incydentem było napisanie piosenki na jej drugą płytę "I am me" piosenki „Catch me when i fall”.
Rok 2005.
4 stycznia 2005 piosenkarka wykonywała swoją piosenkę „La la” na Orange Bowl w Miami na Florydzie. Duża część widowni buczała. Przedstawiciele Orange Bowl byli zadowoleni z jej występu, zachowanie widzów tłumaczyli, że była to spóźniona reakcja na incydent w Saturday Night Live. W internecie pojawiła się również [PetitionOnline.com] petycja, za pośrednictwem której anty-fani chcieli zmusić jej wytwórnię płytową, aby zabroniła jej śpiewać. Simpson komentowała to „Nie przeszkadza mi to. Nie wszystkim musi się podobać moja muzyka”. Piosenkarkę bardzo wspierali jej wierni fani. Artystka występowała w paru krajach, otwierając liczne imprezy. Wszystkie te wydarzenia bardzo ją wzmocniły i pozwoliły się odnaleźć. Magazyn Cosmopolitan wybrał ją na okładkę i podpisał „Zabawna, nieustraszona, kobieta roku”. W marcu Simpson ogłosiła, że druga seria The Ashlee Simpson Show była ostatnią.
Film i drugi album.
Ashlee otrzymała rolę w filmie "Undiscovered" (oryginalny tytuł to "Wannabe"). Film nie odniósł większego sukcesu, Ashlee została nawet nominowana do nagrody Złotej Maliny w kategorii najgorsza aktorka w 2005 roku. "Undiscovered" to niezależny film, większa część zrealizowana została w sierpniu 2005 w Stanach Zjednoczonych. Sama Simpson nakręciła swoje sceny pod koniec 2004 roku. Film dostał złe recenzje od krytyków. W tygodniu otwarcia wypadł nawet z pierwszej dziesiątki i zarobił tylko 676 048 $, choć sam budżet filmu wyniósł 9 mln $.
Drugi album wokalistki "I Am Me" został zrealizowany w USA w październiku 2005. Simpson mówiła, że jej płyta będzie inspirowana muzyką lat 80. i nie będzie taki, jak jej pierwszy album. Skupiła się na nim bardziej na sobie i jej związkach, mówiła także, że czuje iż ten album jest bardziej jej. "I Am Me" zadebiutował na pierwszym miejscu z prawie 220 000 sprzedanymi płytami lecz sprzedaż szybko spadła i do stycznia 2006 sprzedał się 1 milion egzemplarzy albumu. Pierwszy singel z płyty trafił do pierwszej dwudziestki Billboard Hot 100. Drugi singel „L.O.V.E.” trafił do czterdziestki top hitów w Stanach. Singiel odniósł sukces również przez to, że zremiksowania podjęła się producentka R&amp;B/hip-hop Missy Elliott. Teledysk do „L.O.V.E.” radził sobie bardzo dobrze w Total Request Live, jak dotąd najlepiej z jej wideoklipów i dotarł na pierwsze miejsce.
Zgodnie z plotką z marca 2006 roku album "I Am Me" będzie wzbogacony o jedną nową piosenkę. Plotka ta została potwierdzona w wywiadzie, którego Ashlee udzieliła dla Teen People. Artystka powiedziała, że nową piosenką będzie „Invisible”.
We wrześniu piosenkarka rozpoczęła trasę koncertową. Na początku wystąpiła w Portland w stanie Oregon. 8 października ponownie pojawiła się w programie The Saturday Night Live, żeby promować swój nowy album. Na początku występu zaśpiewała balladę, którą napisała po znanym incydencie „Catch Me When I Fall”, dziękując publiczności za wsparcie i drugą szansę.
W grudniu kiedy była w Japonii zasłabła w czasie występu, prawdopodobnie z wyczerpania. Przez krótki czas była hospitalizowana i musiała odwołać swój występ na Radio Music Awards. Simpson znalazła się na styczniowo/grudniowej okładce „Teen People” wraz z siostrą Jessicą. Znalazła się także na okładce do amerykańskiego pisma „Blender” (styczeń 2005), na okładce magazynu „Cosmopolitan” (styczeń 2006), marcowej edycji „Seventeen” oraz „ELLE” i w kwietniu 2006 na okładce „JANE”.
12 kwietnia 2006 roku Ashlee poprowadziła galę wręczenia nagród MTV Australia Video Music Awards. Piosenkarka była główną prowadząca, odebrała również nagrodę Best Female Artist (najlepsza popowa wokalistka) i Best Pop Video za „Boyfriend” (najlepszy popowy teledysk). Ashlee zaproponowała wspólną trasę (jako support) koncertową bliźniaczkom z zespołu The Veronicas, które są znanymi w Australii piosenkarkami. Dziewczyny zgodziły się na propozycję. Na tej gali Ashlee zaśpiewała dwie piosenki: „Boyfriend” oraz „L.O.V.E.”.
Od końca kwietnia na jej oficjalnej stronie internetowej dostępna jest część nowej piosenki „Invisible”. Wiosenna trasa Ashlee promująca album "I Am ME" przewidziana jest na 5 czerwca do 29 lipca. Jej występy będą otwierane przez siostry z zespołu The Veronicas.
Krytyka.
Wielu ludzi uważa, że Ashlee jest „wyprodukowaną” artystką z małym talentem muzycznym. Ich zdanie może potwierdzać incydent w programie Saturday Night Live i nieudany występ na finale Orange Bowl. Krytykuje się także to, iż muzyczny wizerunek jej jest tylko czymś wymyślonym przez producentów jej płyty, aby zwiększyć jej popularność. Są także takie głosy, że kontrakt płytowy dostała tylko dlatego, że jej siostrą jest znana piosenkarka Jessica Simpson. Oprócz tego niektórzy mówią, że wizerunek zawdzięcza agresywnemu i zdecydowanemu sposobowi prowadzenia jej kariery przez ojca (który jest także jej menedżerem). Joe Simpson jest także jednym z producentów jej reality show The Ashlee Simpson Show. Simpson zdeklarowała się, że będzie śpiewała tylko na żywo. Pomimo wszystkich głosów krytyki w jej stronę, trzeba przyznać, że wokalistka ma ciekawą barwę głosu, potrafi pisać dobre piosenki, potrafi też, wbrew temu, co mówią, śpiewać na żywo tworząc dobry show. W internecie po tych wszystkich nieprzyjemnych wpadkach Ashlee pojawiła się petycja, w której mieli podpisywać się ludzie. Petycje miała być skierowana do jej wytwórni płytowej, aby zabronili jej śpiewać. Petycję podpisała spora grupa ludzi, ale Ashlee nie przejęła się tym, śpiewa nadal. Wielu jej fanów broni jej i są jej wierni.
W styczniu 2006 artystka została nominowała do nagrody Razzie Award w kategorii „Najgorsza aktorka drugoplanowa” w filmie "Undiscovered". Jej siostra Jessica również była nominowana w tej samej kategorii za film "The Dukes of Hazzard". „Przegrały” z Paris Hilton.
Życie prywatne.
17 maja 2008 wyszła za mąż za Pete’a Wentza, basistę zespołu Fall Out Boy. 20 listopada 2008 urodziła syna Bronxa Mowgliego. W 2011 rozwiodła się z mężem. 30 sierpnia 2014 wyszła ponownie za mąż za Evana Rossa.
Nagrody i nominacje.
Wygrane:
2004
2005
2006
Nominacje:
2004
2005
2006

</doc>
<doc id="293474" url="https://pl.wikipedia.org/wiki?curid=293474" title="Rymer Rybnik">
Rymer Rybnik

Rymer Niedobczyce to klub piłkarski z Niedobczyc, dzielnicy Rybnika, grający na szczeblu ligi okręgowej (grupa śląska III) jako "Klub Sportowy Rymer Rybnik".
Historia.
Rymer Niedobczyce powstał we wrześniu 1919 roku w dobie powstań śląskich. Za początek klubu uznaje się powołanie do życia "Towarzystwa Sportowego "Kościuszko-Rymer"" w kasynie kopalni Rymer. W 1921 nazwę zmieniono na "Klub Sportowy Rymer". Przed wojną klub nie odnosił znaczących sukcesów piłkarskich w polskich rozgrywkach piłkarskich, a nawet na pewien czas zlikwidowano sekcję piłkarską, która została reaktywowana kilka lat później jako "KS Rymer-19" i doczekała się własnego boiska. 
Podczas II wojny światowej, po zmianie przez niemieckie władze okupacyjne nazwy klubu na "Werkknappen Gemeinschaft Römergrube", klub mając w składzie takich zawodników jak: Józef Franke, Jan Janik, Leon Matloch i Ryszard Pawletko był jedną z najbardziej liczących się drużyn w śląskiej Gaulidze. Ci sami zawodnicy byli trzonem zespołu podczas wywalczenia historycznego awansu do ekstraklasy w 1947 roku. Jednak w 1948 roku klub reprezentował miasto Rybnik przenosząc tam swoją siedzibę tuż przed rozpoczęciem pierwszego powojennego sezonu I ligi, zmieniając również nazwę na "RKS Rymer-19 w Rybniku". Mimo tak spektakularnych zwycięstw jak 7:2 z Wisłą Kraków Rymer już po jednym sezonie w ekstraklasie musiał się z nią pożegnać, zajmując 13. miejsce. W 1949 doszło do fuzji z "TS Błyskawica Radlin". Nowy klub początkowo nazywał się "KS Górnik Radlin-Niedobczyce", jednak po około 6 miesiącach KS Górnik Radlin i to w tym zespole byli piłkarze Rymeru świętowali awans do ekstraklasy w 1950 roku, a w 1951 wicemistrzostwo Polski.
W 1990 roku powrócono do nazwy "Klub Sportowy Rymer Niedobczyce", a w 2002 człon "Niedobczyce" zamieniono na "Rybnik" i pod taką nazwą dziś istnieje klub będący w lidze okręgowej.
Od września 2018 roku Rymer ma swoje rezerwy, które występują w C klasie. Drużyna składa się głównie z ojców dzieci trenujących obecnie w klubie.
 

</doc>
<doc id="293476" url="https://pl.wikipedia.org/wiki?curid=293476" title="Bór świerkowy">
Bór świerkowy

Bór świerkowy (świerczyna) – las iglasty, w którym dominującym gatunkiem w drzewostanie jest świerk. Bory świerkowe występują przede wszystkim w górach w paśmie regla dolnego jak i regla górnego. Pozostałe bory świerkowe są głównie wynikiem sztucznego nasadzania.
Ściółka borów świerkowych jest zazwyczaj uboga, występują nieliczne mchy i paprocie, ale za to wiele gatunków grzybów jak np. borowiki. Górskie świerczyny zamieszkują liczne ptaki np. krzyżodzioby oraz ssaki.
Lasy te są mało odporne na zanieczyszczenia przemysłowe. Wiele świerczyn obumarło z powodu kwaśnych deszczów.

</doc>
<doc id="293479" url="https://pl.wikipedia.org/wiki?curid=293479" title="Dynastia antonińska">
Dynastia antonińska



</doc>
<doc id="293488" url="https://pl.wikipedia.org/wiki?curid=293488" title="Chlewo (jezioro)">
Chlewo (jezioro)

Chlewo – jezioro na Pojezierzu Drawskim, położone w gminie Bobolice, w powiecie koszalińskim, w woj. zachodniopomorskim.
Nad południowym brzegiem leży wieś Porost. Przez miejscowość biegnie droga krajowa nr 25.

</doc>
<doc id="293492" url="https://pl.wikipedia.org/wiki?curid=293492" title="Mistrzostwa Świata w Piłce Nożnej 1986 (składy)">
Mistrzostwa Świata w Piłce Nożnej 1986 (składy)

Składy finalistów Mistrzostw Świata w Piłce Nożnej w 1986 rozgrywanych w Meksyku.

</doc>
<doc id="293494" url="https://pl.wikipedia.org/wiki?curid=293494" title="Ograniczniki amplitudy">
Ograniczniki amplitudy



</doc>
<doc id="293495" url="https://pl.wikipedia.org/wiki?curid=293495" title="Syberka">
Syberka

Osiedle Syberka (dawniej osiedle im. PPR) – duże osiedle mieszkaniowe w Będzinie, wybudowane na terenach dzielnicy Małobądz na powierzchni 105 ha.
Historia i ogólna charakterystyka.
Największe w Będzinie osiedle mieszkaniowe zostało wybudowane na wzniesieniu Syberka - jednym ze Wzgórz Małobądzkich (do 300 m n.p.m.) na terenie dzielnicy Małobądz w latach 1960-85, pomiędzy ulicami: Czeladzką, Małobądzką, Piłsudskiego i dzisiejszą trasą DK-86 Katowice-Warszawa (granica z miastem Czeladź). Do początków lat 90. XX w. nosiło oficjalnie imię PPR (Polskiej Partii Robotniczej), które przez mieszkańców nie było na co dzień używane.
Pierwsze plany zlokalizowania osiedla mieszkaniowego na wzgórzu Syberka powstały w latach 50. XX w. W "Elaboracie lokalizacyjnym osiedla Będzin-Syberka" z 13 XI 1957 r. można przeczytać, że osiedle ma stanowić największą i nowoczesną dzielnicę mieszkaniową. Początkowo pod jego realizację przeznaczono 63 ha, a później 83 ha. Jednym z pierwszych autorów projektów architektonicznych i głównej koncepcji był zespół Kazimierza Wejcherta (Miastoprojekt Katowice). Jednym z głównych projektantów był arch. Zbigniew Fuiński. Górzysty teren osiedla o bogatej rzeźbie terenu postanowiono wyeksponować wysokimi blokami. Pierwsze jednak najniżej budowane domy były jednopiętrowymi "bliźniakami" (w tym jednorodzinne), potem powstawały bloki czterokondygnacyjne, a na Syberce "Dolnej" pięciokondygnacyjne. Najwyżej wybudowano 11-kondygnacyjne czteroczłonowe "mrówkowce" (8 budynków, ul. Skalskiego), 2 bloki 11-12-kondygnacyjne oraz 9 bloków 13-kondygnacyjnych (ul. Śmigielskiego, na najwyżej położonym terenie). Łącznie wybudowano ponad 13 tysięcy izb, w tym w 82 wielorodzinnych blokach mieszkalnych. Osiedle zaplanowano początkowo na 20 tysięcy mieszkańców, a w końcu na 24 tysiące. 
Zaplanowano również budowę czterech szkół podstawowych (powstały 3) i dwóch średnich (zawodowej i ogólnokształcącej, które nie powstały), kilku przedszkoli, kina na 600 osób (plac pod budowę przeznaczono na kościół i plebanię), pawilonu teatralno-widowiskowego, dwóch bibliotek, dwóch restauracji, baru mlecznego, kawiarni z dancingiem, dwóch przychodni lekarskich i trzech aptek, dwóch centrów handlowych oraz stacji benzynowej. Niestety, niektóre obiekty, zwł. ze sfery kultury i gastronomii nigdy nie powstały.
Syberka jest najludniejszą dzielnicą, liczącą nieco ponad 15 tys. (w 1986 prawie 19 tys.) mieszkańców i najgęściej zaludnioną częścią - 15 tys. os./km2).
Na terenie osiedla znajduje się park nazywany Park Syberka (potocznie Park Dolna Syberka). W parku znajdują się następujące atrakcje: tężnia solankowa, ścieżka dydaktyczna - owoce lasu, miasteczko ruchu drogowego i strefa aktywności rodzinnej oraz Park Przyjaźni Polsko–Węgierskiej powstały w 2017 roku wzdłuż DK86.
W sąsiedztwie osiedla, po drugiej stronie trasy DK-86 (w granicach miasta Czeladź) znajduje się centrum handlowe M1 (Bi1, Praktiker, Media Markt i inne), połączone z osiedlem kładką dla pieszych nad drogą szybkiego ruchu.
W lipcu 2008 r. przy ul. Piłsudskiego oddano do użytku duży pawilon meblowy "Black Red White".
W sierpniu 2008 r. na odcinku 1300 m podjęto budowę ekranów dźwiękochłonnych (wysokość 5,5-6 m) od ul. Piłsudskiego do Czeladzkiej, izolujących osiedle od ruchliwej drogi ekspresowej DK-86. Budowę prowadziła Generalna Dyrekcja Dróg Krajowych i Autostrad. Jej koszt - ok. 7 mln zł. Inwestycja związana jest ze znacznym przekraczaniem ponad normę poziomu hałasu (o 6 decybeli, a w nocy o ok. 11 decybeli) od strony drogi ekspresowej, na co bezpośrednio narażonych jest ok. 1700 mieszkańców osiedla.
Pochodzenie nazwy.
Pochodzenie nazwy nie jest znane. Według legendy na wzgórzu istniał niegdyś punkt zborny dla osób zsyłanych na Sybir (Syberię) (do których to tradycji nawiązała parafia, tworząc jedyne w Polsce Sanktuarium Golgoty Wschodu). Z całą pewnością na Syberce znajdowała się tutaj rosyjska komora celna. Również w XIX w. działała tu niewielka kopalnia węgla, w wyrobiskach której w okresie międzywojennym urządzono strzelnicę 23. pułku artylerii lekkiej z Będzina (pozostałości do dziś).
Parafia.
1 kwietnia 1981 r. na osiedlu utworzono parafię Nawiedzenia Najświętszej Marii Panny. W 1989 r. rozpoczęto budowę dwupoziomowego kościoła. 24 maja 1997 r. sosnowiecki ordynariusz bp Adam Śmigielski ustanowił kościół Sanktuarium Polskiej Golgoty Wschodu, a 28 maja 2000 r. konsekrował go.

</doc>
<doc id="293497" url="https://pl.wikipedia.org/wiki?curid=293497" title="Andrzej Kryże">
Andrzej Kryże

Andrzej Wacław Kryże (ur. 29 marca 1948 w Warszawie) – polski prawnik, sędzia orzekający w czasach PRL i w czasach III RP, sekretarz stanu i podsekretarz stanu w Ministerstwie Sprawiedliwości w rządach Kazimierza Marcinkiewicza i Jarosława Kaczyńskiego (w latach 2005–2007). Syn Romana Kryżego.
Wykształcenie.
W 1970 ukończył 5-letnie studia prawnicze na Wydziale Prawa i Administracji Uniwersytetu Warszawskiego. W Polskiej Zjednoczonej Partii Robotniczej działał od lat 70. do rozwiązania. Sprawował funkcje w regionalnym aparacie partyjnym.
Działalność w wymiarze sprawiedliwości.
Po ukończeniu studiów kolejno:
W 1979 skazał działacza Ruchu Obrony Praw Człowieka i Obywatela Adama Wojciechowskiego na karę więzienia za napaść i pobicie trzech funkcjonariuszy Służby Bezpieczeństwa.
W połowie lat 90. zasiadał w składzie sądu wydającego wyrok w sprawie przywódcy „Mafii pruszkowskiej” Andrzeja Kolikowskiego, ps. „Pershing”, a także prowadził głośną, zagrożoną przedawnieniem sprawę FOZZ, która zakończyła się wyrokiem z 29 marca 2005.
Wyrok za obchody Święta Niepodległości.
W marcu 1980 jako sędzia Sądu Rejonowego w Warszawie skazał na karę aresztu zasadniczego Andrzeja Czumę, Wojciecha Ziembińskiego i Bronisława Komorowskiego za publiczne stwierdzenie, że PRL nie jest państwem niepodległym i zorganizowanie w Warszawie 11 listopada 1979 obchodów Święta Niepodległości. Wykonane wyroki zostały skasowane przez Sąd Najwyższy.
W czerwcu 2007 Komisja Ścigania Zbrodni przeciwko Narodowi Polskiemu na wniosek Zbigniewa Nowaka wszczęła postępowanie sprawdzające w sprawie, czy podczas wyrokowania nie złamano prawa. W jego efekcie 12 listopada 2007 podjął decyzję o wszczęciu śledztwa w sprawie ("in rem"):
Praca w administracji publicznej.
Od lat 80. brał udział w szkoleniu aplikantów i asesorów sądowych oraz w komisjach egzaminacyjnych na stanowiska sędziowskie. Od listopada 2005 do maja 2006 był z ramienia Prawa i Sprawiedliwości sekretarzem stanu w Ministerstwie Sprawiedliwości w okresie, kiedy urząd ministra sprawiedliwości sprawował Zbigniew Ziobro. Od maja 2006 do listopada 2007 był podsekretarzem stanu w Ministerstwie Sprawiedliwości. Był członkiem Komisji powołanej przez ministra sprawiedliwości do opracowania projektu nowego Kodeksu karnego w latach 2000–2001. W latach 2001–2005 brał udział jako ekspert w pracach sejmowej Komisji Nadzwyczajnej do spraw zmian w kodyfikacjach (NKK). W 2007 minister sprawiedliwości Zbigniew Ziobro przedstawił kandydaturę Andrzeja Kryżego, który jako podsekretarz stanu zachowywał tytuł sędziego Sądu Okręgowego, do powołania na stanowisko sędziego Sądu Apelacyjnego w Warszawie. Krajowa Rada Sądownictwa odrzuciła ten wniosek. Później Zbigniew Ziobro mianował Andrzeja Kryżego prokuratorem Prokuratury Krajowej. Odwołany ze stanowiska podsekretarza stanu 5 listopada 2007 przez Jarosława Kaczyńskiego.
Działalność naukowa i dydaktyczna.
Współautor komentarza do Kodeksu postępowania karnego wydanego przez Zrzeszenie Prawników Polskich w 2002. Od 2002 do 2008 pracownik naukowy w Instytucie Wymiaru Sprawiedliwości. Prowadzi zajęcia z zakresu prawa karnego materialnego, skarbowego i postępowania karnego w Europejskiej Wyższej Szkole Prawa i Administracji i Wyższej Szkole Zarządzania i Prawa im. Heleny Chodkowskiej w Warszawie.

</doc>
<doc id="293498" url="https://pl.wikipedia.org/wiki?curid=293498" title="Jordan Mechner">
Jordan Mechner

Jordan Mechner (ur. 1964 w Nowym Jorku) – amerykański programista gier, autor takich gier jak "Karateka" i "Prince of Persia", a także producent filmowy i scenarzysta. Mieszka w San Francisco.
Sławę przyniósł mu wydany w 1989 "Prince of Persia". W przedsięwzięciu pomagali mu Leila Bronstein, Avril Harrison i James St. Louis. Gra ta była platformówką, w której w ciągu 1 godziny (czasu rzeczywistego) trzeba przejść 13 poziomów, otwierając wrota, pokonując przeszkody i wrogów. Gra była bardzo zaawansowana pod względem animacji jak na tamte czasy. Pierwsza wersja wydana została na komputer Apple II, ale wkrótce doczekała się konwersji na praktycznie wszystkie typy komputerów (Atari ST, Amiga, a także PC) i konsoli.
W 1993 Książę z Persji doczekał się kontynuacji w "", jednak nie okazała się takim sukcesem jak pierwsza część.
W 1999 roku ukazała się gra "Prince of Persia 3D" – 3 część sagi, tym razem trójwymiarowa, a nie 2D. Okazało się, że gra została zdeklasowana przez inną grę komputerową, która ukazała się w tym czasie – "Tomb Raider".
W 2001 Mechner podpisał umowę z Ubisoft Montreal Studio. Owocem tej współpracy był wydany w 2003 roku ", który zdobył szerokie uznanie wśród graczy. Dużą rolę odegrało zarówno nowatorstwo pewnych elementów (manipulacja czasem gry – m.in. możliwość „przewinięcia” gry o kilka sekund wstecz), jak i bardzo wysoka jakość sfery plastycznej gry (zwłaszcza animacje – co w ciekawy sposób nawiązywało do pierwszej części z serii).
Rok później (2004) POP:SoT doczekało się kontynuacji – ". W tej części książę stara się uchronić przed śmiercią, zmieniając bieg historii. Jest to najmroczniejsze i najbardziej brutalne dzieło Ubisoft. Tym razem Jordan Mechner nie uczestniczył w projekcie gry, ponieważ nie podobała mu się koncepcja księcia bardzo oddalona od jego własnej. Gra była tak jak jej młodszy brat, stworzona do sukcesu. Pierwszy raz w historii zastosowano "FreeForm Fighting System", który umożliwiał walkę z przeciwnikiem na wiele sposobów i umożliwiał graczowi stworzenie własnego stylu.
W grudniu 2005 ukazało się ostatnie dzieło Mechnera z serii "Prince of Persia" – "".
W 2008 roku ukazała się kolejna odsłona gry, zatytułowana "Prince of Persia".
W czerwcu roku 2010 ukazała się kolejna część serii zatytułowana ". Fabuła obejmuje wydarzenia między pierwszą częścią serii – Sands of Time a drugą Warrior Within.
W 2010 roku premierę miał film fabularny pt. ", którego Jordan Mechner był producentem i scenarzystą.
We wrześniu 2012 Jordan Mechner po raz pierwszy przyjechał do Polski na zaproszenie Michała Budzyńskiego, organizatora konferencji onGameStart. W trakcie ponad godzinnego wystąpienia opowiedział jak zainteresował się grami komputerowymi oraz w jaki sposób wpłynęło to na jego życie. Przedstawił także swoją wizję przyszłości gier i graczy.

</doc>
<doc id="293499" url="https://pl.wikipedia.org/wiki?curid=293499" title="Marsylia czterolistna">
Marsylia czterolistna

Marsylia czterolistna ("Marsilea quadrifolia") – gatunek paproci wodnej należący do rodziny marsyliowatych. 
Rozmieszczenie.
Gatunek występuje w Europie południowej, w Azji i jako zawleczony w Ameryce Północnej. W Polsce występowała naturalnie na Śląsku. W obrębie współczesnych granic Rybnika istniało stanowisko odkryte w 1871, ostatni raz potwierdzone w 1929. Już w latach 50. XX w. uznano, że marsylia w Polsce wyginęła. W 1973 odnaleziona przypadkowo na brzegu Jeziora Goczałkowickiego została wykopana przez znalazcę i trafiła do Ogrodu Botanicznego w Warszawie. Po namnożeniu część roślin trafiła m.in. do arboretum w Bolestraszycach, skąd w ostatnich latach XX wieku introdukowana została do zbiorników w okolicy Puław. W 2020 roku pracownicy Śląskiego Centrum Wody Uniwersytetu Śląskiego w Katowicach podali do publicznej wiadomości, że od 2018 roku ponownie występuje na brzegu Jeziora Goczałkowickiego.
Biologia i ekologia.
Marsylia jest paprocią różnozarodnikową: produkuje mikro- i makrospory, z których rozwijają się silnie zredukowane męskie i żeńskie przedrośla.
Zagrożenia i ochrona.
Roślina objęta w Polsce ścisłą ochroną gatunkową od 2004 roku. 
Kategorie zagrożenia gatunku:
Zastosowanie.
Marsylia jest znana jako roślina akwariowa oraz hodowana w ogrodach botanicznych.
W Indiach jej liście spożywane są jako warzywo.

</doc>
<doc id="293500" url="https://pl.wikipedia.org/wiki?curid=293500" title="Zakucie">
Zakucie

 
Zakucie – kompleks skoczni narciarskich w Zagórzu. Obiekty o punktach konstrukcyjnych: K 40, K 20 oraz K 10.
Historia.
Wskutek zaangażowania sekcji Powiatowego Komitetu Kultury Fizycznej w Sanoku oraz klubu LZS Zagórz do końca 1952 została wybudowana przez jego zawodników skocznia narciarska, umożliwiająca wykonywanie skoków do 40 m.
W 2004 przeprowadzono modernizację skoczni K 31. Przekształcono ją w K 40 oraz dobudowano K 20 i K 10.
Wszystkie skocznie są wyłożone igelitem (od 2005 K 10 i K 20; 2007 - K 40). Na skoczniach trenują skoczkowie z klubu ZTN Zagórz oraz ZTS Zakucie Zagórz. 
W sezonie zimowym 2004/2005 oraz 2005/2006 Zagórz gościł młodych skoczków w ramach zawodów Lotos Cup, które zgromadziły wielu kibiców i zostały uznane jako najlepsze konkursy tego cyklu. 
Planowana jest budowa skoczni normalnej K85 w ramach Programu Rozwoju Skoków Narciarskich Polskiego Związku Narciarskiego. Do 2017 pojawiło się wiele wariantów planowanej inwestycji – m.in. budowa dwóch obiektów, K-70 i K-90 lub tylko K-70. 
Na Zakuciu podjęto rozgrywanie „Memoriału Jerzego Batrucha”.
Dane o skoczniach:
K40
K20

</doc>
<doc id="293502" url="https://pl.wikipedia.org/wiki?curid=293502" title="Żar młodości">
Żar młodości

Żar młodości (ang. "The Young and The Restless", w skrócie "Y&amp;R", dosł. "„Młodzi i niespokojni”") – amerykańska opera mydlana, której akcja rozgrywa się w Genoa City w stanie Wisconsin (nazwa pochodzi od kurortu wypoczynkowego, w którym corocznie bywali twórcy opery mydlanej William J. Bell i Lee Phillip Bell). Po raz pierwszy serial wyemitowano w stacji CBS 26 marca 1973. Serial ten zastąpił dwie inne opery mydlane – "Where the Heart Is" oraz "Love Is a Many Splendored Thing". 27 września 2012 stacja CBS wyemitowała . odcinek "Żaru młodości", a 27 listopada 2020 stacja wyemitowała . odcinek serialu.
W Polsce serial emitowany był w telewizji Polsat od 2 września 1996 do 31 sierpnia 1999 od poniedziałku do piątku o godz. 10.00 i 00.05. Stacja wyemitowała 780 odcinków z lat 1992–1995. 1 września 2008 serial powrócił na antenę telewizji Polsat. Był emitowany o godzinie 6.00. Pokazywane były odcinki z 2001 roku. Jako pierwszy wyemitowano odcinek 7091. 19 czerwca 2009 stacja zawiesiła emisję bez podania przyczyny ani planowej daty wznowienia emisji. Z zakupionych 780 odcinków (wyprodukowanych 2001–2003) telewizja Polsat wyemitowała 203 odcinki.
Od drugiej połowy 1988 roku produkcja ta zajmuje pierwsze miejsce pod względem oglądalności wśród oper mydlanych z pasma porannego i popołudniowego.
Produkcja i scenariusz.
Sukces "Żaru młodości" związany jest z grupą scenarzystów i producentów, którzy, w większości, pozostali niezmienieni od lat 80., wraz z nadzorującym wszystko Williamem J. Bellem, który, wprawdzie zrezygnował z pisania scenariusza w 1998 r. (po 25 latach), ale mimo wszystko pozostawał ściśle związany z serialem jako producent wykonawczy i konsultant aż do swej śmierci w 2005 roku.
Równie istotną kwestią jest obsada głównych ról, która poza kilkoma wyjątkami, nie uległa zmianie od momentu wprowadzenia postaci do serialu. Pozwala to widzom przez lata śledzić nie tylko losy postaci pojawiających się w każdym odcinku, lecz także odtwarzających je aktorów i aktorek.
Historia.
Scenarzyści osadzili akcję serialu w świecie perfum, w którym rywalizują dwie firmy – Newman Enterprises i Jabot Cosmetics. "Żar młodości" w pierwszych kilkudziesięciu odcinkach skupiony był wokół rodzin Fosterów i Brooksów.
William i Elizabeth Foster mieli trójkę dzieci: Snappera, Grega i Jill. Stuart i Jennifer Brooksowie – cztery córki: Leslie, Chris, Peggy i Lauralee (zwaną Lorie). Już na wstępie zarysowała się walka klas, gdyż Brooksowie należeli do miejscowej elity, tymczasem Fosterowie – byli biedni. Młodzi aktorzy byli w tamtych latach obiektami drwin ze strony widzów, którzy kpili z serialu nazywając go „The Young and the Chestless”. Natomiast Leslie i Lorie walczyły między sobą o względy Brada Elliotta a później Lance’a Prentissa. Trójkąt ten jednak szybko przerodził się w kwadrat gdy na horyzoncie pojawił się brat Lance’a – Lucas.
Jeden z pierwszych naprawdę długich wątków telenoweli dotyczył rywalizacji pomiędzy Katherine Chancellor (Jeanne Cooper) a Jill Foster (Jess Walton). W 1973 Jill (wówczas grana przez Brendę Dickson) zatrudniła się jako osobista sekretarka Kay i pomagała jej rodzinie płacić rachunki. Kay była silną matroną uwięzioną w nieudanym małżeństwie z Phillipem Chancellorem (Donnelly Rhodes). Jill i Phillip zakochali się w sobie. Akurat gdy Phillip i Kay byli na najlepszej drodze do uzyskania rozwodu, Kay miała wypadek samochodowy (przez lata zastanawiano się czy był on zamierzony). W końcu jednak Phillip, na łożu śmierci, poślubił Jill i zapisał w spadku jej i ich dziecku Phillipowi III całą fortunę. Naturalnie Kay podważała tę decyzję i wygrała sprawę z Jill w sądzie. Rozgoryczona Jill została jędzą; gdy tylko Kay zakochała się w Dereku Thurstonie, Jill natychmiast zaangażowała się w rozdzielenie tych dwojga. Następnie wyszła za mąż za magnata – Johna Abbotta (Jerry Douglas), podczas gdy Kay załamała się i wpadła w alkoholizm oraz w... lifting twarzy. Lata później, po dwóch rozwodach z Johnem oraz po tragicznej śmierci syna w wypadku samochodowym wróciła do sądu i sędzia przyznał jej prawo do połowy majątku Chancellorów. Rozpoczęła się kolejna bitwa między dwiema kobietami gdy drugi syn Jill – Billy zaczął umawiać się na randki z wnuczką Kay – Mackenzie. W 2003 Jill odkryła szokującą prawdę, że Katherine „Kay” Chancellor jest jej rodzoną matką i w porę powiedziała Billy’emu i Mackenzie, że nie powinni konsumować swojego związku. W 2004 ojciec Jill – Arthur (David Hedison) na krótko odwiedził Genoa City i stał się kolejnym powodem spięć między matką i córką, jako że Kay znów zaczęła zmagać się ze swą słabością do alkoholu.
Chociaż Lorie Brooks była kimś więcej niż tylko złą dziewczyną, która dręczyła niewinną siostrę Leslie, została zwyciężczynią w walce o prawo do opieki nad dzieckiem Leslie, pokonała też jej psychotyczną macochę – Vanessę, która posunęła się do samobójstwa, by wrobić Lorie w morderstwo. Lorie zachowywała się i reagowała zgodnie ze swoją neurotyczną naturą; można rzec, że była dzieckiem w kobiecym ciele. Niegrzeczna i współczująca zarazem, była wzorem dla wielu kolejnych postaci kobiecych w "Żarze". Większość rodziny Fosterów i Brooksów doczekało się kilku odtwórców do lat 80. Wtedy Bell zdecydował się rozszerzyć jeden odcinek do godziny. Wielu aktorów w tym czasie zrezygnowało ze swych ról, gdyż twierdzili, że nie wytrzymają pracy na planie godzinnych odcinków. Bell powiedział sobie, że zaczeka jeszcze na odejście jednej osoby z obsady a następnie zreorganizuje cały serial. Gdy Jaime Lyn Bauer zrezygnowała w 1982, Bell wykorzystał szansę, aby wyrzucić ze scenariusza wszystkich członków rodziny Brooksów i Fosterów z wyjątkiem Jill. Stopniowo akcja zaczęła skupiać się na rodzinach Williamsów, Newmanów i Abbottów oraz i na ich imponujących firmach: Newman Enterprises i Jabot Cosmetics. Rodzina Williamsów nie wytrzymała długo w serialu jednak dwie pozostałe rodziny na stałe wpisały się w "Żar młodości". Y&amp;R jest jedynym serialem w historii, w którym wyeliminowano całą oryginalną obsadę i praktycznie stworzono serial od nowa.
W tym samym czasie, gdy Bell usuwał postacie z lat 70., do Genoa City przybył Eric Braeden jako złowrogi magnat Victor Newman, który był niesamowicie zazdrosny o swą żonę Julię (Meg Bennett). Bell zobaczył to „coś” w grze Braedena i ponieważ nie było wtedy wielu silnych, męskich postaci, wywindował go do statusu gwiazdy serialu. Niedługo potem. Victor udał się do klubu ze striptizem i spotkał zuchwałą i niewinną Nikki Reed (graną przez Melody Thomas Scott). Nikki była częścią wielu podrzędnych epizodów (zabicie ojca–gwałciciela, zarażenie chorobą weneryczną przez Paula Williamsa, dołączenie do sekty). W końcu wyszła za Victora na urządzonym z przepychem ślubie w 1984, ale ich związek pełen miłości i nienawiści cierpiał wielokrotnie przez rozwody i romanse. Zamieszany w tę sytuację był każdy od Abbottów przez ślepą farmerkę z Kansas aż do ginekologów. Po ponad dekadzie bez siebie połączyli się znów w 1998. W 2002 roku ponownie wzięli ślub, w miejscu gdzie pierwszy raz składali przysięgę małżeńską. Obecnie nie są już razem.
"Żar młodości" jest jedną z niewielu telenoweli, które zwycięsko zintegrowały czarnoskórych aktorów z pozostałą obsadą. W połowie lat 80. napisano wątek młodego murzyna mającego obalić szefa mafii, ale postaci tych pozbyto się po kilku latach. Introdukcja rodziny Wintersów i sióstr Barber na początku lat 90. udała się całkiem dobrze dzięki licznym dialogom i sytuacjom integrującym nowe postaci z resztą obsady. Nowe postacie zostały wymyślone tuż po tym jak "Pokolenia" ("Generations") zostały ostro skrytykowane za obsadzenie wszystkich ról przez czarnoskórych Amerykanów. Seriale z ugruntowaną pozycją tak jak "Żar młodości" były natomiast często krytykowane za nieporuszanie problemów mniejszości (np. siostry Barber były związane z jedynymi dwoma czarnoskórymi mężczyznami w serialu; pokojówka Abbottów, Mamie Johnson grana przez Margeurite Ray i Veronikę Redd. Inna postać (Nathan Hastings) została przez scenarzystów rozwiedziona z jedną z sióstr Barber – Olivią, zanim zmarła wskutek postrzału i zmarła w 1996].
Krytycy nie byli jednak zachwyceni serialem, nawet gdy zatrudniono więcej afroamerykanów, gdyż postaci przez nich odtwarzane „mieszały się we własnym sosie”. W przypadku bliźniaków Winters: Neila (Kristoff St. John) i Malcolma (Shemar Moore) oraz sióstr Barber: Olivii (Tonya Lee Williams) i Drucilli (Victoria Rowell), akcja polegała zazwyczaj na odbijaniu sobie nawzajem partnerów prowadząc do niekończącego się czworokąta miłości pomiędzy czwórką postaci. Późniejsze wątki udowodniły, że ten wybór polegający na przypuszczeniu, że związki międzyrasowe byłyby zbyt kontrowersyjne były w istocie słuszne. Romans Neila Wintersa i Victorii Newman pod koniec lat 90. został wycięty przez decydentów CBS, którzy zaczęli otrzymywać wrogie listy od telewidzów z Południa Stanów Zjednoczonych. W 2004 romans pomiędzy Phyllis Abbott (Michelle Stafford) a chemikiem Damonem Porterem (Keith Hamilton Cobb) został napisany pomimo obaw, że międzyrasowe związki wywołają burzę podobną do tej sprzed kilku lat.
Podczas gdy inne seriale w latach 80. i 90. poruszały różnorakie tematy socjalne, "Żar" młodości konsekwentnie ich unikał. Aborcja, bezdomność czy AIDS stanowiły jedynie sposób na wzbogacenie fabuły, w żadnym razie nie skupiano się na sposobach radzenia sobie z tymi problemami lub unikania ich. Na przykład w latach 80., gdy Ashley Abbott (Eileen Davidson) usunęła dziecko Victora, każdy widz szukający prawdziwej historii na temat plusów i minusów tego rozwiązania był rozczarowany. Ashley posunęła się do aborcji ze względu na śmiertelnie chorą wtedy żonę Victora – Nikki. Kobieta nie chciała jej zadawać dodatkowego bólu. Gdy Victor poznał prawdę nieomal rozerwał ją na strzępy, wywołał u niej załamanie nerwowe a następnie zamknął w zakładzie dla obłąkanych. Ostatecznie skończyło się na tym, że Ashley poślubiła swego psychiatrę.
Jedynym gorącym tematem, którego "Żar młodości" nie mógł przełknąć był wątek homoseksualny. W latach siedemdziesiątych samotna Kay Chancellor zaprzyjaźniła się z otyłą i nieszczęśliwą gospodynią domową – Joann Curtis. Kay zdecydowała się przyjąć ją pod swój dach i pomóc jej podnieść swą samoocenę. Syn Kay Brock zastanawiał się, co też obie kobiety robią całymi dniami razem, gdy Kay zaprosiła przyjaciółkę na wakacje na Hawajach. Natychmiast notowania serialu dramatycznie spadły. Gdy Bell pozbył się postaci Joann i jej związku z Kay "Żar" wrócił na swą pozycję sprzed tego nieakceptowanego wątku.
Dość kontrowersyjnym elementem serialu jest również córka Bella – Lauralee. Zadebiutowała w serialu w 1983 jako Christine – kuzynka fotografa Joego Blaira. Z czasem, jak Lauralee dorastała stawała się coraz ważniejszym elementem obsady aż do 1988, gdy aż czterech bohaterów serialu było w niej zakochanych. Wieloletni ulubieniec telewidzów Terry Lester (Jack Abbott) opuścił obsadę w 1989 i częściowo winił za to właśnie Lauralee Bell. Twierdził, że jej postać stanowiła coraz większą część serialu powodując tym samym zepchnięcie na dalszy plan resztę bohaterów. Ostatecznie Christine poślubiła rockmana Danny’ego Romalottiego (Michael Damian) a lata potem Paula Williamsa (Doug Davidson). W 1996 scenarzyści zasugerowali widowni romans między Christine a starszym od niej o wiele Victorem. Negatywna reakcja ze strony widowni znów spowodowała jednak zakończenie tego epizodu. Później Christine zaangażowała się w związek z Michaelem Baldwinem (Christian LeBlanc), który już wcześniej był nią zainteresowany. To doprowadziło do kontrowersyjnego zakończenia, gdzie Paul wściekły na nowa miłość ex-żony zgwałcił Christine. Wielu fanów serialu nie mogło uwierzyć, że Paul mógłby się posunąć do takiej podłości i było niezadowolonych ze scen określanych po prostu jako „ostry seks”. Od 2003 małżeństwo i dzieci Lauralee Bell, jak również jej sukces w branży odzieżowej zmniejszyły jej udział w serialu i utorowały drogę dla innych postaci.
Podczas gdy poważne zmiany w obsadzie skazały na zagładę takie seriale jak "Ryan’s Hope" oraz "Love is a Many Splendored Thing", wielu uważa, że casting do "Żaru młodości" jest najlepszy w swoim rodzaju. Większość istotnych bohaterów jest granych przez te same osoby dekadami. Jeżeli opuścili serial, zastępstwa były często popularne i wniosły nową jakość do postaci, tak jak Peter Bergman w roli Jacka Abbotta, Susan Walters w roli Diane Jenkins, Jess Walton w roli Jill Foster Abbott lub Judith Chapman jako Gloria Abbott. Gdy Y&amp;R popełnia jakiś błąd w obsadzaniu roli (np. Sarah Aldrich jako czasowe zastępstwo dla Heather Tom w roli Victorii Newman). Pomyłka została szybko naprawiona, gdy Tom wróciła na plan. (Tom opuściła serial ostatecznie w 2005 i została zastąpiona przez gwiazdę serialu "Wszystkie moje dzieci" – Amelię Heinle).
Przez te wszystkie lata "Żar młodości" zmaga się ze stopniowym zmniejszaniem się liczby publiczności. Mimo to przyszłość serialu jest niezagrożona.
Piosenka tytułowa.
Motyw do serialu znany jako: „Nadia’s Theme” stał się ikoną serialu. Praktycznie od początku serialu pozostała bez zmian. Melodia napisana przez Barry’ego De Vorzon i Perry’ego Botkina Jr. pochodząca z filmu "Bless the Beasts and the Children". Botkin następnie zaadaptował fragment utworu na motyw do "Żaru młodości". Kilka lat później został on wykorzystywany jako podkład muzyczny do występów Nadii Comăneci w trakcie olimpiady w 1976, co zaowocowało nadaniem alternatywnego tytułu „Nadia’s Theme”. Jego część wykorzystano też w piosence Mary J. Blige pt. "No More Drama". W singlu, Blige określa się jako „young and restless”, czyli młoda i niespokojna.
Crossovery (związki z innymi serialami).
Bellowie stworzyli serial "Moda na sukces" ("The Bold and the Beautiful") w 1987, a w 1992 popularna postać "Żaru młodości" – przebiegła i wredna Sheila Carter (w tej roli wielokrotnie nagradzana Kimberlin Brown) przeniosła się do Los Angeles i została postacią "Mody na sukces". Bill Bell poczuł, że postać Sheili popełniła zbyt wiele przestępstw, żeby dłużej pozostać w Genoa City, tak więc zaaranżował jej śmierć i przeniósł do Los Angeles. Tam poślubiła Erica Forrestera (John McCook, który de facto był pierwszym odtwórcą roli Lance’a Prentissa) i w dalszym ciągu obawiała się, by jej tożsamość nie wyszła na jaw dzięki jej odwiecznej przeciwniczce – Lauren Fenmore (Tracey E. Bregman), której związki z branżą odzieżową pozwalały na bliski kontakt z Forresterami. Umierający mąż Lauren – Scott Grainger (Peter Barton) także pojawił się w "Modzie na sukces" aby przebaczyć Sheili jej występki. Powyższe skrzyżowania akcji obu seriali okazały się udane i przysporzyły B&amp;B ponad milion widzów. Postać Sheili pojawiała się w "Modzie" od 1992 do 1998, a następnie w 2002 i 2003, natomiast postać Lauren od 1995 do 1999 Obecnie Tracey Bregman znów gra swoją rolę w "Żarze młodości".
W 1995 Jeanne Cooper, Heather Tom, Melody Thomas Scott, J. Eddie Peck, Kristoff St. John, Eric Braeden, i Doug Davidson zagrali samych siebie w znanym serialu kryminalnym "" (Diagnosis: Murder). W jednym odcinku, Dr Amanda Bentley (grana przez Victorię Rowell) wygrała małą rolę na planie "Y&amp;R" i pomogła rozwikłać morderstwo. Jako że Rowell również występuje w "Żarze" jako Drucilla, powodowało to mnóstwo śmiesznych nieporozumień, przede wszystkim w scenie, w której Amanda Bentley „spotyka” Victorię Rowell.
W 1997 rodzina z sitcomu pt. "Pomoc domowa" („The Nanny”) podróżuje do LA i spotyka kilku członków obsady, m.in. Melody Thomas Scott, Petera Bergmana i Joshuę Morrowa, oraz gwiazdę "Mody na sukces" Hunter Tylo. Eric Braeden pojawił się także w jednym z odcinków pierwszego sezonu "Niani" jako krytyk teatralny.
W 1999 Victor Newman spotkał w LA żądną mężczyzny Brooke Logan (Katherine Kelly Lang), pomógł jej uczynić zazdrosnym jej wówczas ex-męża Ridge’a Forrestera (Ronn Moss). W drodze powrotnej Brooke pojawiła się w "Żarze" w scenach z Jackiem Abbottem.
W 2001 wybrani członkowie serialu wystąpili w sitcomie pt. "Diabli nadali".
W 2005 Michael Baldwin (Christian LeBlanc) wystąpił w kilku scenach serialu "As the World Turns".
W 2005 Eric Forrester (John McCook) na krótko pojawił się w "Żarze młodości".
W 2005 Katherine Chancellor (Jeanne Cooper) na krótko przeniosła się do "Mody na sukces", aby pomóc Stephanie Forrester (Susan Flannery) w odzyskaniu kontroli nad „Forrester Creations”.
W 2006 Amber Moore (postać z "Mody na sukces" grana przez Adrienne Frantz) przeniosła się w 2007 do Genoa City. W 2010 wróciła do Los Angeles.
W latach 2007−2008 Eileen Davidson, odtwarzająca rolę Ashley Abbott, należała do głównej obsady "Mody na sukces", gdzie nawiązała romanse z Rickiem Forresterem, Ridge’em Forresterem i Stormem Loganem. Od końca 2008 do 2012 znów była częścią głównej obsady "Żaru młodości".
W 2007 Brooke Logan (Katherine Kelly Lang) z "Mody na sukces" pojawiła się w scenie rozmowy telefonicznej z Cane’em Ashbym (Daniel Goddard) − ówczesnym mężem Amber Moore.
W 2008 Felicia Forrester (Lesli Kay) z "Mody na sukces" na krótko przeniosła się do Genoa City by pomóc w pracy nad magazynem „Restless Style”. Nawiązała przy tym flirt z Nicholasem Newmanem (Joshua Morrow).
Od 2009 Deacon Sharpe (Sean Kanan) − w latach 2000−2005 postać występująca w "Modzie na sukces" − występuje gościnnie w "Żarze młodości". Jako handlarz dziełami sztuki za pomocą nieczystych zagrywek próbuje zdobyć dawną miłość − Amber Moore.
W 2011 Olivia Barber Winters (Tonya Lee Williams) pojawiła się na ślubie Justina Barbera i Donny Logan w "Modzie na sukces". Olivia jest kuzynką Justina.
W 2011 w "Żarze młodości" pojawiła się Ramona (Ramona Bruland), prezenterka telewizyjna. W tym samym roku, a także w 2012, Ramona pojawiła się w "Modzie na sukces", knując z Billem Spencerem Juniorem.
W 2013 w "Żarze młodości" pojawił się Oliver Jones, który od 2010 jest postacią "Mody na sukces".
W 2014 w "Żarze młodości" pojawili się Rick Forrester i jego żona Caroline Spencer Forrester, postacie "Mody na sukces".

</doc>
<doc id="293503" url="https://pl.wikipedia.org/wiki?curid=293503" title="Atmosfera wzorcowa">
Atmosfera wzorcowa

Atmosfera wzorcowa, atmosfera standardowa (ang. "International Standard Atmosphere", ISA) – pionowy, umowny rozkład ciśnienia, temperatury, gęstości i lepkości kinematycznej powietrza oraz prędkości dźwięku przyjęty za wzorzec międzynarodowy do porównywania wyników badań statków powietrznych i zespołów napędowych przeprowadzanych w różnych warunkach. Parametry atmosfery wzorcowej są obliczane przy założeniu, że atmosfera jest układem statycznym, powietrze jest gazem suchym, a jego skład chemiczny nie zależy od wysokości. Ponadto przyjmuje się stałe wartości graniczne dla wysokości równej poziomowi morza:
Do obliczania parametrów atmosfery wzorcowej do 11 000 m przyjmuje się wzory:
Wiele przyrządów jest skalowanych w oparciu o założenia atmosfery wzorcowej, np. wysokościomierze barometryczne wskazujące wysokość na podstawie ciśnienia statycznego.
Warstwy atmosfery wzorcowej.
Model ISA dzieli atmosferę na warstwy według liniowych zmian temperatury z wysokością (stałego gradientu temperatury). Inne wartości są obliczane z podstawowych stałych fizycznych i relacji między nimi. Standard składa się z tabeli wartości w podstawie warstwy, gradientu temperatury w warstwie.

</doc>
<doc id="293505" url="https://pl.wikipedia.org/wiki?curid=293505" title="Katarzyna Dowbor">
Katarzyna Dowbor

Katarzyna Dowbor z domu Kokocińska (ur. 7 marca 1959 w Warszawie) – polska dziennikarka, w latach 1983–2013 prezenterka Telewizji Polskiej, a od jesieni 2013 – Polsatu.
Życiorys.
Jest wnuczką podpułkownika Wojska Polskiego, Bronisława Kowalczewskiego, a córką Wiesława i Krystyny Kokocińskich. Jej ojciec był entomologiem, a matka – konserwatorką zabytków i dzieł sztuki. Urodziła się w Warszawie, ale dzieciństwo i młodość spędziła w Toruniu, gdzie jej ojciec został kierownikiem Muzeum Przyrodniczego Uniwersytetu Mikołaja Kopernika. Ma młodszego o trzy lata brata, Tomasza. 
Po ukończeniu nauki w V LO im. Jana Pawła II w Toruniu rozpoczęła studia na kierunku filologia polska na Uniwersytecie Mikołaja Kopernika, jednak wkrótce je porzuciła i zamieszkała w Warszawie, gdzie ukończyła studia pedagogiczne ze specjalizacją z seksuologii na Uniwersytecie Warszawskim na podstawie pracy magisterskiej pt. „Czynniki wpływające na prostytucję wśród nieletnich”. W czasie studiów należała do Niezależnego Zrzeszenia Studentów, redagowała rubrykę kulturalną w studenckiej „Gazecie Strajkowej” i działała w studenckim radiu Centrum. Na pierwszym roku studiów współtworzyła zespół I z Poznania i z Torunia, w którym była chórzystką i z którym wystąpiła na Ogólnopolskiej Turystycznej Giełdzie Piosenki Studenckiej.
W 1982 rozpoczęła pracę w Programie III Polskiego Radia. Od 1983 do 1 maja 2013 pracowała w Telewizji Polskiej. Przez pierwsze lata pracy w TVP tworzyła felietony emitowane w programie "Pegaz" i zrealizowała filmy dokumentalne, których bohaterami byli: Krzysztof Kolberger, Michał Bajor, Grażyna Szapołowska i Ewa Błaszczyk. Wkrótce zadebiutowała jako konferansjerka, poza tym współprowadziła "Studio Lato", w 1986 została spikerką TVP, a w 1988 po raz pierwszy współprowadziła Krajowy Festiwal Piosenki Polskiej w Opolu. W 1993 zaczęła pracować w dziale oprawy i promocji TVP1, a następnie została prezenterką TVP i prowadziła programy, m.in. "Alchemię zdrowia i urody", "Apetyt na zdrowie", "Pytanie na śniadanie", "Ogrodową Dowborową". Od 1997 przez kilka lat współprowadziła ze Sławomirem Świerzyńskim coroczny Festiwal Piosenki Biesiadnej w Mrągowie.
Wystąpiła w filmach i serialach, takich jak "Komedia małżeńska", "Na dobre i na złe", "Duża przerwa", "W labiryncie", "Jest jak jest", "Ekstradycja" czy "Tato". Pod koniec lat 90. wystąpiła w reklamie wędlin Morliny. Reklamowała także preparat do pielęgnacji roślin Substral.
W latach 1994–1998 była radną Rady Miejskiej w Piasecznie.
Od 1997 wraz z Andrzejem Sałackim organizuje coroczne Jeździeckie Mistrzostwa Gwiazd „Art Cup”.
W 2005 zaczęła prowadzić w Radiu Dla Ciebie autorską audycję "Dowborowe towarzystwo". W 2013 współprowadziła ze Sławomirem Świerzyńskim "Disco Hit Festiwal" organizowany przez Polo TV w Kobylnicy.
Od września 2013 związana jest z Telewizją Polsat, na jej głównym kanale prowadzi program "Nasz nowy dom".
W 2018 razem z pisarzem Marcinem Koziołem napisała serię interaktywnych książek dla dzieci o koniach, "Stajnia pod tęczą". Występuje w nich w roli właścicielki stajni, a także pojawia się w towarzyszących publikacji filmach, na których opowiada o koniach i prezentuje, jak się nimi opiekować.
Życie prywatne.
Trzykrotnie zamężna. W 1978 poślubiła Piotra Dowbora, z którym ma syna, Macieja (ur. 1978). W latach 80. była zaręczona z Tadeuszem Winkowskim. W latach 1982–1989 była żoną Janusza Atlasa. Następnie poślubiła Grzegorza Świątkiewicza. Z nieformalnego związku z Jerzym Baczyńskim ma córkę, Marię (ur. 1999).

</doc>
<doc id="293511" url="https://pl.wikipedia.org/wiki?curid=293511" title="Jerzy Wyrobek">
Jerzy Wyrobek

Jerzy Jan Wyrobek (ur. 19 grudnia 1949 w Chorzowie, zm. 26 marca 2013 w Sosnowcu) – polski piłkarz i trener.
Życiorys.
Na boisku występował na pozycji obrońcy. W latach 1970-1977 rozegrał 15 spotkań w reprezentacji Polski (jedna bramka). Syn Ryszarda Wyrobka, bramkarza Ruchu w latach 50., także reprezentanta Polski. Przez wiele lat, w roli piłkarza i trenera, związany z Ruchem Chorzów.
Przebieg kariery piłkarskiej: Stadion Śląski Chorzów, Zagłębie Wałbrzych, Ruch Chorzów (trzykrotny mistrz Polski: 1974, 1975, 1979 i zdobywca Pucharu Polski w 1974) i Tus Schloß Neuhaus.Laureat "Złotych Butów" w plebiscycie "Sportu" (1970/71).
Już jako trener kilkakrotnie obejmował drużynę "„Niebieskich”", zawsze w najtrudniejszych dla tego klubu latach. W 1987-1990, po pierwszym historycznym spadku, awansował z drużyną z powrotem do ekstraklasy, w rok po awansie zdobywając mistrzostwo Polski w 1989 roku. W latach 1995-1996 poprowadził podopiecznych do zdobycia Pucharu Polski w 1996 i kolejnego awansu z II ligi (po drugim w historii zdegradowaniu do tej klasy rozgrywek).
Przez ponad trzy lata od 1998 do 2001 trenował Odrę Wodzisław Śląski. Przyczynił się do utrzymania Odry w Ekstraklasie, a w kolejnych dwóch sezonach drużyna Odry prezentowała dobrą i stabilną formę zajmując bezpieczne 9. miejsce w Ekstraklasie.
Od 4 września 2002 do 1 lipca 2003 pełnił obowiązki trenera Pogoni Szczecin, po czym powrócił do Chorzowa.
Podobnie miało być w roku 2003 kiedy to Jerzy Wyrobek po raz trzeci objął stanowisko I trenera Ruchu, jednak brak powrotu do ekstraklasy zmusił go w maju 2005 do podania się do dymisji. We wrześniu 2005 roku objął funkcję I trenera drugoligowego KSZO Ostrowiec Świętokrzyski po tym, jak Jerzy Masztaler został zwolniony.
1 maja 2008 po zwolnieniu Adama Topolskiego został szkoleniowcem drugoligowego Tura Turek, następnie pracował w pierwszoligowym GKS Jastrzębie Zdrój. W latach 2010-2011 ponownie był trenerem Tura Turek.
Od 4 października 2011 do 2012 roku trener drugoligowego zespołu Zagłębie Sosnowiec.
Jerzy Jan Wyrobek zmarł w wyniku przebytego miesiąc wcześniej wylewu krwi do mózgu. Pogrzeb odbył się 29 marca 2013 w Chorzowie Batorym.

</doc>
<doc id="293516" url="https://pl.wikipedia.org/wiki?curid=293516" title="Hymn Litewskiej SRR">
Hymn Litewskiej SRR

Hymn Litewskiej SRR został przyjęty w roku 1950 i był używany do 1988. Muzykę skomponowali Balys Dvarionas oraz Jonas Švedas, a słowa napisał Antanas Venclova. Po śmierci Józefa Stalina wzmianka o nim została usunięta z drugiej zwrotki przez Vacysa Reimerisa. Poniżej jest przedstawiona ta właśnie wersja.

</doc>
<doc id="293517" url="https://pl.wikipedia.org/wiki?curid=293517" title="Michał Pietrzak (prawnik)">
Michał Pietrzak (prawnik)

Michał Pietrzak (ur. 15 lipca 1929 w Gąbinie k. Płocka, zm. 18 sierpnia 2021) – polski prawnik, profesor nauk prawnych, profesor zwyczajny Uniwersytetu Warszawskiego.
Życiorys.
Syn Franciszka i Czesławy Pietrzaków (oboje rodzice zmarli w czasie okupacji, ojciec w obozie koncentracyjnym Mauthausen-Gusen). Naukę pobierał w Gąbinie, a po wybuchu wojny na tajnych kompletach w Rybnie. Maturę uzyskał w 1948 w Liceum Ogólnokształcącym im. Księcia Józefa Poniatowskiego w Warszawie. W 1952 ukończył studia na Wydziale Prawa Uniwersytetu Warszawskiego i w tym samym roku został zatrudniony w Zakładzie Historii Państwa i Prawa UW. W 1961 uzyskał na Wydziale Prawa UW na podstawie przygotowanej pod kierunkiem Juliusza Bardacha rozprawy pt. "Wolność prasy w Polsce 1918–1939" stopień naukowy doktora nauk prawnych. W 1962 objął tam stanowisko adiunkta. W 1968 na podstawie dorobku naukowego oraz rozprawy habilitacyjnej pt. "Rządy parlamentarne w Polsce w latach 1919–1926" otrzymał na macierzystym wydziale stopień docenta nauk prawnych. W 1979 uzyskał tytuł naukowy profesora nadzwyczajnego nauk prawnych, a w 1989 tytuł profesora zwyczajnego nauk prawnych.
Zajmował się przede wszystkim problematyką historii państwa i prawa Polski oraz prawa wyznaniowego (współtwórca i kierownik Zakładu Prawa Wyznaniowego w Instytucie Historii Prawa UW). Był także profesorem w Katedrze Prawa Wyznaniowego i Kanonicznego Chrześcijańskiej Akademii Teologicznej w Warszawie.
Wykładał także w Wyższej Szkole Zarządzania i Prawa im. Heleny Chodkowskiej i w Wyższej Szkole Administracyjno-Społecznej w Warszawie.
Uczestniczył w pracach nad ustawodawstwem w zakresie wolności słowa, sumienia i wyznania, w tym uchwalonymi w 1989: ustawą o stosunku państwa do Kościoła katolickiego oraz ustawą o gwarancjach wolności sumienia i wyznania. W okresie prezydentury Aleksandra Kwaśniewskiego był członkiem Kapituły Orderu Odrodzenia Polski.
Został członkiem zwyczajnym Towarzystwa Naukowego Warszawskiego. Był członkiem Komitetu Redakcyjnego „Czasopisma Prawno-Historycznego”.
Autor wielokrotnie wznawianego podręcznika akademickiego "Prawo wyznaniowe" (łącznie 11 wydań, w tym 5 po 1999 – najnowsze z 2013) oraz wielu innych publikacji na temat prawa wyznaniowego, wolności sumienia i wyznania. Współautor (wspólnie z Juliuszem Bardachem i Bogusławem Leśnodorskim) "Historii ustroju i prawa polskiego" (łącznie 16 nakładów). Jeden z inicjatorów Polskiego Towarzystwa Prawa Wyznaniowego.
W 2009 z okazji 80. rocznicy urodzin Michała Pietrzaka ukazała się publikacja pt. "Pro bono Reipublicae. Księga jubileuszowa Profesora Michała Pietrzaka", red. Paweł Borecki, Andrzej Czohara, Tadeusz J. Zieliński, Wydawnictwo Prawnicze Lexis-Nexis, Warszawa 2009 ().
W 2012 w Uniwersytecie Warszawskim urządzono uroczyste obchody 60-lecia nieprzerwanej pracy profesora Michała Pietrzaka na Wydziale Prawa i Administracji.
Zmarł 18 sierpnia 2021. Został pochowany na Cmentarzu Północnym w Warszawie (Kwatera: S-IV-1 Rząd: 1, Grób: 22).
Odznaczenia i nagrody.
21 listopada 2011 postanowieniem Prezydenta RP z dnia 29 września 2011 r. „za wybitne zasługi w pracy naukowo-badawczej, za osiągnięcia w działalności dydaktycznej i społecznej” został odznaczony Krzyżem Komandorskim z Gwiazdą Orderu Odrodzenia Polski.
Wcześniej odznaczony został:
W listopadzie 2018 został odznaczony Medalem za Zasługi dla Chrześcijańskiej Akademii Teologicznej w Warszawie.

</doc>
<doc id="293519" url="https://pl.wikipedia.org/wiki?curid=293519" title="Hymn Łotewskiej Socjalistycznej Republiki Radzieckiej">
Hymn Łotewskiej Socjalistycznej Republiki Radzieckiej

Hymn Łotewskiej Socjalistycznej Republiki Radzieckiej został przyjęty w roku 1945 i był używany do 1991. Muzykę skomponował Anatols Liepiņš, a słowa napisał Fricis Rokpelnis oraz Jūlijs Vanags.

</doc>
<doc id="293522" url="https://pl.wikipedia.org/wiki?curid=293522" title="Krzysztof Warzycha">
Krzysztof Warzycha

Krzysztof Ireneusz Warzycha (ur. 17 listopada 1964 w Katowicach) – polski piłkarz i trener piłkarski.
Kariera piłkarska.
Jest wychowankiem Ruchu Chorzów, w którym grał od 1974 do 1989, w pierwszym składzie "Niebieskich" rozegrał 8 sezonów (w tym 1 sezon w 2. lidze w sezonie 1987/88), strzelając 66 bramek w 164 meczach pierwszej ligi; w barwach Ruchu Chorzów łącznie strzelił dla klubu 83 bramki. Po zdobyciu z Ruchem mistrzostwa Polski w 1989 oraz uzyskaniu tytułu Króla strzelców został wykupiony za milion marek przez Panathinaikos AO, gdzie grał do 2004 strzelając 288 bramek w 503 oficjalnych spotkaniach (244 w samej lidze greckiej, 19 w Pucharze Grecji oraz 25 w europejskich pucharach), zostając dzięki temu najlepszym snajperem w historii tego klubu, a drugim w historii greckich rozgrywek ligowych (najlepszym jest Thomas Mavros). W barwach "Zielonych Koniczynek" świętował pięciokrotnie mistrzostwo Grecji, pięciokrotnie puchar Grecji, a trzykrotnie tytuł Króla strzelców greckiej ligi (1994, 1995, 1998). W Reprezentacji Polski zadebiutował 27 marca 1984 w rozegranym w Zurychu towarzyskim spotkaniu ze Szwajcarią. Ostatni mecz w kadrze rozegrał 30 kwietnia 1997 w Neapolu z Włochami w ramach el. Mistrzostw Świata. Łącznie w reprezentacji Polski rozegrał 50 spotkań i zdobył 9 bramek. Wystąpił także w reprezentacji Śląska w charytatywnym meczu z Polską, rozegranym 9 grudnia 2006.
Występy w polskiej ekstraklasie.
Warzycha w pierwszej lidze zadebiutował 23 kwietnia 1983 w meczu na własnym boisku przeciwko Górnikowi Zabrze (1:1). Jego ostatnim występem w ekstraklasie było wyjazdowe spotkanie ze Stalą Mielec (przegrane 0:1) rozegrane 26 listopada 1989.
W drugoligowym sezonie 1987/88 Warzycha rozegrał 28 spotkań i zdobył 13 bramek.
Kariera trenerska.
8 grudnia 2009 został asystentem trenera Panathinaikosu.
21 listopada 2010 podał się do dymisji jako członek sztabu szkoleniowego Panathinaikosu. Do tego czasu był asystentem byłych trenerów klubu – Nikosa Niopliasa i Jacka Gmocha. W marcu 2012 został nowym szkoleniowcem czwartoligowego AO Egaleo.
23 kwietnia 2017 Ruch Chorzów poinformował, że trenerem jego pierwszej drużyny zostanie Krzysztof Warzycha. Tym samym wychowanek Ruchu zasiadał na ławce trenerskiej podczas ostatnich siedmiu meczów Ekstraklasy sezonu 2016/2017, w których zdobył cztery punkty, remisując cztery mecze oraz trzy przegrywając. W sezonie 2017/2018 Nice I Ligi w kolejkach 1. do 6. oraz 8. (mecz Ruchu z siódmej kolejki rozegrano w późniejszym terminie) wciąż był I trenerem „Niebieskich”, lecz po ósmej kolejce ogłoszono, że nowym trenerem Ruchu został Juan Ramón Rocha a Warzycha będzie pełnił rolę drugiego trenera. Piątego kwietnia 2018 roku ogłoszono decyzję o zmianie pierwszego trenera klubu z Rochy na Dariusza Fornalaka, lecz Warzycha wciąż pozostawał II trenerem w Ruchu. Z klubem ostatecznie pożegnał się 28 czerwca 2018 roku. W późniejszym czasie pojawiły się w mediach informacje, że Warzycha zabiega o swoje zaległe pensje. Fakt ten został źle odebrany przez część kibiców Ruchu Chorzów, którzy stwierdzili, że Warzycha nie zasługuje już na miano „legendy klubu”. Argumentowano to tym, że w tym czasie klub starał się o licencję na grę w III lidzie, a zgłaszanie do PZPNu informacji o zaległościach może zaszkodzić klubowi. Jednocześnie wytykano mu, że został on trenerem Ruchu nie na podstawie kompetencji a znajomości z ówczesnym prezesem, a przy tym jego zarobki były zbyt duże jak na osobę, która przyczyniła się do pierwszego w historii klubu spadku do trzeciej klasy rozgrywkowej..
Sukcesy.
Ruch Chorzów
Panathinaikos
Indywidualne
Życie prywatne.
Posiada również greckie obywatelstwo, co pozwoliło mu osiąść wraz z rodziną na stałe w Grecji.
W wieku 14 lat wcielił się w rolę młodego Gerarda Cieślika w filmie "Gra o wszystko".
Był kandydatem w wyborach w 2015 do parlamentu greckiego z partii ANEL, lecz nie zdobył mandatu poselskiego.
Otrzymał honorowe obywatelstwo Chorzowa w maju 2005 roku.

</doc>
<doc id="293525" url="https://pl.wikipedia.org/wiki?curid=293525" title="Hymn Mołdawskiej SRR">
Hymn Mołdawskiej SRR

Hymn Mołdawskiej SRR został przyjęty w roku 1945 i był używany do 1991. Muzykę skomponował Ştefan Neaga i E. Łazarew, a słowa napisał Emilian Bukow oraz Iwan Bodarew.

</doc>
<doc id="293528" url="https://pl.wikipedia.org/wiki?curid=293528" title="Bolo Yeung">
Bolo Yeung

Yang Sze (; ur. 3 lipca 1946 w Kantonie), lepiej znany jako Bolo Yeung – chiński aktor filmowy, były zawodowy kulturysta i praktyk sztuk walki. Był jednym z popularniejszych czarnych charakterów kina akcji i przygody z elementami sztuk walki lat 70. i 80. Wystąpił w 110 filmach, z czego najbardziej znane role to Bolo w "Wejściu smoka" (1973) z Bruce’em Lee, z którym prywatnie się przyjaźnił i był jego uczniem, demoniczny Chong Li w "Krwawym sporcie" (1988) z Jeanem-Claude Van Damme, Chang Lee w "Krwawej walce" ("Bloodfight", 1989) z Yasuaki Kuratą.
Życiorys.
Urodził się w Chinach, w mieście Kanton, gdzie w wieku 10 lat rozpoczął treningi kung-fu. Trenował potem także inne sporty walki, w tym jeden ze stylów kung-fu - taijiquan. Wkrótce zainteresował się kulturystyką, brał udział w zawodach kulturystycznych w Hongkongu, gdzie w latach 70. zdobył tytuł Mr. Hong Kong.
Debiutował na ekranie w rolach bezlitosnych brutali w produkcjach Shaw Brothers Studios: filmie Wuxia "Mistrzowie miecza" ("Yóu Xiá Er", 1970), "Bohaterowie" ("Sap saam taai bo", 1970) jako Meng Juehai, wojownik generała Huang Chao, "Zabójczy duet" ("The Deadly Duo", 1971) jako Rzeczny Smok jin i sequelu "Angry Guest" ("E ke", 1972) z Yasuaki Kuratą.
Wystąpił w dwóch reklamach papierosów Winston wspólnie z Bruce’em Lee, dzięki któremu został zaangażowany do roli Bolo, przerażającego przeciwnika pozytywnych bohaterów w filmie "Wejście smoka" (1973). Swój przydomek zaczerpnął właśnie od imienia postaci, w którą się wcielił.
Słabo znał język angielski, stąd jego role ograniczały się zazwyczaj do kilku zdań. Zagrał też pozytywną postać w produkcjach takich jak "Współczesny gladiator" ("Shootfighter: Fight to the Death", 1993) i sequelu "Współczesny Gladiator 2" ("Shootfighter 2", 1995) jako Shingo, "TC 2000" (1993) jako mistrz Sumai z Matthiasem Huesem i Billy Blanksem czy "Blizhniy Boy: The Ultimate Fighter" (2007) z udziałem Davida Carradine, Erica Robertsa i Gary’ego Buseya.
W roku 2010, Bolo został zaproszony do udziału w jednym z największych na świecie pokazów sztuk walki-Budo Gala 2010. Wydarzenie to odbyło się w Bazylei w Szwajcarii w dniach 28 i 29 maja. Jedną z gwiazd tej gali był również Jean-Claude Van Damme.

</doc>
<doc id="293529" url="https://pl.wikipedia.org/wiki?curid=293529" title="Hymn Azerbejdżańskiej SRR">
Hymn Azerbejdżańskiej SRR

Hymn Azerbejdżańskiej SRR został przyjęty w roku 1944 i był używany do 1992. Muzykę skomponował Üzeyir Hacıbəyov, a słowa napisał Suleyman Rüstəm, Səməd Vurğun oraz Hüseyn Arif.
W 1977 oryginalny tekst został zmieniony, aby usunąć wzmianki o Józefie Stalinie.

</doc>
<doc id="293533" url="https://pl.wikipedia.org/wiki?curid=293533" title="Hymn Armeńskiej SRR">
Hymn Armeńskiej SRR

Hymn Armeńskiej SRR został przyjęty w roku 1944 i był używany do 1991. Muzykę skomponował Aram Chaczaturian, a słowa napisał Armenak Sarkisyan.

</doc>
<doc id="293535" url="https://pl.wikipedia.org/wiki?curid=293535" title="Węzły limfatyczne">
Węzły limfatyczne



</doc>
<doc id="293543" url="https://pl.wikipedia.org/wiki?curid=293543" title="Hymn Gruzińskiej SRR">
Hymn Gruzińskiej SRR

Hymn Gruzińskiej SRR został przyjęty w roku 1946 i był używany do 1991. Muzykę skomponował Otar Taktakiszwili, a słowa napisali Grigoł Abaszydze oraz A. Abaszeli.
Po śmierci Józefa Stalina słowa zostały zmienione tak, aby wyeliminować jego imię z tekstu.

</doc>
<doc id="293545" url="https://pl.wikipedia.org/wiki?curid=293545" title="Giedyminowicze">
Giedyminowicze

Giedyminowicze – dynastia książąt wielkolitewskich, której protoplastą jest wielki książę Giedymin. Odnogą jej gałęzi (Olgierdowiczów) była dynastia Jagiellonów, a także wiele innych rodów książęcych (patrz).
W sumie od Giedyminowiczów pochodzi około 31 rodzin, z czego 24 żyło na terenach Rzeczypospolitej, a pozostałe 7 zostało zrusyfikowanych.
Część potomków tej dynastii mieszka do dziś w Polsce (Czartoryscy, Sanguszkowie) oraz w Rosji (Trubeccy, Chowańscy, Golicynowie, Kurakinowie)
Drzewo genealogiczne.
Drzewo genealogiczne zostało sporządzone na podstawie prac Józefa Wolffa oraz Jana Tęgowskiego"".

</doc>
<doc id="293546" url="https://pl.wikipedia.org/wiki?curid=293546" title="1. divisjon w piłce nożnej">
1. divisjon w piłce nożnej

1. divisjon (1. dywizja), druga najwyższa klasa rozgrywkowa profesjonalnego futbolu w Norwegii, grająca systemem wiosna-jesień. W latach 2005–2013 nazywała się Adeccoligaen, która to firma (Adecco) stała się jej głównym sponsorem. Dwa pierwsze zespoły bezpośrednio awansują do Tippeligaen. Do 2010 roku trzy kolejne awansowały do baraży o grę w Tippeligaen w kolejnym sezonie, lecz w 2011 roku baraże zostały zniesione. Cztery ostatnie zespoły spadają do „2. divisjon” (3. ligi). Liga liczy 16 zespołów. Od 2015 roku liga nazywa się OBOS-ligaen (od sponsora). Nadchodzącym sezonem będzie sezon 2021.
Nazwy ligi:
Skład ligi w sezonie 2021.
Drużyny.
W OBOS-ligaen w sezonie 2021 będzie występowało 16 drużyn.
Objaśnienia:

</doc>
<doc id="293547" url="https://pl.wikipedia.org/wiki?curid=293547" title="Gesellschaft für Schwerionenforschung">
Gesellschaft für Schwerionenforschung



</doc>
<doc id="293548" url="https://pl.wikipedia.org/wiki?curid=293548" title="Kristjan Ercegović">
Kristjan Ercegović

Kristjan Ercegović (ur. 14 maja 1976) - chorwacki koszykarz.
Został wybrany do chorwackiej drużyny narodowej U-22; grał w 1998 na Mistrzostwach Europy U-22; został wybrany MVP chorwackiej ligi w sezonie 2003/2004; został także MVP Play-off 2003/04.

</doc>
<doc id="293549" url="https://pl.wikipedia.org/wiki?curid=293549" title="Jean Bernard (lekarz)">
Jean Bernard (lekarz)

Jean Bernard (ur. 26 maja 1907 w Paryżu, zm. 17 kwietnia 2006 w Paryżu), lekarz francuski, hematolog, członek Akademii Francuskiej.
Przez wiele lat związany z Instytutem Pasteura w Paryżu, w 1956 został mianowany profesorem. Uczestniczył w ruchu oporu w czasie II wojny światowej, był więziony przez Niemców. Sprawował funkcję prezydenta Międzynarodowego Towarzystwa Hematologicznego. W 1972 został członkiem Francuskiej Akademii Nauk, w 1973 członkiem Narodowej Akademii Medycyny. W maju 1975 zajął fotel nr 25 w Akademii Francuskiej, zastępując pisarza Marcela Pagnola.
Otrzymał szereg nagród naukowych, odebrał kilka doktoratów "honoris causa" (m.in. uniwersytetów w Innsbrucku, Liège, Lizbonie, Rio de Janeiro); został odznaczony Krzyżem Wielkim Legii Honorowej oraz innymi odznaczeniami (także wojennymi).

</doc>
<doc id="293550" url="https://pl.wikipedia.org/wiki?curid=293550" title="Jean Bernard">
Jean Bernard



</doc>
<doc id="293554" url="https://pl.wikipedia.org/wiki?curid=293554" title="Ullevaal Stadion">
Ullevaal Stadion

Ullevaal Stadion, stadion piłkarski w stolicy Norwegii – Oslo. Jest to stadion narodowy, na którym mecze w roli gospodarza rozgrywa reprezentacja Norwegii. Pojemność stadionu wynosi 25 572 miejsc. Jest to również stadion dwóch klubów norweskiej Tippeligaen: Lyn Fotball oraz mistrza kraju z roku 2005 Vålerenga Fotball. Na Ullevaal rozgrywane są finały Pucharu Norwegii oraz finał corocznego młodzieżowego turnieju Norway Cup. W przyszłości planuje się powiększenie stadionu do ponad 30 000 miejsc, zbudowanie całkowitego zadaszenia głównej płyty, hotelu w pobliżu stadionu oraz boiska ze sztuczną trawą.
Położenie.
Stadion mieści się w Oslo w dzielnicy Nordre Aker, do stadionu można dojechać pociągami metra linii: 3, 4, 5 i 6 (linia Sognsvann i T-Baneringen), wysiadając na stacji Ullevål Stadion.
Linki zewnętrzne.
Oficjalna strona Ullevaal Stadion

</doc>
<doc id="293555" url="https://pl.wikipedia.org/wiki?curid=293555" title="Jan Baszkiewicz">
Jan Baszkiewicz

Jan Michał Baszkiewicz (ur. 3 stycznia 1930 w Warszawie, zm. 27 stycznia 2011 tamże) – polski prawnik, historyk, politolog, historyk idei; "doctor honoris causa" Uniwersytetu Pedagogicznego w Krakowie, Uniwersytetu Wrocławskiego (2003), Uniwersytetu Jagiellońskiego (2008), Uniwersytetu Marii Curie-Skłodowskiej w Lublinie (2008).
Życiorys.
Absolwent XIX LO im. Powstańców Warszawy w Warszawie. W 1951 ukończył studia na Wydziale Prawa Uniwersytetu Warszawskiego. W 1955 uzyskał stopień doktora nauk prawnych. Za rozprawę doktorską otrzymał nagrodę państwową. W wieku 26 lat został docentem w Polskiej Akademii Nauk. W 1965 został profesorem nadzwyczajnym, a w 1972 – profesorem zwyczajnym.
W 1957 przeprowadził się do Wrocławia. Na Uniwersytecie Wrocławskim kierował Katedrą Historii Doktryn Politycznych i Prawnych, był prodziekanem Wydziału Prawa (w latach 1962-1964) i prorektorem Uniwersytetu Wrocławskiego (1965-1968).
W 1968, po wydarzeniach marcowych, został uznany przez władze partyjne za "persona non grata", w związku z czym w tym samym roku opuścił Wrocław i objął stanowisko kierownika Katedry Powszechnej Historii Państwa i Prawa na Uniwersytecie Śląskim.
W 1973 został pracownikiem naukowym Instytutu Nauk Politycznych UW na stanowisku profesora zwyczajnego.
Od 1951 do rozwiązania należał do Polskiej Zjednoczonej Partii Robotniczej. Od 1956 do 1957 wchodził w skład Komitetu Dzielnicowego PZPR Stare Miasto w Warszawie. Był także m.in. członkiem Komitetu Uczelnianego na Uniwersytecie Wrocławskim. Był członkiem Rady Konsultacyjnej przy Przewodniczącym Rady Państwa PRL Wojciechu Jaruzelskim. Zasiadał w Centralnej Komisji do Spraw Stopni i Tytułów Naukowych. W latach 1986-1989 był członkiem Ogólnopolskiego Komitetu Grunwaldzkiego.
Członek korespondent (od 1986), członek rzeczywisty (od 1994) Polskiej Akademii Nauk: członek krajowy rzeczywisty Wydziału I – Nauk Społecznych, członek Komitetu Nauk Politycznych PAN i Komitetu Nauk Prawnych PAN. Członek zwyczajny Towarzystwa Naukowego Warszawskiego. Przez wiele lat zasiadał w Centralnej Komisji do spraw Stopni i Tytułów Naukowych (Sekcja I – Nauk Humanistycznych i Społecznych).
Zajmował się historią myśli politycznych i ruchów społecznych oraz historią instytucji politycznych. Był wybitnym znawcą epoki Oświecenia oraz historii Francji, a w szczególności rewolucji francuskiej. Wspólnie ze Stefanem Mellerem był konsultantem historycznym filmu "Danton" (1982) w reżyserii Andrzeja Wajdy.
Baszkiewicz był członkiem komitetów redakcyjnych miesięcznika „Państwo i Prawo” i półrocznika „Czasopismo Prawno-Historyczne”, członkiem rady programowej dwumiesięcznika „Polski Przegląd Dyplomatyczny”.
Jan Baszkiewicz zmarł 27 stycznia 2011, został pochowany na cmentarzu ewangelicko-reformowanym w Warszawie (kwatera 13, rząd 4, grób 1B).

</doc>
<doc id="293556" url="https://pl.wikipedia.org/wiki?curid=293556" title="Hymn Kazaskiej SRR">
Hymn Kazaskiej SRR

Hymn Kazachskiej SRR został przyjęty w roku 1945 roku i był używany do 1992 roku. Muzykę skomponował Mukan Tulebajew, Jewgienij Brusiłowski oraz Latif Hamidi, a słowa napisał A. Tażibajew, Ch. Muchamedżanow, oraz G. Musrepow.
Ten sam hymn ze zmienionymi słowami, które napisali Muzafar Alimbajew, Kadyr Myrzalijew, Tumajban Mołdagalijew oraz Żadyra Daribajewa, był używany także jako hymn niepodległego Kazachstanu w latach 1992–2006. Ta wersja jest także prezentowana poniżej.

</doc>
<doc id="293561" url="https://pl.wikipedia.org/wiki?curid=293561" title="Bellon">
Bellon



</doc>
<doc id="293565" url="https://pl.wikipedia.org/wiki?curid=293565" title="Roger Glover">
Roger Glover

Roger David Glover (ur. 30 listopada 1945 w Brecon w Walii) – kompozytor, wykonawca, producent, autor tekstów, basista grupy Deep Purple (1969-1973, 1984-). Glover zajmuje się także amatorsko fotografią artystyczną i malarstwem.
W 2016 został wprowadzony do Rock and Roll Hall of Fame.
Życiorys.
Swoją karierę muzyczną Roger Glover rozpoczął na początku lat 60. jako basista zespołów The Madisons i The Lightnings, z których połączenia w październiku 1963 r. powstała grupa Episode Six. Tutaj Glover nawiązał trwającą do dzisiaj współpracę artystyczną z Ianem Gillanem. Z grupą Episode Six Glover zrealizował także pierwsze nagrania. Na stronach B singli tego zespołu ukazały się również jego pierwsze autorskie kompozycje. Macierzystą formację Glover opuścił razem z Ianem Gillanem w lipcu 1969 r., kiedy obaj dołączyli do nowego składu Deep Purple.
W 1974 r. Glover nagrał rock operę The Butterfly Ball &amp; The Grasshopper's Feast. Występował gościnnie na płytach wielu wykonawców. W latach 70. był producentem płyt m.in. grup Nazareth i Judas Priest. Wspomagał także powrót do działalności muzycznej Iana Gillana, produkując pierwszy album jego grupy "Child in Time" z 1976 roku. Rok później w studiu Musicland w Monachium Glover zarejestrował materiał na swój drugi album solowy - "Elements", w większości instrumentalną suitę o pięciu żywiołach ziemskich.
Pod koniec 1978 r. Glover przyjął propozycję Ritchiego Blackmore'a i dołączył do jego grupy, Rainbow. Oprócz roli basisty zajął się produkcją płyt zespołu, a także był współodpowiedzialny za zmianę muzycznego oblicza grupy na bardziej komercyjne. Po rozwiązaniu Rainbow w 1984 r. przeszedł wspólnie z Blackmore'em do reaktywowanego Deep Purple.
Prace nad płytą "Snapshot" Glover rozpoczął w latach 90. Pierwsze potwierdzone informacje na jej temat pojawiły się w 1999 r. Do współpracy Glover zaprosił m.in. Randalla Brambletta i swoją córkę, Gillian Glover. Album "Snapshot" wydany pod szyldem „Roger Glover &amp; The Guilty Party featuring Randall Bramblett” ukazał się we wrześniu 2002 r. nakładem wytwórni Eagle. W 2007 r. Glover potwierdził informację o kolejnej płycie solowej, "Close-Up", która ukaże się w 2009 roku. Ponownie mają na niej wystąpić Randall Bramblett i Gillian Glover.
W 2001 roku Roger Glover zagrał gościnnie na płycie "The Deep End Vol. 1" grupy Gov't Mule w coverze „Maybe I'm a Leo” z repertuaru macierzystego Deep Purple. Ten sam utwór Glover wykonał także z Gov't Mule na legendarnym koncercie grupy w Nowym Orleanie w 2001, gdzie podczas kilkugodzinnego występu z zespołem wystąpiło gościnnie kilkudziesięciu basistów. Zapis koncertu ukazał się na płycie DVD. Cztery lata później Glover wystąpił także gościnnie na płycie "Gillan's Inn" Iana Gillana, a we wrześniu 2006 roku zagrał w kilku utworach na jednym z solowych koncertów wokalisty w Stanach Zjednoczonych. W tym samym czasie Glover brał udział w przygotowaniach debiutanckiego albumu Gillian Glover. Płyta "Red Handed" ukazała się w 2007 roku. W październiku tego roku Glover ponownie wystąpił z Jonem Lordem w Northampton podczas specjalnego wykonania Concerto for Group and Orchestra. W czerwcu 2008 roku Roger Glover wziął udział w nagraniu charytatywnego singla „Lucy's Song”, dystrybuowanego jako pliki mp3 przez sklep iTunes. Zyski ze sprzedaży mp3 miały zostać przekazane dla The Linda McCartney Cancer Centre.

</doc>
<doc id="293566" url="https://pl.wikipedia.org/wiki?curid=293566" title="Obwodnica staromiejska">
Obwodnica staromiejska



</doc>
<doc id="293568" url="https://pl.wikipedia.org/wiki?curid=293568" title="Szkło powiększające">
Szkło powiększające



</doc>
<doc id="293569" url="https://pl.wikipedia.org/wiki?curid=293569" title="Michał Chyliński">
Michał Chyliński

Michał Chyliński (ur. 22 lutego 1986 w Bydgoszczy) – polski koszykarz występujący na pozycji rzucającego obrońcy lub niskiego skrzydłowego, aktualnie zawodnik Grupy Sierleccy-Czarnych Słupsk.
Wychowanek Astorii od lat był liderem reprezentacji juniorskich. W latach 2002-2005 uczęszczał do szkoły koszykarskiej w Kozienicach. W 2004 trafił do hiszpańskiego zespołu Unicaja Malaga, skąd był wypożyczany do francuskiego JSF Nanterre oraz do Bydgoszczy. Przed sezonem 2005/06 po rywalizacji w młodzieżowych mistrzostwach Europy II dywizji, dołączył do ekipy Matica i zagrał w eliminacjach do mistrzostw Europy. W ekstraklasie koszykarzy zadebiutował 15 października 2005 w meczu przeciwko Polonia Warszawa (przegranym 65:79). W sezonie 2005/2006 został uznany najlepszym młodym graczem (rocznik 1985 i młodsi) Dominet Basket Ligi. W lipcu 2006 poprowadził reprezentację Polski U20 do 4 miejsca w mistrzostwach Europy dywizji B. Był zawodnikiem reprezentacji Polski pod wodzą Muli Katzurina. Po występach w Hiszpanii wrócił do Polski - podpisał kontrakt z PGE Turowem Zgorzelec. W sezonie 2010/11 nie występował – leczył kontuzję, od sezonu 2011/12 ponownie został zawodnikiem Turowa Zgorzelec.
W sierpniu 2015 został zawodnikiem drużyny niemieckiej Bundesligi, Telekom Baskets Bonn. 14 grudnia rozwiązał umowę z klubem za porozumieniem stron. 11 stycznia 2016 roku związał się z klubem Anwil Włocławek na kolejne 2,5 roku.
3 lipca 2017 podpisał kontrakt z zespołem BM Slam Stali Ostrów Wielkopolski. 24 czerwca 2019 dołączył do Enea Astorii Bydgoszcz. 17 czerwca 2022 zawarł umowę z Grupą Sierleccy-Czarnymi Słupsk
Jego postać znajduje się w grze NBA 2K16.

</doc>
<doc id="293571" url="https://pl.wikipedia.org/wiki?curid=293571" title="Radek Divecky">
Radek Divecky



</doc>
<doc id="293573" url="https://pl.wikipedia.org/wiki?curid=293573" title="Chlewo">
Chlewo



</doc>
<doc id="293575" url="https://pl.wikipedia.org/wiki?curid=293575" title="Księstwo">
Księstwo

Księstwo – państwo, którego panujący monarcha nosi tytuł księcia lub księżnej "królewskiej" krwi (łac. "Princeps"). Księstwem jest też feudalna, lub terytorialna część większej monarchii. Określenie pojawiło się w średniowieczu, gdyż wtedy ta forma monarchii była powszechna.
Księstwem określano także dzielnicę państwa podporządkowaną władcy zwierzchniemu (seniorowi).
Typ monarchii "Princeps".
Typ monarchii wywodzi się od łacińskiego słowa "Princeps" oznaczającego "Pierwszy". Od niego wywodzą się określenia księcia w językach m.in. ang. – prince, niem. – Fürst, Prinz czy hiszp. – príncipe.

</doc>
<doc id="293576" url="https://pl.wikipedia.org/wiki?curid=293576" title="Randall Bramblett">
Randall Bramblett

Randall Bramblett – amerykański muzyk (wokalista, gra na instrumentach klawiszowych, gitarach i saksofonie), kompozytor, autor tekstów i producent. Karierę rozpoczynał w latach 60. (pierwszy solowy album wydał w 1967). Grał z takimi wykonawcami, jak Sea Level, Gregg Allman, Widespread Panic, Traffic, Steve Winwood czy Roger Glover.

</doc>
<doc id="293577" url="https://pl.wikipedia.org/wiki?curid=293577" title="Kangur rdzawoszyi">
Kangur rdzawoszyi

Kangur rdzawoszyi, walabia Bennetta, kangur Bennetta ("Notamacropus rufogriseus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). We wcześniejszej polskiej literaturze zoologicznej gatunek był oznaczany nazwą zwyczajową „walabia Benetta” lub „kangur benetta”. Jednak w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę kangur rdzawoszyi.
Zasięg występowania.
Kangur rdzawoszyi występuje w zależności od podgatunku:
Taksonomia.
Gatunek po raz pierwszy naukowo opisał w 1817 roku francuski przyrodnik Anselme Gaëtan Desmarest nadając mu nazwę "Kangurus rufogriseus". Jako miejsce typowe odłowu holotypu wskazał wyspę King, w Tasmanii, w Australii. 
Autorzy "Illustrated Checklist of the Mammals of the World" wyróżniają dwa podgatunki.
Morfologia.
Długość ciała (bez ogona) samic 65,9–74,1 cm, samców 71,2–92,3 cm, długość ogona samic 62,3–77,8 cm, samców 69,1–86,2 cm; masa ciała samic 11–15,5 kg, samców 15–26,8 kg dla podgatunku "rufogriseus"; długość ciała (bez ogona) samic 70,8–83,7 cm, samców 77–88,8 cm, długość ogona samic 66,4–79 cm, samców 70,3–87,6 cm; masa ciała samic 12–15,5 kg, samców 15–23,7 kg dla podgatunku "banksianus". 
Ekologia.
Ssak roślinożerny żyjący samotnie lub tworzący stada. Młode wielkości orzecha wędruje po porodzie do torby lęgowej matki, gdzie rozwija się jeszcze przez osiem miesięcy. Kangury rdzawoszyje występują na terenach przybrzeżnych wschodniej Australii i Tasmanii. Są aktywne nocą, nad ranem lub późnym popołudniem. Żywią się głównie liśćmi i trawą. Są poławiane dla mięsa i futra, a w pobliżu farm hodowlanych są tępione jako szkodniki.
Kangury rdzawoszyje zbiegłe z niewoli tworzą trwałą populację w Wielkiej Brytanii. Przed 1945 stado kangurów rdzawoszyich hodowano też we Francji i w Sudetach celem aklimatyzacji. 

</doc>
<doc id="293578" url="https://pl.wikipedia.org/wiki?curid=293578" title="Bolesław Mierzejewski">
Bolesław Mierzejewski

Bolesław Mierzejewski, pseudonim "Szeliga" (ur. 7 października 1887 w Warszawie, zm. 7 października 1980 w Katowicach) − aktor filmowy i teatralny, śpiewak operetkowy, reżyser.
Życiorys.
Był synem Stanisława i Joanny z domu Charlee. Pochodził z zubożałej po 1863 roku szlachty. Był uczniem warszawskiego Liceum im. Konopczyńskiego, z którego został wyrzucony za udział w strajku szkolnym w 1905.
Zadebiutował w grudniu 1905 roku w Warszawskiej Drużynie Dramatycznej. W latach 1908–1909 w trakcie nauki w Szkole Aplikacyjnej przy WTR występował w przedstawieniach teatrów: Rozmaitości, Małego i Letniego. Po skończeniu szkoły, został zaangażowany do Teatru Małego. W trakcie swojej dalszej kariery był członkiem zespołów: Teatru Miejskiego w Grodnie (1934–35), Teatru Ziemi Pomorskiej w Toruniu (1935–37), Teatru Nowego w Poznaniu (1936), Teatrów Miejskich we Lwowie (1937–38), Teatru Miejskiego w Bydgoszczy (1938–39), Operetki Poznańskiej (1939).
Przed wojną występował również w teatrach operetkowych i kabaretach w Warszawie („Morskie Oko”, „Cyrulik Warszawski”, „Banda”, „Znicz” i inne).
Od roku 1916 grał w filmie. Niekwestionowaną popularność zdobył jako pierwszy amant polskiego kina przedwojennego. Najsłynniejszą była rola Ordynata Michorowskiego w "Trędowatej" (1926). 
W czasie wojny pracował jako kelner w kawiarni "Znachor", w której kasjerem był jego przyjaciel Karol Adwentowicz. W tym czasie poznał ukrywającą się w Warszawie wraz z trójką dzieci Władysławę Korol (z domu Lazar), wdowę po poległym w sierpniu 1940 r. Józefie Korolu, pierwszym komendancie Okręgu Śląskiego ZWZ. Był członkiem Armii Krajowej i brał udział w powstaniu warszawskim.
W 1946 roku przeprowadził się wraz z poślubioną Władysławą Korol na stałe do Katowic, gdzie urodził się ich syn Ksawery. Do śmierci w 1980 roku mieszkał przy ul. Gliwickiej 9. W Katowicach występował do 1976 r. w Teatrze Śląskim, a do końca życia był zaliczany w poczet członków zespołu. W radiu i telewizji pojawiał się głównie jako śpiewak operetkowy.
21 lipca 1972 został odznaczony Orderem Sztandaru Pracy I klasy.
Jest autorem wspomnień "Maraton z Melpomeną" (Wydawnictwo: Śląsk, Katowice 1980).
Bolesław Mierzejewski spoczywa na cmentarzu Powązkowskim w Warszawie (kwatera 198-4-13/14).

</doc>
<doc id="293582" url="https://pl.wikipedia.org/wiki?curid=293582" title="Kazimierz Gołba">
Kazimierz Gołba

Kazimierz Gołba (ur. 28 stycznia 1904 w Rzeszowie, zm. 27 kwietnia 1952 w Katowicach) – polski nauczyciel, pisarz i poeta.
Życiorys.
Syn Józefa i Jadwigi z Zabawskich. Studiował i doktoryzował się na Uniwersytecie Jagiellońskim. W 1926 zamieszkał w Katowicach. Sympatyzował z politycznym obozem Wojciecha Korfantego. W dniu 9 września 1939 roku został aresztowany przez gestapo wywieziony do Krakowa i osadzony w więzieniu Montelupich. W miesiąc po aresztowaniu 14 października 1939 roku żona pisarza Helena Gołbowa została urzędowo zawiadomiona, że jej mąż zmarł w więzieniu. Za pośrednictwem ks. W. Siwka przy protekcji lekarza więziennego, Czecha, uzyskała zezwolenie na odebranie zwłok z kostnicy celem ich pogrzebania. Wydano jej ciało człowieka w więziennych pasiakach, które było okaleczone, obite i spuchnięte tak bardzo, że nie mogła rozeznać w nich podobieństwa do męża. Stwierdzono w nim ledwie wyczuwalne oznaki życia – słaby puls. Wykreślony oficjalnie przez Gestapo z listy żyjących, pisarz ukrywał się przez całą wojnę pod zmienionym nazwiskiem, mieszkając w Sosnowcu i mimo kalectwa odniesionego po pobycie w więzieniu brał udział w tajnym nauczaniu.
Po wojnie napisał popularną książkę dla młodzieży "" o obronie wieży szkoleniowej dla skoczków spadochronowych w katowickim Parku Kościuszki w czasie kampanii wrześniowej. Publikował na łamach katolickich tygodników „Niedziela” oraz „Gość Niedzielny”. W 1947 pisarz był kierownikiem literackim Teatru Miejskiego w Sosnowcu. Pisał również wiersze.

</doc>
<doc id="293587" url="https://pl.wikipedia.org/wiki?curid=293587" title="Mrzeżyno">
Mrzeżyno

Mrzeżyno (do 1945 niem. "Treptower Deep, Regamünde") – osada, nadmorska miejscowość wypoczynkowa w północno-zachodniej Polsce, w województwie zachodniopomorskim, w powiecie gryfickim, w gminie Trzebiatów. Położona nad Morzem Bałtyckim, na Pobrzeżu Szczecińskim, u ujścia rzeki Regi. Miejscowość letniskowa z kąpieliskiem morskim, bazą wypoczynkowo-noclegową, wykorzystywaną w sezonie letnim, kiedy dominuje funkcja turystyczno-wypoczynkowa. Usytuowany jest tu port morski, będący jedną z baz rybołówstwa morskiego. Znajduje się tu także osiedle mieszkaniowe dla tutejszej jednostki wojskowej.
Według danych z 31 grudnia 2009 Mrzeżyno miało 1611 mieszkańców.
W Mrzeżynie rozpoczyna się droga wojewódzka nr 109 prowadząca do drogi krajowej nr 6.
Teren wokół miejscowości należy do Trzebiatowsko-Kołobrzeskiego Pasa Nadmorskiego.
Położenie.
Mrzeżyno leży w środkowej części wybrzeża woj. zachodniopomorskiego, w północno-wschodniej części powiatu gryfickiego. Miejscowość położona jest nad Zatoką Pomorską, u ujścia rzeki Regi, na Wybrzeżu Trzebiatowskim – jednym z mezoregionów Pobrzeża Szczecińskiego.
Mrzeżyno mieści się ok. 18 km od Kołobrzegu oraz ok. 9 km od Trzebiatowa.
Najbliższe zabudowania od Mrzeżyna są odległe ok. 1,3 km na wschód w kolonii Rogowo oraz ok. 1,4 km na południowy wschód we wsi Roby. Bardziej odległymi miejscowościami są ok. 6 km na południe wieś Trzebusz oraz ok. 6,5 km na wschód wieś Dźwirzyno.
Historycznie Mrzeżyno znajduje się na Pomorzu Zachodnim. Od 1724 r. w powiecie Greifenberg i. Pom., a z nim od 1816 roku w rejencji szczecińskiej, w latach 1938–1945 w rejencji koszalińskiej. Od 1945 r. w powiecie gryfickim. W latach 1946–1998 miejscowość administracyjnie należała do województwa szczecińskiego.
Miejscowość obejmują dwie jednostki pomocnicze gminy: „Sołectwo Mrzeżyno” oraz osiedle „Za Regą”, które rozgranicza rzeka Rega. Sołectwo Mrzeżyno obejmuje wschodnią część miejscowości od rzeki Regi. W zachodniej części Mrzeżyna, granice osiedla „Za Regą” stanowią od północy – brzeg morza, od wschodu i południa – rzeka Rega, od zachodu – jednostka wojskowa. Osiedle jest położone w obrębie geodezyjnym Mrzeżyno 2.
Środowisko naturalne.
Ukształtowanie terenu.
Ukształtowanie powierzchni jest zróżnicowane – wysokość terenów mieszkalnych kształtuje się od 1,0 do 2,1 m n.p.m., a samo centrum Mrzeżyna od 1,2 do 2,3 m n.p.m. Wydmy nadmorskie mają wysokość od 3,0 do 5 m n.p.m. po stronie wschodniej koryta rzeki i nawet do 10,0 m n.p.m. po stronie zachodniej.
Brzeg wydmowy w Mrzeżynie cechuje postępująca abrazja, która doprowadziła do całkowitego rozmycia wydmy przedniej we wschodniej części Mrzeżyna. Tereny ośrodków oddziela od brzegu pas lądowych utworów eolicznych porośniętych przez bór sosnowy o szerokości 100–150 m. Obszar wybrzeża bliżej ujścia Regi, gdzie niszczona wydma ma 8–9 m wysokości – na zapleczu położona jest zabudowa dawnej wioski rybackiej.
Pod względem geologicznym Mrzeżyno znajduje się w strefie utworów jury dolnej.
Klimat.
Mrzeżyno znajduje się w strefie klimatu kształtującego się pod silnie dominującym wpływem Morza Bałtyckiego oraz w strefie klimatu o przewadze silnie modyfikujących wpływów Oceanu Atlantyckiego.
Decydujący wpływ na mikroklimat tego obszaru ma Morze Bałtyckie, a w szczególności na zawartość w powietrzu – głównie na plażach – korzystnego dla zdrowia aerozolu, składającego się m.in. z cząsteczek soli oraz jodu. Aerozol morski występuje na przestrzeni 200 m w głąb lądu, a największe jego stężenie jest na plaży. Ma on zdolność przenikania do najdalszych odcinków dróg oddechowych, czym tłumaczy się jego korzystne działanie w schorzeniach tych dróg.
Stosunki wodne.
Mrzeżyno jest położone u ujścia rzeki Regi, która stanowi oś hydrologiczną miejscowości. Tereny nadmorskie należą do zlewni przymorza Bałtyku. Przy południowo-zachodniej części Mrzeżyna znajduje się stacja pomp „Mrzeżyno III”, która reguluje poziom wód w Kanale Mrzeżyno III oraz jego polderze. Przy południowej części prawobrzeżnego Mrzeżyna znajduje się stare koryto Stara Rega, która łączy Regę i jezioro Resko Przymorskie. Jednak wschodnia część wód jest przepompowywana w stacji pomp „Rogowo” do jeziora, a zachodnie wody przez stację pomp „Mrzeżyno-2” do rzeki Regi. Pod Mrzeżynem do Starej Regi uchodzi także struga Zgniła Rega.
Przyroda.
Teren wokół miejscowości należy do Trzebiatowsko-Kołobrzeskiego Pasa Nadmorskiego, będącym specjalnym obszarem ochrony siedlisk programu Natura 2000. Znajduje się w nim także basen portowy, pas lasu nadmorskiego i lewobrzeżna część miejscowości.
Na zachód i południe od Mrzeżyna rozciąga się obszar specjalnej ochrony ptaków „Wybrzeże Trzebiatowskie”.
W okolicy Mrzeżyna występuje jeden z lepiej zachowanych fragmentów wybrzeża wydmowego. Wydmy ustabilizowane są porastającymi je borami bażynowymi, a w zagłębieniach między nimi znajdują się fragmenty lasów bagiennych i łęgowych, częściowo na podłożu torfowym.
Szczególnie cenne są tutejsze fragmenty boru bażynowego. Są one wykształcone typowo na zachowanym w stanie naturalnym siedlisku i obfitują w liczne gatunki roślin chronionych i rzadko spotykanych, takich jak: tajęża jednostronna, bagno zwyczajne, bażyna czarna, borówka bagienna, paprotka zwyczajna, wiciokrzew pomorski, turzyca piaskowa, widłak goździsty oraz cenne gatunki porostów i grzybów owocnikowych. We zachodniej części miejscowości utworzono rezerwat leśny „Nadmorski bór bażynowy w Mrzeżynie”, którego celem ochrony przyrody jest zachowanie w pełni wykształconego zbiorowiska leśnego boru bażynowego na typowym siedlisku wydm nadmorskich.
Źródło z 1962 roku podaje, że w podszyciu niewielkiego lasku olszynowego przy ujściu Regi (zach.) występują zarośla woskownicy europejskiej, wiciokrzewu pomorskiego oraz pojedyncze stanowiska paproci długosza królewskiego.
Pod leśniczówką w Mrzeżynie rośnie jodła pospolita o wysokości 24 m i obwodzie 2,50 m, która została zaproponowana do uznania za pomnik przyrody. Ok. 3,5 km na południowy wschód od miejscowości znajduje się rezerwat florystyczny Roby.
Obszary nadmorskie są strefami faunistycznymi, gdzie bytuje wiele zwierząt morskich wykorzystujących tutejsze tereny podmokłe, rzekę czy jezioro Resko Przymorskie jako miejsce wędrówek i rozrodu. W okresie migracji ptaków przeprowadzono obserwacje ornitologiczne koło Mrzeżyna – ich wynikiem jest lista ptaków obejmująca 25 gatunków, w tym 11 to ptaki zagrożone wyginięciem. Bezpośrednio na mrzeżyńskiej plaży i w porcie najwięcej jest mew oraz rybitw.
W wyniku badań w latach 1994–2001 polskiej strefy przybrzeżnej Morza Bałtyckiego do 3 mil morskich od Mrzeżyna, stwierdzono występowanie rogowca bałtyckiego ("Macoma balthica"). W obszarze tym był on dominującym gatunkiem małża względem omułka jadalnego ("Mytilus edulis") – małża dominującego nad Zatoką Pomorską, a którego występowania tutaj nie stwierdzono w lipcu 1993 roku. Rogowiec występował w morzu w odległości 0,5 mili morskiej od ujścia Regi, a także w odległości od 1,5 do 3,0 NM.
Działalność turystyczna.
Co roku latem z powodu walorów krajoznawczych i wypoczynkowych Mrzeżyno odwiedza duża liczba turystów i osób przyjeżdżających nad Morze Bałtyckie. Miejscowość specjalizuje się w przyjmowaniu określonej grupy turystów tj. określa się je jako spokojny ośrodek rozwoju turystyki rodzinnej. Walorami turystycznymi miejscowości są: położenie nad morzem, ujście rzeki, mikroklimat nadmorski, piaszczyste plaże, port morski, bory bażynowe, możliwość wędkowania.
Do atrakcji turystycznych w Mrzeżynie można zaliczyć: falochrony portowe, pomnik Zaślubin Polski z morzem, a także neoromański kościół z 1912 roku.
W okresie letnim są organizowane niewielkie imprezy kulturalne, w których uczestniczą wypoczywający w miejscowości turyści. Większość imprez ma związek z nadmorskim położeniem i odbywa się w porcie bądź na mrzeżyńskiej plaży.
Do aktywnych form spędzania czasu w miejscowości należą spływy kajakowe rzeką z Trzebiatowa, a także wykorzystanie okolicznych lasów na spacery i wycieczki rowerowe.
W mrzeżyńskim porcie organizowane są rejsy po morzu statkiem pasażerskim, specjalistyczną łodzią typu RIB (ang. "Rigid Inflatable Boats") oraz jachtem po morzu i wycieczki po Redze.
Poza okresem letnim w Mrzeżynie można zaobserwować sztormy.
Mrzeżyno oferuje możliwość wędkowania na morzu, nad rzeką oraz na pobliskim jeziorze Resko Przymorskie.
Mrzeżyno posiada 1 kąpielisko: Mrzeżyno „Wschód”, które jest otwarte od 25 czerwca do 31 sierpnia. Od 2014 r. kąpielisko Mrzeżyno „Zachód” jest zamknięte.
Kąpielisko Mrzeżyno Wschód ma 2 zejścia na plażę. Na zachodnią plażę można wejść przy zachodnim falochronie portowym. Kąpielisko Mrzeżyno Wschód jako jedno z nielicznych w Polsce w sezonach 2005–2007, 2009–2014 zostało wyróżnione Błękitną Flagą – potwierdzającą najwyższą dbałość o bezpieczeństwo plażowiczów, środowisko oraz jakość wody. W 2013 r. nieczynne kąpielisko Mrzeżyno Zachód spełniało wytyczne wymogi jakościowe dla wody w kąpielisku Unii Europejskiej, natomiast kąpielisko Mrzeżyno Wschód spełniało obowiązkowe wymogi jakościowe.
Od 2020 r. w Mrzeżynie działa duży całoroczny, otwarty dla gości z zewnątrz Aquapark Hotel Zalewski.
Znajduje się tu rozwinięta baza noclegowa, m.in.: miejsca noclegowe, pensjonaty, ok. 40 ośrodków wypoczynkowych. W sezonie letnim otwierana jest duża liczba sklepów, lokali gastronomicznych i usługowych. Co roku na 2 miesiące stawiane jest wesołe miasteczko. W Mrzeżynie znajdują się 2 gminne kempingi z polami namiotowymi oraz karawaningowymi – Camping Portowy o powierzchni 2,5 ha z 100 miejscami oraz Camping 193 „Rega” o powierzchni 2,5 ha z 100 miejscami.
Przez miejscowość przechodzą dwa szlaki turystyczne:
Tablice z planem Mrzeżyna ustawione są przy przystankach autobusowych. Najbliższy punkt informacji turystycznej znajduje się w Trzebiatowie.
Zabudowa miejscowości.
Większa część zabudowy mieści się we wschodniej części miejscowości, gdzie zlokalizowana jest infrastruktura portowa, zabudowa turystyczna oraz domy mieszkalne. Obszar zabudowy oddziela od brzegu pas lądowych utworów eolicznych porośniętych lasem ochronnym. Oś zabudowy wschodniego Mrzeżyna stanowi ulice: Tysiąclecia Państwa Polskiego, Kołobrzeska oraz Trzebiatowska. W zachodniej części znajduje się osiedle domów i małych bloków mieszkalnych. Ok. 0,5 km za osiedlem w lesie mieści siedziba leśnictwa Mrzeżyno. Ok. 1,5 km na zachód od osiedla zlokalizowana jest jednostka wojskowa oraz obiekty militarne. Wschodnia i zachodnia części Mrzeżyna połączone są mostem betonowym.
Mrzeżyno scharakteryzowano jako późnośredniowieczną wieś rybacką z portem, która od końca XIX wieku jest przebudowywana na funkcje wypoczynkowe. W latach 30. XX wieku miejscowość była rozbudowywana o założenie wojskowe po zachodniej stronie ujścia Regi. Przy ul. Zabytkowej 4 znajdował się jedyny zabytek, szachulcowa chata (dom) rybacka kryta strzechą z końca XVIII wieku, przebudowany w latach 20. XX wieku, lecz na początku XXI wieku został on wyburzony, a na jego miejscu powstał nowy budynek.
Jednym z najstarszych obiektów w Mrzeżynie jest neoromański kościół parafialny pw. Św. apostołów Piotra i Pawła, zbudowany z czerwonej cegły w 1912 roku przez niemieckich ewangelików. Ozdobą wnętrza kościoła są mozaiki z tłuczonego szkła o tematyce związanej z morzem oraz patronami kościoła. Budowla postawiona jest na niewielkim wzniesieniu przy ulicy Nadmorskiej, która oddziela zabudowania Mrzeżyna od pasa nadmorskiego porośniętego lasem sosnowym.
W miejscowości znajduje się budynek dawnej stacji ratowniczej, wybudowanej w połowie XIX wieku, która należała do Bremeńskiego Towarzystwa ds. Ratowania Rozbitków, a po II wojnie światowej pełniła funkcję garażu dla łodzi Wojsk Ochrony Pogranicza. Obiekt ten w 2008 roku został zaproponowany przez przewodników PTTK na Muzeum Ratownictwa Brzegowego.
Najwyższym budynkiem w Mrzeżynie jest tzw. "Jubilatka" na ośrodku wczasowym, która posiada 11 pięter i znajduje się ok. 750 m od brzegu morza.
Gospodarka.
Mrzeżyno jest letniskiem z rozbudowaną bazą wypoczynkowo-noclegową. Prócz dominującej w okresie letnim funkcji turystyczno-wypoczynkowej miejscowość ze swoim portem morskim jest jedną z baz rybołówstwa morskiego. Ponadto osiedlem mieszkaniowym dla pobliskiej jednostki wojskowej.
W miejscowości znajduje się m.in. 2 ośrodki zdrowia, punkt apteczny, apteka, placówka pocztowa, filia banku spółdzielczego, małe kino, kwiaciarnia, 3 piekarnie, gimnazjum i szkoła podstawowa, 2 kempingi, ośrodek jazdy konnej, ośrodki wypoczynkowe, miejsca noclegowe.
W Mrzeżynie wyznaczono morskie przejście graniczne, lecz nie posiada ono punktu odpraw granicznych. Ponadto możliwy jest na nim tylko ruch towarowy. Jest ono wykorzystywane wyłącznie przez rybaków dokonujących odprawy celnej w Rewalu (placówce Straży Granicznej).
Infrastruktura.
Port morski Mrzeżyno pozostaje do dyspozycji kilkunastu rybaków, którzy wykorzystują jedynie niewielki fragment nabrzeży. Port ma niepoprawny układ falochronów, co skutkuje tworzeniem się mielizny w porcie. Mimo szerokiego kanału wejściowego do portu (82 metry), do portu można zazwyczaj wpłynąć jedynie przy falochronie zachodnim.
Do portu mogą wchodzić jednostki o zanurzeniu do 3 metrów. Przystań jachtowa w Mrzeżynie może pomieścić do 40 jachtów.
Przemieszczający się piaszczysty odsyp przybrzeżny przy wewnętrznej stronie falochronu wschodniego powoduje powstanie niebezpieczeństwa stanięcia statku na mieliźnie. Miejscowi rybacy wiedzą jak unikać rozległej mielizny w porcie.
Bezpieczeństwo.
Miejscowość posiada letni posterunek policji. W Mrzeżynie działa jednostka Ochotniczej Straży Pożarnej włączona do krajowego systemu ratowniczo-gaśniczego. Jednostka posiada wóz bojowy GBA Star 244 i łódkę z silnikiem spalinowym.
Na zachód od Mrzeżyna znajduje się jednostka wojskowa 36 Dywizjonu Rakietowego Obrony Powietrznej. Bosmanat portu Mrzeżyno jest siedzibą obchodu ochrony wybrzeża. W mrzeżyńskim lesie znajduje się siedziba leśnictwa. W miejscowości mieści się Baza Przeciwpowodziowa Województwa Zachodniopomorskiego.
Infrastruktura techniczna.
Osada ma własne ujęcie wody, które zaopatruje w wodę całą miejscowość z czterech studni głębinowych. Mrzeżyno ma kanalizację sanitarną budowaną w latach 1998–2000. Ścieki spływają do głównej przepompowni przy ul. Trzebiatowskiej, skąd są tłoczone rurociągiem ok. 10 km do komunalnej oczyszczalni ścieków pod Trzebiatowem.
Mieszkańcy mają także dostęp do sieci gazowej. Prowadzona jest selektywna zbiórka odpadów – kontenery na plastik i szkło przy większych osiedlach, a zużyte baterie w zespole szkół.
W Mrzeżynie znajduje się 6 stacji bazowych sieci GSM, UMTS, LTE w 3 lokalizacjach.
Komunikacja.
Do miejscowości wiedzie droga wojewódzka nr 109, która łączy Mrzeżyno z siedzibą gminy oraz z drogą krajową nr 6. Z Mrzeżyna odchodzą także dwie drogi powiatowe: nr 0139Z do Bieczynka (13 km) oraz nr 0152Z do Kołobrzegu (18 km).
Znajdują się tu 2 pary przystanków autobusowych. Miejscowość łączą z Kołobrzegiem i Trzebiatowem kursy autobusów i busów. Z Trzebiatowa do Mrzeżyna można dojechać także taksówką. Mrzeżyno ma bezpośrednie połączenie autobusowe ze Szczecinem, Poznaniem i Warszawą, a w sezonie letnim kursuje linia do Katowic i Wrocławia.
Najbliższe stacje kolejowe mieszczą się w Trzebiatowie (11 km) i w Kołobrzegu (19 km). Najbliższe lotnisko to port lotniczy Szczecin-Goleniów, znajdujący się 81 km od Mrzeżyna.
W pasie drogi ulicy Tysiąclecia utworzono strefę płatnego parkowania, gdzie pobiera się opłaty za parkowanie od czerwca do sierpnia.
Historia.
Mrzeżyno od średniowiecza było związane z miastem Trzebiatów jako jego port handlowy i rybacki. Prawdopodobnie tutaj znajdowała się średniowieczna latarnia morska Regoujście. W roku 1457 trzebiatowianie przy współpracy klasztoru z Białoboków przekopali nowe, skrócone koryto rzeki Regi (z pominięciem jeziora Resko) w okolicy dzisiejszego Mrzeżyna i założyli tam nowy port. Z powodu zapiaszczenia od 1770 r. port stał się niedrożny dla większości statków, które były zmuszone stawiać kotwice na redzie. Od 1806 roku rozpoczął swoją działalność pierwszy Dom Zdrojowy; od 1840 roku Mrzeżyno było już znanym kąpieliskiem morskim. W 1912 r. doprowadzono linię kolei wąskotorowej z Trzebiatowa.
W 1925 roku Mrzeżyno miało 380 mieszkańców, a w ciągu roku w obiektach wypoczynkowych mieszkało ok. 2500 gości.
17 marca 1945 roku miały tu miejsce pierwsze powojenne Zaślubiny Polski z morzem dokonane przez żołnierzy I Warszawskiej Brygady Kawalerii I Armii Wojska Polskiego. Miejscowość włączono do Polski, a dotychczasową ludność wysiedlono do Niemiec. W latach 1946–1998 miejscowość administracyjnie należała do województwa szczecińskiego. W latach 1945–1954 miejscowość była siedzibą gminy Mrzeżyno, a do lat 70. gromady. Od 1985 do 2011 roku na terenach leśnych na zachód od Mrzeżyna stacjonował 78 Pułk Rakietowy Obrony Powietrznej. Po rozwiązaniu jednostki w jej miejsce sformowano 36 Dywizjon Rakietowy Obrony Powietrznej.
Toponimia.
Zostały odnotowane następujące nazwy osady: "Depe" (1547), "Deep" (1618), "Treptowische Deep" (1680), "Treptowsche Deep" (1789).
Inne źródła przedstawiają także nazwę "Regamünde", czyli w dosłownym tłumaczeniu "Regoujście".
Dawna niemiecka nazwa "Deep" pochodzi od średnio-wysoko-niemieckiego "dep" o znaczeniu 'rzeka', 'kanał'. Okresowo stosowano nazwę z członami od nazwy miasta "Treptow" (pol. Trzebiatów), które odróżniały ją od pobliskiego "Kolberger Deep" (obecnie Dźwirzyno). Wyróżniano także dwie części osady: "Ost Deep" i "West Deep" (czyli wschodnia i zachodnia). "Ost Deep" zostało odnotowane w 1834, "West Deep" w 1912. Do 1945 r. używano nazwy "Deep".
Po wojnie przejściowo funkcjonowały nazwy "Głębokie" oraz "Mrzeżno". W grudniu 1946 r. ustalono urzędowo polską nazwę "Mrzeżyno". Polską nazwę nadała Komisja Ustalania Nazw Miejscowości. Pochodzi od słowa "mrzeżna" – gwarowej nazwy rodzaju sieci rybackiej (obecnie drygawica). W 1948 roku niemiecką nazwę "West Deep" zachodniej części osady, zmieniono urzędowo na polską nazwę "Głębokie". Nazwy tej jednak nie ujęto w "Wykazie urzędowych nazw miejscowości" z 1980 roku.
Nie występuje w Polsce inna miejscowość o nazwie Mrzeżyno. Podobną nazwę miejscowości ma wieś Mrzezino na Pomorzu Gdańskim, a także oddalone 6 km na wschód Dźwirzyno. W Poznaniu, na osiedlu mieszkalnym Smochowice znajduje się ul. Mrzeżyńska.
Miejscowość należy od XIX wieku do powiatu gryfickiego. Miejscowy urząd pocztowy nosił nazwę "Mrzeżyno Gryfickie 1".
Kultura.
Przy ul. Zabytkowej w sezonie letnim otwarte jest kino Jantar. Najbliższa biblioteka publiczna znajduje się w pałacu w Trzebiatowie.
W Mrzeżynie odbywa się corocznie kilka imprez kulturalnych. Od 2002 roku na przełomie maja i czerwca w Mrzeżynie jest organizowany konkurs dla dzieci Święto Latawca, w którym latawce opracowane przez drużyny są oceniane za parametry lotu oraz estetykę wykonania.
W lipcu odbywa się uroczyste rozpoczęcie sezonu letniego, którego zawsze dokonuje burmistrz Trzebiatowa. Podczas imprezy ma miejsce występ zespołów oraz pokaz sztucznych ogni w mrzeżyńskim porcie nad rzeką.
Od 2003 roku na początku lipca ma miejsce festyn Bezpieczna Woda, skierowany głównie do dzieci i młodzieży, którego celem jest przybliżenie zasad bezpiecznego wypoczynku nad wodą, bezpieczeństwa w życiu codziennym i zasad udzielania pierwszej pomocy w nagłych wypadkach.
Od 1998 roku na początku lipca jest organizowany Festiwal Muzyki Morskiej „Słona Woda”, podczas którego odbywają się przesłuchania konkursowe oraz koncerty zespołów, solistów wykonujących muzykę związaną z żeglarstwem i folklorem morskim.
Od 2003 roku w sierpniu organizowana jest biesiada myśliwska, na której mają miejsce degustacje potraw myśliwskich, prezentacja trofeów łowieckich, występy zespołów, konkursy dla dzieci i dorosłych, a pod koniec pokaz sztucznych ogni.
Co roku miejscowość odwiedza tournée Festiwalu Indii, który jest orientalnym happeningiem odbywającym się w miejscowościach nadmorskich z programem scenicznym oraz prezentacjami kultury indyjskiej. Od 2002 roku pod koniec wakacji na tutejszych plażach odbywa się Międzynarodowy Turniej Gmin Partnerskich w Boule, w którym biorą udział m.in. drużyny z partnerskiej gminy Wandlitz z Niemiec.
W parafialnym domu rekolekcyjnym odbywają się rekolekcje m.in. Ruchu Światło-Życie – Oazy Rodzin.
Większość imprez odbywa się w porcie, na plaży lub na terenie kempingu „Rega” zakładu gminnego.
W latach 1924–1935 w każde wakacje przebywał w Mrzeżynie amerykański malarz niemieckiego pochodzenia – Lyonel Feininger. Odkrył tu atmosferę rybackiej osady. Niewielka wówczas, nadmorska miejscowość zafascynowała malarza. Przedmiotem jego twórczości były sosnowe lasy, wydmy, szerokie plaże, błękit nieba i inne nadmorskie krajobrazy. Pomimo tego, że Feininger nie powrócił już tu po 1935 roku, to jednak Mrzeżyno miało wpływ na jego późniejszą twórczość, ponieważ powstałe wcześniej szkice wykorzystywał podczas malowania późniejszych obrazów.
Oświata.
W miejscowości mieści się Zespół Szkół z Oddziałami Integracyjnymi im. Kawalerów Orderu Uśmiechu, obejmujący szkołę podstawową oraz publiczne gimnazjum. Do tutejszego zespołu szkół uczęszczają dzieci i młodzież z miejscowości: Mrzeżyno, Bieczynko, Bieczyno, Gorzysław, Roby, Rogowo, Trzebusz. W roku szkolnym 2009/2010 do zespołu szkół uczęszczało ogółem 373 uczniów. W szkole podstawowej w 2009 r. funkcjonowało 7 klas integracyjnych oraz zespół edukacyjno-terapeutyczny dla uczniów niepełnosprawnych intelektualnie w stopniu umiarkowanym. Natomiast w publicznym gimnazjum funkcjonowało 5 klas integracyjnych i zespół edukacyjno-terapeutyczny dla uczniów niepełnosprawnych intelektualnie w stopniu umiarkowanym. Od 2009 roku gimnazjum uczestniczy w projekcie „Szkoła Humanitarna” organizowanym przez Polską Akcję Humanitarną. Biorąc udział w programie „Bezpieczna Szkoła” w 2004 roku zespół szkół otrzymał od komendanta wojewódzkiego policji Honorowy Certyfikat Bezpiecznej Szkoły potwierdzający wysoki poziom bezpieczeństwa w szkole i jakość inicjatyw profilaktycznych.
Drugą placówką oświatową w Mrzeżynie jest filia Przedszkola Publicznego w Trzebiatowie. W zespole szkół prowadzone są także oddziały przedszkolne dla dzieci 5- i 6-letnich. Najbliższe szkoły ponadgimnazjalne znajdują się w Trzebiatowie i Kołobrzegu.
Sport.
Przy zespole szkół znajduje się kompleks sportowy z halą widowiskowo-sportową. Główne boisko sportowe ma wymiary 24 × 44 m i posiada trybuny dla 433 osób. Ponadto w skład kompleksu wchodzą: sala do gry w squasha z trybuną dla 33 osób, siłownia, sala kondycyjna fitness, sauna, sala wielofunkcyjna oraz miejsca noclegowe. Boisko do piłki nożnej znajduje się w lewobrzeżnej (zachodniej) części Mrzeżyna.
Co roku w czerwcu odbywa się minimaraton Trzebiatowska Dziesiątka, który rozpoczyna się w Mrzeżynie, a kończy w Trzebiatowie.
Miejscowym klubem piłkarskim jest „Orzeł” Mrzeżyno rozgrywający mecze na miejscowym boisku, jednak drużyna została włączona do gminnego zespołu TKS Rega Trzebiatów. Przy zespole szkół działa także uczniowski klub sportowy.
Z Mrzeżyna pochodzi Grzegorz Krychowiak – piłkarz polskiej reprezentacji piłki nożnej.
W kilku ośrodkach wczasowych znajdują się ogólnodostępne baseny rekreacyjne.
Demografia.
Według danych z 31 grudnia 2009 Mrzeżyno miało 1611 mieszkańców, z których 1303 stanowili dorośli, a 308 osoby poniżej 18. roku życia.
Według danych z 28 lutego 2009 Mrzeżyno miało 1671 mieszkańców, z których 1313 stanowili dorośli, a 358 osoby poniżej 18. roku życia.
W okresie kilkunastu ostatnich lat zauważalny jest spadek liczby mieszkańców Mrzeżyna.
Samorządy pomocnicze, społeczność lokalna.
Samorząd gminy Trzebiatów utworzył dwie jednostki pomocnicze: „Sołectwo Mrzeżyno” we wschodniej części Mrzeżyna oraz osiedle „Za Regą” w zachodniej części. W sołectwie organem uchwałodawczym jest zebranie wiejskie, które wyłania sołtysa i 5-osobową radę sołecką. W osiedlu organem uchwałodawczym jest ogólne zebranie mieszkańców, które wybiera organ wykonawczy tj. 3-osobowy zarząd, w tym przewodniczącego. Plan wydatków na 2016 r. sołectwa Mrzeżyno obejmował 26 807,76 zł, a osiedla „Za Regą” – 30 813,52 zł.
Mieszkańcy Mrzeżyna wybierają 2 radnych do 15-osobowej Rady Miejskiej w Trzebiatowie, w dwóch jednomandatowych okręgach wyborczych. Okręg nr 11 obejmuje zachodnią część Mrzeżyna. Okręg nr 10 obejmuje wschodnią część Mrzeżyna, a także wieś Roby i kolonię Rogowo.
Działają tu dwa stowarzyszania, tj. powołane przez mieszkańców Stowarzyszenie Przyjaciół Mrzeżyna włączające się przygotowywanie imprez oraz Wojskowe Koło Łowieckie „Łabędź”. Organizacją imprez zajmuje się także Trzebiatowski Ośrodek Kultury.
W Mrzeżynie znajduje się siedziba parafii rzymskokatolickiej świętych apostołów Piotra i Pawła, należącej do archidiecezji szczecińsko-kamieńskiej. Dom parafialny zamieszkują siostry ze Zgromadzenia Służek Niepokalanego Poczęcia NMP, które prowadzą katechezy w tutejszym zespole szkół.

</doc>
<doc id="293588" url="https://pl.wikipedia.org/wiki?curid=293588" title="Alberto Giacometti">
Alberto Giacometti

Alberto Giacometti (ur. 10 października 1901 w Borgonovo, zm. 11 stycznia 1966 w Chur) – szwajcarski rzeźbiarz i malarz, aktywny we Francji.
Uchodził za jednego z pionierów rzeźby modernistycznej na pograniczu ekspresjonizmu i surrealizmu.
Życiorys.
Alberto Giacometti urodził się 10 października 1901 w Borgonovo, w dolinie pasma górskiego Bergell w szwajcarskiej Gryzonii. Jego rodzicami byli malarz Giovanni Giacometti i Anetta z domu Stampa. Miał młodsze rodzeństwo: braci o imionach Diego i Bruno oraz siostrę Ottilię.
W latach 1915–1919 uczył się w ewangelickim gimnazjum w Schiers. Początkowo studiował w szkołach sztuk pięknych i użytkowych w Genewie. Wyjazd do Włoch w związku z Biennale w Wenecji pozwolił mu na kontakt ze sztuką Tintoretta, Giotta i ruinami budowli antycznych, które go zachwyciły. W 1922 za namową ojca wyjechał do Paryża, gdzie rozpoczął studia na artystycznej uczelni Académie de la Grande Chaumière. W latach 1922–1927 kształcił się pod kierunkiem rzeźbiarza Antoine'a Bourdelle’a. Po około pięciu latach wprowadził się do zaniedbanej pracowni w dzielnicy Montparnasse, gdzie mieszkał i pracował przez większość życia. Oprócz uprawiania rzeźby i malarstwa projektował wtedy elementy wyposażenia dla architekta wnętrz Jean-Michela Franka i biżuterię dla kreatorki mody Elsy Schiaparelli.
W roku 1930 miał wspólną wystawę z Hansem Arpem i Joanem Miró w galerii Pierre’a Loeba w Paryżu. Między 1930 a 1934 był związany z surrealistami. Interesował się wówczas szczególnie postacią ludzką i tworzył popiersia portretowe. Miał w tym okresie pierwsze indywidualne wystawy w "Galerie Pierre Colle" i w "Salon des surindépendants".
Po okresie surrealistycznym powrócił do obrazowania natury, a jego modelem był odtąd brat Diego, który już w 1925 przeprowadził się do Paryża i od 1927 aż do śmierci Alberta był w jego pracowni pomocnikiem technicznym odpowiedzialnym za budowę szkieletów rzeźb, odlewnikiem, zajmował się też patynowaniem brązów.
W 1939 Alberto poznał Jeana-Paula Sartre’a oraz Simone de Beauvoir i zaprzyjaźnił się z nimi. Okres II wojny światowej spędził razem z Diegiem w Genewie.
Po wojnie wystawiał w "Galerie Pierre Matisse" w Nowym Jorku (1947 i 1950) oraz podpisał kontrakt z "Galerie Maeght" w Paryżu (1950), dzięki któremu otrzymywał zamówienia na rzeźby w brązie. Kolekcja jego dzieł znalazła się później w otwartym w 1964 muzeum Fundacji Maeght w Saint-Paul-de-Vence.
W 1949 zawarł związek małżeński z Annette Arm.
W 1956 miała miejsce retrospektywna wystawa jego prac w Kunsthalle Bern w Bernie, a on sam reprezentował Francję na Biennale w Wenecji dziełem "Femmes de Venise", stanowiącym grupę stojących postaci kobiecych. Prezentował swoją twórczość na szwajcarskiej wystawie krajowej w 1964.
Głównym tematem, z którym się mierzył, było przedstawianie ludzi w ich egzystencjalnym cierpieniu. Jego rzeźby to monumentalne w formie surrealistyczne dzieła, cechujące się znacznym zmniejszeniem objętości materiału na rzecz wolnej przestrzeni. Od schyłku lat czterdziestych XX wieku uderzającą cechą rzeźb artysty była ich smukłość, kinetyzm, a także chropowata faktura.
Wyróżnienia i upamiętnienia.
Alberto Giacometti zdobył na Biennale w Wenecji w 1962 wielką nagrodę w dziedzinie rzeźby. W roku 1965 przyznano mu francuską wielką narodową nagrodę w dziedzinie sztuki () oraz tytuł "doktora honoris causa" Uniwersytetu Berneńskiego.
Jeden z sześciu odlewów rzeźby "Idący człowiek" uzyskał 3 lutego 2010 podczas aukcji w domu aukcyjnym Sotheby’s w Londynie cenę ponad 65 milionów funtów szterlingów (wówczas ponad 104 miliony dolarów), co w tym czasie było najwyższą ceną kiedykolwiek uzyskaną przez dzieło sztuki na aukcji. Z kolei rzeźba "The pointing man" uzyskała w 2015 w domu aukcyjnym Christie's cenę ponad 141 milionów dolarów, co wówczas czyniło ją najdroższą rzeźbą kiedykolwiek sprzedaną na świecie.
Rzeźba "Idący człowiek" i portret artysty są przedstawione na szwajcarskim banknocie o nominale 100 franków, w ósmej serii szwajcarskich banknotów, znajdującej się w obiegu od 1998 roku.
W 2016 przypadała 50. rocznica śmierci artysty, którą uczczono licznymi wystawami okolicznościowymi w wielu krajach świata. 
Planetoida (11905) Giacometti została nazwana na jego cześć. W dedykacji dla rzeźbiarza wymieniono trzy dzieła: "Tête qui regarde" (1929), "The Palace at 4 a.m." (1932) oraz "1 + 1 = 3" (1934).

</doc>
<doc id="293590" url="https://pl.wikipedia.org/wiki?curid=293590" title="Mato Kósyk">
Mato Kósyk

Mato Kósyk (w ), ur. 18 czerwca 1853 we Wjerbnie (niem. Werben), zm. 22 listopada 1940 w Albion w Oklahomie) – dolnołużycki poeta.
Życiorys.
Kósyk pochodził z chłopskiej rodziny. Po ukończeniu szkoły podstawowej rozpoczął naukę w gimnazjum, jednak przerwał ją w 1873 rozpoczynając pracę na lipskiej kolei. W tym też czasie powstały pierwsze utwory poetyckie Kósyka. W 1877 wrócił do Wjerbna, gdzie zajmował się pracą literacką, współpracując z redakcjami łużyckich czasopism. W 1880 został redaktorem pisma „Bramborske Nowiny”, jednak praca ta nie zapewniała mu wystarczających dochodów do utrzymania się. Z tego też względu, a także z powodu braku matury, co uniemożliwiało mu podjęcie upragnionych studiów teologicznych, w 1883 zdecydował się na emigrację do Stanów Zjednoczonych.
W Ameryce studiował teologię ewangelicką najpierw w Springfield, później w Chicago. W 1885 został wyświęcony i objął swą pierwszą parafię w Wellsburgu. Wkrótce jednak potem wrócił na Łużyce, pragnąc tutaj objąć jakąś parafię i mieć do czynienia ze swymi rodakami. Plany te jednak spełzły na niczym, ponieważ przedstawiciele lokalnego kościoła nie chcieli uznać jego amerykańskiego wykształcenia. W rezultacie w 1887 ponownie wyjechał do USA.
Kósyk do 1913 pracował w niemieckojęzycznych parafiach Ameryki. W 1890 ożenił się z Anną Wehr, a rok później urodził mu się jedyny syn, Juro (Georg), który zmarł niedługo potem (1915). Od 1892 Kósyk pozostawał w ożywionych kontaktach listowych z literackimi kręgami Łużyc (m.in. z pastorami: Bernhardem Kruschwitz z Wjerbna i Gottholdem Schwelą z Dešna/Dissen), pod ich wpływem wrócił także do literatury. W 1913 kupił w miejscowości Albion farmę, gdzie mieszkał aż do śmierci.
We wsi Brjazyna/Briesen znajduje się szkoła jego imienia (wmurowana tablica pamiątkowa); w 2003 odsłonięto nowy pomnik ku czci Kósyka w jego rodzinnej wsi Wjerbno.
Charakterystyka twórczości.
Mato Kósyk uznawany jest za jednego z najwybitniejszych, jeśli nie za najwybitniejszego, z poetów tworzących w języku dolnołużyckim. Opublikował wiele drobnych utworów oraz kilka większych dzieł, należących do klasyki literatury dolnołużyckiej. Do najwartościowszych utworów Kósyka zalicza się m.in. obszerny, wierszowany utwór pisany heksametrem, pt. "Łużyckie wesele w Błotach", zawierające barwne opisy ludowych obyczajów oraz sugestywne szkice rzeczywistości łużyckiej wsi drugiej połowy XIX w. Do nieco mniej udanych utworów Kósyka należy trylogia historyczna, złożona z trzech obszernych poematów, osnutych na średniowiecznych dziejach Łużyczan, nazwana "Cierpienie i chwała łużyckich przodków" (dłuż. Serbskich woścow śerpjenje a chwalba), na którą składają się utwory: "Upadek Braniboru", "Zdrada margrabiego Gerona" oraz "Jacsław". Za bardzo wartościową część twórczości Kósyka uważane są listy, pisane przez długie lata do najwybitniejszych przedstawicieli łużyckiej inteligencji przełomu XIX i XX w., m.in. Bogumiła Šwjeli.
Dzieła.
W przekładzie na język polski ukazało się kilka wierszy Kósyka oraz fragmenty poematu "Zdrada margrabiego Gerona", zamieszczone w "Antologii poezji łużyckiej" w opracowaniu Wilhelma Szewczyka, Katowice 1960.

</doc>
<doc id="293591" url="https://pl.wikipedia.org/wiki?curid=293591" title="Greg Davis">
Greg Davis

Gregory Tremaine Davis (ur. 25 czerwca 1982 w Hope) – amerykański koszykarz występujący na pozycji rozgrywającego.
Gregory po zakończeniu nauki w szkole średniej (High School w Bradley) poszedł na college w Troy State, który ukończył w 2004 (finalista konferencji Sun Belt w 2004, został uznany za najlepszego gracza tejże konferencji). Później zagrał w Portsmouth Invitational Tournament (Pre-NBA Draft) jednak nie znalazł uznania. Udał się więc do Italii, gdzie spróbował swoich sił w lidze letniej w Treviso. Stamtąd wrócił do Salt Lake City na Rebook Rocky Mountain Revenue gdzie występował w barwach San Antonio Spurs. Do NBA się nie dostał, ale został wybrany w drafcie do NBA Development League w szóstej rundzie z numerem 33 przez Fayetteville Patriots. Grał w Hiszpanii w Alerta Cantabria Lobos, po rozegraniu zaledwie trzeciego meczu we wrześniu 2004 zrezygnował z gry na Półwyspie Iberyjskim. W listopadzie 2004 wrócił do D-League do Fayetteville Patriots i rozegrał w ich barwach 42 mecze.
W 2005 trafił do Astorii Bydgoszcz i 15 października 2005 w meczu przeciwko Polonia Warszawa (przegranym 65:79) zadebiutował w DBL. Zdobył w tym meczu 18 punktów i sześciokrotne asystował w ciągu 33:32 minut. W ciągu 26 spotkań średnio spędzał na parkiecie dokładnie 31:19 minuty (21 wychodził w pierwszej piątce) które rozegrał w barwach czarno-czerwonych, średnio zdobywał 14,9 punktów na mecz i był pierwszym strzelcem zespołu w sezonie 2005/2006. Najwięcej 29 punktów zdobył w meczu Polonia - Astoria (101:109) rozegranym 8 stycznia 2006.
Greg jest jednym z jedenastu rodzeństwa. Ma czterech braci – Takada, George Kenneth i Robert oraz sześć sióstr – Shonda, Tiffany, Tylisha, Tam, Tameka i Jennifer.

</doc>
<doc id="293593" url="https://pl.wikipedia.org/wiki?curid=293593" title="Tata, a Marcin powiedział">
Tata, a Marcin powiedział

Tata, a Marcin powiedział – polski serial telewizyjny emitowany przez TVP1 od 15 października 1993 do 7 stycznia 2000, wyreżyserowany przez Wojciecha Adamczyka. Kilkuminutowe odcinki mają formę dialogu pomiędzy ojcem (w tej roli: Piotr Fronczewski) i dorastającym synem (Mikołaj Radwan), zaczynającego się od słów "Tata, a Marcin powiedział...".
Pierwowzorem serialu jest niemiecki cykl słuchowisk , emitowany przez NDR, ARD oraz Radio Saary w latach 1972–1995.
Scenariusze wybranych odcinków autorstwa Małgorzaty Gutowskiej-Adamczyk zostały wydane w formie książki pod tym samym tytułem przez wydawnictwo Akapit Press.
84 odcinki serialu zostały wyemitowane w dniach od 1 maja do 23 czerwca 2021 roku przez stację Antena HD.
Lista odcinków.
Kolejność odcinków zgodna z emisją w stacji Antena HD od 1 maja do 23 czerwca 2021 roku.

</doc>
<doc id="293594" url="https://pl.wikipedia.org/wiki?curid=293594" title="Kalendarz zodiakalny">
Kalendarz zodiakalny



</doc>
<doc id="293595" url="https://pl.wikipedia.org/wiki?curid=293595" title="Witold Marczuk">
Witold Marczuk

Witold Tomasz Marczuk (ur. 16 sierpnia 1953 w Lublinie) – polski polityk i urzędnik państwowy, generał brygady SWW, w latach 2005–2006 szef Agencji Bezpieczeństwa Wewnętrznego, w latach 2006–2008 szef Służby Wywiadu Wojskowego.
Życiorys.
Ukończył studia na Wydziale Oceanografii Uniwersytetu Gdańskiego. Pracował jako kierownik ośrodka Polskiego Związku Łowieckiego w Gradowie (1979–1980) i asystent w Akademii Medycznej w Gdańsku (1981–1984). W latach 80. działał w NSZZ „Solidarność”. Po wprowadzeniu stanu wojennego został tymczasowo aresztowany, był następnie więziony od grudnia 1981 do kwietnia 1983. Po zwolnieniu kontynuował działalność opozycyjną m.in. jako łącznik RKK w Regionie Gdańskim, organizator lokali i kolportażu.
Po 1989 pracował w Kancelarii Senatu. Związał się z Porozumieniem Centrum. W 1991 pełnił funkcję dyrektora departamentu w Biurze Bezpieczeństwa Narodowego kierowanym wówczas przez Lecha Kaczyńskiego.
W 1992 stanął objął kierownictwo nowo powołanego Generalnego Inspektoratu Celnego. Po pół roku został zdymisjonowany przez premier Hannę Suchocką. W 1995 postawiono mu zarzut zaniedbania, na skutek którego Skarb Państwa miał ponieść stratę w wysokości 8 mln zł, jednak w 1999 prokurator umorzył śledztwo przeciwko niemu w tej sprawie.
W 1998 ponownie został generalnym inspektorem celnym, ponownie zajmował to stanowisko przez okres około pół roku. Po raz trzeci funkcję tę pełnił w 2001. W tym samym roku bez powodzenia kandydował do Sejmu z listy Prawa i Sprawiedliwości. Wcześniej, w latach 1993–1994 doradzał prezesowi Najwyższej Izby Kontroli Lechowi Kaczyńskiemu. Pełnił również funkcję dyrektora Biura Kontroli Telewizji Polskiej.
Po wyborze Lecha Kaczyńskiego na stanowisko prezydenta Warszawy został mianowany komendantem stołecznej straży miejskiej. 3 listopada 2005 powierzono mu pełnienie obowiązków szefa Agencji Bezpieczeństwa Wewnętrznego. 30 listopada 2005 został szefem tej służby. 12 września 2006 złożył dymisję z zajmowanego stanowiska, a 4 października 2006 powołano go na stanowisko szefa Służby Wywiadu Wojskowego. 16 stycznia 2008 przestał pełnić tę funkcję.
W 2007 prezydent Lech Kaczyński mianował go generałem brygady SWW.
Odznaczenia.
Prezydent RP Andrzej Duda postanowieniem z 4 sierpnia 2016 odznaczył go Krzyżem Oficerskim Orderu Odrodzenia Polski, udekorowany nim został 11 listopada 2017.

</doc>
<doc id="293598" url="https://pl.wikipedia.org/wiki?curid=293598" title="Gottlieb Hering">
Gottlieb Hering

Gottlieb Hering (ur. 2 czerwca 1887 w Warmbronn, zm. 9 października 1945 w Stetten im Remstal) – niemiecki policjant, SS-Hauptsturmführer, uczestnik akcji T4, komendant obozu zagłady w Bełżcu, zbrodniarz nazistowski.
Był wieloletnim funkcjonariuszem niemieckiej policji kryminalnej i weteranem I wojny światowej. W okresie Republiki Weimarskiej należał do Socjaldemokratycznej Partii Niemiec i aktywnie angażował się w zwalczanie ruchu nazistowskiego. Po dojściu do władzy Adolfa Hitlera uniknął usunięcia z szeregów policji dzięki protekcji Christiana Wirtha. Od tego momentu stał się gorącym zwolennikiem nazizmu. W latach 1939–1940 pełnił służbę w okupowanej Gdyni. Następnie został przydzielony do personelu akcji T4 – tajnego programu eksterminacji osób chorych psychicznie i niepełnosprawnych umysłowo. W sierpniu 1942 roku zastąpił Wirtha na stanowisku komendanta obozu zagłady w Bełżcu. Był znany z bezwzględności wobec więźniów i podwładnych. W okresie jego rządów zgładzono w Bełżcu co najmniej 320 tys. Żydów.
Wiosną 1943 roku, na krótko przed zamknięciem obozu w Bełżcu, objął stanowisko komendanta obozu pracy dla Żydów w Poniatowej. Po jego likwidacji w ramach akcji „Erntefest” został przeniesiony na wybrzeże Adriatyku. Zmarł z przyczyn naturalnych krótko po zakończeniu II wojny światowej.
Młodość.
Urodził się w wiosce Warmbronn nieopodal Stuttgartu, w rodzinie wyznania katolickiego. Edukację zakończył w wieku 14 lat, następnie uczęszczał na dwuletni zawodowy kurs dokształcający (specjalność: rolnictwo). W latach 1907–1909 odbył zasadniczą służbę wojskową w 20. pułku ułanów w Ulm, a po jej zakończeniu zaciągnął się do tej samej jednostki na kolejne trzy lata.
Po przejściu do rezerwy wstąpił w szeregi policji. Jako umundurowany funkcjonariusz Schutzpolizei pełnił służbę w Heilbronn. Uczęszczał także do szkoły policyjnej. W 1914 roku zawarł związek małżeński. W tym samym roku urodziło się jego jedyne dziecko, syn Willy.
W 1915 roku został powołany do armii niemieckiej. Walczył na froncie zachodnim w szeregach 119. pułku grenadierów. Za odwagę okazaną na polu walki został odznaczony m.in. Krzyżem Żelaznym I klasy. Awansowano go także na stopień podoficerski.
Okres międzywojenny.
W grudniu 1918 roku, krótko po zakończeniu I wojny światowej, zatrudnił się w policji w Stuttgarcie. Wbrew obowiązującemu w Republice Weimarskiej prawu, które zakazywało policjantom i urzędnikom członkostwa w partiach politycznych, wstąpił w szeregi Socjaldemokratycznej Partii Niemiec.
Po ukończeniu kursu oficerskiego został awansowany do stopnia komisarza kryminalnego i skierowany do pracy w biurze Kriminalpolizei w Göppingen. Przez pewien czas pracował także w biurze Kripo w Schwenningen. W tym okresie aktywnie uczestniczył w zwalczaniu nazistów – członków NSDAP oraz jej bojówek SA. Z tego powodu przylgnął do niego przydomek "Nazifresser" („pożeracz nazistów”).
Gdy w styczniu 1933 roku Adolf Hitler przejął władzę w Niemczech, lokalni naziści zażądali usunięcia Heringa z szeregów policji. Wszczęto nawet kilka postępowań sądowych w związku z jego wcześniejszą działalnością antynazistowską. Za Heringiem wstawił się jednak Christian Wirth, wpływowy inspektor policji kryminalnej w Stuttgarcie, związany z ruchem nazistowskim. Od tego momentu Hering stał się dłużnikiem Wirtha i zdeklarowanym zwolennikiem nazizmu. W maju 1933 roku wstąpił do NSDAP.
W 1934 roku Hering stanął na czele biura Kripo w Göppingen. Następnie pełnił służbę w prezydium policji w Stuttgarcie. Sukcesy w pracy śledczej pozwoliły mu w 1937 roku awansować do rangi regionalnego oficera kryminalnego ("Kriminalbezirksekretär"). W 1939 roku został na krótko ponownie przeniesiony do Schwenningen.
II wojna światowa.
Służba w okupowanej Polsce i udział w akcji T4.
We wrześniu 1939 roku, niedługo po rozpoczęciu niemieckiej okupacji ziem polskich, został służbowo przeniesiony do Gdyni. Służył w tamtejszym prezydium policji, zajmując się m.in. sprawami związanymi z przesiedleniami bałtyckich volksdeutschów.
W połowie 1940 roku (według Roberta Kuwałka – na początku września) został przydzielony do personelu akcji T4, czyli tajnego programu eksterminacji osób chorych psychicznie i niepełnosprawnych umysłowo. Początkowo służył w „centrum eutanazji” na zamku Sonnenstein nieopodal Pirny, gdzie – będąc formalnie „urzędnikiem stanu cywilnego” – zajmował się sporządzaniem fałszywych aktów zgonu. Później służył w ośrodku na zamku Hartheim (jako kierownik biura), a według niektórych źródeł – także w ośrodkach w Bernburgu i Hadamarze. W tym ostatnim, będąc już kapitanem policji, miał odpowiadać za palenie zwłok ofiar.
Stephan Lahnstaedt podaje, że przez krótki czas Hering służył także w placówce Sicherheitsdienst w okupowanej Pradze.
Bełżec.
17 marca 1942 roku, wraz z przybyciem do obozu śmierci w Bełżcu pierwszych transportów z Lublina i Lwowa, rozpoczęła się zagłada ludności żydowskiej w Generalnym Gubernatorstwie, której Niemcy nadali kryptonim akcja „Reinhardt”. Kluczową rolę w akcji eksterminacyjnej odgrywali weterani akcji T4, będący trzonem załóg trzech obozów śmierci, które na potrzeby "Einsatz" zorganizowano w Generalnym Gubernatorstwie. Twórcą i pierwszym komendantem obozu w Bełżcu był wieloletni przyjaciel Heringa z czasów służby w policji i T4, Christian Wirth.
1 sierpnia 1942 roku Wirth został przeniesiony do Lublina i mianowany inspektorem wszystkich obozów zagłady akcji „Reinhardt”. Na stanowisku komendanta obozu w Bełżcu zastąpił go Hering.
Hering kierował obozem wzorując się na metodach swojego poprzednika. Na okres jego rządów przypadło największe natężenie akcji eksterminacyjnej. Z obliczeń Roberta Kuwałka wynika, że w Bełżcu zamordowano wtedy od 320 tys. do 330 tys. Żydów. „Najbardziej krwawymi miesiącami” okazały się sierpień i wrzesień 1942 roku; Kuwałek szacuje, że zgładzono wtedy około 212–215 tys. ofiar.
Hering osobiście rozkazywał rozstrzelać żydowskich więźniów, których oskarżono o rozmaite wykroczenia przeciw obozowemu regulaminowi. Egzekucje w obozowym „lazarecie” uważał przy tym za „próbę wytrzymałości” i wymagał od wszystkich niemieckich esesmanów, aby rotacyjnie brali w nich udział. Jeden z polskich kolejarzy pracujących na stacji w Bełżcu wspominał, że pewnego razu Hering rozkazał przywiązać Żyda do swojego samochodu, a następnie zmusił go, by biegł za jadącym pojazdem. W tym samym czasie ofiara była atakowana przez psa komendanta.
Rudolf Reder, jedyny więzień, któremu udało się spisać relację z pobytu w Bełżcu, wspominał, że Hering pojawiał się w obozie stosunkowo rzadko. Każdorazowo jego przybycie wywoływało jednak popłoch wśród niemieckich esesmanów oraz strażników z formacji SS-Wachmannschaften. Samego komendanta opisywał natomiast następującymi słowami:
Byli członkowie obozowego personelu również wspominali, że Hering – podobnie jak jego przyjaciel i poprzednik Wirth – znany był z niezwykle surowego, a wręcz brutalnego traktowania podwładnych. Niemieckich esesmanów, którzy mu się narazili, zastraszał, karał uwięzieniem w bunkrze, a nawet bił pejczem po twarzy. Jeszcze bardziej bezwzględny był w stosunku do ukraińskich wachmanów. W okresie jego rządów wykonano kilka egzekucji na strażnikach oskarżonych o próbę buntu, dezercję lub rozmaite przewinienia dyscyplinarne. Między innymi osobiście rozstrzelał dwóch strażników, którzy wyrazili swój sprzeciw wobec tego, co działo się w obozie, a według innej wersji – zostali przyłapani na kradzieży pożydowskiego mienia. Rozkazał przy tym, aby ofiary zostały przed egzekucją ubrane w marynarki z naszytymi gwiazdami Dawida. Obu wachmanów stracono w obecności ich kolegów.
Heinrich Unverhau wspominał:
Na początku października 1942 roku z powodu nieuwagi wachmanów spłonęła stajnia, w której Hering trzymał swoje ulubione konie. W obawie przed konsekwencjami strażnicy winą za pożar obarczyli rzekomych „sabotażystów”. W konsekwencji 4 października Hering osobiście zorganizował akcję pacyfikacyjną, w której trakcie zamordowano ponad 50 Polaków i Ukraińców zamieszkałych w Lubyczy Królewskiej oraz we wsiach Żyłka, Lubycza-Kniazie i Szalenik.
W 1943 roku, w uznaniu zasług położonych w czasie akcji „Reinhardt”, został awansowany do stopnia SS-Hauptsturmführera i inspektora kryminalnego. Przedstawiono go także do odznaczenia Krzyżem Żelaznym.
W połowie grudnia 1942 roku obóz w Bełżcu zaprzestał przyjmowania transportów. Przez następnych kilka miesięcy żydowscy więźniowie systematycznie opróżniali masowe groby, a zwłoki ofiar – często znajdujące się w stanie zaawansowanego rozkładu – znosili na stosy i palili. Hering nadzorował akcję zacierania śladów ludobójstwa. Nieustalonego dnia w 1943 roku, prawdopodobnie po zakończeniu palenia zwłok, lecz jeszcze przed całkowitą likwidacją obozu, opuścił Bełżec.
Podczas śledztwa w sprawie zbrodni popełnionych w Bełżcu, które toczyło się w Niemczech Zachodnich na przełomie lat 50. i 60., byli członkowie obozowego personelu kładli w swych zeznaniach duży nacisk na brutalność Heringa oraz jego poprzednika Wirtha. Utrzymywali, że zaprowadzili oni w Bełżcu rządy terroru, w obliczu których jakikolwiek sprzeciw był niemożliwy, gdyż wiązałby się z narażeniem życia. Owa strategia obrony okazała się skuteczna. W styczniu 1964 roku sąd krajowy w Monachium umorzył postępowanie przeciwko siedmiu z ośmiu oskarżonych w procesie załogi Bełżca, uznając, że podczas służby w obozie działali oni w subiektywnym poczuciu przymusu.
Dalsze losy.
Zakończywszy służbę w Bełżcu, Hering objął stanowisko komendanta obozu pracy dla Żydów w Poniatowej. Ze względu na swe okrucieństwo szybko stał się największym postrachem więźniów. Pod byle pretekstem skazywał Żydów na śmierć lub osobiście ich mordował. Estera Rubinsztejn, ocalała więźniarka Poniatowej, wspominała, że komendant miał w zwyczaju nieoczekiwanie wjeżdżać konno na pole obozowe; towarzyszył mu wtedy specjalnie ubrany czternastoletni żydowski chłopiec, który jechał na ośle. W czasie takich eskapad Hering strzelał do przypadkowych więźniów lub tratował ich koniem. Miał również doprowadzić do skazania na śmierć sanitariusza SS nazwiskiem Backhaus, który utrzymywał niedozwolone stosunki seksualne z żydowską więźniarką. 4 listopada 1943 roku wszystkich więźniów Poniatowej rozstrzelano w ramach akcji „Erntefest”. Po zakończeniu masakry Hering nadzorował spalenie zwłok ofiar.
Według Chrisa Webba w listopadzie 1943 roku Hering pełnił funkcję tymczasowego komendanta obozu zagłady w Sobiborze i nadzorował jego likwidację.
Później, podobnie jak większość weteranów akcji „Reinhardt”, został przeniesiony do "Einsatz R" operującej na wybrzeżu Adriatyku. Zadaniem tej jednostki była likwidacja miejscowych Żydów oraz walka z jugosłowiańską i włoską partyzantką. Hering dowodził centralną placówką "Einsatz R" w Trieście.
W 1945 roku poślubił swą drugą żonę, Helenę Riegraf, którą poznał w czasie służby w Hadamarze. 9 października tegoż roku zmarł z przyczyn naturalnych w szpitalu w Stetten im Remstal.

</doc>
<doc id="293605" url="https://pl.wikipedia.org/wiki?curid=293605" title="Kanopy">
Kanopy

Kanopy (także wazy lub urny kanopskie) – w starożytnym Egipcie rytualne naczynia, w których umieszczano wnętrzności, wyjęte z ciała przed mumifikacją i zakonserwowane. 
Nazwa pochodzi od greckiej nazwy starożytnego egipskiego miasta Kanopos (gr. "Kánōbos", łac. "Canopus") w Delcie, w okolicach dzisiejszej Aleksandrii, w którym odnaleziono te naczynia po raz pierwszy. Zwykle wykonane były z alabastru lub gliny, spotyka się również kanopy drewniane, kamienne i fajansowe. Zawsze występowały w rytualnej liczbie czterech związanej z bóstwami pogrzebowymi – tzw. synami Horusa. 
Gliniane kanopy znane są już z okresu Starego Państwa. Początkowo zamykane były płaskimi pokrywami, na początku Nowego Państwa nakrywkami wyobrażającymi głowę zmarłej osoby (lub głowy Synów Horusa w postaci ludzkiej – według innej wersji), a w Epoce Późnej zaczęto je przyozdabiać głowami synów Horusa w postaci zwierzęcej: Imseta (głowa ludzka – dla wątroby), Hapiego (głowa pawiana – dla płuc), Kebehsenufa (głowa sokoła – dla jelit) i Duamutefa (głowa psa podobnego do szakala – dla żołądka). Każdy z geniuszy opiekuńczych zmarłego był z kolei pod ochroną bogiń opiekuńczych: Izyda strzegła wątroby, Neftyda – płuc, Neit – żołądka, a Selkit – jelit. 
Kanopy zwykle umieszczane były w specjalnie na ten cel wykonywanej skrzyni-kaplicy, na której ścianach umieszczano rzeźbione wizerunki bogiń opiekuńczych (Neftydy i Izydy), niekiedy też innych bóstw (Ozyrysa, Sokarisa, synów Horusa) oraz elementy symboliczne (np. wyobrażenia amuletów). W czasach późniejszych (X-VII w. p.n.e.) zastąpiono je mniejszymi, drewnianymi i dekorowanymi polichromią skrzynkami kanopskimi, do których wprost wkładano zmumifikowane wnętrzności zmarłego owinięte bandażami; w tej odmianie używano ich jeszcze w okresie ptolemejskim.
Później nazwę tę stosowano także dla etruskich urn z nakryciem wyobrażającym głowę ludzką, wykonywanych w VII-VI wieku p.n.e., odnosząc ją błędnie do rodzaju popielnic w pochówku ciałopalnym.

</doc>
<doc id="293606" url="https://pl.wikipedia.org/wiki?curid=293606" title="Super Aguri">
Super Aguri



</doc>
<doc id="293608" url="https://pl.wikipedia.org/wiki?curid=293608" title="Kościół św. Ignacego Loyoli we Wrocławiu">
Kościół św. Ignacego Loyoli we Wrocławiu

Kościół św. Ignacego Loyoli przy ul. Stysia na wrocławskich Krzykach – wybudowany wraz z towarzyszącym mu klasztorem jezuitów w latach 1979–1990 według projektu architekta Zenona Nasterskiego kościół katolicki.
Historia.
Kościół Ignacego Loyoli oraz cały zespół klasztorny zastąpił istniejący tu wcześniej obiekt, w znacznym stopniu zniszczony w 1945. Po wstępnym zabezpieczeniu, jeszcze w tym samym roku podjęto odbudowę, która trwała jeszcze pięć następnych lat. W miarę rozbudowy tej niemal całkowicie zrównanej przez wojnę z ziemią dzielnicy, kościół parafialny stał się niewystarczający dla potrzeb wzrastającej liczby wiernych. Postanowiono wybudować nowy – dostosowany architektonicznie do otaczającej zabudowy i o odpowiedniej kubaturze.
Przedsięwzięcie zrealizowano bez przerywania pracy duszpasterskiej, etapami. Rozpoczęto je od wyburzenia przylegającego do kościoła starego domu zakonnego od ul. Swobodnej oraz wzniesieniu świątyni zastępczej przy maksymalnym wykorzystaniu elementów starej świątyni (ołtarz, ławki itp.). W miejscu domu zakonnego wybudowano nowy, a budowę samego kościoła rozpoczęto w 1981, pierwszym nabożeństwem była tam pasterka 1988, a konsekracji kościoła kardynał Henryk Roman Gulbinowicz dokonał 13 maja 1989. Potem miała miejsce drobna przebudowa – otwartą od strony ulicy główną klatkę schodową zasłonięto oknami.
Kościół wraz z zespołem klasztornym wbudowany jest w ciąg ulicznej zabudowy ul. Stysia i przylega do hotelu asystenta „Klasztor” wrocławskiego Uniwersytetu Ekonomicznego, XIX-wiecznej budowli z czerwonej cegły. Usytuowanie budynku uwzględnia niezrealizowany projekt obwodnicy prowadzonej estakadą nad ul. Swobodną – pozostawienie szerokiego pasa zasadniczo niezagospodarowanego gruntu od strony tej ulicy.
Północno-zachodni front budynku kościoła nawiązuje do rycerskich tradycji jezuitów i symbolizuje zwarty szereg zaopatrzonych w półkoliście zakończone tarcze i krzyże rycerzy, nad którymi góruje jeden – w monumentalnej zbroi i z potężnym krzyżem. Symbolika ta związana jest także z uroczystością poświęcenia kamienia węgielnego pod budowę kościoła, której dokonał Jan Paweł II w 1983, w trzechsetną rocznicę odsieczy wiedeńskiej. Kościół jest dwupoziomowy, główna nawa kościelna znajduje się na górnej kondygnacji. Możliwy jest wjazd windą.
W pomieszczeniach zespołu klasztornego przy kościele funkcjonuje m.in. Dom Spotkań im. Angelusa Silesiusa, który ma na celu wszechstronną edukację i wychowanie młodych ludzi w duchu chrześcijańskiej współpracy międzynarodowej.
Organy.
Dyspozycja instrumentu

</doc>
<doc id="293611" url="https://pl.wikipedia.org/wiki?curid=293611" title="Góry Litawskie">
Góry Litawskie

Góry Litawskie (niem. "Leithagebirge", potocznie "Leithberge") - niewysokie alpejskie pasmo górskie na granicy Dolnej Austrii i Burgenlandu we wschodniej Austrii.
Pasmo Gór Litawskich z południowego zachodu na północny wschód, od okolic Wiener Neustadt do wsi Parndorf. Wraz ze Wzgórzami Hainburskimi i Małymi Karpatami Góry Litawskie oddzielają Kotlinę Wiedeńską na zachodzie od Kotliny Panońskiej na wschodzie. Na północy Brama Brucka ("Brucker Pforte") oddziela je od Wzgórz Hainburskich ("Hundsheimer Berge"), na południu - Brama Wienerneusztadzka ("Wiener Neustadter Pforte") od skrajnego alpejskiego pasma Alp Węgierskich. Góry Litawskie tworzą więc pomost między Alpami a Karpatami.
Góry Litawskie stanowią pasmo niewysokich wzgórz i są górami bardziej z geologicznego niż z krajobrazowego punktu widzenia. Zbocza są łagodnie nachylone, a wierzchołki są niewybitne i obłe. Najwyższą kulminacją jest Sonnenberg (484 m n.p.m.) w południowej części pasma.
Pasmo Gór Litawskich stanowi granicę hydrologiczną niższego rzędu. Ich północne i zachodnie zbocza odwadnia Litawa - dopływ Dunaju. Cieki ze zboczy południowych i wschodnich zasilają Jezioro Nezyderskie, położone równolegle do wschodnich stoków Gór Litawskich - bardzo płytki, płaskodenny, reliktowy zbiornik wodny.
Góry Litawskie stanowią najdalej wysunięte na wschód pasmo Centralnych Alp Wschodnich i mają podobną do nich budowę geologiczną. Uformowane zostały w trzeciorzędzie podczas orogenezy alpejskiej. Ze względu na niewielką wysokość nie uległy zlodowaceniom w plejstocenie - w konsekwencji ich rzeźba nie została odmłodzona.
Góry Litawskie zbudowane są głównie ze skał metamorficznych - gnejsów i łupków krystalicznych. Skałom krystalicznym towarzyszą czasem wapienie. Większość wapieni została zerodowana odsłaniając krystaliczne jądro gór.
Obszar Gór Litawskich ma kontynentalny, stepowy klimat, typowy dla Kotliny Panońskiej. Odpowiednio do tego pierwotną formacją roślinną gór, zwłaszcza ich wschodniej strony, była stepowa roślinność trawiasta, która już w średniowieczu została zastąpiona przez uprawy rolne. Obecnie Góry Litawskie są porośnięte lasami, głównie bukowymi, a południowe zbocza zajmują winnice i sady.

</doc>
<doc id="293613" url="https://pl.wikipedia.org/wiki?curid=293613" title="XRC">
XRC



</doc>
<doc id="293614" url="https://pl.wikipedia.org/wiki?curid=293614" title="Water cooling">
Water cooling



</doc>
<doc id="293615" url="https://pl.wikipedia.org/wiki?curid=293615" title="Wxpython">
Wxpython



</doc>
<doc id="293619" url="https://pl.wikipedia.org/wiki?curid=293619" title="Mat (stopień wojskowy)">
Mat (stopień wojskowy)

Mat − wojskowy stopień podoficerski w polskiej Marynarce Wojennej, odpowiadający kapralowi w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
"Matowie" pojawili się w XV wieku jako funkcja między "majtkami" a "bosmanami". Zajmowali się bezpośrednim kierowaniem pracą określonych grup "majtków", a następnie "marynarzy". Ze względu na prace, jakie wykonywali "matowie" byli podzieleni na określone grupy specjalistów, np. "matowie-żaglomistrze", "matowie-magazynierzy" i wiele innych. Następnie w hierarchii pojawili się "bosmanmatowie", którzy byli pomocnikami "bosmanów" w danych specjalnościach. Po przekształceniu się tytułu "bosmana" w stopień wojskowy to samo stało się z "matami" i "bosmanmatami".
Użycie.
Stopień "mata" powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "kaprala marynarki". W latach 1921−1971 "mat" znajdował się w hierarchii przed "starszym marynarzem", a za "bosmanmatem". Od 1971 pomiędzy "matem" a "bosmanmatem" znajduje się stopień "starszego mata". Od 2022 stopniem niższym jest "starszy marynarz specjalista". Przez cały czas istnienia "mat" jest odpowiednikiem "kaprala". 
W Siłach Zbrojnych PRL należał do grupy podoficerów młodszych.
Stopień wojskowy "mata" jest zaszeregowany dla grupy uposażenia nr 2, a w kodzie NATO określony jest jako OR-03.

</doc>
<doc id="293620" url="https://pl.wikipedia.org/wiki?curid=293620" title="Chłodzenie wodne">
Chłodzenie wodne

Chłodzenie wodne () – chłodzenie elementów mechanicznych lub elektronicznych przy użyciu układu, w którym medium transportującym ciepło jest woda. Systemy chłodzenia wodnego są stosowane m.in. w samochodach, elektrowniach, superkomputerach, szafach serwerowych, a czasami nawet w komputerach osobistych.
System chłodzenia wodnego, niezależnie od miejsca zastosowania składa się zawsze z pięciu podstawowych elementów:
Podstawową zaletą chłodzenia wodnego, jest niska cena wody – najtańszego z możliwych ciekłego medium chłodzącego. W porównaniu z układami powietrznymi, wodne układy chłodzące są zwykle dużo bardziej efektywne. Jedną z wad chłodzenia wodnego jest jego tendencja do porastania glonami, które świetnie rozwijają się w ciepłej wodzie. Aby tego uniknąć należy dodawać do wody pestycydy. Innym problemem chłodzenia wodnego jest korozja, prowadząca do rozszczelniania się układów. Problem ten rozwiązuje się poprzez dodawanie do wody płynów antykorozyjnych i stosowanie do jego konstrukcji stopów nierdzewnych.

</doc>
<doc id="293621" url="https://pl.wikipedia.org/wiki?curid=293621" title="Fred Gallagher">
Fred Gallagher

Fred Gallagher (ur. 1969) – amerykański rysownik.
Jest z wykształcenia architektem. Zasłynął jako współautor komiksu internetowego "Megatokyo". Tworzył go wspólnie z Rodneyem Castonem; po odejściu Rodneya Castona w 2002 uzyskał prawa do domeny megatokyo.com i zaczął robić komiks sam. Fani nazywają go manga-ka (japońskie określenie na twórcę komiksów). Nie lubi on jednak tego tytułu, ponieważ uważa, że jest za mało uzdolniony by go otrzymać.
Projekty.
Envelop(e).
Wczesny komiks Freda z roku 1999. Autor mówi o nim: „Poprzez narysowaną historię "Envelop(e)" opowiada historię, tego jak zamienione koperty i listy miłosne wywołują problemy wśród przyjaciół z dzieciństwa, którzy nigdy wcześniej nie rozumieli jak wiele dla siebie znaczą”.
Warmth.
Gallagher opisuje ten komiks jako poważniejszą historię miłosną niż Megatokyo.
Zobacz też.
Megatokyo

</doc>
<doc id="293624" url="https://pl.wikipedia.org/wiki?curid=293624" title="Atijoga">
Atijoga



</doc>
<doc id="293626" url="https://pl.wikipedia.org/wiki?curid=293626" title="Roman Hula">
Roman Hula

Roman Hula (ur. 30 maja 1953 w Zakopanem) – polski oficer, podinspektor Policji, komendant główny Policji w latach 1991–1992.
Życiorys.
Od 1976 pracował w Milicji Obywatelskiej. Ukończył studia w Wyższej Szkole Oficerskiej MSW w Szczytnie. Był jednym z milicjantów pracujących przy sprawie Joachima Knychały („Wampir z Bytomia”), śląskiego seryjnego mordercy kobiet, skazanego i straconego w 1985. W 1989 pełnił funkcję zastępcy szefa Rejonowego Urzędu Spraw Wewnętrznych ds. Milicji w Piekarach Śląskich. 7 września 1989 wraz z grupą milicjantów wystosował list do premiera Tadeusza Mazowieckiego, zawierający m.in. postulaty rozdzielenia MO i Służby Bezpieczeństwa, reorganizacji ZOMO, przywrócenia do pracy w milicji funkcjonariuszy zwolnionych z przyczyn politycznych oraz utworzenia związku zawodowego milicjantów. Inicjatywa ta spotkała się z przychylną reakcją działaczy NSZZ „Solidarność” oraz posłów Obywatelskiego Klubu Parlamentarnego.
W styczniu 1990 stanął na czele Niezależnego Samorządnego Związku Zawodowego Funkcjonariuszy MO. W czerwcu 1990, dzięki poparciu działaczy OKP został komendantem wojewódzkim Policji w Katowicach. Rok później, 17 lipca 1991, awansował na stanowisko komendanta głównego Policji. Podjął próbę reorganizacji policji, jednak po pół roku, 14 stycznia 1992 podał się do dymisji i odszedł ze służby.
W późniejszych latach bez sukcesów próbował swoich sił w polityce. Założył również prywatną firmę ochroniarską oraz zasiadał w zarządzie klubu piłkarskiego Sokół Tychy.

</doc>
<doc id="293630" url="https://pl.wikipedia.org/wiki?curid=293630" title="Wide Area Augmentation System">
Wide Area Augmentation System

WAAS () – amerykański satelitarny system wspomagający system NAVSTAR-GPS. Za pośrednictwem dwóch satelitów geostacjonarnych obejmujących terytorium Stanów Zjednoczonych transmituje do odbiorników GPS poprawki kompensujące błędy jonosfery, zegara i efemeryd. Zwiększa to dokładność wyznaczenia pozycji poziomej przez odbiornik GPS do 2-3 m.
Europejskim odpowiednikiem tego systemu jest EGNOS.

</doc>
<doc id="293631" url="https://pl.wikipedia.org/wiki?curid=293631" title="Gravity Corporation">
Gravity Corporation

Gravity Corporation () – koreańskie przedsiębiorstwo, które jest twórcą takich gier MMORPG jak "Ragnarok Online", "ROSE Online" czy "".

</doc>
<doc id="293632" url="https://pl.wikipedia.org/wiki?curid=293632" title="Europejskie Nagrody Muzyczne MTV">
Europejskie Nagrody Muzyczne MTV

MTV Europe Music Award ("MTV: EMA") – gala muzyczna tworzona przez stację telewizyjną MTV Europe i w jej europejskich oddziałach. Transmitowana jest na żywo przez MTV Europe, MTVNHD, oddziały lokalne MTV w Europie, MTV Base Africa jak i w internecie, oglądana rokrocznie przez miliard ludzi. Odbywa się od 1994 roku w różnych krajach Europy.
Nominacje odbywają się w kilkunastu kategoriach głównych typu: najlepszy zespół ("Best Group"), najlepszy wykonawca popowy ("Best Pop"), najlepsza piosenka ("Best Song"), najlepszy wykonawca alternatywny ("Best Alternative"). Nagrody w tych dziedzinach przyznawane są przez widzów MTV z całej Europy. Co jakiś czas pojawiają się nowe lub zawieszone jest przyznawanie niektórych kategorii np. nagroda dla najlepszego artysty koncertowego wróciła w 2007 roku – tym razem pod nazwą "Headliner". Czternasta edycja przyniosła rewolucję zarówno w nazewnictwie, jak i liczbie przyznawanych nagród. Nowością choćby była nagroda artystów ("Artist’s Choice"). Wybór należał tu do Europejskiego MTV. Podobnie jest z nagrodą za najlepszy teledysk ("Best Video") – tutaj nagrodę przydziela zespół ze wszystkich regionalnych redakcji MTV Europe.
Według organizatorów na MTV EMA 2010 oddano 46 milionów głosów. Porównywalnie na MTV EMA w 2002 roku oddano 14 milionów głosów.
Istnieje kategoria dodatkowa "Free Your Mind (Otwórz swój umysł)"- przyznawana nie za osiągnięcia muzyczne. Nagrodą Free Your Mind, MTV pragnie uświadamiać społeczeństwo w kluczowych kwestiach społecznych.
Od 1998 przyznawane są nagrody w kilkunastu dodatkowych kategoriach regionalnych, w tym "Najlepszy polski wykonawca" (od 2000 roku). Sukcesywnie MTV zwiększa liczbę nagród regionalnych. Część stacji przyznaje nagrody wspólnie, np. MTV UK i MTV Ireland oraz bałtyckie oddziały. Jedyną lokalną stacją MTV nie przyznającą dotychczas nagrody jest MTV Austria. 29 listopada 2009 roku planowany jest start kanału MTV Czech, stąd w 2010 roku przyznana będzie nagroda dla najlepszego artysty czeskiego i słowackiego. W 2007 roku przyznano przez widzów MTV Arabia po raz pierwszy nagrodę dla najlepszego arabskiego artysty. W 2005 nagrodzono po raz pierwszy najlepszego artystę afrykańskiego co stanowi swoiste wyjście poza ściśle rozumiany kontynent europejski. Nagrodę przyznawali widzowie MTV Base Africa. Od 2008 roku stacja ta organizuje własną ceremonię rozdania nagród – MTV Africa Music Awards. MTV Base Africa na swojej stronie internetowej zamieszcza jednak możliwość oddania głosów na artystów we wszystkich kategoriach z wyjątkiem najlepszego artysty regionalnego.
Najwięcej statuetek MTV zdobył Eminem (12 – wliczając nagrody otrzymane z D12). Tuż za nim są: Lady Gaga (8), Britney Spears (8), Linkin Park (7), The Prodigy (6), 30 Seconds to Mars (6), Dima Bilan (6), Beyoncé (5), Justin Timberlake (5), Muse (5), Katy Perry (5), Coldplay (4), Justin Bieber (4), Backstreet Boys (4), Madonna (4), Robbie Williams (4), Justice (4), Red Hot Chili Peppers (4), Tokio Hotel (4), Green Day (3), Spice Girls (3), Alicia Keys (3), Jennifer Lopez (3), Shakira (3), Kane (3), Oasis (3), Gorillaz (3) oraz U2 (3).
Najwięcej nagród przypadło artystom pochodzącym z USA (116- co stanowi około 1/3 wszystkich przyznanych nagród), Anglii (54), Niemiec (17), Włoch (14), Francji (13), Szwecji, Holandii, Polski i Hiszpanii (po 11).

</doc>
<doc id="293634" url="https://pl.wikipedia.org/wiki?curid=293634" title="Brenna (ujednoznacznienie)">
Brenna (ujednoznacznienie)

W Polsce:
Inne:

</doc>
<doc id="293635" url="https://pl.wikipedia.org/wiki?curid=293635" title="Paul Valery">
Paul Valery



</doc>
<doc id="293636" url="https://pl.wikipedia.org/wiki?curid=293636" title="Nadbużański Park Krajobrazowy">
Nadbużański Park Krajobrazowy

Nadbużański Park Krajobrazowy – jeden z największych parków krajobrazowych w Polsce. Został utworzony w 1993 roku, a potem kilkukrotnie go powiększano. Składa się z jednego dużego i trzech mniejszych, osobnych płatów, i obejmuje lewobrzeżną część Doliny Dolnego Bugu (między ujściami Tocznej i Liwca), a także fragment doliny dolnej Narwi i Liwca. Do terenu Nadbużańskiego Parku Krajobrazowego zalicza się obszary leśne Puszczy Białej, Borów Łochowskich i Lasów Ceranowskich.
Historia powstania.
Pomysł utworzenia parku zrodził się w 1976 roku, a jego autorem był Lechosław Herz.
Według opracowanych później planów park (wraz z otuliną) miał zajmować powierzchnię 222 152 ha na terenie czterech ówczesnych województw:
W 1993 roku na terenie województwa siedleckiego został powołany pierwszy fragment parku. W 1994 roku powołano fragment położony w województwie ciechanowskim, a w 1998 roku – część leżącą w województwie łomżyńskim. Do utworzenia największej części, która miała się znajdować w województwie ostrołęckim, ostatecznie nie doszło.
W wyniku reformy administracyjnej park znalazł się w granicach województwa mazowieckiego i po powiększeniu w 2002 roku zajmuje obecnie powierzchnię 74 136,50 ha. Powierzchnia jego otuliny wynosi 39 535,2 ha.
Cele ochrony.
Dla parku określono następujące cele ochrony:
Formy ochrony.
Rezerwaty przyrody istniejące.
W parku:
W otulinie:
Akty prawne.
Lista aktów prawnych regulujących zakres ochrony dla parku:

</doc>
<doc id="293639" url="https://pl.wikipedia.org/wiki?curid=293639" title="Wojna dwóch róż">
Wojna dwóch róż



</doc>
<doc id="293640" url="https://pl.wikipedia.org/wiki?curid=293640" title="Walter Cunningham">
Walter Cunningham

Ronnie Walter „Walt” Cunningham (ur. 16 marca 1932 w Creston, stan Iowa, zm. 3 stycznia 2023 w Houston) – pułkownik rezerwy korpusu piechoty morskiej, astronauta amerykański.
Wykształcenie oraz służba wojskowa.
Szkołę średnią (Venice High School) ukończył w Venice, stan Kalifornia. Później uczył się w Santa Monica Community College.
Jako pilot wylatał ponad 4500 godzin, z czego 3400 na odrzutowcach.
Loty załogowe.
Start do pierwszej załogowej misji programu Apollo oznaczonej jako Apollo 7 odbył się 11 października 1968 roku. Dowódcą w czasie tego lotu był Walter Schirra, Donn Eisele pilotem modułu dowódczego, a Walter Cunningham pełnił umowną funkcję pilota modułu księżycowego (rolę pojazdu LM pełnił podczas lotu balast).
Najważniejszym zadaniem jakie stało przed astronautami było przetestowanie w warunkach realnego lotu kosmicznego nowego statku załogowego, którym Amerykanie mieli lecieć w kierunku Księżyca. W trakcie misji przeprowadzono m.in. symulację manewru wyciągania lądownika księżycowego z członu S-IVB rakiety nośnej Saturn IB. Ćwiczono też zbliżanie się i oddalanie statku Apolla od S-IVB. Ponadto przeprowadzano eksperymenty medyczne oraz fotografowanie Ziemi. Wszyscy astronauci nabawili się na orbicie kataru, którego nie pozbyli się do końca misji.
Z powodu ogromnie napiętego programu lotu i pracy przez praktycznie 16 godzin na dobę, wielokrotnie dochodziło do sprzeczek pomiędzy kontrolą lotu a astronautami. Celował w tym dowódca misji Walter Schirra. W pewnym momencie astronauci wręcz odmówili wykonywania poleceń z Ziemi. 
Skończyło się to dla nich źle, ponieważ żaden z astronautów już nigdy nie poleciał w kosmos.
Wodowanie statku 22 października 1968 roku, choć odbyło się tylko w odległości 500 metrów od zaplanowanego miejsca, miało nietypowy przebieg. Kapsuła Apollo 7 ustawiła się w wodzie wierzchołkiem do dołu (tzw. pozycja stabilna II). Sytuację do normy przywróciło dopiero wypełnienie gazem balonów przytwierdzonych do korpusu statku.
Po opuszczeniu NASA.
Autor książki o swoich przeżyciach w kosmosie – „The All-American Boys” (1971).

</doc>
<doc id="293641" url="https://pl.wikipedia.org/wiki?curid=293641" title="Tycoon">
Tycoon



</doc>
<doc id="293646" url="https://pl.wikipedia.org/wiki?curid=293646" title="Sosnowiec Główny">
Sosnowiec Główny

Sosnowiec Główny – stacja kolejowa w Sosnowcu – jedna z najważniejszych w województwie śląskim, usytuowana w centrum miasta, przy ulicy 3 Maja. Według klasyfikacji PKP stacja ma najwyższą kategorię Premium. Powstała 24 sierpnia 1859 w ramach połączenia linii Kolei Warszawsko-Wiedeńskiej i Kolei Górnośląskiej jako stacja graniczna, która z biegiem czasu dała początek miastu Sosnowiec. Stacja stanowi również węzeł kolejowy, z którego linie odchodzą w kierunku Katowic, Warszawy Centralnej oraz Tunelu. Odjeżdżają z niej pociągi wszystkich kategorii, w tym Twoich Linii Kolejowych i Express InterCity, a także pociągi międzynarodowe. Stacja należy do Zakładu Linii Kolejowych PKP Polskich Linii Kolejowych w Sosnowcu.
Pasażerowie.
W roku 2017 wymiana pasażerska wyniosła 1,17 mln osób (3,2 tys. dziennie), co dało jej 76. miejsce w Polsce.
W roku 2018 wymiana pasażerska wyniosła 1,2 mln osób (3,3 tys. dziennie), co dało jej 75. miejsce w Polsce.
W roku 2019 wymiana pasażerska wyniosła 1,42 mln osób (3,9 tys. dziennie), co dało jej 73. miejsce w Polsce.
W roku 2020 wymiana pasażerska wyniosła 915 tys. osób (2,5 tys. dziennie), co dało jej 66. miejsce w Polsce.
W roku 2021 stacja obsługiwała 2,7 tys. pasażerów na dobę (łącznie 986 tys. osób).
Historia.
Geneza i powstanie stacji.
Początki sosnowieckiej stacji wiążą się z budową linii Kolei Warszawsko-Wiedeńskiej. W dniu 25 listopada 1838 zostało powołane Towarzystwo Drogi Żelaznej Warszawsko-Wiedeńskiej, które rozpoczęło budowę linii kolejowej łączącej Warszawę z Granicą (obecnie Sosnowiec Maczki; pierwotnie planowano ukończenie linii w Niwce). Budowę, mimo kłopotów organizacyjno-finansowych, ukończono etapami pod Zarządem Drogi Żelaznej Warszawsko-Wiedeńskiej 5 kwietnia 1848, kiedy to oddano do użytku odcinek Ząbkowice – Granica.
Pomysł połączenia sieci Kolei Górnośląskiej i Kolei Warszawsko-Wiedeńskiej przez Sosnowiec pojawił się już w 1854 ze względu na duże natężenie istniejącego szlaku przez Granicę, który prowadził dalej do granicy z Cesarstwem Austrii. W wyniku porozumienia obydwu spółek w czerwcu 1858 rozpoczęto budowę połączenia tych dwóch sieci kolejowych (odcinek Ząbkowice – Szopienice przez Sosnowiec). Miało to na celu skrócenie czasu podróży między Cesarstwem Rosyjskim a Królestwem Prus. Po zakończeniu prac, na odcinku Sosnowiec – Szopienice 24 sierpnia 1859 uroczyście otwarto połączenie między Ząbkowicami a Katowicami. Po uruchomieniu połączenia większość ruchu towarowego między Prusami a Królestwem Polskim zamiast przez Maczki kierowano przez Sosnowiec i dzięki temu w 1868 stacja w Sosnowcu przyjmowała 25 razy więcej towarów oraz 3 razy więcej pasażerów niż stacja Granica.
Stacja powstała w ówczesnej wsi Sosnowice jako duża stacja graniczna z komorą celną i obiektami technicznymi. Budynek dworca jak i stację oddano do użytku w 1859. Piętrowy budynek w stylu neoklasycystycznym z parterowymi dobudowami ciągnącymi się wzdłuż peronu wzniesiono prawdopodobnie według projektu włoskiego architekta Henryka Marconiego. Plan budynku wzorowany był na projekcie gmachu Dworca Wiedeńskiego w Warszawie. W wyglądzie dworca dominują formy klasycystyczne. W dworcu mieściły się poczekalnie 1., 2. i 3. klasy, pokoje dla dostojnych osób, ekspedycja celna, biuro paszportowe i lokale mieszkalne, a także restauracja. Oprócz dworca wybudowano też perony, bocznice, magazyny oraz parowozownię.
Powstanie stacji dało początek szybkiemu rozwojowi Sosnowca, dzięki czemu wokół niej powstały obiekty użyteczności publicznej (banki, hotele i placówki handlowo-usługowe) oraz obiekty mieszkalne, co sprawiło, że Sosnowiec w 1902 otrzymał prawa miejskie od cara Mikołaja II.
Stacja podczas powstania styczniowego.
Podczas powstania styczniowego, nocą z 6 na 7 lutego 1863 na stacji rozegrała się bitwa pomiędzy polskimi powstańcami i posterunkiem rosyjskim. Powstańcy użyli wtedy uzbrojonego pociągu by wyruszyć z Maczek do Sosnowca, dokonując przerzutu żołnierzy w okolice Sielca, po czym zaatakowali i zdobyli sosnowiecki dworzec oraz komorę celną.
Okres międzywojenny XX w..
Po odzyskaniu przez Polskę niepodległości w 1918 stacja przeszła we władanie polskiej administracji. W latach międzywojennych na sosnowieckiej stacji zaszły istotne zmiany. W 1922 oddano do użytku łącznik między stacjami Sosnowiec Główny a Sosnowiec Południowy, dzięki czemu główna stacja w Sosnowcu stała się węzłem kolejowym. W 1927 przy prostokątnej parowozowni urządzono warsztaty naprawcze wagonów, a dwa lata później wybudowano nową, wachlarzową lokomotywownię z obrotnicą.
Okres od 1945 r..
Po II wojnie światowej stację przyporządkowano Dyrekcji Okręgowej Kolei Państwowej w Katowicach. W latach 50. XX w. na stacji pojawiły się pierwsze pociągi elektryczne. Decyzja o elektryfikacji linii Warszawa – Katowice przez Sosnowiec Główny zapadła w połowie 1948 r. Plany elektryfikacji tej linii argumentowano koniecznością usprawnienia ruchu pasażerskiego i towarowego. Elektryfikacja przebiegała etapami, z czego odcinek Gliwice – Katowice – Sosnowiec Główny – Łazy zelektryfikowano 1 czerwca 1957.
Na przełomie lat 60. i 70. XX w. w ramach przebudowy Śródmieścia Sosnowca wyburzono część budynku dworca od strony północno-wschodniej, gdzie w latach 60. XX w. znajdowała się sala gimnastyczna. W miejscu wyburzonego fragmentu dworca wzniesiono budynek Centrum Obliczeniowego Informatyki Kolejowej PKP (obecnie sosnowiecki oddział PKP Informatyka). Przebudowano również halę główną dworca, gdzie umieszczono wejście do przejścia podziemnego na drugą stronę miasta oraz na perony stacji kolejowej.
W latach 1997–2002 dworzec uległ dalszym przeobrażeniom w ramach kolejnego projektu przebudowy Śródmieścia na 100-lecie miasta. W pierwszym etapie zostały wyremontowane i odnowione wnętrza oraz fasada budynku. W drugim wykonano pasaż handlowy łączący ul. Modrzejowską z Osiedlem Kilińskiego po drugiej stronie torów, a także uporządkowano obszar wokół dworca oraz kościoła kolejowego.
Zabytkowy budynek dworca na stacji Sosnowiec Główny 21 czerwca 2005 stał się jednym z obiektów Szlaku Zabytków Techniki Województwa Śląskiego, skupiających obiekty turystyki industrialnej. Był on też później jednym z obiektów, w których corocznie organizowano Industriadę. Ostateczne dworzec ten skreślono ze szlaku w listopadzie 2012 głównie z powodu braku atrakcji na dworcu. Zabrakło też oferty merytorycznej. Obiekt był zamknięty dla podróżnych, a Polskie Koleje Państwowe, nie były nim jako elementem Szlaku Zabytków Techniki zainteresowane. Z tych powodów dworzec źle wpływał na markę Szlaku Zabytków Techniki, ale Urząd Miasta Sosnowiec był bardzo zaangażowany w organizację Industriady na stacji.
PKP Polskie Linii Kolejowe SA w lipcu 2014 ogłosił przetarg na estetyzację (remont) peronów na stacji. Przetarg ten zakładał wymianę nawierzchni oraz progów peronów, a także naprawę i pomalowanie dachu wiaty oraz budynku służbowego. Prace te rozpoczęły się we wrześniu 2014 i docelowo miały trwać do końca listopada, jednakże ze względu na niedotrzymanie tego i kolejnych terminów, PKP PLK w styczniu 2015 rozwiązało umowę z firmą przeprowadzającą estetyzację. Do tego czasu wyasfaltowano 1/3 drugiego peronu, a część nawierzchni pozostała rozkopana. PKP PLK w połowie marca 2015 ogłosiła przetarg na dokończenie remontu peronu. Prace te, warte 400 tys. złotych, ukończono w połowie czerwca 2015.
7 maja 2015 ponownie został udostępniony dla podróżnych hall dworca kolejowego. Projekt aranżacji hallu opracowano do końca 2014, a w lutym 2015 rozpoczęto prace w tym adaptację kas od PKP Intercity oraz pomieszczeń dla całodobowej ochrony obiektu. Wykonano również windę łączącą nadziemną i podziemną część stacji, a także wyremontowano dach oraz elewację od strony wejścia na dworzec. Koszt prac modernizacyjnych wyniósł około 1 mln złotych.
Infrastruktura.
Dworzec kolejowy.
Budynek dworca z 1859, znajduje się przy ul. 3 Maja 16. Jest piętrowy, w stylu neoklasycystycznym, wzniesiony prawdopodobnie według projektu włoskiego architekta Henryka Marconiego. Budynek ten jest wpisany do rejestru zabytków województwa śląskiego pod numerem A/15/99. Po zamknięciu holu dworzec pełnił funkcję biblioteki. Został on ponownie zaadaptowany dla potrzeby obsługi podróżnych i otwarty 7 maja 2015. Budynek ten jest również siedzibą Zakładu Linii Kolejowych w Sosnowcu. Odprawa podróżnych odbywa się w hali oraz pod budynkiem dworca. W podziemnej części stacji znajduje kasa biletowa Kolei Śląskich, a także poczekalnia.
Główny hall dworca jest czynny całą dobę. Znajdują się w nim trzy kasy biletowe PKP Intercity (w tym jedna dostosowana do potrzeb osób niepełnosprawnych), pomieszczenia ochrony oraz ławki z dwunastoma miejscami do siedzenia. Dworzec wyposażony jest w system informacji pasażerskiej. Przejście z budynku dworca na perony odbywa się przez schody prowadzące do przejścia podziemnego, a także windę.
Linie kolejowe.
Stacja Sosnowiec Główny ma charakter węzła kolejowego. Przez nią przechodzą dwie linie kolejowe, w tym międzynarodowa linia E65. Wykaz wszystkich istniejących linii wraz z kilometrażem początku, osi i końca stacji przedstawia poniższa tabela:
Perony.
Na stacji znajdują się 2 perony. Peron 1. to peron jednokrawędziowy niski o długości 232 m i wysokości 30 cm. Przylega on do toru 4. na linii kolejowej nr 62. Posiada on nawierzchnię utwardzoną z kostki brukowej. Peron 2. natomiast jest peronem wyspowym wysokim o długości 394 m i wysokości 65 cm. Przylega on do toru 2. i 1. przy linii kolejowej nr 1. Posiada on nawierzchnię bitumiczną. Peron ten wyposażony jest w zadaszenie oraz ławki.
Dojście do peronów odbywa się poprzez przejścia podziemne pod torami (wejścia do tuneli są od ul. 3 Maja oraz ul. Kilińskiego). Na peronach znajduje się pochylnia, a także urządzenia nagłaśniające i wyświetlacze elektroniczne.
Perony od września 2014 do połowy czerwca 2015 przeszły estetyzację, w ramach której wymieniono nawierzchnię asfaltową oraz krawędzie peronowe. Wyremontowano również wiatę oraz zainstalowano nowe elementy małej architektury – ławki i kosze na śmieci oraz zamontowano elektroniczną platformę dla niepełnosprawnych przy schodach.
Ruch pociągów pasażerskich.
Pociągi osobowe.
Stacja Sosnowiec Główny z racji położenia na jednej z najbardziej uczęszczanych linii kolejowych w Polsce stanowi ważny punkt lokalnej komunikacji kolejowej, dzięki czemu na niej zatrzymują się pociągi osobowe obsługiwane przez Koleje Śląskie. Realizują one połączenia na obszarze województwa śląskiego. Przez sosnowiecką stację przebiegają też dwie linie regionalne:
Pociągi dalekobieżne.
Na stacji zatrzymują się składy pociągów Twoich Linii Kolejowych, InterCity, Express InterCity, Express InterCity Premium oraz pociągi międzynarodowe. Według rozkładu z 2014 główne kierunki pociągów dalekobieżnych to: Bielsko-Biała Główna, Gdynia Główna, Kędzierzyn-Koźle, Lublin, Łódź Kaliska, Opole Główne, Toruń Główny, Warszawa Centralna oraz Wrocław Główny. W tym okresie pociągi międzynarodowe łączyły Sosnowiec Główny ze stacjami: Budapest Keleti, Ostrava hlavní nádraží oraz Villach Hauptbahnhof. Połączenia są realizowane przez spółki PKP Intercity.
Powiązania komunikacyjne.
Stacja Sosnowiec Główny jest bardzo dobrze skomunikowana z komunikacją miejską dzięki zlokalizowanemu przed budynkiem dworca, na ul. 3 Maja, przystankiem autobusowym oraz tramwajowym "Sosnowiec Dworzec PKP", z którego według stanu z lipca 2021 odjeżdża ponad 20 linii autobusowych i sześć linii tramwajowych ZTM oraz jedna linia autobusowa PKM Jaworzno. Linie te łączą dworzec z miastami Zagłębia Dąbrowskiego, Katowicami, Bytomiem, Siemianowicami Śląskimi, Piekarami Śląskimi, Mysłowicami oraz Jaworznem. Realizowane są tu też liczne połączenia autobusowej komunikacji pozamiejskiej, w tym głównie do Katowic i Olkusza.
Plany na przyszłość.
PKP Polskie Linie Kolejowe w ramach modernizacji linii kolejowej Będzin Miasto – Katowice – Zebrzydowice planuje przebudowę stacji. Planowana jest dobudowa dwóch torów oraz budowa trzeciego peronu. Wraz z nowym peronem kompleksową modernizację mają przejść dotychczasowe, które wyglądem mają nawiązywać do zabytkowego charakteru dworca.

</doc>
<doc id="293647" url="https://pl.wikipedia.org/wiki?curid=293647" title="Czehryń">
Czehryń

Czehryń (, "Czyhyryn") – miasto w centralnej części Ukrainy, w obwodzie czerkaskim, w rejonie czerkaskim nad Tiasmynem.
Historia.
Dawniejsze nazwy: "Czehryn", "Czeryn", "Czyryn", "Czyhiryn". Nazwa miasta wywodzi się od miejscowej nazwy "paleniska", czyli "czyryna" lub "cziryna". Tereny, na których położona jest miejscowość, zostały w 1569 r. przyłączone do Korony. Miasto i twierdza lokowane przez króla Zygmunta III Wazę dzięki staraniom starosty czerkaskiego Aleksandra księcia Wiśniowieckiego 1 maja 1588 roku. Dnia 15 października 1592 roku otrzymało od króla przywilej nadający mu prawa miejskie magdeburskie. Czehryń był miastem królewskim Korony Królestwa Polskiego, położonym w pierwszej połowie XVII wieku w starostwie niegrodowym korsuńskim w województwie kijowskim. Czehryń graniczył kiedyś z wsiami Birki, Strzynówki i Sosnówka.
Pomimo zakazu królewskiego dotyczącego przyjmowania zbiegów miasto w późniejszych latach było zamieszkane przez różnych uciekinierów z całej Rzeczypospolitej. Do pierwszego poważnego buntu przybyszów przeciw władzy królewskiej doszło już w roku 1593 (Powstanie Kosińskiego). Po kolejnym buncie atamana kozackiego Doroszenki miasto i zamek wzmiankowano w 1611 roku jako spustoszone. W 1622 roku opisywano, że zamek ma trzy wieże, a samo miasteczko jest otoczone palisadą, w której są dwie bramy. W 1637 roku miasto zajęli zbuntowani Kozacy Pawluka. Ze względu na swoje strategiczne położenie były (po Kudaku) najbardziej na wschód wysuniętą twierdzą Rzeczypospolitej. Czehryń był jedną z głównych siedzib Chmielnickiego podczas wznieconego przez niego powstania, tutaj też przyjmował posłów i zmarł. W 1664 roku kozacki hetman Iwan Brzuchowiecki obległ w zamku Teterę. W 1667 roku po długim oblężeniu polska załoga twierdzy zmuszona była skapitulować przed kozackimi oddziałami Doroszenki. W 1678 roku miasto i twierdzę zdobyły wojska tureckie i całkowicie je zniszczyły. Po długich wojnach prowadzonych od 1654 roku z Rosją i Turcją, miasto powróciło do Polski w roku 1699. 
W 1792 roku król Stanisław August Poniatowski potwierdził miastu dawne przywileje. Miasto należało do Rzeczypospolitej do roku 1793, kiedy po II rozbiorze znalazło się w zaborze rosyjskim, od roku 1796 w powiecie czehryńskim w guberni kijowskiej. W roku 1865 liczyło 9329 mieszkańców. Parafie łacińskie w Antonówce i Złotopolu, dekanat zwenigrodzki.
We wrześniu 2017 r. podczas kopania rowu mieszkaniec Czehrynia odkrył 200 czaszek pozbawionych reszty kośćca. Prawdopodobnie jest to masowa mogiła z 1678 r., kiedy twierdzę i miasto zdobyły i zniszczyły wojska tureckie w trakcie wojny rosyjsko-tureckiej.

</doc>
<doc id="293650" url="https://pl.wikipedia.org/wiki?curid=293650" title="Sosnowiec Maczki">
Sosnowiec Maczki

Sosnowiec Maczki – stacja kolejowa i dworzec kolejowy w Sosnowcu-Maczkach, położone między ulicami: Krakowską a Skwerową.
Opis.
Ostatnia stacja Drogi Żelaznej Warszawsko-Wiedeńskiej Królestwa Polskiego, części Imperium Rosyjskiego. Monumentalnej stacji towarzyszyła komora celna i koszary. Po drugiej stronie rzeki Białej Przemszy znajdowało się Cesarstwo Austrii. Stąd też długo miejsce to nazywano Granicą.
Budynek stacji granicznej budowano w latach 1839-1848, według projektu Teofila Schüllera, ucznia znanego architekta Enrico Marconiego. W 1967 roku gmach został wpisany do rejestru zabytków. Obecnie pomieszczenia zostały zamurowane. Cały budynek wymaga renowacji, jest bowiem w fatalnym stanie technicznym, a jego wnętrza są niewykorzystane i zaniedbane.
Budowla została wzniesiona na planie wydłużonego prostokąta, złożona z trzech części: skrajnych parterowych i środkowej piętrowej. W częściach parterowych południowej i środkowej można było kiedyś podziwiać bogaty wystrój architektoniczny ścian i sufitów, wśród których wyróżniały się profilowane gzymsy, stiuki, pilastry i kolumny żeliwne, które również miały za zadanie podpierać zadaszenia peronów. W pobliżu budynku murowanego z cegły częściowo podpiwniczonego powstało osiedle dla kolejarzy, pracowników komory celnej, funkcjonariuszy straży granicznej, wojska rosyjskiego i żandarmerii, które w 1975 roku na mocy postanowień reformy administracyjnej zostało włączone do Miasta Sosnowiec. Wraz z rozwojem osady powstawały tu hotele, poczta, bloki mieszkalne, cerkiew prawosławna, kaplica rzymskokatolicka (1857), kościół (1893), szkoła powszechna (1886). Obecna nazwa Maczki jest używana dopiero od 1925 roku. Po odzyskaniu niepodległości w 1918 roku znaczenie osady jako węzła komunikacyjnego osłabło, zlikwidowano bowiem granicę z Austrią, a granicę państwową Polski przesunięto na południe.
Dworzec kolejowy w Maczkach, podobnie jak Sosnowiec Główny, został zdobyty przez powstańców polskich w 1863 roku co w latach niewoli narodowej było wydarzeniem wielkiej wagi. Mówiąc o dworcu nie należy zapominać, że pierwotnie trasa Drogi Żelaznej Warszawsko-Wiedeńskiej miała przebiegać trochę inaczej, zwłaszcza jej ostatni odcinek do samej granicy Królestwa Polskiego miał być przesunięty bardziej na zachód, a stacja graniczna miała powstać w pobliżu Trójkąta Trzech Cesarzy. Stacja miała połączyć Warszawę z kopalniami Niwki i stać się impulsem do rozwoju potężnego okręgu przemysłowego nazywanego Zagłębiem Dąbrowskim. Ostatecznie lokalizację stacji uzgodniono z władzami Austrii i Wolnego Miasta Kraków. Rozstrzygnięto, że stacja powstanie w okolicach przysiółka Maćki na całkowitym pustkowiu w pobliżu koryta Białej Przemszy. Budowę trasy kolejowej realizowano etapami. Uroczystość położenia kamienia węgielnego pod dworzec wiedeński w Warszawie odbyła się 14 lipca 1844 roku, zaś otwarcie ruchu osobowego do stacji Granica niespełna cztery lata później – 1 kwietnia 1848 roku.
Rozbudowa infrastruktury kolejowej trwała przez cały XIX wiek, jednakże zaraz po otwarciu była to najważniejsza linia kolejowa Królestwa Polskiego. Później, gdy oddawano do użytku inne linie drogi żelaznej, znaczenie tej trasy malało, jednakże do końca I wojny światowej była to nadal bardzo ważna linia kolejowa.
Na stacji od 2009 roku nie zatrzymują się żadne pociągi pasażerskie z wyjątkiem pociągu R 34220 "Orlik" do Częstochowy oraz pociągu R 43221 do Krakowa.
Rewitalizacja.
Politechnika Śląska i PKP planowały utworzenie Centrum Naukowo-Dydaktycznego Transportu Kolejowego. Jego siedziba miała być usytuowana w dawnym dworcu Sosnowiec Maczki, który miał być odrestaurowany i przygotowany do pełnienia roli uczelnianej. List intencyjny w tej sprawie podpisali: JM Rektor Politechniki Śląskiej prof. inż. Andrzej Karbownik oraz Prezes Zarządu PKP Jakub Karnowski. Placówka miała zostać otwarta 1 października 2016 roku. Docelowo miało się tam kształcić 250 studentów. Patronat nad projektem utworzenia Centrum Naukowo-Dydaktyczne Transportu Kolejowego objęło Ministerstwo Infrastruktury i Rozwoju.
We wrześniu 2017 r. prace rewitalizacyjne zostały przerwane, Politechnika Śląska odstąpiła od umowy tłumacząc, że przepisy uniemożliwiają uczelniom tworzenie zamiejscowych ośrodków dydaktycznych a jedynie - droższe - wydziały zamiejscowe.

</doc>
<doc id="293653" url="https://pl.wikipedia.org/wiki?curid=293653" title="Cmentarz Bródnowski">
Cmentarz Bródnowski

Cmentarz Bródnowski, także cmentarz Bródzieński – zabytkowy cmentarz znajdujący się w Warszawie przy ul. św. Wincentego 83.
Nekropolia jest położona między Targówkiem a Nowym Bródnem. Zajmuje powierzchnię ok. 113,3 ha, a obwód murów liczy ok. 5 km. Pod względem liczby pochowanych (ok. 1,2 mln) jest jednym z największych cmentarzy w Europie.
Na terenie cmentarza znajdują się dwa kościoły – kościół św. Wincentego à Paulo (drewniany) oraz kościół Matki Boskiej Częstochowskiej (murowany).
Był czwartym, po cmentarzach: Kamionkowskim, żydowskim i cholerycznym, cmentarzem prawobrzeżnej Warszawy.
Historia.
Po wyczerpaniu się terenów grzebalnych na cmentarzu Kamionkowskim w 1883 miasto zakupiło od Szpitala św. Ducha 65 hektarów gruntu na Bródnie. Znajdowały się na nim piaszczyste wydmy, nazywane Łysymi Górami. Po przeprowadzeniu niezbędnych prac niwelacyjnych i porządkowych, prezydent Sokrates Starynkiewicz w listopadzie 1884 powiadomił Kurię Metropolitalną Warszawską, że na terenie nowego cmentarza można rozpocząć chowanie zmarłych. 20 listopada 1884 arcybiskup warszawski Wincenty Teofil Popiel dokonał poświęcenia nowej nekropolii. Już następnego dnia odbył się tam pierwszy pogrzeb – rocznej dziewczynki, Marii Skibniewskiej. Pierwszym proboszczem tzw. kapelanem cmentarnym został sprowadzony z Mińska Mazowieckiego ks. Franciszek Kołaczewski.
Miejsce poświęcenia nekropolii upamiętniono żeliwnym monumentem z czterometrowym krzyżem z tablicą informującą o przebiegu uroczystości. Po 1918 skorodowany monument został rozebrany, a na powstałym placyku w 1939 pochowano Aleksandra Kakowskiego.
Mieszkańcom lewobrzeżnej Warszawy cmentarz udostępniono 13 stycznia 1885. Chowano tam głównie na koszt miasta osoby biedne, zmarłe w warszawskich szpitalach. Opłaty pobierane za pochówek były dość niskie i konkurencyjne z innymi cmentarzami, stąd cmentarz Bródnowski zyskał opinię cmentarza dla ubogich, podczas gdy Stare Powązki były uważane za cmentarz dla osób zamożnych. W 1885, pierwszym pełnym roku funkcjonowania cmentarza, pochowano tam 2 048 osób. Do 1915 zmarłych chowano w grobach ziemnych w tzw. linii na 15 lat bez prawa budowy trwałych pomników.
W 1888 w pobliżu bramy głównej wzniesiono drewniany kościół św. Wincentego á Paulo, wykorzystując drewno z rusztowań remontowanej w latach 1885–1887 Kolumny Zygmunta III Wazy.
W 1892 w związku z epidemią cholery wyznaczono specjalną kwaterę dla zmarłych na tę chorobę. Na cmentarzu pochowano także większość ofiar walk rewolucji z lat 1905–1906. W 1914 liczba pochówków wyniosła 12 257, w 1917 – 16 583, a w 1933 – 7823.
W 1916 i 1921 cmentarz został poszerzony, odpowiednio o grunty majątku Bródno należące do Szpitala św. Ducha w rejonie ulic Odrowąża i Rzeszowskiej (30 ha) i tereny dawnej rosyjskiej prochowni przy ul. Rzeszowskiej przekazane przez Wojsko Polskie (16 ha). Powierzchnia cmentarza zwiększyła się w ten sposób do 113,3 ha.
W 1927 zakończono budowę jednolitego ceglanego muru wokół cmentarza o długości 4958 metrów. Jego wysokość, w zależności od poziomu gruntu, wynosi od 3 do 5 metrów, a grubość – 41 cm. Obecnie znajduje się w nim osiem bram.
W 1925 w Alei Głównej, na wysokości kwatery 25A, ustawiono figurę Matki Bożej (nazywaną "Matką Boską Bródnowską" – w postaci często stosowanej w kapliczkach stojących na podwórkach warszawskich kamienic: smukła, w niebiesko-białym płaszczu, z rękami rozłożonymi w geście powitania). Trudno ustalić kiedy przyjął się zwyczaj zapalania przed nią zniczy, ale ustny przekaz dawnych mieszkańców mówi, że są to znicze czczące pamięć bliskich, których miejsc pochówku nie ustalono. Zwyczaj ten przybrał na sile po 1945 (prawdopodobnie upamiętniano zaginionych podczas działań wojennych).
W 1932 wydłużono z 15 do 20 lat od dnia pogrzebu okres wykorzystywania placu pod grób dla osób, które nie mogły wykupić go na własność. W październiku 1933 do nekropolii doprowadzono, ulicą św. Wincentego, linię tramwajową.
W 1934, z okazji 50-lecia nekropolii, przy głównej bramie cmentarza wzniesiono murowaną dzwonnicę z pomieszczeniem czasowym na trumny. Na fasadzie umieszczono tablicę pamiątkową.
W 1938 zmarł arcybiskup metropolita warszawski Aleksander Kakowski, zgodnie z jego wolą spoczął wśród mieszkańców Warszawy. Mauzoleum wybudowano w miejscu, gdzie od 1889 znajdował się kopiec ziemny z postawionym na wierzchołku krzyżem.
Z biegiem lat status cmentarza ulegał zmianie, chowano tu przedstawicieli różnych grup społecznych, polityków, aktorów, żołnierzy, powstańców oraz „zwykłych” mieszkańców Warszawy. Coraz częściej zaczęły pojawiać się bogate grobowce oraz sarkofagi.
We wrześniu 1939 i jesienią 1944 teren nekropolii był bombardowany przez Niemców, zniszczeniu uległa centralna część cmentarza. Podczas okupacji rozległy teren cmentarza był wykorzystywany przez polski ruch oporu jako poligon szkoleniowy, a w niektórych grobowcach przechowywano broń i amunicję.
W 1946 w kwaterze 43 urządzono cmentarz żołnierzy Armii Czerwonej poległych podczas walk o Pragę. Spoczywa tam też bohater Związku Radzieckiego, lotnik Siergiej Iwanowicz Kisielew.
W 1952 dekretem kard. Stefana Wyszyńskiego utworzono nową parafię św. Wincentego a Paulo, 13 października 1957 poświęcono fundamenty. Na nich stanął kościół Matki Boskiej Częstochowskiej będący repliką kaplicy – mauzoleum hr. Przeździeckich stojącą od połowy XIX wieku na cmentarzu Świętokrzyskim. Autorem świątyni był Stanisław Marzyński. Patronką konsekrowanego w 1960 kościoła jest Matka Boża Częstochowska.
W 1967 zakończyła działalność restauracja „Krańcowa”, znajdująca się naprzeciwko głównej bramy nekropolii. Lokal, nazywany zwyczajowo "Barem pod Trupkiem", był popularnym miejscem urządzania styp pogrzebowych, tzw. syrków. Budynek restauracji rozebrano wiosną 1968.
Lata powojenne to czas, gdy wiele nagrobków z piaskowca zastępowano powszechnie stosowanym lastriko. W latach 60. XX wieku studnie zastąpiono centralną siecią wodociągową a wiele alej utwardzono. W późniejszych latach w głównych alejach zainstalowano oświetlenie. Podczas likwidacji jednej ze studni i prowizorycznych toalet w kwaterze 45N odkryto zbiorową mogiłę więźniów politycznych straconych w latach 1944–1956 w więzieniu Warszawa III – Praga (tzw. Toledo). Byli to żołnierze Armii Krajowej, WiN i NSZ. W 1997 ustawiono tu pomnik autorstwa Dariusza Kowalskiego.
W 1994 przy kościele św. Wincentego pochowano szczątki 13 biskupów z Faras pochodzące z misji archeologicznej kierowanej przez Kazimierza Michałowskiego w Nubii, przywiezione do Warszawy w celu przeprowadzenia badań antropologicznych.
W 2021 na cmentarzu (kwatera 116, przy parkanie od strony ul. św. Wincentego) oddano do użytku pierwsze w jego historii kolumbarium z 1530 niszami.
Cmentarz jest podzielony na 965 kwater. Liczba pochowanych osób szacowana jest na 1,2 mln osób.
Ekshumacje IPN.
W latach 2015–2017 Instytut Pamięci Narodowej, Rada Ochrony Pamięci Walk i Męczeństwa i Ministerstwo Sprawiedliwości przy współpracy Urzędu m.st. Warszawy realizowały projekt naukowo-badawczy „Poszukiwania nieznanych miejsc pochówku ofiar terroru komunistycznego z lat 1944–1956”. Ekshumacje prowadzone pod kierunkiem Krzysztofa Szwagrzyka rozpoczęto w lipcu 2015. Znaleziono wtedy szkielety 6 osób. Podczas kolejnych ekshumacji w kwietniu 2017 znaleziono 8 kolejnych szkieletów. Do kwietnia 2017 został zidentyfikowany szkielet porucznika Zygmunta Kęski
Komitet Opieki nad Cmentarzem Bródnowskim.
Działał od 1981. W ciągu 15 lat, dzięki kwestom, które organizował Oddział Bródno Towarzystwa Przyjaciół Warszawy pod przewodnictwem Ryszarda Szołwińskiego, udało się mu zebrać środki na renowację ok. 150 pomników. Komitet przestał istnieć, gdyż większość artystów wolała kwestować na rzecz Cmentarza Powązkowskiego.

</doc>
<doc id="293654" url="https://pl.wikipedia.org/wiki?curid=293654" title="Solo (rzeka)">
Solo (rzeka)

Solo – rzeka w Indonezji, najdłuższa rzeka Jawy; długość 600 km; powierzchnia dorzecza 16 000 km².
Źródła na zboczach wulkanu Lawu, uchodzi deltą do cieśniny Surabaja; aby ograniczyć zamulenie cieśniny, główną odnogę skierowano bezpośrednio do Morza Jawajskiego. Jej głównym dopływem jest Madiun.
W górnym biegu rzeki zapora "Gajah Mungkur Dam" ze zbiornikiem o powierzchni 8800 ha (funkcje nawadniające i rekreacyjne) i elektrownią o mocy 12,4 MW; w delcie liczne stawy z hodowlą ryb.

</doc>
<doc id="293655" url="https://pl.wikipedia.org/wiki?curid=293655" title="Radioizotopowy generator termoelektryczny">
Radioizotopowy generator termoelektryczny

Radioizotopowy generator termoelektryczny, radioizotopowa bateria termoelektryczna (ang. "radioisotope thermoelectric generator", RTG) – generator prądu elektrycznego, w którym źródłem energii jest rozpad izotopu promieniotwórczego, a wydzielone w ten sposób ciepło zamieniane jest na energię elektryczną.
RTG są wykorzystywane jako źródła energii w sondach kosmicznych i nieosłoniętych odległych obiektach, takich jak latarnie morskie zbudowane przez były Związek Radziecki wewnątrz koła podbiegunowego. RTG są zwykle najbardziej pożądanym źródłem zasilania w nieobsługiwanych urządzeniach, które potrzebują kilkuset lub mniej watów energii na długi czas, wówczas użycie ogniw paliwowych, akumulatorów lub generatorów, jest nieekonomiczne, oraz w miejscach, gdzie ogniwa słoneczne nie są praktyczne. Bezpieczne stosowanie RTG wymaga przechowywania izotopów promieniotwórczych długo po produktywnym okresie użytkowania urządzenia. Koszt RTG ogranicza ich stosowanie do niszowych zastosowań w ekstremalnych sytuacjach.
Zasada działania.
Materiał radioaktywny (paliwo) jest umieszczony w pojemniku do którego wprowadzone jest jedno złącze termopary. Drugie złącze termopary wprowadzone jest do czynnika chłodzącego (np. przyłączone do radiatora). Rozpad radioaktywny uwalnia energię, która w wyniku zderzeń zmienia się w energię termiczną ogrzewającą jeden koniec termopary. Różnica temperatur między złączami, w wyniku efektu Seebecka, wywołuje siłę elektromotoryczną i przepływ prądu. Większe różnice temperatur powodują wytworzenie większej mocy.
Generatora nie należy mylić z baterią jądrową mającą odmienne działanie, mimo że energia w obu przypadkach pochodzi z rozpadów promieniotwórczych.
Paliwo.
Materiał radioaktywny używany w generatorze musi spełniać kilka warunków:
Wszystkie te warunki ograniczają liczbę potencjalnych izotopów do 30. Najczęściej są stosowane 238Pu, 244Cm i 90Sr. Poza tym używane są 210Po, 147Pm, 137Cs, 144Ce, 106Ru, 60Co, 242Cm oraz izotopy tulu. Spośród wymienionych pluton-238 ma najdłuższy czas połowicznego rozpadu (87,7 lat), stosunkowo wysoką wydajność i najniższe wymagania co do osłon. Tylko trzy izotopy spełniają kryterium niskiej radiacji beta i gamma, potrzebują osłon ołowiowych grubości kilku cm. Pluton-238 wymaga osłony grubości jedynie kilku mm lub wcale (wystarcza po prostu osłona całej baterii).
Z tych powodów pluton jest najczęściej używanym izotopem w baterii. W instalacjach naziemnych Związek Radziecki używał strontu-90, który ma krótszy czas rozpadu (29 lat), niższą wydajność i emituje promieniowanie beta, ale jest dużo tańszy. Używany w pierwszych konstrukcjach polon-210 posiada ogromną wydajność (140 W ciepła/g), ale ma bardzo krótki czas rozpadu (139 dni) i emituje promieniowanie gamma.
Izotop 241Am był również testowany. Jego okres rozpadu wynosi 432 lata, więc teoretycznie może zasilać baterię przez setki lat. Jednak jego wydajność to około 1/4 wydajności plutonu-238, a poza tym emituje więcej promieniowania gamma. Pod względem wymagań ekranowania (potrzebuje ekranów ołowianych grubości około 2 cm) stawia go to na drugim miejscu po plutonie-238.
Użycie.
Badania nad generatorami RTG prowadzono już w latach 60. w takich krajach jak USA (SNAP, NUMEC), ZSRR (BETA), Wielka Brytania (RIPPLE), Francja (GISETE - moc 24W, napięcie 24V, 90 kg strontu; MARGUERITE) czy Niemcy (BOLKOW). Stany Zjednoczone użyły po raz pierwszy RTG w satelicie nawigacyjnym Transit 4A w 1961 roku. Użyty radioizotopowy generator termoelektryczny oznaczony SNAP-3B użyty jako eksperymentalne dodatkowe źródło energii, oprócz paneli słonecznych, wytwarzał energię elektryczną o mocy 2,7 W. Jako źródła ciepła użyto 238Pu wydzielający moc cieplną około 52,5 W. Energię cieplną na elektryczną przetwarzało 27, połączonych szeregowo termopar typu PbTe z domieszkowaniem złączy. Gorące złącze miało temperaturę około 783 K a zimne około 366 K.
RTG są używane przede wszystkim na statkach kosmicznych, szczególnie tych, które podróżują na tyle daleko od Słońca, że baterie słoneczne nie spełniają swego zadania. Stąd zostały użyte w sondach Pioneer 10, Pioneer 11, Voyager 1, Voyager 2, Galileo, Ulysses, Cassini-Huygens, New Horizons, Viking i misjach programu Apollo 12-17.
Związek Radziecki wyprodukował także wiele bezzałogowych latarni morskich i boi nawigacyjnych zasilanych tego typu bateriami.
Miniaturowe wersje baterii były też stosowane w rozrusznikach serca.
Czas życia.
Najbardziej popularny 238Pu ma czas rozpadu 87,7 lat. Stąd bateria używająca tego izotopu traci około 1-0,51/87,7 = 0,787% mocy na rok. 23 lata po wyprodukowaniu taka bateria będzie miała 0,523/87,7 = 0,834 początkowej mocy. Tak więc moc 470 W po 23 latach osłabnie do 0,834 * 470 W = 392 W. Dodatkowo, w miarę upływu czasu, termopary także się degenerują. Na początku 2001 roku moc produkowana przez RTG w sondzie Voyager 1 spadła do 315 W, a w Voyager 2 do 319 W. Oznacza to, że sprawność termopar spadła do 80% początkowego poziomu.
Zagrożenia.
W RTG nie zachodzą reakcje łańcuchowe (jak w reaktorach jądrowych), więc nie ma niebezpieczeństwa wybuchu, ani stopienia paliwa. Paliwo jest zużywane, a tym samym wytwarzana energia, w znanym i niezależnym od czynników zewnętrznych tempie.
Nie oznacza to, że baterie są całkowicie bezpieczne. Zawsze istnieje możliwość skażenia radioaktywnego w przypadku rozszczelnienia pojemnika paliwa. Problem jest szczególnie istotny w przypadku wynoszenia na orbitę pojazdów kosmicznych zawierających takie baterie.
Znane jest pięć wypadków związanych z użyciem RTG. Pierwsze dwa związane są z nieudanymi próbami wystrzelenia amerykańskich satelitów Transit i Nimbus. Dwa następne to nieudane radzieckie misje Kosmos (pojazdy księżycowe miały zasilanie RTG). Wreszcie misja Apollo 13, w której moduł księżycowy spłonął w atmosferze nad Fidżi. Sama bateria jednak ocalała i wpadła do Pacyfiku koło Tonga. Późniejsze badania nie stwierdziły jednak zwiększonej radioaktywności w tym regionie.
W celu minimalizacji zagrożeń paliwo jest przechowywane w mniejszych, ceramicznych kapsułach co uniemożliwia jego parowanie. Całość otoczona jest irydem i blokami grafitu. Wszystkie te materiały są odporne na korozję i podwyższoną temperaturę.
Problem z urządzeniami naziemnymi jest związany przede wszystkim z radzieckimi bojami nawigacyjnymi i latarniami morskimi. Brak nadzoru powodował wycieki paliwa i kradzieże części. W dodatku niektóre z tych obiektów trudno odnaleźć z powodu braku lub utraty informacji dotyczących ich położenia.
Stosowanie baterii w rozrusznikach serca stwarza pewne zagrożenie w przypadku kremacji po śmierci właściciela bez wcześniejszego usunięcia baterii z ciała. Dlatego też obecne rozruszniki są zasilane bateriami wykonanymi w innych technologiach.
Pluton-238 ma mały przekrój czynny na rozszczepienie w wywołane neutronami termicznymi (16,6 barnów), w porównaniu przekrój czynny pluton-239 wynosi 747 b. Duży udział 238Pu zmniejsza rozszczepialność, a ciepło wydzielane w wyniku rozpadów promieniotwórczych spowoduje wyparowanie plutonu zanim uzyska on masę krytyczną. Za materiał rozszczepialny uznaje się mieszaninę tych izotopów plutonu, jeśli zawiera mniej niż 20% 238PU.
Jeśli chodzi o ewentualne skutki kradzieży plutonu-238, to nie nadaje się on do wytworzenia bomby atomowej. Dodatkowo jest to materiał gorący i radioaktywny, co znacznie utrudnia z nim prace.
2 grudnia 2001 roku w Gruzji, niedaleko tamy Enguri doszło do wypadku, w którym ucierpiały trzy osoby. Wypadek znany jest jako , znalazły one dwa osierocone źródła promieniowania, którymi okazały się radzieckie RTG Beta-M. Osoby te postanowiły wykorzystać znalezione, nieznane im wówczas przedmioty, do ogrzania zakładanego przez nie obozu (z racji zauważenia, że RTG nie były pokryte śniegiem jak i ziemia wokół nich). Spędzili oni noc w pobliżu tych źródeł promieniowania o mocy dawki 4,6mSv/h, co wywołało u nich chorobę popromienną, która dla jednej osoby zakończyła się śmiercią. Oba źródła zostały ostatecznie odzyskane w dniach 2 do 3 lutego 2002 roku.

</doc>
<doc id="293657" url="https://pl.wikipedia.org/wiki?curid=293657" title="Park Jordanowski w Sosnowcu">
Park Jordanowski w Sosnowcu

Park Jordanowski położony w Starym Sosnowcu, to niewielki park miejski, graniczący ze stadionem lekkoatletycznym MKS Płomień – najmniejszy z parków miejskich Sosnowca. 
W latach 60. i 70. XX wieku zabudowa stadionu zmniejszyła teren parku do postaci mocno fragmentarycznej.

</doc>
<doc id="293668" url="https://pl.wikipedia.org/wiki?curid=293668" title="Vanessa Mae">
Vanessa Mae



</doc>
<doc id="293669" url="https://pl.wikipedia.org/wiki?curid=293669" title="MOD">
MOD

MOD to format pliku umożliwiający przechowywanie muzyki w specyficznym formacie binarnym. Pierwotnie używał go program SoundTracker na Amigę, później powstała cała gama podobnych programów zwanych trackerami, a format pliku MOD ewoluował. Nazwa "MOD" utożsamiana jest z całą rodziną formatów plików zwanych modułami.
Pierwsza wersja formatu została stworzona przez Karstena Obarskiego dla Ultimate Soundtrackera, który został wydany w roku 1987.
Oryginalna wersja formatu MOD umożliwiała jednoczesne odtwarzanie czterech kanałów audio, co wynikało z możliwości układu dźwiękowego komputera Amiga. Format był zaprojektowany tak, by możliwe było odtwarzanie dźwięku na Amidze bez jakiegokolwiek przetwarzania (np. sample zapisywane były jako 8-bit PCM i nadawały się do bezpośredniego wysłania do przetwornika C/A).
Format stał się popularny w środowisku demosceny i został uznany także na innych platformach sprzętowych (Atari ST i PC). Wówczas ograniczenia formatu MOD zaczęły dawać się we znaki i pojawiły się nowe formaty plików, pokonujące te ograniczenia. Zobacz spis.
Struktura pliku.
Plik MOD zawiera pojedynczy utwór muzyczny, na który składają się trzy zasadnicze elementy:

</doc>
<doc id="293671" url="https://pl.wikipedia.org/wiki?curid=293671" title="Mod">
Mod



</doc>
<doc id="293681" url="https://pl.wikipedia.org/wiki?curid=293681" title="Jiři Raška">
Jiři Raška



</doc>
<doc id="293685" url="https://pl.wikipedia.org/wiki?curid=293685" title="Beata Gwoździewicz">
Beata Gwoździewicz

Beata Gwoździewicz (ur. 1971) – polska dziennikarka i prezenterka.
Życiorys.
Pochodzi z Sopotu. Od wielu lat jest związana z gdańskimi mediami. Kiedy nie udało jej się dostać do szkoły teatralnej, zdawała na ekonomię, lecz jednak po jakimś czasie postanowiła zgłosić się na kurs na prezentera radiowego Radia Gdańsk. Tam właśnie została zauważona i już w wieku 19 lat zadebiutowała na antenie tego radia. Po roku pierwszy raz pojawiła się w telewizji, prowadząc "Panoramę" w gdańskim ośrodku regionalnym. Ma za sobą także pracę w Radiu Plus, pracowała w TV Polonia, a w TVP 1 prowadziła takie programy jak "Koncert życzeń" i "Przyjaciele". Od 1 czerwca 2005 do 28 sierpnia 2006 była prezenterką programu informacyjnego "Teleexpress". W TVP 3 Gdańsk prezentowała pogodę i prowadziła program "Dzień dobry, tu Gdańsk". Od kilku już lat na stałe związana jest z Radiem Gdańsk.

</doc>
<doc id="293688" url="https://pl.wikipedia.org/wiki?curid=293688" title="Audley End (Essex)">
Audley End (Essex)

Audley End – XVII-wieczna rezydencja na peryferiach miejscowości Saffron Walden (hrabstwo Essex), na południe od Cambridge. Obecny budynek to około jedna trzecia oryginalnego założenia pałacowego, niegdyś spektakularnego przykładu architektury okresu jakobickiego w Anglii.
Pierwotnie siedziba opactwa benedyktyńskiego, po kasacie zakonów przez Henryka VIII w 1538 przekazany jednemu z dworzan, Sir Tomaszowi Audley, który zamieszkał w byłych budynkach klasztornych. Wnuk obdarowanego, Tomasz Howard (pierwszy Earl Suffolk, Lord Skarbnik) przebudował rezydencję kosztem ówczesnych 200 tysięcy funtów aby nadawała się do podejmowania dworu króla Jakuba I. Tomasz Howard wraz z żoną w 1619 pod zarzutem defraudacji środków z królewskiej kiesy trafił do więzienia w Tower. Wkrótce, po wpłaceniu dużej kaucji został zwolniony, lecz nigdy nie powrócił do łask królewskich i umarł w Audley End w 1626.
Spadkobiercy Tomasza Howarda, nie dysponując środkami na utrzymanie pałacu, w 1668 za kwotę 50 tysięcy ówczesnych funtów sprzedali Audley End Karolowi II, który korzystał z rezydencji podczas częstych wizyt na torach wyścigów konnych w Newmarket. Pałac przeszedł z powrotem w ręce Earlów Suffolk w 1701 i stopniowo, w przeciągu następnego stulecia, został częściowo rozebrany, do rozmiarów, jakie posiada obecnie.
W 1762 jeden z kolejnych właścicieli, Sir John Griffin, późniejszy czwarty baron Howard de Walden i pierwszy Baron Baybrooke wynajął Capability Browna do przeprowadzenia gruntownej rearanżacji założenia parkowego i szkockiego architekta Roberta Adama do przebudowy pałacu.
Ośrodek szkoleniowy STS 43.
Po wybuchu drugiej wojny światowej, w marcu 1941, rezydencja została zarekwirowana przez rząd brytyjski na cele tajnych szkoleń żołnierzy do działań specjalnych, oddana do dyspozycji polskiej sekcji Special Operations Executive. "Głównym jej zadaniem było utrzymywanie łączności między Polakami a zainteresowanymi władzami angielskimi". Od lipca 1942 do końca 1944 rezydencja została użyczona Polakom, funkcjonowała jako ośrodek szkoleniowy - Special Training School (STS 43, pol. Specjalna Szkoła Treningowa) polskich cichociemnych. Szkolenia były przeprowadzane przez polskich oficerów Oddziału VI (Specjalnego) Sztabu Naczelnego Wodza . Zgodnie z rozkazem organizacyjnym szefa Oddziału VI (Specjalnego) z 20 września 1943 L.dz. 2934/tjn. 43 ppłk Michała Protasewicza, brytyjski komendant ośrodka odpowiadał za sprawy administracyjno - gospodarcze oraz relacje z miejsowymi władzami i mieszkańcami; "w żadnym wypadku nie będzie wkraczał bezpośrednio w tok szkolenia prowadzony przez polskiego D-cę Kursu Odprawowego". "Ingerencja SOE w sprawy polskie kończyła się na kontakcie z Oddziałem VI, który był tym samym pośrednikiem w kontaktach z Naczelnym Wodzem. Mimo swobody Polaków w tym zakresie, jednak trzeba było się liczyć również z pewną zależnością. A mianowicie Oddział VI, który miał organizować loty oraz pomoc materialną i pieniężną dla Polski, musiał współpracować w tym względzie z Anglikami, z SOE." W Audley End organizowano kursy walki konspiracyjnej oraz kursy odprawowe kandydatów na cichociemnych. Celem kursu walki konspiracyjnej (zwanego początkowo "kursem organizatorów", później także "kursem walki dywersyjnej") było przygotowanie cichociemnego do prowadzenia walki niewielką grupą żołnierzy – kilkuosobowym zespołem dywersyjno – sabotażowym działającym w warunkach konspiracji. Uczono posługiwania się łącznością, planowania oraz przeprowadzania akcji bojowych. Szkolono w zakresie sposobów nawiązywania kontaktów oraz zbierania i przekazywania informacji, łączności i szyfrów. Organizowano „marsze na orientację”, uczące orientacji w terenie oraz szybkiego dotarcia do wyznaczonego celu. Strzelano z różnych odległości do tarcz, manekinów, w ciemnościach, w ruchu, podczas przeprawy przez tor przeszkód czy… wspinania się po linie. Kandydaci uczyli się podstaw zwiadu, czytania map, prowadzenia wszelkich pojazdów, ale także… taktyki działania SS. Kandydatów na Cichociemnych szkolono jak wybijać szyby w oknach głową i bezpiecznie wyskakiwać z piętra, mając ręce związane lub skute kajdankami. Uczono, jak uwalniać się z kajdanek, jak otwierać wytrychem rożne zamki a nawet sejfy, jak we właściwy sposób wyskakiwać z pędzącego pociągu… 
Kursy walki konspiracyjnej od 1 maja 1944 były organizowane także w polskim Ośrodku Wyszkolenia nr 10, zwanym też "bazą 10", w Ostunii nieopodal Brindisi oraz Głównej Bazy Przerzutowej. Ogółem ten kurs ukończyło 630 kandydatów na cichociemnych. 
Kurs odprawowy był ostatnim kursem każdego cyklu szkoleniowego cichociemnych, prawie bezpośrednio poprzedzał skok ze spadochronem do okupowanej Polski. Celem tego kursu, nazwyanego także "Wyższą Szkołą Kłamstwa" było przeistoczenie żołnierza służby specjalnej w zwykłego, szarego mieszkańca Polski - konspiratora działającego w warunkach okupacji. Dlatego w pierwszej kolejności uczono tworzenia tzw. legendy, czyli kompletnej, choć w sporej części zmyślonej, opowieści - głownie na temat własnego życiorusu - zawierającej kłamstwa logicznie pasujące do nowej, fałszywej tożsamości. Dla jej uprawdopodobnienia, kandydaci na cichociemnych nierzadko uczyli się od podstaw jakiegoś „zwykłego” zawodu. Oprócz tego szkolono nt. warunków panujących w okupowanej Polsce, funkcjonowania Polskiego Państwa Podziemnego a także okupacyjnych władz niemieckich. Poznawano metody prowadzenia śledztw i przesłuchań przez gestapo, uczono się przekonującego wprowadzania w błąd przesłuchujących. Kompletowano zgodne z „legendą” danego skoczka dokumenty, ubranie i wyposażenie. Kandydaci mieli dostęp do krajowej prasy: konspiracyjnej oraz okupacyjnej, rozmawiali też z przybywającymi z okupowanego kraju kurierami. 
Kurs odprawowy trwał od dwóch do sześciu tygodni, organizowany był także w polskiej bazie 10 w Ostunii, ukończyło go 606 kandydatów na cichociemnych . Zgodnie z rozkazem organizacyjnym szefa Oddziału VI (Specjalnego) z 20 września 1943 L.dz. 2934/tjn. 43 ppłk Michała Protasewicza, celem kursu odprawowego było "przygotowanie i wyposażenie żołnierzy na I-szy okres życia i pracy w Kraju, w myśl dyrektyw D-cy Armii Konspiracyjnej w Kraju oraz techniczne przygotowanie do przerzutu drogą lotniczo - spadochronową z W. Brytanii do Kraju". 
W Audley End funkcjonowała także tzw. "pakowalnia", tj. ośrodek zajmujący się pakowaniem zaopatrzenia dla Armii Krajowej do róznych zasobników zrzutowych. 
Instruktorzy i personel ośrodka STS 43.
Polskim komendantem STS 43 był płk Józef Hartman, który odpowiadał za cały proces wyszkolenia kandydatów na Cichociemnych, był także dowódcą kursu walki konspiracyjnej. Brytyjskim komendantem STS 43 był płk Terry Roper-Caldbeck, który odpowiadał za sprawy administracyjno - gospodarcze, w tym zakwaterowanie, zaopatrzenie oraz ochrone ośrodka.
Instruktorzy:
Personel:

</doc>
<doc id="293690" url="https://pl.wikipedia.org/wiki?curid=293690" title="Ruszt">
Ruszt



</doc>
<doc id="293691" url="https://pl.wikipedia.org/wiki?curid=293691" title="Granica górna">
Granica górna



</doc>
<doc id="293692" url="https://pl.wikipedia.org/wiki?curid=293692" title="Granica dolna">
Granica dolna



</doc>
<doc id="293693" url="https://pl.wikipedia.org/wiki?curid=293693" title="Całka Stieltjesa">
Całka Stieltjesa



</doc>
<doc id="293700" url="https://pl.wikipedia.org/wiki?curid=293700" title="Hydra (księżyc)">
Hydra (księżyc)

Hydra – naturalny satelita Plutona, po raz pierwszy sfotografowany 15 maja 2005 roku przez Kosmiczny Teleskop Hubble’a. Jest jaśniejszy (o 33%) i większy od siostrzanego satelity Nix, odkrytego w tym samym roku.
Na podstawie obserwacji sondy New Horizons stwierdzono, że ciało to ma wysoce nieregularny kształt i określono jego rozmiary: 43 na 33 kilometry. Stwierdzono także istnienie na powierzchni ciemnego obszaru. Wcześniejsze pomiary jasności sugerowały, że Hydra jest większa i ma średnicę od 60 do nawet 160 km. Masa może być równa nawet 2×1018 kg. Hydra jest najdalszym znanym księżycem Plutona i krąży wokół barycentrum układu po prawie kołowej orbicie, której półoś wielka wynosi 64 698 km. Pełnego obiegu dokonuje w czasie ok. 38,2 dnia.
Nazwa księżyca pochodzi od mitologicznego stwora, z którym walczył Herkules. Zanim Międzynarodowa Unia Astronomiczna nadała temu księżycowi nazwę, nosił on tymczasowe oznaczenie „S/2005 P 1”, gdzie „S” oznacza satelitę, „2005” to rok odkrycia, a „P 1” informuje, że jest to pierwszy księżyc Plutona odkryty w danym roku.

</doc>
<doc id="293701" url="https://pl.wikipedia.org/wiki?curid=293701" title="Nix (księżyc)">
Nix (księżyc)

Nix – naturalny satelita Plutona, który po raz pierwszy sfotografowany został 15 maja 2005 roku przez Kosmiczny Teleskop Hubble’a. Jest trzecim pod względem odległości satelitą Plutona.
Księżyc ten ma podłużny kształt, a jego wymiary wynoszą 54×41×36 km. Wcześniej jego rozmiary szacowano na od 44 do 130 km. Nix jest ok. 25% ciemniejsza od swojego bratniego satelity Hydry. Masa księżyca sięga 2·1018 kg. Nix krąży wokół barycentrum układu po prawie kołowej orbicie, której półoś wielka wynosi 48 671 km. Pełnego obiegu dokonuje w czasie niecałych 25 dni.
Nazwa.
Do momentu, gdy Międzynarodowa Unia Astronomiczna nie nadała mu nazwy, satelita nosił tymczasowe oznaczenie „S/2005 P 2”, gdzie „S” oznacza satelitę, „2005” to rok odkrycia, a „P 2” informuje, że jest to księżyc Plutona nr 2 (drugi odkryty w danym roku).
Księżyc został nazwany na cześć postaci z mitologii greckiej. Mitologiczna Nyks (ang. Nyx) była boginią Nocy, córką Chaosu, a także matką Charona (ponieważ istnieje już obiekt noszący imię greckiej bogini Nyks – planetoida (3908) Nyx – w wersji angielskiej, księżyc przyjął imię egipskiego odpowiednika).

</doc>
<doc id="293702" url="https://pl.wikipedia.org/wiki?curid=293702" title="Francesco Totti">
Francesco Totti

Francesco Totti (ur. 27 września 1976 w Rzymie) – włoski piłkarz występujący na pozycji napastnika, przez całą karierę związany z AS Roma. Wychowanek i wieloletni kapitan tego klubu. W latach 1998–2006 reprezentant Włoch, mistrz świata z 2006 roku i wicemistrz Europy z 2000 roku.
Totti trafił do Romy w 1989 roku. Od 1992 roku występował w pierwszej drużynie tego klubu. Z zespołem "Giallorossich" zdobył mistrzostwo Włoch, 2 Puchary Włoch i 2 Superpuchary Włoch. Jest najlepszym strzelcem i zawodnikiem z największą liczbą występów w historii tego klubu. Popularnie nazywany "Kapitanem, Gladiatorem" czy też "Królem Rzymu". Uznawany za jedną z największych legend klubu, Serie A i światowej piłki, a także za jeden z największych przykładów wierności klubowi, i przywiązania do klubowych barw. Z 250 zdobytymi bramkami jest najlepszym strzelcem spośród wszystkich aktywnych piłkarzy ligi włoskiej, a drugim w klasyfikacji wszech czasów. W 2014 r. został najstarszym zdobywcą gola w Lidze Mistrzów w historii. 28 maja 2017, w wieku 40 lat, rozegrał swój ostatni mecz w barwach Romy. Uznawany jest za jednego z najlepszych piłkarzy w historii włoskiej piłki i jednego z najlepszych piłkarzy swojego pokolenia na świecie.
W latach 1998–2006 występował reprezentacji Włoch. W kadrze rozegrał łącznie 58 spotkań, w których zdobył 9 bramek. W 2000 roku zdobył z drużyną "Azzurrich" srebrny medal Mistrzostw Europy, natomiast w 2006 roku mistrzostwo świata.
Kariera.
W 1989 Totti został piłkarzem juniorskiej drużyny AS Roma. W profesjonalnym składzie Romy Totti zadebiutował w wieku 16 lat, 28 marca 1993. Wraz z kolegami pokonał Brescia Calcio 2:0. W sezonie 1994/95 zdobył 4 gole w 21 występach, aby już w kolejnych latach zostać podstawowym graczem Romy. W latach 2000 i 2003 został we Włoszech wybrany Graczem Roku. Natomiast w sezonie 2000/01, zdobywając 13 goli, Totti pomógł swojemu klubowi zdobyć mistrzostwo kraju (pierwsze od sezonu 1982/83). Kolejny sezon Roma zakończyła na 2. pozycji w tabeli Serie A, ustępując miejsca Juventusowi. W sezonie 2003/04 Totti zdobył 20 goli; jednak Roma ustąpiła miejsca w tabeli Milanowi. W sezonie 2004/05 Roma była zmuszona czterokrotnie zmienić trenera. Mimo problemów Totti zdobył jednak 12 goli, a dzięki jego licznym asystom Vincenzo Montella strzelił w tym sezonie 21 bramek. 19 grudnia 2004 w meczu z Parmą Totti, strzelając 107. gola w barwach Romy pobił dotychczasowy rekord strzelecki ustanowiony przez Roberto Pruzzo. Podczas meczu z Empoli, 19 lutego 2006 roku, kapitan Romy doznał poważnej kontuzji – złamania lewej kości strzałkowej. Został wykluczony z gry na ponad trzy miesiące. W meczu Pucharu Włoch, 11 maja, pojawił się na boisku jako zmiennik; rzymski klub uległ jednak Interowi Mediolan 3:1. Podobnie, jak w sezonie 2004/05, Roma przegrała walkę o Puchar Włoch, a zwycięzcą ponownie został Inter. Sezon klub zakończył na 5. pozycji w tabeli, a występy w Lidze Mistrzów zagwarantowały mu werdykty w związku z aferą Calciopoli, które pozbawiły Juventus i Fiorentinę tej możliwości. Roma ostatecznie awansowała na 2. miejsce.
Drużyna wygrała 11 kolejnych meczów, wyrównując w ten sposób rekord AC Milan z sezonu 1989/90. Trener Luciano Spalletti zmienił taktykę zespołu z defensywnej na atakującą, mimo że nie miał do dyspozycji wszystkich napastników, w tym także Tottiego, przez znaczną część sezonu. W rezultacie AS Roma z pozycji 15. nadrobiła straty, kończąc sezon na 5. miejscu. Totti strzelił 15 goli grając jako pomocnik lub wysunięty napastnik.
W sezonie 2006/2007 zdobył Złotego Buta strzelając 26 bramek w lidze.
Z 250 strzelonymi bramkami w Serie A jest drugim najlepszym strzelcem w historii ligi włoskiej. Lepszy od niego jest tylko Silvio Piola (274). W maju 2017 roku AS Roma potwierdziła zakończenie kariery Włocha po sezonie 2016/2017. Ostatni mecz w klubie z Rzymu Totti rozegrał 28 maja 2017 przeciwko Genoa CFC. Był to również ostatni mecz ligowy w sezonie 2016/2017. AS Roma wygrała wówczas 3:2 i zdobyła wicemistrzostwo Włoch.
Reprezentacja.
Jako utalentowany nastolatek, Francesco zdobył gola w finałowym meczu Mistrzostw Europy U-18 w lipcu 1995 przeciwko Hiszpanii. Reprezentacja Włoch przegrała wówczas 1:4. Rok później, w finale Mistrzostw Europy U-21, dzięki jego golowi mecz przeciwko Hiszpanii zakończył się remisem 1:1. Italia święciła triumf po serii rzutów karnych.
W dorosłej kadrze Squadra Azzurra zadebiutował 10 października 1998 w zwycięskim meczu kwalifikacyjnym do Euro 2000 przeciwko Szwajcarii. W ćwierćfinale turnieju finałowego zdobył gola w wygranym 2:0 meczu przeciwko Rumunii; następnie w półfinale przeciwko Holandii strzelił jednego z trzech karnych. W finale lepsi okazali się Francuzi.
Rozczarowanie nastąpiło podczas Mistrzostw Świata w Korei i Japonii w 2002. Podczas meczu drugiej rundy przeciwko Korei Południowej Totti dostał czerwoną kartkę, a Włosi przegrali 1:2.
Podczas Mistrzostw Europy 2004 14 czerwca w pierwszym meczu fazy grupowej po remisie 0:0 z Danią, duńska telewizja pokazała, że Christian Poulsen został opluty przez włoskiego rozgrywającego Tottiego. Totti otrzymał zakaz trzech meczów i udzielił „pełnych publicznych przeprosin”, po tym, jak zawiódł w swoim twierdzeniu, że został sprowokowany przez Poulsena. Włochy zostały następnie wyeliminowane z turnieju w fazie grupowej i zajęły 3. miejsce w grupie.
Mistrzostwa Świata 2006.
Występ Tottiego na Mundialu 2006 stanął pod znakiem zapytania z powodu kontuzji kostki, jakiej doznał kilka miesięcy przed mistrzostwami. Mimo że nie odzyskał w pełni swojej formy, powrócił do narodowej drużyny.
Zagrał w meczu 1/8 finału z Australią, który odbył się 26 czerwca. Wchodząc w 75. minucie za Del Piero Totti zapewnił swojej drużynie dalszą walkę o puchar. Tuż przed końcem meczu, w 95. minucie, wykorzystał podyktowany za faul na Fabio Grosso rzut karny. W meczu z Ukrainą Squadra Azzurra wygrała 3:0, a Totti miał swój udział w zdobyciu drugiej bramki – podał piłkę do Luca Toniego. Po 120 minutach półfinału Italia odniosła zwycięstwo 2:0 nad gospodarzami mistrzostw, a Totti zagrał od pierwszej minuty. 9 lipca Włosi pokonali Francję w konkursie rzutów karnych 5:3 (wynik po dogrywce 1:1).
Po Mistrzostwach Świata Totti zawiesił swoją karierę reprezentacyjną. 20 lipca 2007 roku oficjalnie ogłosił rezygnację z gry w narodowej koszulce.
Życie prywatne.
20 czerwca 2005 Totti poślubił byłą włoską modelkę – Ilary Blasi. 6 listopada 2005 na świat przyszedł Cristian, 13 maja 2007 roku – córeczka Chanel, natomiast 10 marca 2016 – córeczka Isabel. Ilary jest dziennikarką telewizji MEDIASET.
Brat Tottiego, Riccardo, jest jego agentem.
Totti prowadzi szkółkę piłkarską nazwaną "Numer Dziesięć". Posiada także zespół biorący udział w wyścigach motocyklowych – "Totti Top Sport".
We wrześniu 2018 wydał swoją autobiografię zatytułowaną "Un capitano" (wyd. pol. "Kapitan", Sine Qua Non, 2019), którą przygotował we współpracy z dziennikarzem sportowym Paolo Condò.
Film dokumentalny i miniserial o Tottim.
Jesienią 2020 premierę kinową miał we Włoszech film dokumentalny o zawodniku pt. "Mi chiamo Francesco Totti" (tłum.: Nazywam się Francesco Totti). Jego reżyserem był Alex Infascelli. Głównym producentem dokumentu została wytwórnia Sky Studios Italia.
W 2021 powstał włoski, 6. odcinkowy fabularny miniserial biograficzny o Francesco Tottim pt. "Speravo de morì prima" (tłum.: Miałem nadzieję, że umrę najlepszy). Został on wyprodukowany przez Sky Studios Italia. Powstał on głównie w oparciu o oficjalną biografię piłkarza "Un capitano" (wyd. pol. "Kapitan", Sine Qua Non, 2019). Każdy epizod trwa 40 minut. W rolę włoskiego napastnika wcielił się Pietro Castellitto. W 2022 serial był premierowo emitowany w Polsce na antenie Canal+ Premium pt. "Kapitan. Francesco Totti". Następnego dnia po premierze telewizyjnej kolejne części produkcji udostępniane były w serwisach internetowych Canal+ online i Player.pl.

</doc>
<doc id="293709" url="https://pl.wikipedia.org/wiki?curid=293709" title="Bolesław Leszczyński">
Bolesław Leszczyński

Bolesław Leszczyński (ur. 14 sierpnia 1837 Tiemnoleskoje na Kaukazie, zm. 12 czerwca 1918 w Warszawie) – polski aktor teatralny. Jeden z najwybitniejszych polskich tragików.
Urodził się na zesłaniu. Był synem Hipolita Leszczyńskiego, majora wojsk polskich i aktorki Anny Leszczyńskiej oraz bratem aktorki Wandy Leszczyńskiej. Jego ojca za udział w powstaniu listopadowym ukarano zsyłką. W roku 1857 wstąpił do Szkoły Dramatycznej. Zadebiutował w 1860 roku w Płocku. Występował w wielu teatrach i w wielu miastach Polski oraz na scenach Petersburga, Odessy i Pragi.
Jego żonami były: Anna Leszczyńska (z Pacewiczów), Józefa Leszczyńska, Honorata Leszczyńska. Z trzecią żoną Honoratą miał syna Jerzego Leszczyńskiego, aktora. 
Został pochowany w grobie rodzinnym na cmentarzu Stare Powązki w Warszawie, kwatera A-6-5.

</doc>
<doc id="293711" url="https://pl.wikipedia.org/wiki?curid=293711" title="Jagienka ze Zgorzelic">
Jagienka ze Zgorzelic

Jagienka ze Zgorzelic – postać literacka występująca w powieści Henryka Sienkiewicza "Krzyżacy".
Rodzina i pochodzenie Jagienki.
Jagienka była córką Zycha i Małgorzaty. Po śmierci matki dziewczyna była zmuszona zająć się młodszym rodzeństwem i gospodarstwem, szczególnie gdy ojciec wyjeżdżał na wojny. Rodzina mieszkała w Zgorzelicach koło Krześni. Jej ojciec, Zych, zginął w czasie napadu na dwór księcia oświęcimskiego, u którego przebywał w gościnie. Jej chrzestnym był opat, po którym odziedziczyła ziemie. Po ślubie ze Zbyszkiem młodzi posiadali Moczydoły, Bogdaniec, Spychów i ziemie opackie. Osiedlili się jednak w Bogdańcu, gdzie Maćko wybudował kasztel. Mieli czwórkę dzieci: Maćka i Jaśka, Zycha oraz Juranda. Na początku powieści Jagienka miała 15 lat, a pod koniec ok. 25 lat.
Charakter Jagienki.
Jagienka była bardzo inteligentną dziewczyną. Na każdy temat miała swoje zdanie i nie zdarzało się raczej, żeby było ono mylne.
Na każdy problem potrafiła wymyślić sensowne rozwiązanie, co nie zawsze podobało się Maćkowi, bo uważał, że niewiasty nie powinny wtrącać się w takie rzeczy. Lecz i tak żywił do niej ogromną sympatię. Świetnie dogadywała się z ludźmi i nie było osoby, która by jej nie lubiła. A i ona nigdy do nikogo nie chowała urazy. Była pobożna i mimo przykrości, jaką sprawiała jej myśl, że Zbyszko woli być z Danusią, Jagienka modliła się o jej zdrowie i szczęście. Wszystkim służyła serdeczną i bezinteresowną pomocą.

</doc>
<doc id="293712" url="https://pl.wikipedia.org/wiki?curid=293712" title="Gravity">
Gravity



</doc>
<doc id="293717" url="https://pl.wikipedia.org/wiki?curid=293717" title="Tata a Marcin powiedział">
Tata a Marcin powiedział



</doc>
<doc id="293720" url="https://pl.wikipedia.org/wiki?curid=293720" title="Dalin Myślenice">
Dalin Myślenice

Klub Sportowy Dalin Myślenice – klub sportowy założony w Myślenicach w 1921 roku. Barwy klubu: biało-zielone. Najstarszy i najbardziej znany klub z Myślenic.
Historia.
Na wiosnę 1921 roku został założony Klub Sportowy Dyskos, w którym trenowano piłkę nożną oraz lekkoatletykę. Niedługo po założeniu zmieniono nazwę klubu na Klub Sportowy Uklejna. Nową nazwę zaczerpnięto od góry leżącej niedaleko Myślenic. W 1925 roku pojawiły się trudności związane z działalnością klubu, Towarzystwo Gimnastyczne Sokół przejęło boisko klubowe i żeby zespół nie utracił bazy sportowej postanowiono połączyć te dwa zespoły. Nowa nazwa klubu brzmiała Sokół – Podhale. W takiej formie klub działał do wybuchu wojny. Po odzyskaniu przez Polskę niepodległości klub reaktywowano pod nową nazwą Dalin (również pochodzącą od nazwy pobliskiej góry). Od tego momentu klub nieprzerwanie prowadzi działalność sportową.
Osiągnięcia sportowe.
Sekcja piłki nożnej – 4. miejsce w III lidze w sezonie 1997/1998.
Sekcja piłki siatkowej (XXI wiek):
Sekcje.
W przeszłości istniały również sekcje piłki ręcznej, narciarstwa, gimnastyczna oraz lekkoatletyczna.
Zobacz też: Dalin Myślenice (piłka siatkowa)

</doc>
<doc id="293724" url="https://pl.wikipedia.org/wiki?curid=293724" title="Jeanvion Yulu-Matondo">
Jeanvion Yulu-Matondo

Jeanvion Yulu-Matondo (ur. 5 stycznia 1986 w Kinszasie) - belgijski piłkarz występujący na pozycji napastnika. Zawodową karierę rozpoczynał w 2005 roku w Club Brugge, skąd w 2007 roku trafił do Rody Kerkrade.
Od 30 stycznia 2011 roku do lata 2011 był zawodnikiem Lewskiego Sofia. Klub zapłacił za niego 200 tysięcy euro. Latem 2011 przeszedł do KVC Westerlo. Grał też w takich klubach jak: Al-Ittihad Aleksandria i Oțelul Gałacz.

</doc>
<doc id="293726" url="https://pl.wikipedia.org/wiki?curid=293726" title="Paolo Guerrero">
Paolo Guerrero

José Paolo Guerrero Gonzales (ur. 1 stycznia 1984 w Limie) – peruwiański piłkarz, występujący na pozycji napastnika w argentyńskim klubie Racing Club oraz w reprezentacji Peru.
Kariera klubowa.
Jest wychowankiem Alianza Lima. W 2002 podpisał kontrakt z Bayernem. Dobra postawa w drugiej drużynie Bawarczyków zaowocowała powołaniem do pierwszego zespołu, skąd następnie w 2006 trafił do Hamburger SV. Przez sześć sezonów w Hamburgu Guerrero był jednym z podstawowych zawodników drużyny, notując 134 występy ligowe i zdobywając w nich 37 bramek. W kwietniu 2010 roku został ukarany przez klub rekordową karą za rzucenie bidonem w twarz kibica na trybunach. W lipcu 2012 Guerrero został zawodnikiem Corinthians. W grudniu tego samego roku zdobył dwie bramki w meczach Klubowych Mistrzostw Świata, dzięki czemu jego klub zwyciężył w tym turnieju. W 2013 roku Corinthians zdobył Recopa Sudamericana. W 2015 roku wygasł jego kontrakt i został wolnym zawodnikiem. Po zakończeniu Copa América 2015 Guerrero został piłkarzem CR Flamengo, a w sierpniu 2018 zawodnikiem SC Internacional.
Kariera reprezentacyjna.
Pierwszym seniorskim turniejem międzynarodowym, w którym Guerrero zagrał w reprezentacji, było Copa América 2007. Peru doszło wtedy do ćwierćfinału, przegrywając w nim z Argentyną 0:4. Guerrero grał we wszystkich meczach zdobywając jedną bramkę, przeciwko Urugwajowi. Na Copa América 2011 Peru niespodziewanie zajęło 3. miejsce, pokonując inną sensację turnieju – Wenezuelę – 4:1. Paolo Guerrero strzelił w tym meczu 3 gole (hat-trick), zaś w całym turnieju zdobył w sumie 5 bramek, co uczyniło go królem strzelców tej edycji Copa América. W 2015 zagrał po raz trzeci na Copa América, gdzie Peru zajęło po raz drugi z rzędu trzecie miejsce. Guerrero tymczasem znów został najlepszym strzelcem turnieju zdobywając 4 bramki (3 gole w ćwierćfinale przeciwko Boliwii i 1 gol w meczu o trzecie miejsce z Paragwajem). Rok później podczas Copa América Centenario został najlepszym strzelcem w historii reprezentacji Peru, po tym jak zdobył zwycięską bramkę w meczu przeciwko Haiti. W 2018 roku po zawiłościach prawnych związanych z podejrzeniem o stosowanie dopingu zadebiutował na Mistrzostwach Świata. W ostatnim meczu grupowym przeciwko Australii zdobył bramkę ustalającą wynik meczu na 2-0 dla Peru.
Afera dopingowa.
Podczas eliminacji do Mistrzostw Świata w Rosji wystąpił aż w 17 spotkaniach, zdobywając 5 bramek i przyczyniając się do zakwalifikowania się reprezentacji Peru do baraży o udział w Mistrzostwach Świata. 3 listopada 2017 roku ogłoszono, że Guerrero nie przeszedł testów dopingowych po meczu z Argentyną i nałożono na niego 30-dniową dyskwalifikację, która wykluczyła go z udziału w meczach barażowych przeciwko Nowej Zelandii. Peru zwyciężyło w dwumeczu, kwalifikując się po raz pierwszy od 1982 roku do Mistrzostw Świata. 
8 grudnia 2017 roku Guerrero został zawieszony przez FIFA na rok od momentu pierwszego zawieszenia, co oznaczało, że do gry będzie mógł powrócić dopiero 3 listopada 2018 roku, a więc po zakończeniu Mistrzostw Świata. Po złożeniu odwołania przez zawodnika Trybunał Arbitrażowy FIFA skrócił zawodnikowi karę do 6 miesięcy, uznając poprzednią karę za zbyt rygorystyczną. 14 maja 2018 Sportowy Sąd Arbitrażowy uznał odwołanie Światowej Agencji Antydopingowej i wydłużył zawieszenie do 14 miesięcy. 30 maja 2018 roku Szwajcarski Federalny Sąd Najwyższy zawiesił wykonanie kary, dzięki czemu mógł wystąpić na Mistrzostwach Świata. W sierpniu 2018 roku kara została przywrócona, przez co Guerrero został zawieszony do kwietnia 2019 roku.

</doc>
<doc id="293727" url="https://pl.wikipedia.org/wiki?curid=293727" title="Martín Demichelis">
Martín Demichelis

Martín Gastón Demichelis (ur. 20 grudnia 1980 w Justiniano Posse) – argentyński piłkarz występujący na pozycji obrońcy. Srebrny medalista Mistrzostw Świata 2014. Uczestnik Mistrzostw Świata 2010, Pucharu Konfederacji 2005 i Copa América 2015. Posiada także obywatelstwo włoskie.
Kariera.
Demichelis rozpoczął karierę w Complejo Deportivo, by następnie zostać zawodnikiem River Plate, z którym dwukrotnie sięgnął po mistrzostwo Argentyny (2002, 2003). Swoimi występami zwrócił uwagę szefów zespołu z Monachium, gdzie został sprowadzony przed sezonem 2003/2004. Pierwszy sezon nie był dla niego udany z powodu dręczących go kontuzji. Po przyjściu do klubu trenera Felixa Magatha wywalczył sobie w końcu miejsce w podstawowym składzie. Zdobył trzykrotnie mistrzostwo Niemiec (Bundesligi) (2005, 2006, 2010) i Pucharu Niemiec (2005, 2006, 2010). W styczniu 2011 roku przeszedł do klubu Malaga CF.
W lipcu 2013 został zawodnikiem Atlético Madryt. Jednak dzień przed zakończeniem okienka transferowego ponownie zmienił klub, tym razem związał się dwuletnim kontraktem z Manchesterem City. Atlético Madryt otrzymał za obrońcę 5 mln euro. Pierwszą bramkę w barwach "The Citizens" zdobył 22 marca 2014 w wygranym 5:0 meczu z Fulham.
10 sierpnia 2016 roku Demichelis podpisał kontrakt z Espanyolem. 10 stycznia 2017 roku rozwiązano kontrakt za porozumieniem stron. W Espanyolu rozegrał zaledwie 2 spotkania. Następnie przeniósł się do klubu Málaga CF, gdzie po roku gry zakończył karierę.

</doc>
<doc id="293728" url="https://pl.wikipedia.org/wiki?curid=293728" title="Denpasar">
Denpasar

Denpasar – miasto w Indonezji w południowej części wyspy Bali, stolica prowincji Bali. Według danych z 2020 roku liczyło prawie 800 tys. mieszkańców.
Główny ośrodek administracyjny, ekonomiczny i kulturalny Bali; przemysł papierniczy, włókienniczy, rzemiosło artystyczne; obsługa ruchu turystycznego; w pobliżu międzynarodowy port lotniczy Denpasar "Ngurah Rai". W mieście znajduje się Uniwersytet Udayana.

</doc>
<doc id="293729" url="https://pl.wikipedia.org/wiki?curid=293729" title="Martin Demichelis">
Martin Demichelis



</doc>
<doc id="293733" url="https://pl.wikipedia.org/wiki?curid=293733" title="Jose Paolo Guerrero">
Jose Paolo Guerrero



</doc>
<doc id="293754" url="https://pl.wikipedia.org/wiki?curid=293754" title="Śmierdnica">
Śmierdnica

Śmierdnica – część miasta Szczecina w osiedlu Płonia-Śmierdnica-Jezierzyce, położona nad rzeką Płonią, na północnym skraju Puszczy Bukowej. Do 1972 roku samodzielna wieś. W latach 1945-54 siedziba gminy Śmierdnica.
Do 1992 roku przez tę część miasta przebiegała linia kolejowa Szczecin Lotnisko – Sobieradz. Stacja kolejowa w Śmierdnicy nosiła kolejno nazwy "Mühlenbeck (Bezirk Stettin)", "Mühlenbeck (Bezirk Greifenhagen)", "Wyszomierz Brudzewo" (1945–1947), "Płonia Brudzewo" (1947–1949), "Struga Szczecińska" (1949–1992). 
Znajdują się tu ruiny kościoła pw. św. Mikołaja, budynek starej szkoły (która została sprzedana i jest remontowana). Pod kościołem św. Mikołaja znajduje się stary zarośnięty cmentarz. 26 grudnia 1982 poświęcony został kościół filialny pw. NMP Matki Kościoła utworzony w pomieszczeniach dawnego kina "Stokrotka" przy ul. Nauczycielskiej 17. Budynek kościoła remontowano w latach 1988–1989 a następnie w 2005. 
W Śmierdnicy od 1948 działa Ochotnicza Straż Pożarna oraz od 4 sierpnia 1994 Osiedlowy Klub Sportowy "Iskierka" ze stadionem przy ulicy Topolowej wyposażonym w sztuczne oświetlenie murawy.
Nazwa.
Według Encyklopedii Szczecina nazwa "Śmierdnica" pochodzi od słowa "smród". Po raz pierwszy zanotowano ją w 1180 roku w formie "Zmirdinza". Z kolei przewodnik "Okolice Szczecina" informuje, że nazwa wywodzi się najprawdopodobniej od słowa "smred", "smreda" oznaczającego chłopa. 
Niemiecka nazwa wsi brzmiała "Mühlenbeck". Po wojnie przejściowo używano nazwy "Smerdnica". Nazwę "Śmierdnica" wprowadzono urzędowo rozporządzeniem Ministrów Administracji Publicznej i Ziem Odzyskanych z dnia 12 listopada 1946 roku.
Sport.
OKS Iskierka Szczecin. Klub Powstały w 1994 roku. W roku 2014 występuje w 5 lidze.

</doc>
<doc id="293756" url="https://pl.wikipedia.org/wiki?curid=293756" title="Księstwo Litewskie">
Księstwo Litewskie



</doc>
<doc id="293761" url="https://pl.wikipedia.org/wiki?curid=293761" title="Radgoszcz">
Radgoszcz



</doc>
<doc id="293763" url="https://pl.wikipedia.org/wiki?curid=293763" title="Maciej Dziewoński">
Maciej Dziewoński

Maciej Dziewoński (zm. 31 maja 1794 w Krakowie) – polski duchowny katolicki, skazany za zdradę i ścięty.
Utrzymywał kontakt z oficerami rosyjskimi, m.in. majorem Ignacym Parczewskim (narzeczonym jego siostry Salomei), któremu donosił przez nierozsądek o sytuacji w obozie Kościuszki i Krakowie. Po przejęciu jego korespondencji z Parczewskim został aresztowany 24 kwietnia 1794. Sąd w Krakowie skazał Dziewońskiego za zdradę na karę śmierci. Dziewońskiego ścięto mieczem na Rynku Głównym przed Szarą Kamienicą, siedzibą sztabu Kościuszki (była to ostatnia egzekucja na Rynku), a jego korespondencja została publicznie spalona. Rzekome malwersacje Dziewońskiego w Banku Pobożnym Arcybractwa Miłosierdzia były pomówieniami. Ambroży Grabowski Wspomnienia; ""O tym ks. Dziewońskim były pogłoski, że jako pisarz banku pobożnego zamierzał zabrać kosztowniejsze fanty i z niemi uciekać za Wisłę; ale była to wieść fałszywa, i że była potwarzą, później się pokazało. Zgadzali się wszyscy powszechnie, iż tenże zgrzeszył nie tyle przez przewrotność i przedajność, dopuszczając się czynu zdradliwego, ile to uczynił przez nierozsądek, nie przypuszczając z tego żadnych szkodliwych skutków. — Trzeba było przykładu dla zdrajców, których tylu możnych czasy owe plamiło — i stąd smutna kolej na niego padła"." Filip Lichocki, ówczesny prezydent Krakowa w swoim pamiętniku tak pisze o tym wydarzeniu;" "Surowość tanie praktykująca się w zwyczajnych czasach, w rewolucyjnych bywa niekiedy potrzebną, raz, że konstytucyjne władze są w zawieszeniu, powtóre, że nagłe ukaranie przeraża umysły dające się łatwo naciągać do podstępnych machinacyi i zmów z nieprzyjacielem, wszakże w tym przypadku ofiara nie była potrzebna, zwłaszcza że nikt o kontrewolucyi nie myślał a i zbrodnia według wyznania późniejszego sędziów nie była tak udowodniona, żeby ich sumienie czuło się zupełnie spokojnem"." Pochowano go na nieistniejącym już cmentarzu przy kościele św. Gertrudy.
Siostra Salomea była więziona w czasie insurekcji kościuszkowskiej, później wyszła za mąż za Ignacego Parczewskiego. Dziećmi Salomei Dziewońskiej i Ignacego Parczewskiego byli Róża Parczewska malarka i Konstanty Parczewski powstaniec listopadowy.

</doc>
<doc id="293764" url="https://pl.wikipedia.org/wiki?curid=293764" title="Hymn Kirgiskiej SRR">
Hymn Kirgiskiej SRR

Hymn Kirgiskiej SRR został przyjęty w roku 1946 i był używany do 1992. Muzykę skomponowali Władimir Własow, Abdyłas Małdybajew oraz Władimir Fere, a słowa napisali K. Malikow, T. Sydykbekow, M. Tokobajew oraz Aały Tokombajew.

</doc>
<doc id="293768" url="https://pl.wikipedia.org/wiki?curid=293768" title="Hymn Uzbeckiej SRR">
Hymn Uzbeckiej SRR

Hymn Uzbeckiej SRR został przyjęty w roku 1947 i był używany do 1992. Muzykę skomponował Mutal Burhanow, a słowa napisał Timur Fattah oraz Turab Tula.
Muzyka jest używana także w obecnym hymnie Uzbekistanu, jednak ze zmienionymi słowami.

</doc>
<doc id="293770" url="https://pl.wikipedia.org/wiki?curid=293770" title="Piotr Pieńkowski">
Piotr Pieńkowski

Piotr Pieńkowski – redaktor naczelny portalu o grach komputerowych Gamelog, a także wieloletni redaktor naczelny jednego z najstarszych i najdłużej wydawanych czasopism o grach w Polsce – Świata Gier Komputerowych. Kierował również magazynami Top Games, Kult i SFera, a także współtworzył Cybermychę. Do 2010 roku wraz z częścią zespołu Świata Gier Komputerowych i Gameloga tworzył grę Hellion: The Mystery of Inquisition. W chwili obecnej (marzec 2011) prace nad projektem zostały wstrzymane a studio rozwiązane.
W 2014 roku ukazała się zaprojektowana przez Piotra Pieńkowskiego gra planszowa "Atak Zombie". Wydana została przez wydawnictwo FoxGames. 

</doc>
<doc id="293771" url="https://pl.wikipedia.org/wiki?curid=293771" title="Hymn Tadżyckiej SRR">
Hymn Tadżyckiej SRR

Hymn Tadżyckiej SRR został przyjęty w roku 1946 i był używany do 1994. Muzykę skomponował Sulejman Judakow, a słowa napisał Abolghasem Lahuti.
Muzyka jest używana także w obecnym hymnie Tadżykistanu, jednak ze zmienionymi słowami.

</doc>
<doc id="293772" url="https://pl.wikipedia.org/wiki?curid=293772" title="Wzgórze Moria">
Wzgórze Moria



</doc>
<doc id="293775" url="https://pl.wikipedia.org/wiki?curid=293775" title="Hymn Turkmeńskiej SRR">
Hymn Turkmeńskiej SRR

Hymn Turkmeńskiej SRR został przyjęty w roku 1946 i był używany do 1997. Muzykę skomponował Weli Muhadow, a słowa napisał Aman Kekiłow.
W 1977 oryginalny tekst został zmieniony, aby usunąć wzmianki o Józefie Stalinie. W 1997 roku hymnem państwowym Turkmenistanu stał się utwór Türkmenistanyň Döwlet Gimni, również kompozycji Weli Muhadowa.

</doc>
<doc id="293779" url="https://pl.wikipedia.org/wiki?curid=293779" title="Hymn Karelo-Fińskiej SRR">
Hymn Karelo-Fińskiej SRR

Hymn Karelo-Fińskiej Socjalistycznej Republiki Radzieckiej został przyjęty w latach 50. w wyniku konkursu i był używany do 1956 roku. Ostatnie oficjalne wykonanie miało miejsce 16 lipca 1956 r. Muzykę skomponował Karl Rautio, a słowa napisał Armas Äikiä. Jedyną oficjalną wersją hymnu była wersja fińskojęzyczna.

</doc>
<doc id="293782" url="https://pl.wikipedia.org/wiki?curid=293782" title="Maczeta">
Maczeta

Maczeta (hiszp. "Machete") – rodzaj długiego, bardzo szerokiego noża podobnego do tasaka, używanego w Ameryce Południowej i Środkowej oraz w Afryce do wyrąbywania ścieżek w tropikalnej dżungli, a także na plantacjach do ścinania trzciny cukrowej.
Kwestie prawne w Polsce.
W Polsce wg Ustawy z dnia 21 maja 1999 r. o broni i amunicji maczeta nie jest zaliczana do broni białej, na którą wymagane jest pozwolenie na broń, a jej posiadanie nie wiąże się z żadnymi restrykcjami. Mimo to, maczeta wzmiankowana jest w art. 50a kodeksu wykroczeń, jako "niebezpieczne narzędzie" którego posiadanie w miejscu publicznym (gdy "okoliczności jego posiadania wskazują na zamiar użycia go w celu popełnienia przestępstwa") może wiązać się z aresztowaniem, ograniczeniem wolności lub grzywną (minimum 3000 zł)
&lt;br&gt;Za użycie takiego narzędzia w bójce lub pobiciu art. 159 kodeksu karnego grozi pozbawieniem wolności od 6 miesięcy do lat 8.

</doc>
<doc id="293786" url="https://pl.wikipedia.org/wiki?curid=293786" title="Puchar Norwegii w piłce nożnej">
Puchar Norwegii w piłce nożnej

Puchar Norwegii w piłce nożnej () – cykliczne rozgrywki piłkarskie o charakterze pucharu krajowego w Norwegii. Turniej jest powszechnie znany jako Cupen ("Puchar"), NM lub NM Cup ("NM Puchar"), akronim utworzony od Norgesmesterskap ("Mistrzostwa Norwegii"). Organizowane co sezon przez Norweski Związek Piłki Nożnej (NFF) i przeznaczone są dla krajowych klubów piłkarskich. Najważniejsze po Eliteserien piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Pierwsza edycja pucharu miała miejsce w 1902, jednak nie uzyskał on znaczenia ogólnokrajowego aż do 1963 roku. Pierwszym zwycięzcą został SK Grane. W 1963 roku, po raz pierwszy, mogły w nim wystąpić kluby z północnej części kraju. Podział był spowodowany złym systemem połączeń komunikacyjnych z północą kraju oraz wiarą, że kluby z tamtych rejonów nie są w stanie konkurować na tym samym poziomie z bogatymi i utytułowanymi klubami z południa (FK Bodø/Glimt, jeden z nowych przybyszów z północy dotarł nawet do czwartej rundy w swoim debiucie). Do 1933 roku brały w nim udział tylko kluby z najważniejszych lig, kiedy to Puchar nabrał wielkiej popularności wśród klubów piłkarskich. W latach 1902–1914, 1916–1938 "Norgemestre" był jedynym turniejem, który do czasu zorganizowania sezonu zasadniczego wyłonił najsilniejszą drużynę w kraju.
Przed finałem w roku 2004 telewizja NRK uznała finał 1986 pomiędzy Tromsø IL a Lillestrøm SK za najlepszy finał w historii (Tidenes Cupfinale) i byłego napastnika Rosenborga BK Gørana Sørlotha za najlepszego gracza w historii pucharu (Tidenes Cuphelt).
Format.
Format rozgrywek był wiele razy zmieniany. W rozgrywkach uczestniczy 128 klubów występujących w Mistrzostwach Chorwacji. Pierwsze rundy rozgrywek pucharowych są rozgrywane w kwietniu, około tego czasu, kiedy rozgrywki rozpoczyna Tippeligaen (1. liga). Pierwszych kilka rund jest organizowanych przez Norweski Związek Piłki Nożnej i zespoły z najwyższej półki zazwyczaj roznoszą słabe amatorskie drużyny, często pochodzące z terenów wiejskich, w meczach rozgrywanych na boiskach amatora. Porażki potentatów z amatorami zdarzają się naprawdę rzadko. Nawet jeśli drużyna nieprofesjonalna przegrywa, mecz z reprezentacją profesjonalnego klubu jest zwykle najciekawszych wydarzeniem w sezonie.
W kolejnych rundach pary meczowe są losowane bez podziału na koszyki. Drużyny mierzą się ze sobą raz i zwycięzca awansuje do kolejnej rundy. Od sezonu 1998/99 rozgrywki składają się z 7 etapów: rundy pierwszej i drugiej eliminacyjnej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest w październiku na stadionie narodowym Ullevaal w Oslo. Finał wieńczy sezon piłkarski w Norwegii.
Rozgrywki pucharowe są w Norwegii bardzo popularne i trudno jest zdobyć bilety na mecze finałowe. Kibice drużyn walczących siedzą na przeciwległych biegunach stadionu, widzowie neutralni w sektorach środkowych. Mecz jest transmitowany przez telewizję publiczną.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Norwegii na podium oficjalnie stawało w sumie 44 drużyn. Liderem klasyfikacji są Odds BK i Rosenborg BK, które zdobyły 12 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="293787" url="https://pl.wikipedia.org/wiki?curid=293787" title="Yennefer z Vengerbergu">
Yennefer z Vengerbergu

Yennefer z Vengerbergu – postać fikcyjna, bohaterka cyklu opowieści o wiedźminie Andrzeja Sapkowskiego.
Czarodziejka, ukochana Geralta oraz przyszywana matka Ciri. Postać Yennefer po raz pierwszy pojawiła się w opowiadaniu "Ostatnie życzenie". Występuje również w opowiadaniach "Granica możliwości", "Okruch lodu" oraz "Coś więcej", "Coś się kończy, coś się zaczyna", a także we wszystkich tomach sagi o wiedźminie oraz w "Sezonie burz".
W polskim filmie i serialu w roli Yennefer wystąpiła Grażyna Wolszczak. W serialu Netflixa, "Wiedźmin", zagrała ją Anya Chalotra.
Życiorys.
Urodziła się w Belleteyn (święto rozpoczynające lato) w 1173 roku wiedźmińskiego świata, prawdopodobnie w stolicy Aedirn – Vengerbergu. Była kwarteronką (ćwierćelfką) ze strony matki.
W pierwszej bitwie na wzgórzu Sodden została oślepiona przez Fringillę Vigo; wkrótce potem, dzięki magii, odzyskała wzrok. Po bitwie została najmłodszą członkinią Rady Czarodziejów. W "Czasie pogardy" podczas zjazdu na Thanedd została niesłusznie oskarżona o zdradę stanu. Uwolniła ją Francesca Findabair, która użyła czaru kompresji zmieniając ją w jadeitową figurkę schowaną za dekoltem.
Opis postaci.
Yennefer ma czarne włosy i fiołkowe oczy. Na szyi nosi czarną aksamitkę z gwiazdą z obsydianu i brylantów. Ubiera się w czerń i biel. Używa perfum o zapachu bzu i agrestu.
Mimo że Yennefer prowadziła dość swobodne życie towarzyskie i miała wiele romansów, związek z Geraltem przetrwał próbę czasu.
Jak większość czarodziejek była bezpłodna; mimo jej usilnych starań magia nie mogła na to nic poradzić. Nie mogąc urodzić dziecka opiekowała się Ciri.

</doc>
<doc id="293789" url="https://pl.wikipedia.org/wiki?curid=293789" title="TKP">
TKP



</doc>
<doc id="293790" url="https://pl.wikipedia.org/wiki?curid=293790" title="Polityka zagraniczna Polski">
Polityka zagraniczna Polski

Polityka zagraniczna Polski – polityka zagraniczna prowadzona jest w oparciu o "Strategię Polityki Zagranicznej" przygotowaną przez Ministerstwo Spraw Zagranicznych i przyjętą przez Radę Ministrów.
Uwarunkowania polityki zagranicznej Polski po 1989 roku.
Uwarunkowania zewnętrzne.
Proces zjednoczenia Niemiec.
Jedną z pierwszych istotnych zmian w otoczeniu międzynarodowym Polski po zapoczątkowaniu demokratycznych przemian było rozpoczęcie procesu jednoczenia się dwóch państw niemieckich. Już w nocy z 9 na 10 listopada 1989, czyli niecałe dwa miesiące po powstaniu rządu Tadeusza Mazowieckiego, otwarto granice między NRD a RFN i rozpoczęto burzenie Muru Berlińskiego. Po dokonaniu ustaleń między mocarstwami droga do "zjednoczenia" stanęła otworem – 3 października 1990 landy wschodnie zostały przyłączone do Republiki Federalnej Niemiec. Państwo niemieckie zaakceptowało wówczas nowe granice zewnętrzne, przyjęło zobowiązania dotyczące utrzymania ustalonego potencjału wojskowego, a nowe terytoria weszły jednocześnie w skład Wspólnoty Europejskiej i NATO. Z punktu widzenia polskiego kluczowym zagadnieniem było jednoznaczne potwierdzenie przez stronę niemiecką granicy na Odrze i Nysie Łużyckiej ustalonej podczas konferencji poczdamskiej w 1945 roku. Polskie obawy uzasadniano dwoma argumentami: po pierwsze – w czasie zimnej wojny RFN otwarcie kwestionowała przebieg granicy, a po 1970 przedstawiała zawarte porozumienie jako tymczasowe, zaś po drugie – kanclerz Helmut Kohl pominął zagadnienie granic w swoim planie zjednoczeniowym z 28 listopada 1989. Jednocześnie pojawiały się wątpliwości dotyczące braku regulacji statusu mniejszości niemieckiej i ewentualnych roszczeń ze strony przesiedlonych po 1945. Potencjalnymi problemami były również odmienne interpretacje historii, poczucie krzywdy ze strony Polaków poszkodowanych wydarzeniami II wojny światowej oraz obawy dotyczące możliwości odrodzenia się niemieckiego ekspansjonizmu. Z drugiej strony w koncepcji polityki zagranicznej Polski dominowały dążenia do integracji ze strukturami euroatlantyckimi. Wyrażono je w haśle "powrotu do Europy", a rząd wskazywał na to, że jedyna możliwa droga na Zachód prowadzi przez porozumienie z Niemcami. W tych warunkach jako rację stanu uznano pojednanie ze stroną niemiecką i próbę budowy dobrosąsiedzkich relacji z zachodnim sąsiadem.
Zakończenie zimnej wojny, demokratyzacja i rozpad ZSRR.
Kolejnymi nowymi uwarunkowaniami zewnętrznymi o zasadniczym znaczeniu były przełamanie zimnowojennego podziału Europy i demokratyzacja w państwach Europy Środkowo-Wschodniej. Jednym z katalizatorów przemian była transformacja w Polsce, która wyprzedziła upadek "realnego socjalizmu" w krajach ją otaczających. W końcu roku 1989 doszło do zmiany władzy również w NRD, Czechosłowacji, na Węgrzech, w Bułgarii i Rumunii. Pogrążony w kryzysie Związek Sowiecki pod przywództwem Michaiła Gorbaczowa nie zdecydował się na interwencję w celu powstrzymania zmian. Zasadnicza zmiana okoliczności spowodowała, że dotychczasowe struktury międzynarodowe w tej części świata (Układ Warszawski i Rada Wzajemnej Pomocy Gospodarczej) faktycznie straciły swoje znaczenie. Np. gdy w 1991 władze ZSRR zaproponowały przekształcenie RWPG w Międzynarodową Organizację Współpracy Gospodarczej z udziałem Niemiec i Jugosławii, państwa Europy Środkowej nie podjęły tej inicjatywy. Po rozwiązaniu RWPG 28 czerwca 1991 roku padła propozycja nowej organizacji o charakterze gospodarczym z udziałem ZSRR, jednak również nie spotkała się z akceptacją.
Tymczasem strona węgierska przedstawiła postulat rozwiązania Układu Warszawskiego, zaś w maju 1990 zagroziła jednostronnym opuszczeniem jego struktur. W sytuacji braku jednoznacznych ustaleń z Niemcami co do przebiegu granicy Polska i Czechosłowacja zachowały pewien dystans wobec tego rodzaju polityki. Ponadto Polsce zależało na dokończeniu toczących się prac nad "Traktatem o konwencjonalnych siłach zbrojnych w Europie". Dopiero po sowieckiej interwencji zbrojnej w suwerenizujących się państwach bałtyckich ministrowie spraw zagranicznych Polski, Czechosłowacji i Węgier przedstawili propozycję całkowitej likwidacji Układu Warszawskiego do końca 1991 roku ZSRR zdecydował się ostatecznie na przyspieszenie tego procesu – 31 marca rozwiązano struktury wojskowe, zaś 1 lipca stracił moc sojusz polityczny.
Nierozwiązana pozostawała natomiast kwestia stacjonującej w Polsce Armii Radzieckiej. O ile zagadnienie to zostało stosunkowo szybko uregulowane z NRD, Węgrami i Czechosłowacją, o tyle w przypadku Polski pojawiły się dwa problemy – z jednej strony była to kwestia zaplecza dla wycofujących się jednostek z niemieckich landów wschodnich, zaś z drugiej – wstrzemięźliwość strony polskiej w związku z brakiem polsko-niemieckiego układu dotyczącego granicy. Ostatecznie ostatni żołnierze byłej Armii Radzieckiej opuścili terytorium Rzeczypospolitej Polskiej 17 września 1993 roku.
Pogłębiający się kryzys, otwarte dążenia poszczególnych republik do uzyskania niepodległości oraz nieudany pucz twardogłowych komunistów przyspieszyły rozpad ZSRR. 25 grudnia zakończyło się jego istnienie, a jego sukcesorem została Federacja Rosyjska pod wodzą prezydenta Borysa Jelcyna. Rosja miała też całkowicie przejąć sowiecki arsenał nuklearny. Powstanie nowych państw w tej części Europy (Litwa, Łotwa, Estonia, Białoruś i Ukraina) stwarzało zupełnie nowe warunki dla funkcjonowania państwa polskiego i kończyło erę zależności od imperialnego sąsiada.
Intensyfikacja procesów integracyjnych oraz transformacja NATO.
Na przełomie lat 80. i 90. w kolejną fazę wkroczyły procesy integracyjne w Europie Zachodniej. 1 lipca 1990 w życie weszły pierwsze ustalenia dotyczące utworzenia Unii Gospodarczej i Walutowej. W grudniu tego samego roku zapoczątkowano prace nad jej rozbudową, a także nad utworzeniem unii politycznej. Ich efektem było uzgodnienie tekstu "Traktatu o Unii Europejskiej", który ustanowił Unię Europejską, opartą na tzw. "trzech filarach". Przewidywano m.in. wprowadzenie wspólnej waluty, prowadzenie wspólnej polityki zagranicznej i bezpieczeństwa, a także podporządkowanie UZE nowej strukturze. "Traktat z Maastricht" wszedł w życie 1 listopada 1993. Przyłączenie się nowych państw do Unii Europejskiej uwarunkowane było spełnieniem licznych kryteriów – zarówno politycznych, prawnych, jak i ekonomicznych. Jednocześnie kraje Zachodu deklarowały otwarcie na integrację z demokratyzującymi się państwami Europy Środkowo-Wschodniej. Wsparcie finansowe Wspólnot (w tym poprzez EBOiR) oraz poparcie polityczne polityków europejskich i amerykańskich sprzyjało powstawaniu nowych organizacji subregionalnych w obszarze położonym na wschód od Niemiec – utworzono wówczas m.in. Trójkąt Wyszehradzki, Quadragonale, CBSS oraz Czarnomorską Współpracę Gospodarczą.
Równolegle z intensyfikacją procesów integracyjnych w ramach Wspólnot dokonywała się transformacja Organizacji Traktatu Północnoatlantyckiego. Już podczas majowego szczytu NATO w Brukseli w 1989 przedstawiciele Sojuszu z uznaniem odnieśli się do przemian w państwach rozpadającego się bloku wschodniego. Mowa była również o potrzebie ustanowienia "nowego wzorca stosunków między Wschodem a Zachodem" i redukcji zbrojeń. 7 czerwca 1990 Rada Północnoatlantycka wystosowała "Posłanie z Turnberry", w którym zaprosiła państwa Układu Warszawskiego do współpracy. Z kolei podczas szczytu w Londynie (5–6 lipca 1990) przyjęto "deklarację londyńską", która głosiła, że:
Rządy państw Układu Warszawskiego zostały następnie zaproszone do ustanowienia regularnych kontaktów. Z kolei podczas posiedzenia Rady Północnoatlantyckiej w Kopenhadze przyjęto kolejny dokument – "Partnerstwo z krajami Europy Środkowej i Wschodniej". Stwierdzono w nim, że bezpieczeństwo NATO związane jest z bezpieczeństwem wszystkich państw europejskich, a umacnianie wolności i demokracji jest ściśle związane z żywotnymi interesami Sojuszu. Opowiedziano się jednocześnie za udziałem państw Układu Warszawskiego w niewojskowych przedsięwzięciach Organizacji.
Wraz zakończeniem zimnej wojny rozpoczęła się dyskusja nad przyszłością NATO i dalszymi przesłankami jego funkcjonowania. Pojawiały się pomysły zastąpienia go regionalnym systemem zbiorowego bezpieczeństwa w oparciu o KBWE lub UZE. Padła również propozycja połączenia go z powstającą Unią Europejską. Z tego rodzaju ideami spierali się zwolennicy utrzymania NATO jako systemu kolektywnej obrony i wskazywali na możliwe odrodzenie się rywalizacji mocarstw o strefy wpływów. Podkreślano też, że zwycięstwo w zimnej wojnie świadczy o efektywności struktur Sojuszu. Próbą odpowiedzenia na podnoszone postulaty było przyjęcie "Nowej koncepcji strategicznej Sojuszu" podczas szczytu NATO w Rzymie w dniach 7–8 listopada 1990. Jako cele działalności NATO określono zapewnienie wolności i bezpieczeństwa jego członkom oraz budowę trwałego i sprawiedliwego pokojowego ładu w Europie. Podkreślona została rola czynnika politycznego w kształtowaniu nowego porządku, jednak podstawą strategii pozostawała obecność amerykańskiej armii i broni jądrowej w Europie. Zapowiedziano jednocześnie kontynuowanie polityki rozbrojenia i kontroli zbrojeń. W przyjętej na zakończenie szczytu "Deklaracji rzymskiej w sprawie pokoju i współpracy" podkreślono konieczność kooperacji NATO z KBWE, Wspólnotą Europejską, UZE i Radą Europy. 20 grudnia 1991 działalność rozpoczęła nowa instytucja – Rada Współpracy Północnoatlantyckiej, w skład której weszły także europejskie kraje spoza NATO.
Uwarunkowania wewnętrzne.
Transformacja polityczna i ekonomiczna Polski po 1989 roku otworzyła nowe perspektywy współpracy z krajami zachodnimi. Bezprecedensowy plan przemian, brak kapitału, wysokie koszty reform ekonomicznych oraz problemy z zadłużeniem stworzyły zapotrzebowanie na pomoc zarówno ekspertów, jak i pomoc finansową z zagranicy. Przejawem takiego wsparcia stały się m.in. program PHARE oraz redukcja zadłużenia zagranicznego przez Klub Paryski. Sukces polskiej transformacji oraz ogólna zgoda głównych sił postsolidarnościowych i postkomunistycznych co do głównych kierunków polskiej polityki zagranicznej sprawiły, że już w połowie lat 90. Polska mogła realnie aspirować do członkostwa w Organizacji Traktatu Północnoatlantyckiego oraz w Unii Europejskiej.
Koncepcja polskiej polityki zagranicznej po 1989 roku.
W okresie 1989–1992, po zmianach w otoczeniu międzynarodowym, nastąpiła całkowita reorientacja polityki zagranicznej, wyrażająca się w trzech celach:
Początkowo zakładano, że najlepszym gwarantem bezpieczeństwa będzie system budowany w oparciu o KBWE. Już w latach 1991–1992 przeważyła opcja euroatlantycka, w tym kurs na zbliżenie z Niemcami i Stanami Zjednoczonymi. Po zadeklarowaniu woli integracji ze Wspólnotami i z NATO kierunek prozachodni stał się głównym kierunkiem polskiej polityki zagranicznej. Pośrednio wspierało go uczestnictwo w inicjatywach środkowoeuropejskich.
Drugim tak wyraźnym kierunkiem stała się polityka wschodnia, początkowo zorientowana na uregulowanie stosunków z ZSRR, a następnie na budowę formalnoprawnych ram dobrosąsiedzkiej współpracy z byłymi republikami sowieckimi. Wiosną 1990 roku zainicjowano politykę "dwutorowości" wobec ZSRR – z jednej strony nie naciskano na rozwiązanie Układu Warszawskiego i wycofanie Armii Radzieckiej z Polski, zaś z drugiej życzliwie odnoszono się do faktu odzyskiwania suwerenności przez kolejne republiki. Już po rozpadzie ZSRR wśród kolejnych władz rządzących Polską ukształtowała się wizja polityki wschodniej, w której za głównego rywala uznano Federację Rosyjską, zaś Ukrainę określono jako strategicznego partnera. Towarzyszyła temu koncepcja wspierania demokratyzacji Białorusi. Takie ujęcie polityki wschodniej było pewnym nawiązaniem do idei prometeizmu.
Wraz z reorientacją polityki zagranicznej nastąpiła marginalizacja jednego z dotychczasowych jej kierunków, czyli współpracy z państwami pozaeuropejskimi. Ograniczono ją głównie do państw powiązanych z Zachodem. Na spadek kontaktów z wieloma spośród tych krajów wpłynęło również nawiązanie stosunków z Izraelem, Chile i RPA.
Udział w wielostronnych formach współpracy międzynarodowej.
NATO.
Polska przystąpiła do NATO 12 marca 1999 roku wraz z Czechami i Węgrami jako pierwsze kraje z dawnego bloku wschodniego.
Z punktu widzenia Polski kluczowe znaczenie mają potencjał skutecznego odstraszania oraz zdolności wojskowe NATO gwarantujące zbiorową obronę w obliczu narastających na wschodzie zagrożeń militarnych, oraz nabierających coraz większego znaczenia zagrożeń hybrydowych. W 2016 roku po raz pierwszy Polska była gospodarzem szczytu NATO. Podjęto wtedy istotne dla bezpieczeństwa Polski i regionu postanowienia dotyczące wzmocnienia wschodniej flanki NATO, w tym o ustanowieniu wysuniętej obecności wojskowej – enhanced forward presence (eFP).
Polska jako członek NATO angażuje się w operacje sojusznicze (m.in. w misjach KFOR i Baltic Air Policing, a przeszłości w ISAF). Na forum organizacji Polska należy do grupy państw zaangażowanych w promowanie reform w krajach partnerskich (Gruzja, Ukraina i Mołdawia) popierając także pogłębianie współpracy ze Szwecją i Finlandią.
Od 2015 roku Polska wraz z państwami „wschodniej flanki” NATO tworzy "Bukaresztańską Dziewiątkę". Celem tego formatu jest wzmocnienie siły głosu tych państw na forum sojuszu oraz pogłębienie współpracy w zakresie bezpieczeństwa i obronności (w kontekście polityki rosyjskiej).
Unia Europejska.
Oficjalny wniosek o członkostwo w Unii Europejskiej Polska złożyła 8 kwietnia 1994 w Atenach. 8 sierpnia 1996 powołano Komitet Integracji Europejskiej, który był agendą przystąpienia do UE. 28 stycznia 1997 uchwalono Narodową Strategię Integracji. Negocjacje ws. przystąpienia do Unii rozpoczęto 31 marca 1998.
Na szczycie w Kopenhadze, zakończonym 13 grudnia 2002, ówczesny rząd Leszka Millera sfinalizował negocjacje. 16 kwietnia 2003 Polska podpisała traktat akcesyjny. Referendum w sprawie członkostwa odbyło się w dniach 7–8 czerwca 2003. W jego wyniku Polska, razem z pozostałymi dziewięcioma innymi krajami, wstąpiła do Unii 1 maja 2004.
Od grudnia 2007 roku Polska należy do strefy Schengen.
W zakresie polityki zewnętrznej Unii Europejskiej Polska była jednym z inicjatorów Partnerstwa Wschodniego. Angażuje się także w inicjatywę na rzecz rozwoju współpracy UE z krajami Bałkanów Zachodnich (Proces Berliński).
Organizacja Narodów Zjednoczonych.
W latach 2018–2019 Polska zasiadała w Radzie Bezpieczeństwa ONZ jako niestały członek. Do priorytetów polskiego członkostwa w Radzie należały: wzmacnianie roli prawa międzynarodowego, problematyka ochrony ludności cywilnej i zapobiegania konfliktom zbrojnym oraz bezpieczeństwo i pokój na Ukrainie i w Gruzji.
Organizacja Bezpieczeństwa i Współpracy w Europie.
W 2022 roku Polska objęła roczne przewodnictwo w OBWE. Głównym celem polskiej prezydencji są działania na rzecz uregulowania regionalnych i zamrożonych konfliktów poprzez wsparcie OBWE. Intencją Polski jest pełnienie roli uczciwego pośrednika i mediatora pomiędzy wszystkimi zainteresowanymi stronami. Intencją Polski jest realizowanie zadań w duchu kompleksowego podejścia do zagadnienia bezpieczeństwa, uwzględniającego kwestie polityczne, wojskowe i ekonomiczne oraz praw człowieka.
Rada Europy.
Polska jest członkiem Rady Europy od 1991 roku. Organizacja ta wspierała procesy demokratyzacji oraz rozwoju standardów praw człowieka i praworządności w Polsce po 1989 roku.
Regionalne formaty współpracy.
Grupa Wyszehradzka (V4).
V4 jest regionalną formą współpracy Polski, Czech, Słowacji i Węgier. Na poziomie politycznym współpraca wyszehradzka obejmuje spotkania na szczeblu prezydentów, premierów, przewodniczących parlamentów i ministrów.
Jedyną zinstytucjonalizowaną formą współpracy wyszehradzkiej jest utworzony w 2000 roku Międzynarodowy Fundusz Wyszehradzki.
Trójkąt Weimarski.
Trójkąt Weimarski stanowi nieformalny format współpracy między Polską, Niemcami i Francją służąc jako mechanizm konsultacji i wypracowywania stanowisk w sprawach polityki europejskiej. Kontakty polityczne odbywają się na poziomie prezydenckim, rządowym i parlamentarnym.
Trójmorze.
Trójmorze jest formatem współpracy regionalnej 12 krajów Europy Środkowo-Wschodniej zapoczątkowanym w 2015 roku. Pierwszy szczyt przywódców państw odbył się w 2016 roku w Dubrowniku. Inicjatywa jest nakierowana na pogłębienie współpracy politycznej i gospodarczej regionu (w szczególności w zakresie infrastruktury energetycznej, transportowej i telekomunikacyjnej). W deklaracji przyjętej na szczycie w Bukareszcie w 2018 roku za trzy główne cele Trójmorza uznano:
W tym celu w 2019 roku powołano Fundusz Trójmorza.
Trójkąt Lubelski.
Powstanie nowego trójstronnego formatu współpracy ogłoszono 28 lipca 2020 roku w Lublinie podczas spotkania ministrów spraw zagranicznych Polski, Litwy i Ukrainy. Celem inicjatywy jest wzmocnienie współpracy politycznej, ekonomicznej, kulturalnej i społecznej między trzema krajami, a także pomoc Ukrainie w odzyskaniu integralności terytorialnej i integracji z Unią Europejską i NATO.
W grudniu 2021 roku odbyło się pierwsze spotkanie na szczeblu prezydentów, zaś w marcu 2022 roku – na szczeblu premierów.
Innymi, wcześniej już istniejącymi, formami współpracy trójstronnej są: Zgromadzenie Parlamentarne Sejmu i Senatu RP, Sejmu Republiki Litewskiej i Rady Najwyższej Ukrainy oraz Brygada litewsko-polsko-ukraińska.
Format 16+1.
16+1 jest formatem współpracy pomiędzy Chińską Republiką Ludową a państwami Europy Środkowo-Wschodniej zapoczątkowanym na szczycie w Warszawie w 2012 roku. Jest on związany z chińską inicjatywą Nowego Jedwabnego Szlaku.
Proces Berliński.
Proces Berliński jest inicjatywą wspierającą współpracę regionalną państw Bałkanów Zachodnich i uzupełniającą politykę rozszerzenia Unii Europejskiej. W 2018 roku do inicjatywy dołączyła Polska, która w następnym roku organizowała Szczyt Bałkanów Zachodnich w Poznaniu.
Stosunki bilateralne.
Kierunek zachodni.
Stosunki polsko-amerykańskie.
Już na początku polskiej transformacji Polska dążyła do znalezienia się w strukturach, w których uczestniczyły Stany Zjednoczone, gdyż w odróżnieniu od państw Europy, uważano je za pewniejszego gwaranta bezpieczeństwa. Wybór członkostwa w NATO jako jednego z naczelnych celów polskiej polityki zagranicznej oznaczał równocześnie dużą koncentrację wysiłków dyplomacji na kierunku amerykańskim. Nawiązaniu bliższych relacji z USA sprzyjało kilka czynników, w tym:
Zauważa się jednak, że zbieżność interesów państw Europy Środkowo-Wschodniej i Stanów Zjednoczonych skłaniała do współpracy w wymiarze europejskim, euroatlantyckim i globalnym, nie przekładało się to jednak szczególnie na stosunki bilateralne poszczególnych krajów z USA. W przypadku Polski stosunki z USA bazują przede wszystkim na podstawach politycznych, zaś inne wymiary współpracy są niewielkie. W relacjach Polski ze Stanami Zjednoczonymi wyróżnia się trzy okresy:
W ostatnich latach czynnikami wpływającymi na dynamikę współpracy polsko-amerykańskiej są przewartościowania w ramach polityki zagranicznej, bezpieczeństwa i obrony USA oraz zmiana sytuacji w zakresie bezpieczeństwa w Europie Środkowej i Wschodniej. We wrześniu 2018 roku przyjęta została deklaracja „Obrona wolności i budowanie dobrobytu poprzez polsko-amerykańskie partnerstwo strategiczne”, która rozszerzyła możliwości wsparcia administracji USA dla realizacji polskich priorytetów w zakresie polityki bezpieczeństwa (m.in. wzmocnienia amerykańskiej obecności wojskowej w Polsce). W relacjach dwustronnych polskie priorytety obejmują: rozszerzenie obecności sił amerykańskich w naszym kraju w ramach wzmacniania wschodniej flanki NATO, wspólne projekty w sferze bezpieczeństwa i obronności (takie jak instalacja amerykańskiego systemu obrony przeciwrakietowej w Redzikowie czy współpraca sił lotniczych obu państw). Rośnie także znaczenie współpracy gospodarczej, w tym zakresie współpracy energetycznej (dostawy gazu LNG) oraz w zakresie energetyki jądrowej. Ponadto USA są ważnym partnerem w zakresie w sferze nauki. Podstawą współpracy w tym zakresie jest podpisana w kwietniu 2018 roku umowa o współpracy naukowo-technicznej.
Stosunki polsko-kanadyjskie.
Ważnym aspektem stosunków polsko-kanadyjskich są kwestie bezpieczeństwa i współpracy wojskowej, co jest związane ze wspólnym członkostwem w NATO. W latach 2014-2017 w Drawsku Pomorskim stacjonowało ok. dwustu żołnierzy kanadyjskich w ramach operacji NATO Reassurance, zaś w czerwcu 2017 polskie i kanadyjskie wojsko rozpoczęło współpracę w ramach Batalionowej Grupy Bojowej eFP NATO na Łotwie. Współpraca obejmuje także udział we wspólnych szkoleniach i ćwiczeniach wojskowych (np. udział polskich żołnierzy w ćwiczeniu Maple Resolve 18 czy żołnierzy kanadyjskich w manewrach wojskowych ANAKONDA).
Polska jest największym partnerem handlowym Kanady w regionie Europy Środkowo-Wschodniej. W 2018 roku wymiana handlowa pomiędzy Polską a Kanadą osiągnęła ponad 2,85 mld CAD (eksport z Polski do Kanady - 2,1 mld CAD, import z Kanady do Polski - 0,74 mld CAD).
Stosunki polsko-brytyjskie.
Przemiany polityczne po 1989 roku umożliwiły powrót do bliskiej współpracy dwustronnej. Wielka Brytania wspierała polskie przemiany systemowe i popierała dążenie Polski do członkostwa w NATO i Unii Europejskiej. Brytyjski model ekonomiczny był jednym z punktów odniesienia polskiej transformacji ekonomicznej. Przystąpienie do Unii Europejskiej w 2004 otworzyło także drogę do bliższej współpracy między oboma krajami. Polska i UK prezentowały zbliżone stanowiska dotyczące gospodarki europejskiej (m.in. konkurencyjność rynku wewnętrznego, regulacje rynku pracy, rynek cyfrowy, polityka handlowa). Istotne znaczenie miała decyzja rządu brytyjskiego o otwarciu rynku pracy dla polskich obywateli po przystąpieniu Polski do UE. Spowodowało to, że Polacy są obecnie największą grupą narodowościową w Zjednoczonym Królestwie. Dwustronna współpraca polityczna obejmuje m.in. konsultacje międzyrządowe, spotkania ministrów spraw zagranicznych i obrony (tzw. Kwadryga) oraz kontakty parlamentarne.
UK jest trzecim najważniejszym partnerem handlowym Polski, z systematycznie rosnącymi obrotami handlowymi. Współpraca gospodarcza obu państw obejmuje obszary innowacyjności, gospodarki cyfrowej, nowych technologii w finansach, wsparcia sektora usług, badań i rozwoju, energetyki czy wymiany doświadczeń w zakresie wspierania małych i średnich przedsiębiorstw.
Stosunki polsko-francuskie.
Podstawowym dokumentem regulującym stosunki między Polską a Francją jest Traktat o przyjaźni i solidarności z 9 kwietnia 1991 roku. Obowiązujące umowy dwustronne dotyczą spraw związanych m.in. ze współpracą w dziedzinie: spraw wewnętrznych (1996 r.), obronności (2002 r.), kultury i edukacji (2004), nauki i technologii (2008), wzajemnej ochrony informacji niejawnych (2008 r.) oraz koprodukcji filmowej (2012 r.). Współpraca rozwija się w oparciu o przyjętą w 2008 deklarację o Polsko-Francuskim Partnerstwie Strategicznym, a następnie o ustanowiony w 2013 r. Program Współpracy na rzecz jego realizacji. Rozwojowi wzajemnych kontaktów sprzyjał mechanizm, organizowanych od 2004 r., konsultacji międzyrządowych pod przewodnictwem premiera Polski i prezydenta Francji. Podczas wizyty prezydenta Emmanuela Marcona w Polsce w 2020 roku przyjęto Polsko-Francuski Program Współpracy na lata 2020–2023 stanowiący odnowienie Partnerstwa Strategicznego z 2008 roku.
Francja zaliczana jest do kluczowych partnerów gospodarczych Polski jako czwarty rynek eksportowy (ok. 12,2 mld EUR w 2018 roku – 5,5% udział w ogóle eksportu PL) i piąty rynek importowy (ok. 8,2 mld euro w 2018 roku – 3,5% udział w ogóle importu).
Oba kraje wspólnie z Niemcami współpracują w ramach formatu Trójkąta Weimarskiego.
Stosunki polsko-niemieckie.
Podstawą współczesnych dwustronnych stosunków politycznych jest Polsko-niemiecki traktat o dobrym sąsiedztwie zawarty 17 czerwca 1991 roku. Ponadto zawarte zostały umowy dotyczące nauki i kultury. Stosunki polsko-niemieckie determinowane są przez wspólne członkostwo w Unii Europejskiej i NATO. 
W historii stosunków polsko-niemieckich po 1989 roku można wyróżnić następujące okresy:
Wśród kwestii spornych i problematycznych wymienia się m.in. różnice dotyczące polityki wschodniej (szczególnie w odniesieniu do Rosji), różne wizje integracji europejskiej czy status prawny polskiej mniejszości narodowej w Niemczech.
Polska i Niemcy są kluczowymi partnerami gospodarczymi. Polska jest jednym z ważniejszych kierunków inwestycyjnych kapitału niemieckiego w UE. Skumulowana wartość niemieckich inwestycji bezpośrednich w Polsce wynosi ponad 35 mld euro, natomiast w przypadku polskich inwestycji w Niemczech wartość ta wynosi 1,2 mld euro.
Istotne znaczenie dla dwustronnych relacji mają także wymiana młodzieży i współpraca akademicka.
Stosunki polsko-hiszpańskie.
Pierwszym dokumentem strategicznym z zakresu relacji dwustronnych po transformacji ustrojowej był Traktat o Przyjaźni i Współpracy z 1992 roku. Relacje uzyskały uprzywilejowany status na mocy deklaracji podpisanej w 1998 r. przez premierów Jerzego Buzka i José María Aznara. Jednym z elementów dialogu politycznego jest mechanizm konsultacji międzyrządowych. Podczas konsultacji przeprowadzonych w 2021 roku podpisano sześć porozumień sektorowych dotyczących współpracy przy rozwoju Centralnego Portu Komunikacyjnego, o współpracy między resortami spraw zagranicznych i akademiami dyplomatycznymi, o współpracy w zakresie cyberbezpieczeństwa, współpracy w zakresie polityki przemysłowej oraz współpracy w zakresie kultury, edukacji i nauki.
W 2021 roku wartość dwustronnej wymiany handlowej wyniosła 14 mld euro, przy czym Hiszpania posiada dodatnie saldo handlowe, które osiągnęło 1,2 mld euro. W strukturze towarowej hiszpańskiego eksportu do Polski przeważają: maszyny i urządzenia mechaniczne i elektryczne oraz części, produkty tekstylne, żywność i napoje. Natomiast w strukturze towarowej eksportu do Hiszpanii przeważają: maszyny i urządzenia, produkty spożywcze i tytoniowe oraz dobra konsumpcyjne trwałe.
Stosunki polsko-włoskie.
Formalną podstawą stosunków bilateralnych jest traktat o przyjaźni i współpracy sporządzony w 1991 roku.
Polskę i Włochy łączy członkostwo w Unii Europejskiej i NATO. Oba kraje są bliskimi partnerami handlowymi. Wartość wzajemnych obrotów handlowych wyniosła 21,492 mld euro (eksport z Polski – 10,160 mld euro, import do Polski – 11.331 mld euro). Włochy pozostają na 5 miejscu wśród partnerów handlowych Polski pod względem eksportu, natomiast w przypadku importu – na 4. miejscu. Współpraca polsko-włoska ma także wymiar naukowy i kulturalny
Kierunek północny.
Stosunki polsko-litewskie.
Wznowienie stosunków dyplomatycznych między Polską a Litwą nastąpiło 5 września 1991 roku. 26 kwietnia 1994 w Wilnie podpisano traktat o przyjaznych stosunkach i dobrosąsiedzkiej współpracy. Jedną z instytucjonalnych form współpracy politycznej jest Zgromadzenie Poselskie Sejmu RP i Sejmu RL. W 2019 roku prezydenci obu państw podpisali deklarację o wzmocnieniu polsko-litewskiego partnerstwa w zakresie bezpieczeństwa. Od 2020 roku oba kraje wspólnie z Ukrainą zainicjowały nowy format współpracy politycznej – Trójkąt Lubelski.
Polska należy do jednych z najistotniejszych partnerów gospodarczych Litwy. Polska jest trzecim największym eksporterem na rynek litewski, obok Rosji i Niemiec (ok. 11% litewskiego importu pochodzi z Polski), a także trzecim największym rynkiem zbytu dla litewskich towarów. Wartość polsko-litewskich obrotów handlowych wynosi blisko 6 mld euro. Szczególne znaczenie ma współpraca w sektorze energetycznym, w szczególności inwestycja PKN Orlen w rafinerię w Możejkach.
Współpracę w dziedzinie kultury i edukacji reguluje umowa o współpracy w dziedzinie kultury, oświaty i nauki z 17 grudnia 1998 r. W 2007 roku powstał Polsko-Litewski Fundusz Wymiany Młodzieży.
Stosunki polsko-łotewskie.
Podstawą współczesnych stosunków polsko-łotewskich jest podpisany 1 lipca 1992 w Rydze traktat o przyjaźni i współpracy. Polskę i Łotwę łączy wspólne członkostwo w Unii Europejskiej, NATO i Radzie Państwa Morza Bałtyckiego, a także uczestnictwo w formatach Trójmorza i "Bukaresztańskiej Dziewiątki".
Obroty handlowe między oboma państwami w 2018 roku wyniosły blisko 2 mld euro. Polska jest ważnym dostawcą artykułów spożywczo-przemysłowych na rynek łotewski. Do najważniejszych polskich firm działających na Łotwie należy Orlen Lietuva (największy dostawca paliw do stacji benzynowych na Łotwie). Od 2014 roku na rynku łotewskim funkcjonuje także polska spółka ubezpieczeniowa PZU.
Podstawę prawną dwustronnej współpracy w zakresie edukacji i kultury stanowi umowa o współpracy kulturalno-edukacyjnej z 2006 roku.
Stosunki polsko-estońskie.
Stosunki dyplomatyczne między oboma państwami zostały odnowione 2 września 1991 roku. 2 lipca 1992 roku w Tallinnie podpisano traktat o przyjaznej współpracy i bałtyckim dobrosąsiedztwie. Istotne znaczenie ma współpraca w zakresie bezpieczeństwa, m.in. na rzecz zwiększenia obecności NATO na "wschodniej flance". Siły Powietrzne RP regularnie uczestniczą w misji Baltic Air Policing.
W 2018 roku Polska znalazła się na 7. miejscu wśród partnerów handlowych Estonii z wolumenem obrotów wynoszącym blisko 1,3 mld euro (eksport do Estonii wyniósł blisko 979 mln euro, zaś import – ponad 315 mln euro). Wśród najważniejszych grup towarów w polskim eksporcie do Estonii znajdują się produkty przemysłu chemicznego i metalowego, urządzenia mechaniczne i elektryczne oraz pojazdy, natomiast import z Estonii obejmuje głównie maszyny i urządzenia, drewno i wyroby z drewna, wyroby metalowe, metale i kamienie szlachetne oraz produkty przemysłu chemicznego.
Współpraca dwustronna ma miejsce także w sferze kultury i nauki. Współpraca uczelni i instytucji naukowych ma charakter zdecentralizowany i jest rozwijana bezpośrednio między zainteresowanymi podmiotami.
Stosunki polsko-duńskie.
Polskę i Danię łączy członkostwo w Unii Europejskiej, NATO i Radzie Państw Morza Bałtyckiego.
Od 1999 utrzymuje się dodatnie dla Polski saldo wymiany handlowej. Jednocześnie Dania jest jednym z trzech krajów członkowskich Unii Europejskiej (obok Hiszpanii i Belgii), z którymi Polska odnotowuje ujemne saldo handlowe artykułami rolno-spożywczymi. Jednym z istotnych filarów współpracy jest energetyka. W 2018 roku podpisano umowę międzyrządową w sprawie gazociągu Baltic Pipe oraz Memorandum o Porozumieniu w sprawie dialogu w obszarze energii i transformacji energetycznej.
Stosunki polsko-norweskie.
Po wejściu Polski do Unii Europejskiej w 2004 roku podstawami polsko-norweskiej współpracy gospodarczej są Porozumienie o Europejskim Obszarze Gospodarczym oraz Umowa między Europejską Wspólnotą Gospodarczą a Królestwem Norwegii o wolnym handlu z 1973 roku. Jednym z rozwiązań wynikających z Układu o utworzeniu Europejskiego Obszaru Gospodarczego jest przyznanie Polsce oraz innym nowym krajom UE środków finansowych w ramach tzw. Mechanizmu Finansowego EOG oraz Mechanizmu Norweskiego. Norwegia jest ważnym partnerem w zakresie współpracy energetycznej i dywersyfikacji dostaw gazu do Polski (projekt Baltic Pipe).
Kierunek wschodni.
Stosunki polsko-rosyjskie.
Formalną podstawą stosunków dwustronnych jest Traktat o przyjaźni i dobrosąsiedzkiej współpracy z 22 maja 1992 roku.
Przez większość okresu po 1989 roku stosunki polsko-rosyjskie były naznaczone napięciami i sporami, m.in. dotyczącymi zakresu suwerenności Polski, różnych wizji sąsiedztwa, polityki energetycznej oraz odmiennego spojrzenia na przeszłość.
W latach 2011–2014 Polska i Rosja wspólnie z Niemcami podejmowały współpracę polityczną w ramach formatu Trójkąta Kaliningradzkiego. Po aneksji Krymu i rozpoczęciu przez Rosję wojny w Donbasie stosunki polsko-rosyjskie uległy pogorszeniu, a kontakty polityczne zostały ograniczone. Polska poparła wprowadzone przez Unię Europejską sankcje przeciwko Rosji. Po rozpoczęciu inwazji Rosji na Ukrainę w 2022 roku, Polska jednoznacznie potępiła działania Rosji uznając ją za kraj terrorystyczny.
Stosunki polsko-ukraińskie.
Podstawą dwustronnych stosunków polsko-ukraińskich jest „Traktat o dobrym sąsiedztwie, przyjaznych stosunkach i współpracy” z 1992 roku.
Wyrazem poparcia dla europejskich aspiracji Ukrainy jest zainicjowany przez Polskę i Szwecję program Partnerstwa Wschodniego. Polska popiera integralność terytorialną Ukrainy nie uznając aneksji Krymu przez Rosję oraz separatystycznych republik we wschodniej Ukrainie. W 2020 roku Polska i Ukraina, wspólnie z Litwą, rozpoczęły współpracę w ramach nowego formatu – Trójkąta Lubelskiego.
Po rozpoczęciu inwazji Rosji Polska udzieliła Ukrainie pomocy zbrojeniowej, finansowej i humanitarnej oraz przyjęła uchodźców wojennych. 1 czerwca 2022 roku w Kijowie odbyły się pierwsze polsko-ukraińskie konsultacje międzyrządowe pod przewodnictwem premierów obu państw.
Od 2005 roku Ukraina należy do priorytetowych partnerów programu polskiej pomocy rozwojowej, który obejmuje m.in. wsparcie procesu reform administracji, finansów publicznych i edukacji, pomoc stypendialną oraz pomoc osobom poszkodowanym w wyniku konfliktu na wschodzie Ukrainy.
Stosunki polsko-białoruskie.
Podstawą stosunków dwustronnych jest traktat o dobrym sąsiedztwie i przyjaznej współpracy z 1992 roku. Od 2020 roku stosunki polsko-białoruskie znajdują się w głębokim impasie, który jest związany z masowymi represjami politycznymi na Białorusi (w tym skierowanymi przeciwko polskiej mniejszości narodowej) oraz kryzysem migracyjnym. Polska udziela wsparcia białoruskiej opozycji demokratycznej.
Stosunki polsko-gruzińskie.
Odnowienie stosunków polsko-gruzińskich nastąpiło po rozpadzie ZSRR i uzyskaniu przez Gruzję niepodległości. W kwietniu 1993 roku podpisano traktat o przyjaźni i współpracy oraz umowę o współpracy kulturalnej i naukowej. Intensyfikacja stosunków politycznych nastąpiła po rewolucji róż. Polska popiera integralność terytorialną i euroatlantyckie aspiracje Gruzji.
Od 2004 roku Gruzja znajduje się wśród krajów priorytetowych polskiej pomocy rozwojowej.
Stosunki polsko-mołdawskie.
Stosunki między Polską a Mołdawią zostały nawiązane 14 lipca 1992 roku. Prawną podstawą relacji dwustronnych jest traktat o przyjaźni i współpracy z 1994 roku.
Polska jest postrzegana jako ważny partner Mołdawii w kontekście jej europejskich aspiracji. Od 2004 roku Mołdawia znajduje się wśród krajów priorytetowych polskiej pomocy rozwojowej.
Kierunek środkowoeuropejski.
Stosunki polsko-czeskie.
Współpraca polityczna odbywa się na poziomie bilateralnym, jak i formacie regionalnym Grupy Wyszehradzkiej. Jednym z instrumentów kontaktów politycznych są konsultacje międzyrządowe pod przewodnictwem premierów obu państw. Czechy należą do najważniejszych partnerów gospodarczych Polski. Rozwoju współpracy na poziomie społeczeństwa obywatelskiego służy powołane w 2008 roku Forum Polsko-Czeskie. Podstawą współpracy w zakresie edukacji, nauki i kultury jest zawarta w 2003 roku w Pradze Umowa między Rządem Rzeczypospolitej Polskiej a Rządem Republiki Czeskiej o współpracy w dziedzinie kultury, szkolnictwa i nauki.
Stosunki polsko-słowackie.
Stosunki polsko-słowackie zostały nawiązane w 1993 roku po podziale Czechosłowacji. Współpracę obu państw determinują m.in. wspólna granica, doświadczenia historyczne oraz współpraca na forum Unii Europejskiej i NATO, a także Grupy Wyszehradzkiej. Kontakty polityczne są bardzo intensywne, zaś jednym z mechanizmów współpracy politycznej są odbywające się od 2013 roku konsultacje międzyrządowe. Innym instrumentem dialogu polsko-słowackiego jest istniejące od 2012 Polsko-Słowackie Forum Dyskusyjne pod patronatem wiceministrów spraw zagranicznych obu państw. Jedną z płaszczyzn stosunków jest współpraca transgraniczna w ramach funkcjonującej od 1994 roku Polsko-Słowackiej Komisji Międzyrządowej ds. Współpracy Transgranicznej, której aktywność dotyczy zagadnień takich jak: współpraca samorządów, transgraniczne połączenia komunikacyjne, ochrona środowiska i polityka społeczna czy współpraca i pomoc podczas katastrof i klęsk żywiołowych.
W 2019 roku obroty handlowe wyniosły 10,35 mld euro. Słowacja zajmowała 11. miejsce jako polski partner eksportowy oraz 14. miejsce jako partner importowy. Polska jest po Niemczech i Czechach trzecim największym partnerem handlowym Słowacji. Do najbardziej perspektywicznych obszarów współpracy gospodarczych zalicza się energetykę, przemysł motoryzacyjny, budownictwo, nowoczesne technologie oraz przemysł rolno-spożywczy.
Dopełnieniem politycznego i ekonomicznego filaru stosunków jest współpraca z zakresu nauki, edukacji i kultury, co reguluje umowa między rządami Polski i Słowacji o współpracy kulturalnej, oświatowej i naukowej z 2000 roku.
Stosunki polsko-węgierskie.
Współczesne relacje polsko-węgierskie determinują doświadczenia związane z transformacją polityczną i ekonomiczną po 1989 roku oraz wspólna droga do Unii Europejskiej i NATO. W 2018 roku poziom wymiany handlowej między krajami przekroczył poziom 10 mld euro, zaś Polska stała się trzecim (po Niemczech i Austrii) partnerem handlowym Węgier.
Jedną z platform współpracy jest powołany w 2018 roku Instytut Współpracy Polsko-Węgierskiej im. Wacława Felczaka (i jego węgierski odpowiednik – Fundacja im. Wacława Felczaka). Zadaniem obu instytucji jest wzmacnianie dwustronnej współpracy w zakresie edukacji, kultury, historii, sportu czy nauki.
Stosunki polsko-rumuńskie.
Podstawę współczesnych stosunków polsko-rumuńskich stanowi podpisany w 1993 roku układ o przyjaznych stosunkach i współpracy. Po przystąpieniu Rumunii do UE i NATO nastąpiło pogłębienie dwustronnej współpracy. W 2009 roku prezydenci obu państw podpisali deklarację o partnerstwie strategicznym. Ważnym filarem stosunków jest współpraca w zakresie bezpieczeństwa i obronności. Od 2018 roku w ramach współpracy politycznej odbywają się polsko-rumuńskie konsultacje międzyrządowe.
Pozostałe kierunki.
Stosunki polsko-chińskie.
Ożywienie współpracy i kontaktów z Chinami nastąpiło w drugiej dekadzie XXI wieku. W 2011 roku ustanowione zostało polsko-chińskie partnerstwo strategiczne. Polska uczestniczy także w formacie współpracy Chin z krajami Europy Środkowej i Wschodniej – 16+1, który został zainicjowany na szczycie w Warszawie w 2012 roku.
W sferze gospodarczej Chiny są największym partnerem handlowym Polski w Azji, zaś Polska głównym partnerem handlowym Chin w regionie Europy Środkowo-Wschodniej. W wymianie handlowej Polska utrzymuje wysoki deficyt w handlu z Chinami, które są drugim co do wielkości partnerem importowym, ale jako rynek eksportowy zajmują odległą pozycję.
Stosunki polsko-indyjskie.
Polska, podobnie jak cała Unia Europejska, odnotowuje ujemny bilans handlowy z Indiami. W 2019 roku polski eksport do Indii osiągnął poziom 731,3 mln USD, zaś Import z Indii był na poziomie 2,12 mld USD. W eksporcie największy udział miały koks i półkoks, natomiast w imporcie – leki i tekstylia. W 2018 roku Indie zajęły pierwsze miejsce wśród krajów azjatyckich jako lokalizacja polskich inwestycji bezpośrednich (22,1 mln USD). Podstawami polsko-indyjskiej współpracy gospodarczej są umowa o partnerstwie strategicznym z Unią Europejską z 2004 roku oraz umowy bilateralne (m.in. dotyczące unikania podwójnego opodatkowania oraz współpracy w sferze rolnictwa).
Stosunki polsko-izraelskie.
Stosunki dyplomatyczne między Polską a Izraelem zostały wznowione, po upadku komunizmu, w lutym 1990 roku.
W 2018 roku wartość polskiego eksportu do Izraela przekroczyła 585 mln euro, a importu 400 mln EUR. Na tle państw regionu pozycja Izraela jako partnera handlowego jest stabilna i z wyjątkiem 2009 roku odnotowywany jest systematyczny wzrost obrotów. Prawie jedną trzecią polskiego eksportu stanowią produkty rolno-spożywcze. Z kolei Polska importuje głównie wyroby przemysłu elektromaszynowego.
Podstawą współpracy w sferze edukacji, nauki i kultury jest umowa z 1991 roku, zaś w 2014 roku podpisano umowę o współpracy w zakresie przemysłowych badań i rozwoju.
Stosunki polsko-tureckie.
Podstawą stosunków polsko-tureckich jest podpisany 3 listopada 1993 roku układ o przyjaźni i współpracy potwierdzający zapisy Traktatu Przyjaźni z 1923 roku. W 2009 roku podczas wizyty premiera Recepa Tayyipa Erdoğana w Polsce podpisano deklarację o partnerstwie strategicznym.
Współpraca rozwojowa.
Podstawą działań Polski w zakresie współpracy rozwojowej jest Ustawa o współpracy rozwojowej z dnia 16 września 2011 roku.
Działania w ramach współpracy rozwojowej podejmowane przez Polskę obejmują pomoc krajom rozwijającym się w zakresie m.in. rozwoju demokracji i społeczeństwa obywatelskiego, ochrony praw człowieka, zwalczania ubóstwa, poprawy stanu ochrony zdrowia i edukacji oraz w zakresie pomocy humanitarnej.
Obecnie na liście partnerów priorytetowych znajdują się: Białoruś, Gruzja, Mołdawia, Ukraina, Etiopia, Kenia, Senegal, Tanzania, Uganda, Liban, Autonomia Palestyńska i Mjanma.

</doc>
<doc id="293796" url="https://pl.wikipedia.org/wiki?curid=293796" title="Paweł Magdoń">
Paweł Magdoń

Paweł Magdoń (ur. 13 listopada 1979 w Dębicy) – polski piłkarz, występujący na pozycji obrońcy.
Kariera piłkarska.
Jest wychowankiem Igloopolu Dębica, był zawodnikiem tego klubu do 31 grudnia 1997. Później przez 2,5 sezonu reprezentował barwy drugoligowej Piotrcovii Piotrków Trybunalski. Na swój pierwszoligowy debiut musiał czekać do wiosny sezonu 1999/2000, kiedy, po transferze do ŁKS-u Łódź zadebiutował w spotkaniu z Lechem Poznań 13 maja 2000 roku (1:0). Razem z drużyną spadł do drugiej ligi. W ŁKS-ie rozegrał cztery spotkania w ekstraklasie. W trakcie sezonu 2000/2001 wrócił do Piotrkowa, gdzie w II lidze spędził kolejne 2,5 roku. W 2003 roku Magdoń stał się zawodnikiem „Portowców”, z którymi awansował do ekstraklasy. W sezonie 2004/2005 rozegrał 32 spotkania i zdobył 3 bramki.
Wiosną 2006 roku został sprzedany do Wisły Płock, z którą w tym samym roku zdobył Puchar i Superpuchar Polski (w spotkaniu o Superpuchar strzelił gola). Wiosną 2007 przeszedł do ówczesnego wicemistrza Polski GKS Bełchatów. Podczas letniego okienka transferowego 2010 przeszedł do pierwszoligowego Górnika Łęczna. 24 lipca 2012 roku podpisał dwuletnią umowę z Wisłą Płock. Od sezonu 2015/2016 występuje w trzecioligowej Lechii Tomaszów Mazowiecki. 1 stycznia 2009 zakończył karierę zawodnika.
Kariera międzynarodowa.
W reprezentacji Polski zadebiutował 6 grudnia 2006 w spotkaniu rozgrywanym w Abu Dabi przeciwko Zjednoczonym Emiratom Arabskim, wygranym przez Polaków 5:2, a sam Magdoń w 87 min. meczu wpisał się na listę strzelców, zdobywając gola na 4:2 dla Polski. Był to jedyny występ Magdonia w kadrze narodowej.
Po zakończeniu kariery.
Od stycznia 2019 do czerwca 2020 był dyrektorem sportowym grającej na czwartym poziomie rozgrywkowym Lechii Tomaszów Mazowiecki. Współpracował z Wisłą Płock w charakterze skauta. 1 grudnia 2020 znalazł w niej zatrudnienie jako dyrektor sportowy.

</doc>
<doc id="293797" url="https://pl.wikipedia.org/wiki?curid=293797" title="Tomasz Parzy">
Tomasz Parzy

Tomasz Parzy (ur. 17 grudnia 1979 w Lesznie) – polski piłkarz występujący na pozycji pomocnika.
Tomasz Parzy jest wychowankiem klubu Kłos Garzyn, w którym grał do 1994 roku, kiedy to przeszedł (via Polonia Leszno) do Kani Gostyń. Przez 9 lat grał na boiskach 2 i 3 ligi. Był przez długi czas (1996–2002) zawodnikiem Warty Poznań, wypożyczano go również na jedną rundę do Obry Kościan (1999) i Zawiszy Bydgoszcz (2000).
Na wiosnę sezonu 2002/2003 trafił do drugoligowej Ceramiki/Stasiaka Opoczno, kierowanej przez Mirosława Stasiaka. Tam grał zaledwie jedną rundę, gdyż przeszedł do nowo tworzonej przez Antoniego Ptaka drużyny Pogoni Szczecin. Z Pogonią awansował do ekstraklasy w sezonie 2003/2004, będąc jednym z najlepszych zawodników drużyny jeszcze w II lidze.
Zawodnik zadebiutował w I lidze 20 sierpnia 2004 r. w meczu z Lechem Poznań, w którym strzelił jedną z bramek. 11 lipca 2006 rozwiązał kontrakt z klubem. Następnie występował w Arce Gdynia i Wiśle Płock, gdzie jednak głównie leczył kontuzje.
Od rundy jesiennej sezonu 2008/2009 ponownie był piłkarzem Pogoni Szczecin, występującej w rozgrywkach I ligi.

</doc>
<doc id="293804" url="https://pl.wikipedia.org/wiki?curid=293804" title="Hymn Estońskiej SRR">
Hymn Estońskiej SRR

Hymn Estońskiej SRR został przyjęty w roku 1945 i był używany do 1991. Muzykę skomponował Gustav Ernesaks, a słowa napisał Johannes Semper.
W roku 1956 słowa trzeciej zwrotki zostały zmienione, aby usunąć wszystkie wzmianki o Józefie Stalinie.

</doc>
<doc id="293808" url="https://pl.wikipedia.org/wiki?curid=293808" title="Mistrzostwa Świata w Piłce Nożnej 1954 (składy)">
Mistrzostwa Świata w Piłce Nożnej 1954 (składy)

Składy finalistów V Mistrzostw Świata w Piłce Nożnej w 1954 rozgrywanych w Szwajcarii.
 Anglia
Trener: Walter Winterbottom
Ken Armstrong, Ivor Broadis, Ted Burgin, Roger Byrne, Allenby Chilton, Jimmy Dickinson, Tom Finney, Ken Green, Johnny Haynes, Harry Hooper, Bedford Jezzard, Nat Lofthouse, Stanley Matthews, Bill McGarry, Gil Merrick, Jimmy Mullen, Syd Owen, Albert Quixall, Ron Staniforth, Tommy Taylor, Dennis Wilshaw, Billy Wright
 Austria
Trener: Walter Nausch
Leopold Barschandt, Robert Dienst, Karl Giesser, Paul Halla, Gerhard Hanappi, Ernst Happel, Walter Haummer, Alfred Körner, Robert Körner, Karl Koller, Walter Kollmann, Ernst Ocwirk, Franz Pelikan, Erich Probst, Johann Riegler, Walter Schleger, Kurt Schmied, Ernst Stojaspal, Karl Stotz, Alfred Teinitzer, Theodor Wagner, Walter Zeman
 Belgia
Trener: Doug Livingstone
Léopold Anoul, Raymond Ausloos, Jo Backaert, Louis Carré, Henri Coppens, Henri Dirickx, Marcel Dries, Charles Geerts, Léopold Gernaey, Denis Houf, Constant Huysmans, Bob Maertens, Victor Mees, Joseph Mermans, Alfons Van Brandt, Hippolyte Van den Bosch, Pieter Van den Bosch, Jef Van Der Linden, Luc Van Hoyweghen, Robert Van Kerkhoven, Jean Van Steen, Jozef Vliers
 Brazylia
Trener: Zezé Moreira
Alfredo, Baltazar, Bauer, Brandãozinho, Cabeção, Castilho, Dequinha, Didi, Djalma Santos, Ely, Humberto, Indio, Julinho, Maurinho, Mauro, Paulinho, Pinga, Pinheiro, Francisco Rodrigues, Rubens, Nílton Santos, Veludo
 Czechosłowacja
Trener: Karol Borhy
Theodor Reimann, Michal Benedikovič, Kazimír Gajdoš, Otto Hemele, Jan Hertl, Ladislav Hlaváček, Jiří Hledík, Ladislav Kačáni, Jaroslav Košnar, Anton Krásnohorský, Tadeáš Kraus, Josef Majer, Anton Malatinský, Ladislav Novák, Emil Pažický, Jiří Pešek, Svatopluk Pluskal, Zdeněk Procházka, Theodor Reimann, František Šafránek, Viliam Schrojf, Imrich Stacho, Jiří Trnka
 Francja
Trener: Pierre Pibarot
Claude Abbes, Abdelaziz Ben Tifour, Guillaume Bieganski, Antoine Cuissard, Rene Dereuddre, Lazare Gianessi, Léon Glovacki, Jacques Grimonpon, Robert Jonquet, Raymond Kaelbel, Raymond Kopa, Michel Leblond, Xercès Louis, Abderrahmane Mahjoub, Jean-Jacques Marcel, Roger Marche, Armand Penverne, François Remetter, César Ruminski, Ernest Schultz, André Strappe, Jean Vincent
 Jugosławia
Trener: Aleksandar Tirnanić
Vladimir Beara, Bruno Belin, Stjepan Bobek, Vujadin Boškov, Zlatko Čajkovski, Tomislav Crnković, Dionizije Dvornić, Ivica Horvat, Branko Kralj, Lev Mantula, Sima Milovanov, Miloš Milutinović, Rajko Mitić, Tihomir Ognjanov, Zlatko Papec, Aleksandar Petaković, Ljubiša Spajić, Branko Stanković, Todor Veselinović, Bernard Vukas, Branko Zebec, Miljan Zeković
 Korea Pd.
Trener: Kim Yong-sik
Choi Chung-min, Choi Yung-keun, Chu Yung-kwang, Chung Kook-chin, Chung Nam-sik, Ham Heung-chul, Han Chang-wha, Hong Deok-young, Kang Chang-gi, Kim Ji-sung, Lee Ki-joo, Li Jong-kap, Lee Sang-yi, Li Soo-nam, Min Byung-dae, Park Il-kap, Park Jae-seung, Park Kyu-chung, Sung Nak-woon, Woo Sang-kwon
 Meksyk
Trener: Antonio López Herranz
Raúl Arellano, Rafael Ávalos, Tomás Balcázar, Carlos Blanco, Sergio Bravo, Antonio Carbajal, Raúl Cárdenas, Carlos Carus, Ranulfo Cortés, Juan Gómez, Moisés Jinich, José Luis Lamadrid, Narciso Lopez, Saturnino Martínez, Salvador Mota, Pedro Nájera, José Naranjo, Mario Ochoa, José Antonio Roca, Jorge Romo, Carlos Septién, Alfredo Torres
 NRF
Trener: Sepp Herberger
Hans Bauer, Ulrich Biesinger, Horst Eckel, Herbert Erhardt, Richard Herrmann, Bernhard Klodt, Werner Kohlmeyer, Heinz Kubsch, Heinrich Kwiatkowski, Fritz Laband, Werner Liebrich, Karl Mai, Paul Mebus, Karl-Heinz Metzner, Max Morlock, Alfred Pfaff, Josef Posipal, Helmut Rahn, Hans Schäfer, Anton Turek, Fritz Walter, Ottmar Walter
 Szkocja
Trener: Andy Beattie
John Aird, John Anderson, Jimmy Binning, Allan Brown, Bobby Combe, Ernie Copland, Doug Cowie, Willie Cunningham, Jimmy Davidson, Thomas Docherty, Bobby Evans, Willie Fernie, George Hamilton, John Henderson, Robert Johnstone, Fred Martin, Davie Mathers, John McKenzie, Ian McMillan, Neil Mochan, Willie Ormond, Alex Wilson
 Szwajcaria
Trener: Karl Rappan
Charles Antenen, Robert Ballaman, Heinz Bigler, Roger Bocquet, Charles Casali, Oliver Eggimann, Walter Eich, Norbert Eschmann, Jacques Fatton, Gilbert Fesselet, Marcel Flückiger, Ivo Frosio, Josef Hügi, Willy Kernen, Roger Mathis, Marcel Mauron, Eugen Meier, André Neury, Eugène Parlier, Ferdinando Riva, Georges Stuber, Roger Vonlanthen
 Turcja
Trener: Sandro Puppo
Kaçmaz Akgün, Kadri Aytaç, Ali Beratlıgil, Ahmet Berman, Rıdvan Bolatlı, Feridun Buğeker, Mehmet Dinçer, Basri Dirimlili, Bülent Eken, Naci Erdem, Şükrü Ersoy, Mustafa Ertan, Rober Eryol, Nedim Günar, Erol Keskin, Lefter Küçükandonyadis, Suat Mamat, Necmi Onarıcı, Burhan Sargın, Turgay Şeren, Coşkun Taş, Çetin Zeybek
 Urugwaj
Trener: Juan López Fontana
Julio Abbadie, Javier Ambrois, Victor Andrade, Carlos Borges, Néstor Carballo, Luis Ernesto Castro, Luis Cruz, Mirto Davoine, Juan Hohberg, Roberto Leopardi, Julio Maceiras, William Martínez, Roque Máspoli, Omar Méndez, Oscar Miguez, Julio Pérez, Urbano Rivera, José Santamaría, Rafael Souto, Juan Schiaffino, Eusebio Tejera, Obdulio Varela
 Węgry
Trener: Gusztáv Sebes
József Bozsik, László Budai, Jenő Buzánszky, Lajos Csordás, Zoltán Czibor, Sándor Gellér, Gyula Grosics, Géza Gulyás, Nándor Hidegkuti, Béla Kárpáti, Sándor Kocsis, Imre Kovács, Mihály Lantos, Gyula Lóránt, Ferenc Machos, Péter Palotás, Ferenc Puskás, Ferenc Szojka, József Tóth, Mihály Tóth, Pál Várhidi, József Zakariás
 Włochy
Trener: Lajos Czeizler
Giampiero Boniperti, Gino Cappello, Sergio Cervato, Leonardo Costagliola, Rino Ferrario, Amleto Frignani, Carlo Galli, Giorgio Ghezzi, Giovanni Giacomazzi, Guido Gratton, Benito Lorenzi, Ardico Magnini, Giacomo Mari, Ermes Muccinelli, Maino Neri, Fulvio Nesti, Egisto Pandolfini, Gino Pivatelli, Armando Segato, Omero Tognon, Guido Vincenzi, Giovanni Viola

</doc>
<doc id="293816" url="https://pl.wikipedia.org/wiki?curid=293816" title="Sadowne">
Sadowne

Sadowne – wieś we wschodniej Polsce, w północno-wschodniej części województwa mazowieckiego, w powiecie węgrowskim, siedziba gminy Sadowne.
Części wsi.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego, dobra wspólne kapituły kolegiackiej św. Jana Chrzciciela w Warszawie.
Historia.
Teren na którym powstało Sadowne jest pograniczem kilku obszarów: Mazowsza i Podlasia, Puszczy Kamienieckiej i Białej, ziem książęcych i biskupich. Pierwsze ślady ludzkich osiedli pochodzą tu z wykopalisk w pobliskiej wsi Rażny, z pierwszych wieków naszej ery. Wieś Sadowne została założona w przeznaczonym do karczowania północnym krańcu Puszczy Kamienieckiej, będącym własnością kapituły kościoła kolegiackiego św. Jana w Warszawie. Obszar ten znajduje się na granicy między zalewaną przez Bug pradoliną i wzgórzami wydmowymi, które chroniły przed wylewami kapryśnej rzeki, co okazało się kluczowe dla późniejszego rozwoju miejscowości (na jednym z takich wyniesień terenu powstał kościół, na innym cmentarz parafialny, na jeszcze innym kuźnia itp.). Osadnictwo postępowało tu od zachodu, od strony Kamieńca (dziś Kamieńczyka) wzdłuż rzeki Bug; od północy, od strony książęcego miasta Ostrów Mazowiecka; także od południa od strony Liwa. Pierwsza wzmianka o miejscowości pochodzi z 1514. Jest to umowa z wójtem nowej wsi założonej na „surowym korzeniu”. Pod koniec XVII wieku do Sadownego dotarli też osadnicy z Kurpi, zasiedlający za sprawą biskupów płockich opustoszałą po wojnach północnych pobliską Puszczę Białą. Wieś nawiedzały epidemie cholery więc dopiero w XVIII wieku liczba mieszkańców zaczęła wzrastać. W 1797 wieś dostała się pod panowanie Austrii. Taka sytuacja trwała do czasu dotarcia przez Napoleona Bonaparte do Polski, gdzie ostatecznie ziemie te zostały poddane Królestwu Polskiemu.
Od 1821 region sadowieński należał do posiadłości Stanisława Kostki Zamoyskiego, który dobra te uzyskał w wyniku zamiany za twierdzę w Zamościu z carem Aleksandrem I. W 1824 r. Stanisław Zamoyski odstąpił swe dobra synowi Andrzejowi Zamoyskiemu. Nowy właściciel chciał zasłynąć z postępów w sposobach gospodarowania, dlatego w tym celu ściągał Niemców kolonistów, którzy karczowali i osuszali niezagospodarowane jeszcze lasy i mokradła w północnej części regionu sadowieńskiego. Już od roku 1829 Niemcy zaczęli licznie przybywać i zagospodarowywać się na stałe, tworząc nowe wsie i osady. W tych latach została sporządzona przez kartografów dla potrzeb Kwatermistrzostwa Sztabu Generalnego Wojsk Polskich mapa, która dokładnie i wiernie przedstawia zagospodarowane obszary.
Oprócz Polaków i Niemców w Sadownem (rzadziej w okolicznych wsiach) zamieszkiwali również Żydzi. Ich obecność w regionie sadowieńskim zanotowano po raz pierwszy w 1757. W 1823 w parafii Sadowne mieszkało 18 rodzin żydowskich.
W czasie powstania listopadowego (1830-1831) działania wojenne nie dotknęły Sadownego.
W 1864 rząd cesarski uwłaszcza wszystkich włościan. Ci, którzy używali ziemię za tak zwaną pańszczyznę, teraz otrzymali ją na własność. Włościanie w Płatkownicy i w Sadownem wystawili pomnik wdzięczności za uwłaszczenie z tablicami metalowymi, na których był napis: „Na pamiątkę uwłaszczenia włościan dnia 14 lutego/2 marca 1864 r. włościanie gminy Płatkownica Bogu na chwałę Monarsze Aleksandrowi II na szczerą pamiątkę ten pomnik wynieśli dnia 19 lutego/2 marca 1867 r.”. Młodzież chłopska od czasu do czasu zrywała tablice. Przetrwały do 1915. Po ustąpieniu wojsk zaborczych usunięto je. Pomniki przerobiono. W Sadownem na pomnik Kościuszki z napisem: „Tadeuszowi Kościuszce w setną rocznicę 1817 – 1917 Rodacy”. Pomnik ten stoi do dziś na dawnym miejscu.
Pewne oznaki uprzemysłowienia pojawiły się pod koniec XIX w. W 1883 w Kołodziążu działały dwa młyny wodne na Bojewce, tartak i dwie wytwórnie terpentyny. Oprócz młynów pojawiły się piece hutnicze, zwane też dymarkami, które w Sadownem i Krupińskiem przetapiały rudę darniową na surówkę żeliwną, a w wielu wsiach znajdowały się kuźnie dworskie.
W XIX wieku na terenie gminy Sadowne coraz liczniej pojawiali się Żydzi. Po 1864, kiedy to władze carskie wydały zakaz przebywania Żydów na ziemiach chłopskich, przenieśli się oni właśnie do Sadownego. W czasie II wojny światowej kilkuset sadowieńskich Żydów zostało przesiedlonych do getta w Stoczku i zamordowanych.
Okres II wojny światowej.
We wrześniu 1939 ziemi sadowieńskiej broniła Grupa Operacyjna „Wyszków”, dowodzona przez generała Wincentego Kowalskiego. Według zachowanych zapisków wójta gminy, w czasie wojny życie straciło blisko 216 osób, z czego 85 zginęło podczas działań wojennych, 109 zostało zamordowanych, a pozostała część została wywieziona do obozów koncentracyjnych lub w nieznanym kierunku. Na przymusowe roboty zesłano do Rzeszy ponad 465 osób. Ponadto dokonano niezliczonych mordów Żydów, którym udało się zbiec z transportu do Treblinki. Głównymi wsiami, które padły ofiarą niemieckich żołnierzy, były: Kołodziąż, Sadowne, Rażny oraz Wilczogęby.
Ludność niemiecka opuściła Sadowne w czasie II wojny światowej, a Żydzi zostali wymordowani w obozie zagłady w Treblince.
Demografia.
Liczba ludności w wybranych latach:
Źródło: Lata 1527–2002
Transport.
Na terenie miejscowości przebiega droga krajowa nr 50. W miejscowości znajduje się też stacja kolejowa Sadowne Węgrowskie na linii kolejowej nr 6 Warszawa – Białystok. Znajduje się pośrodku lasów i trzy kilometry dzielą ją od położonej na północ od niej wsi, od której wzięła nazwę. Obok stacji ulokowano składowisko wyciętego w lasach drewna. Stacja powstała w XIX wieku jako efekt budowy linii kolejowej Warszawa – Petersburg w 1862. Początkowa stacja nazywała się „Zieleniec” i nosiła tę nazwę do 1923.
Oświata.
W Sadownem znajduje się Zespół Szkół Ponadgimnazjalnych (w skład Zespołu Szkół wchodzą: Liceum Ogólnokształcące im. Władysława Orkana, Zasadnicza Szkoła Zawodowa, Uzupełniające Liceum Ogólnokształcące oraz Szkoła Policealna dla dorosłych), Szkoła Podstawowa im. bł. ks. Edwarda Grzymały (dawniej Czesława Wycecha), a także przedszkole.
Muzeum Ziemi Sadowieńskiej.
Muzeum powstało w 1978 r. 18 maja 1999 Samorząd Gminy podjął uchwałę o przejęciu muzeum. Placówka otrzymała prawnego właściciela i stała się muzeum samorządowym.
Sport.
W Sadownem działa Klub Sportowy „Wicher”. Został utworzony 22 lutego 2009, lecz tradycjami i nazwą nawiązuje do powstałego w 1956 w Sadownem KS „Wicher”. W 1956 pierwszym Prezesem Klubu był Mieczysław Chmielewski – nauczyciel sadowieńskiego liceum. Obecnie w Klubie działają dwie sekcje: piłki nożnej i siatkowej.
W okresie letnim w Sadownem funkcjonował odkryty basen. Zlokalizowany był przy ulicy Słonecznej za Ośrodkiem Zdrowia. W 2017 został zamknięty.

</doc>
<doc id="293823" url="https://pl.wikipedia.org/wiki?curid=293823" title="Mikrosocjologia">
Mikrosocjologia

Mikrosocjologia (mikro- + socjologia – łc. socius "towarzysz" + gr. lógos "nauka") to dział socjologii, który bada relacje społeczne w małych grupach społecznych. 
Obszar badawczy w mikrosocjologii dotyczy kwestii, które są nieobserwowalne podczas badań w makroskali, takich jak relacje socjometryczne, konflikty interpersonalne, typy interakcji społecznych czy sposoby odgrywania ról społecznych.
Paradygmaty, które są wykorzystywane w badaniach mikrosocjologicznych to m.in. interakcjonizm symboliczny, socjologia fenomenologiczna i teoria wymiany.
W znacznej części obszar badawczy mikrosocjologii jest wspólny z obszarem badawczym psychologii społecznej.

</doc>
<doc id="293824" url="https://pl.wikipedia.org/wiki?curid=293824" title="Kołyma (łagry)">
Kołyma (łagry)

Kołyma – nieformalne określenie największej grupy obozów pracy przymusowej na północnym wschodzie ZSRR (Jakucka ASRR, obwód magadański). Nazwa pochodzi od położenia w dorzeczu Kołymy. Przez więźniów obszar ten był nazywany "Przeklętą Wyspą". Teren podległy gułagom miał powierzchnię 2,6 mln km².
Historia.
Obozy wchodziły w skład Siewwostłagu (Północno-Wschodnie Poprawcze Obozy Pracy, Северо-Восточный ИТЛ, działające na rzecz „Dalstroju”), utworzonych w 1932 w wyniku odkrycia na bezludnych, niezagospodarowanych obszarach bogatych zasobów naturalnych: węgla, platyny, złota (w żyłach i piaskach złotonośnych), uranu, rudy cyny i ołowiu, molibdenu, ropy naftowej. W 1931 Eduard Berzin na rozkaz Stalina zaczął organizować przedsiębiorstwo górnicze „Dalstroj” podległe NKWD. W lutym następnego roku przybyli pierwsi więźniowie. W pierwszych latach funkcjonowania obozów śmiertelność wynosiła nawet prawie 80%.
Więźniowie obozów byli zatrudnieni głównie w górnictwie, eksploatacji lasów i budowie infrastruktury. Obozy były znane z wysokiej śmiertelności z powodu surowego klimatu oraz złych warunków bytowych – kierowani tam byli więźniowie „szczególnie niebezpieczni” dla władzy radzieckiej. Pracę przerywano dopiero przy –54 °C.
W drugiej połowie lat 40. zaczęto wydobywać tam rudę uranu.
„Pojemność” obozów kołymskich wynosiła w 1953 – 200 tysięcy więźniów (całego „Dalstroju” ok. 2–3 mln). W obozach więźniowie polityczni i kryminalni byli przetrzymywani razem. Więźniowie kryminalni nie pracowali, ich normę wydobycia musieli wykonać więźniowie polityczni. W tym samym roku rozpoczęła się stopniowa likwidacja obozu. Ostatecznie zamknięto go w 1957.
Encyklopedia PWN podaje że w okresie działania obozów na Kołymie w latach 1937–1953 zmarło tam 2 lub nawet 4 mln więźniów, co jednak stoi w sprzeczności z ujawnionymi dokumentami ZSRR, skąd wiadomo, że w całym Gułagu zmarło 1 606 748 zesłańców.
Jeden z łagrów, przygotowany pokazowo, wizytował w maju 1944 wiceprezydent USA Henry Wallace.
Więźniami Kołymy byli m.in. Jewgienija Ginzburg, która opisała pobyt w obozie w książce "Stroma ściana", a także Warłam Szałamow, Anatol Krakowiecki i Ryszard Kaczorowski.

</doc>
<doc id="293825" url="https://pl.wikipedia.org/wiki?curid=293825" title="George Sitts">
George Sitts

George Sitts (ur. ok. 1914 roku, zm. 8 kwietnia 1947 w Sioux Falls) – Amerykanin, stracony w stanie Dakota Południowa za popełnienie morderstwa; w chwili wykonania wyroku miał 33 lata, lecz dokładna data jego urodzin nie jest znana.
Sitts został skazany na dożywotnie więzienie za zabójstwo Erika Johannsona, dokonane w czasie napadu rabunkowego w Minneapolis. Udało mu się jednak zbiec z więzienia w Minnesocie i ukryć się w sąsiedniej Dakocie Południowej.
24 stycznia 1946 zabił podczas próby aresztowania agenta policji kryminalnej Thomasa Matthewsa, oraz szeryfa Butte County Dave'a Malcolma, którzy ścigali go na podstawie priorytetowego listu gończego wydanego w Minnesocie.
Po dokonaniu tego czynu Sitts zbiegł do Wyoming, gdzie aresztowano go 5 lutego 1946 i przewieziono do Dakoty Południowej (początkowo przetrzymywano go trzy tygodnie w Minneapolis). Tam w marcu został skazany na karę śmierci za zabicie Matthewsa (sąd postanowił nie sądzić go dodatkowo za zabójstwo Malcolma).
Od roku 1915 kara śmierci w Dakocie Południowej była zniesiona, ale przywrócono ją w 1939, zastępując jednocześnie dotąd praktykowane powieszenie krzesłem elektrycznym. Sitts był czwartą osobą skazaną na śmierć od tego czasu, ale trzem poprzednim zamieniono ją na dożywocie.
Jego egzekucja odbyła się w kwietniu 1947 w Sioux Falls. Był pierwszą osobą straconą od 1939 i, jak dotąd, ostatnią (niebawem karę śmierci zniesiono ponownie, ale przywrócono w 1979). Był też jedyną, która została zabita na krześle elektrycznym w tym stanie. Nie wiadomo jednak, czy odbyła się ona na specjalnie wybudowanym w tym celu krześle z Dakoty, czy (po tym, jak testy wykazały poważne jego wady), pożyczonym z sąsiedniej Nebraski.
Wykonanie wyroku obserwowało 41 świadków. Ostatnie słowa Sittsa były żartem wypowiedzianym z wymuszonym uśmiechem: „po raz pierwszy władze pomagają mi w ucieczce z więzienia” (ang.: "This is the first time authorities helped me escape prison"). Śmierć skazańca, po zaaplikowaniu czterech wstrząsów, stwierdzono o godzinie 12:15.

</doc>
<doc id="293829" url="https://pl.wikipedia.org/wiki?curid=293829" title="Hans Ulrich von Schaffgotsch">
Hans Ulrich von Schaffgotsch

Hans Ulrich von Schaffgotsch, Jan Ulryk Schaffgotsch zwany Semperfrei "zawsze wolny" (ur. 1595 w Gryfowie Śląskim, zm. 23 lipca 1635 w Ratyzbonie) – dowódca wojsk habsburskich w wojnie trzydziestoletniej, generał cesarski w służbie Albrechta von Wallensteina.
Życiorys.
Pochodził ze znanego na Śląsku szlacheckiego rodu Schaffgotschów. W młodości studiował w Tybindze, Altdorf bei Nürnberg i Lipsku. Po zwyczajowej w owym czasie podróży kawalerskiej po zachodniej Europie powrócił na Śląsk, gdzie w 1614 przejął ojcowskie dobra i majątki ze żmigrodzkim państwem stanowym na czele. Rok później, jako przedstawiciel śląskich stanów, posłował do Pragi na dwór królewski. Jego żoną została Barbara Agnieszka, córka Joachima Fryderyka, piastowskiego księcia legnicko-brzeskiego.
19 października 1633 został mianowany na stopień generała kawalerii.
Podczas wojny trzydziestoletniej pozostał najwierniejszym przyjacielem Wallensteina. Gdy Wallenstein w 1634 nawiązał tajne rokowania z protestantami, aby z ich poparciem zdetronizować Habsburgów i objąć władzę w Czechach, Schaffgotsch stanął po jego stronie. Nie opuścił przyjaciela nawet wtedy, gdy sprawa była właściwie przegrana, bo spisek wykryto, a Wallensteina skrytobójczo zamordowano. Mimo iż większość oficerów z armii Wallensteina poddała się cesarzowi, Schaffgotsch podniósł w Opawie bunt i wznosił antycesarskie okrzyki. Bunt został szybko stłumiony, a Hansa Ulryka Schaffgotscha zatrzymano i uwięziono w twierdzy kłodzkiej. Później przewieziono go do Wiednia, torturowano i więziono w coraz cięższych warunkach. Skazano go na karę śmierci, a dobra Schaffgotschów zostały w dużej części skonfiskowane. Egzekucję wykonano 23 lipca 1635 w Ratyzbonie.
Ród Schaffgotschów zdołał w późniejszych latach odzyskać względy cesarskie i część swoich majątków (m.in. zamek Chojnik), jednak niektóre z nich przeszły już na stałe w ręce innych rodów (np. Żmigród, przejęty przez Melchiora von Hatzfeldta).

</doc>
<doc id="293835" url="https://pl.wikipedia.org/wiki?curid=293835" title="Thomas Munzer">
Thomas Munzer



</doc>
<doc id="293837" url="https://pl.wikipedia.org/wiki?curid=293837" title="Tomasz Munzer">
Tomasz Munzer



</doc>
<doc id="293845" url="https://pl.wikipedia.org/wiki?curid=293845" title="Bitwa na płyciźnie Downs">
Bitwa na płyciźnie Downs

Bitwa na płyciźnie Downs – starcie zbrojne, które miało miejsce 31 października 1639 roku podczas wojny osiemdziesięcioletniej – jej ostatniej fazy, trwającej w latach 1621–1648 w ramach wojny trzydziestoletniej.
Przyczyny.
W 1584 roku powstańcy holenderscy na wyzwolonych spod panowania Hiszpanów ziemiach ogłosili powstanie Republiki Zjednoczonych Prowincji, a w 1609 roku podpisano rozejm pomiędzy tą republiką a Hiszpanią. Rozejm ten był jednak kruchy, gdyż obowiązywał w Europie, a flota holenderska atakowała zamorskie kolonie Hiszpanii.
Po wygaśnięciu rozejmu w 1621 roku wznowiono działania wojenne. Początkowo Hiszpanie odnosili sukcesy, a w 1625 roku zdobyli Bredę. Sytuacja uległa zmianie, gdy do wojny trzydziestoletniej przystąpili Francuzi. Holendrom udało się w 1637 odzyskać Bredę, a wojska francusko-szwedzkie pod dowództwem Bernharda, księcia Saksonii-Weimaru zdobyły 17 grudnia 1638 położoną w Nadrenii ważną cesarską twierdzę Breisach, przecinając tym samym „hiszpański szlak”, którym Hiszpanie wysyłali wojska, zaopatrzenie i pieniądze do Flandrii. Hiszpanom pozostała jedynie droga morska wiodąca przez kanał La Manche.
Zawarty w 1630 roku traktat pokojowy między Anglią i Hiszpanią, kończący trwającą od 1625 roku wojnę angielsko-hiszpańską, gwarantował swobodny ruch przez kanał La Manche hiszpańskich statków z posiłkami wojskowymi do Flandrii w asyście statków angielskich. Co więcej, król Anglii Karol I Stuart zgodził się w traktacie morskim podpisanym z Hiszpanią na ochronę hiszpańskich statków przed atakiem Holendrów na angielskich wodach terytorialnych.
Hiszpańska flota z powodzeniem wykorzystywała morski szlak Hiszpania-Flandria do regularnych operacji konwojowych, opierając się początkowo holenderskim, a od 1635 roku, po eskalacji konfliktu, także francuskim atakom morskim.
Pod koniec sierpnia 1639 roku z La Corunii wyruszyła flota składająca się z 77 okrętów i 50 statków transportowych oraz 24 tys. żołnierzy na pokładach. Flotą tą dowodził doświadczony admirał . Flota ta skierowała się przez kanał La Manche w stronę Dunkierki, ostatniego głębokiego portu morskiego pozostającego we władaniu Hiszpanów we Flandrii.
Wyjście w morze tak dużej floty zostało zauważone przez Holendrów, w związku z tym skierowali oni na wody kanału La Manche eskadrę admirała Maartena Trompa, składającą się z 13 okrętów, i drugą, admirała Wittego de Witha, składającą się z 5 okrętów. Trzecia eskadra holenderska pod wodzą admirała , w sile 12 okrętów, pilnowała Dunkierki.
Bitwa.
Do pierwszych potyczek doszło, gdy 25 września eskadra admirała Trompa nawiązała kontakt z flotą hiszpańską. Doszło wtedy do kilkudniowej walki, do której włączyły się pozostałe eskadry holenderskie. Walki te trwały, lecz Holendrzy unikali walnej bitwy z uwagi na znaczną przewagę Hiszpanów. Flota hiszpańska w końcu przepłynęła kanał La Manche, nie ponosząc większych strat.
Flota hiszpańska, żeglująca w kierunku Dunkierki, po przepłynięciu kanału La Manche, z powodu ustania wiatru na morzu zakotwiczyła na leżącej na południowo-wschodnim wybrzeżu Anglii płyciźnie Downs. Płycizna ta ma około 8 mil długości, 5,5 mili szerokości i głębokość 7,5 – 21 m. Przed nią znajduje się mielizna Goodwin Sands, która tworzy naturalny falochron. Płycizna Downs leży na przybrzeżnych wodach Anglii: jakiekolwiek manewrowanie na niej było bardzo utrudnione, szczególnie że w związku z wypłynięciem tam floty hiszpańskiej, w morze wyszła również flota angielska pod dowództwem admirała . Flota angielska zakotwiczyła między wybrzeżem angielskim a flotą hiszpańską. W tym czasie flota holenderska krążyła na otwartym morzu. Przerwę w walce hiszpańska flota wykorzystała na zaopatrzenie się od Anglików w proch strzelniczy oraz na naprawę uszkodzeń na okrętach. Część hiszpańskiej floty pod osłoną nocy przetransportowała na wybrzeże Flandrii ok. 3 tys. żołnierzy i pieniądze.
Admirał Tromp nie chciał rozpocząć walki bez zgody swojego rządu, a także był znacznie słabszy od floty hiszpańskiej. W połowie października 1639 roku otrzymał rozkaz atakowania floty hiszpańskiej oraz posiłki w postaci 20 okrętów, 50 uzbrojonych statków i 12 branderów. W tym momencie siły holenderskie liczyły 50 okrętów, 50 uzbrojonych statków, 12 branderów i 7,8 tys. marynarzy.
Admirał Tromp zdecydował się czekać na pomyślne wiatry, a gdy takie nadeszły 31 października, z sił wydzielono 30 okrętów pod wodzą admirała Witte de Witha, które obserwowały flotę angielską, natomiast pozostałe siły pod dowództwem admirała Trompa zaatakowały flotę hiszpańską. Atak ten spowodował ogromne zamieszanie we flocie hiszpańskiej. Kapitanowie statków odcinali kotwice, aby uzyskać zdolność do manewrów, ale okręty hiszpańskie już nie zdążyły uszykować się do bitwy.
Atak floty holenderskiej spowodował pogrom floty hiszpańskiej, która utraciła 40 okrętów, z czego 14 – nieuszkodzonych – zagarnęli Holendrzy. Poległo około 5500 Hiszpanów, a 1800 dostało się do niewoli. Pozostałe okręty hiszpańskie przedarły się do Dunkierki. Straty Holendrów wyniosły zaledwie 1 zatopiony okręt i około 100 marynarzy.
Podsumowanie.
Klęska Hiszpanii spowodowała, że straciła ona swoją dominację nad morzami na rzecz Niderlandów. W wyniku bitwy flota hiszpańska na długo utraciła swoją zdolność bojową, gdyż Hiszpanie nie byli w stanie szybko odbudować zniszczonych okrętów (tak jak zrobili to po klęsce Wielkiej Armady). Nigdy więcej nie byli w stanie zagrozić na morzu, jak i na lądzie, Holendrom, których flota blokowała teraz wybrzeże Flandrii, i ostatecznie w 1648 roku uznali ich niepodległość w traktacie westfalskim, kończącym wojnę trzydziestoletnią.
Bitwa miała miejsce na angielskich wodach terytorialnych, na które wtargnęli Holendrzy z pogwałceniem angielskiej neutralności. Dla Anglików było to upokorzenie, szczególnie iż angielska flota, mimo posiadanych rozkazów, nie odważyła się interweniować w obronie Hiszpanów. Po bitwie miało miejsce chłodne spotkanie dowódców floty angielskiej i holenderskiej. Holendrzy pozdrowili Anglików salutem, na który ci nie odpowiedzieli. Holenderski admirał Tromp przyjął na pokładzie swojego okrętu flagowego „Aemilia” admirała Penningtona, który spytał, czego tutaj szuka po tym, jak ośmielił się obrazić króla Anglii na jego własnym podwórku, na co Tromp dyplomatycznie odparł, iż nie zamierzał wcale obrażać króla oraz że wykonywał rozkazy Stanów Generalnych.
Holandia stała się największą potęgą morską i handlową ówczesnej Europy, na co niechętnie patrzyli Anglicy. Ekonomiczna rywalizacja angielsko-holenderska doprowadzić miała w przyszłości do serii wojen morskich między dwoma krajami (1652–1674).

</doc>
<doc id="293851" url="https://pl.wikipedia.org/wiki?curid=293851" title="Zeev Suraski">
Zeev Suraski

Zeev Suraski - izraelski programista zaangażowany w rozwój języka programowania PHP, współtwórca firmy Zend Technologies. Absolwent uczelni Technion w Hajfie. Suraski i Andi Gutmans stworzyli w 1997 r. PHP 3. W 1999 napisali Zend Engine, rdzeń PHP 4 i założyli Zend Technologies (nazwa pochodzi od liter imion Zeev i Andi). Suraski pełni w nim funkcję CTO (Chief Technical Officer).
Suraski jest członkiem Apache Software Foundation, w 1999 r. został też nominowany do FSF Award for the Advancement of Free Software (laureatem został wówczas Miguel de Icaza).

</doc>
<doc id="293854" url="https://pl.wikipedia.org/wiki?curid=293854" title="Andi Gutmans">
Andi Gutmans

Andi Gutmans - izraelski programista zaangażowany w rozwój języka programowania PHP, współtwórca firmy Zend Technologies. Absolwent uczelni Technion w Hajfie. Gutmans i Zeev Suraski stworzyli w 1997 r. PHP 3. W 1999 napisali Zend Engine, rdzeń PHP 4 i założyli Zend Technologies (nazwa pochodzi od liter imion Zeev i Andi).
Gutmans jest członkiem Apache Software Foundation, w 1999 r. został też nominowany do FSF Award for the Advancement of Free Software (laureatem został wówczas Miguel de Icaza).
W 2004 napisał książkę „PHP 5 Power Programming”, wspólnie ze Stigiem Bakkenem i Derickiem Rethansem.

</doc>
<doc id="293855" url="https://pl.wikipedia.org/wiki?curid=293855" title="Nataša Mićić">
Nataša Mićić

Nataša Mićić, cyr. Наташа Мићић (ur. 2 listopada 1965 w m. Titovo Užice) – serbska prawniczka i polityk, parlamentarzystka, przewodnicząca Zgromadzenia Narodowego, tymczasowa prezydent Serbii.
Życiorys.
Ukończyła studia prawnicze na Wydziale Prawa Uniwersytetu w Belgradzie. Pracowała jako sekretarz sądowy (1992–1998), następnie podjęła praktykę w zawodzie adwokata. Działała w Obywatelskim Sojuszu Serbii. Była wiceprzewodniczącą tej partii, a w 2004 stanęła na jej czele. W 2007 doprowadziła do przyłączenia się GSS do Partii Liberalno-Demokratycznej, której została wiceprzewodniczącą. Z ramienia Demokratycznej Opozycji Serbii w 2000 uzyskała mandat poselski. Odnawiała go w kolejnych wyborach (2003, 2007, 2008, 2012), zasiadając w Skupsztinie do 2014. W grudniu 2001 stanęła na czele serbskiego parlamentu. W grudniu 2002 po odsunięciu prezydenta Milana Milutinovicia jako przewodniczącą Zgromadzenia Narodowego objęła także obowiązki tymczasowego prezydenta Serbii. Obie funkcje wykonywała do stycznia 2004. W 2016 powróciła do serbskiego parlamentu, kandydując z ramienia koalicji jej ugrupowania z Partią Socjaldemokratyczną i LSV.

</doc>
<doc id="293856" url="https://pl.wikipedia.org/wiki?curid=293856" title="Natasa Micic">
Natasa Micic



</doc>
<doc id="293869" url="https://pl.wikipedia.org/wiki?curid=293869" title="Brian Paul">
Brian Paul

Brian Paul – programista, który w sierpniu 1993 r. w ramach SSEC Visualization Project w University of Wisconsin napisał pierwszą wersję opensource’owej biblioteki graficznej Mesa 3D.
Mesa jest biblioteką trójwymiarowej grafiki komputerowej zgodną z OpenGL i w momencie napisania była jedynym sposobem uruchamiania programów zgodnych z OpenGL w systemie operacyjnym Linux.
W 2000 r. otrzymał FSF Award for the Advancement of Free Software.
W listopadzie 2001 r. był współzałożycielem Tungsten Graphics.

</doc>
<doc id="293870" url="https://pl.wikipedia.org/wiki?curid=293870" title="Adam Nawałka">
Adam Nawałka

 (ur. 23 października 1957 w Krakowie) – polski piłkarz i trener piłkarski. Reprezentant Polski, uczestnik Mistrzostw Świata 1978. W latach 2013–2018 selekcjoner reprezentacji Polski, którą poprowadził na Mistrzostwach Europy 2016 i Mistrzostwach Świata 2018. W latach 2015–2017 trzykrotnie wybierany trenerem roku w Polsce w plebiscycie Piłki Nożnej, w 2015 trener roku w plebiscycie Przeglądu Sportowego. 
Kariera klubowa.
Nawałka w wielu wywiadach twierdził, że rozpoczął piłkarską karierę w 1969 w Wiśle Kraków, której jest wychowankiem. W rzeczywistości pierwsze kroki stawiał w LKS Orlęta Rudawa, gdzie trenował go ojciec, a fakt uczestniczenia Adama w zajęciach Orląt potwierdziło kilkanaście osób, również reportaż w Piłce Nożnej z 1982. Nawałka 21 maja 1975 zadebiutował w ekstraklasie. W 1975 i 1976 wywalczył z Wisłą mistrzostwo Polski juniorów, zaś w 1978 stał się podstawowym zawodnikiem pierwszego zespołu, który zdobył mistrzostwo kraju. Jako gracz "Białej Gwiazdy" nosił boiskowy pseudonim "Ciepły". W najwyższej rodzimej klasie rozgrywkowej rozegrał łącznie 190 oficjalnych spotkań, w których zdobył 9 goli. W 1985 opuścił Wisłę i wyjechał do Stanów Zjednoczonych, gdzie występował w polonijnym klubie Polish-American Eagles SC.
Kariera reprezentacyjna.
W 1978 znalazł się w kadrze powołanej przez Jacka Gmocha na Mistrzostwa Świata. Podczas turnieju rozegrał pięć spotkań w pełnym wymiarze czasowym. Łącznie w zespole narodowym wystąpił 34 razy. Swojego jedynego gola w reprezentacji zdobył podczas przegranego 1:2 meczu z Węgrami, który był jednocześnie jego debiutem.
Kariera trenerska.
Ukończył Akademię Trenerską Polskiego Związku Piłki Nożnej, uzyskując tytuł trenera I klasy. Po powrocie do Polski, od 1996 trenował seniorski zespół Świtu Krzeszowice. W 1998 powrócił do Wisły Kraków, gdzie objął funkcję koordynatora do spraw szkolenia młodzieży. Przez pewien czas pełnił również funkcję trenera pierwszej drużyny, z którą zdobył wicemistrzostwo oraz mistrzostwo kraju, a także wywalczył Puchar Ligi. Przez pierwsze 10 kolejek sezonu 2002/03 Nawałka prowadził Zagłębie Lubin. Przed kolejnymi rozgrywkami objął trzecioligową Sandecję Nowy Sącz. 1 września 2004 został pierwszym szkoleniowcem Jagiellonii Białystok, jednak z tego klubu zwolniono go 20 kwietnia 2006 z powodu niezadowalających wyników. 19 grudnia 2006 roku ponownie objął Wisłę, jednak 16 kwietnia 2007 odsunięto go od prowadzenia drużyny.
28 maja 2007 został tymczasowo włączony do sztabu szkoleniowego reprezentacji Polski, gdzie zastąpił nieobecnego Dariusza Dziekanowskiego. Pomagał wówczas Leo Beenhakkerowi w przygotowaniach do meczów eliminacji Mistrzostw Europy z Azerbejdżanem i Armenią. W sierpniu 2007 podjęto decyzję, że Nawałka pozostanie w sztabie kadry do końca eliminacji. 21 września 2008 został trenerem GKS-u Katowice, gdzie pracował do 31 grudnia 2009. Wcześniej, 23 grudnia podpisał kontrakt z Górnikiem Zabrze, który to zespół objął ostatecznie 1 stycznia 2010. 1 czerwca 2010 awansował z tym klubem do Ekstraklasy.
26 października 2013 Nawałka został oficjalnie ogłoszony selekcjonerem reprezentacji Polski, którą to funkcję objął 1 listopada 2013. Wraz z objęciem nowej funkcji Nawałka przestał być trenerem Górnika Zabrze, mimo iż zapewniano, że zostanie on w Zabrzu do grudnia 2013. Ostatni mecz Nawałka w roli szkoleniowca Górnika rozegrał 28 października przeciwko Cracovii.
11 października 2015 po zwycięstwie 2:1 nad Irlandią Nawałka wywalczył z reprezentacją Polski awans do turnieju finałowego Euro 2016. Jest jedynym polskim trenerem w historii, który pokonał seniorską reprezentację Niemiec (2:0 w Warszawie). Jest także pierwszym w historii szkoleniowcem Reprezentacji Polski, który awansował z nią do ćwierćfinału mistrzostw Europy.
6 lipca 2016 PZPN poinformował, że przedłużył kontrakt z Adamem Nawałką do zakończenia eliminacji Mistrzostw Świata w Piłce Nożnej 2018, a w razie awansu (który wywalczył 8 października 2017) – do końca tego turnieju. Po mundialu w Rosji, na konferencji prasowej 3 lipca 2018 prezes PZPN Zbigniew Boniek ogłosił, że Adam Nawałka przestaje być selekcjonerem reprezentacji z dniem 30 lipca 2018.
W lipcu 2018 media spekulowały o możliwym zatrudnieniu Adama Nawałki na stanowisku trenera przez Legię Warszawa. 25 listopada podpisał kontrakt z Lechem Poznań, który obowiązywał do 30 czerwca 2021. 31 marca 2019 został jednak zwolniony z funkcji trenera Lecha Poznań.
Na przełomie grudnia 2021 i stycznia 2022 roku był jednym z kandydatów na selekcjonera reprezentacji Polski, po nagłej rezygnacji z tej funkcji Paulo Sousy. Ostatecznie decyzją prezesa PZPN Cezarego Kuleszy stanowisko objął Czesław Michniewicz.
Sukcesy.
Trenerskie.
Wisła Kraków
Górnik Zabrze
Reprezentacja Polski
Statystyki kariery.
Trener.
"Stan na 31 marca 2019"
Życie prywatne.
Jego ojciec, również Adam, także był piłkarzem i grał w klubie Orlęta Rudawa. Brat matki, Jan, został dominikaninem.
W 1983 wziął ślub z Katarzyną Nawałką, de domo Kotulińską.

</doc>
<doc id="293874" url="https://pl.wikipedia.org/wiki?curid=293874" title="Willi Mentz">
Willi Mentz

Willi Mentz (ur. 30 kwietnia 1904 w Osinie, zm. 25 czerwca 1978) – niemiecki robotnik, SS-Unterscharführer, uczestnik akcji T4, członek personelu obozów zagłady w Treblince i Sobiborze, skazany w pierwszym procesie załogi Treblinki na karę dożywotniego więzienia.
Życiorys.
Urodził się we wsi Schönhagen na Pomorzu (ob. Osina). Po ukończeniu szkoły podstawowej pracował w tartaku jako robotnik niewykwalifikowany; według innych źródeł przez krótki czas wykonywał zawód górnika. Później rozpoczął kurs mleczarski i po pomyślnym zdaniu egzaminów handlowych został wykwalifikowanym mleczarzem. Pracował na terenach Meklemburgii i Lippe.
W 1940 roku złożył podanie o przyjęcie w szeregi policji porządkowej. Zamiast tego został jednak zatrudniony jako główny mleczarz w szpitalu psychiatrycznym na zamku Grafeneck, który stanowił wtedy jeden „ośrodków eutanazji” akcji T4. Później pracował jako ogrodnik w innym ośrodku akcji T4 – w Hadamarze.
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. W czerwcu lub lipcu 1942 roku w randze SS-Unterscharführera rozpoczął służbę w obozie zagłady w Treblince. Przez pierwsze dwa miesiące służył w „górnym obozie” (obszar zagłady), gdzie nadzorował komando, które przenosiło zwłoki z komór gazowych do masowych grobów. Później przeniesiono go do „dolnego obozu” (strefa przyjęć i strefa mieszkalno-administracyjna). Sprawował tam nadzór nad komandem rolniczym ("Landwirtschaftskommando"). Często uczestniczył także w „rozładunku” żydowskich transportów na obozowej rampie. Świadkowie wspominali, że strzelał wtedy na oślep do tłumu Żydów, aby zmusić ich do szybszego wyjścia z wagonów.
Na przełomie sierpnia i września 1942 roku inspektor obozów zagłady Christian Wirth przydzielił go do tzw. lazaretu. W miejscu tym, upozorowanym na szpital polowy, rozstrzeliwano osoby, które nie były w stanie o własnych siłach dojść do komór gazowych, a także żydowskich więźniów niezdolnych do pracy lub skazanych na śmierć za rozmaite przewinienia. Mentz, który przed przybyciem do Treblinki nie potrafił posługiwać się bronią, został jednym z głównych katów w „lazarecie”. Podczas powojennego przesłuchania przyznał, że z każdego przybywającego do Treblinki transportu rozstrzeliwał od dwóch do ponad dwudziestu osób. Łączną liczbę swoich ofiar oszacował na „nie mniej niż dwieście, w tym dzieci”. Był postrachem więźniów, którzy ze względu na jego charakterystyczny wygląd nadali mu przydomek „Frankenstein”. 
17 listopada 1943 roku, w dniu ostatecznej likwidacji obozu, wraz z Kurtem Franzem i Paulem Bredowem rozstrzelał w pobliskim lesie ostatnią grupę więźniów Treblinki. Jesienią 1943 roku służył przez krótki czas w ośrodku zagłady w Sobiborze. Po jego likwidacji podobnie jak większość weteranów akcji „Reinhardt” został przeniesiony na wybrzeże Adriatyku. Uczestniczył tam w walkach z partyzantką i eksterminacji miejscowych Żydów.
Po wojnie zamieszkał w Niemczech Zachodnich i ponownie został mleczarzem. Gdy w 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Treblince, stał się jednym z pierwszych podejrzanych. W czerwcu 1960 roku został tymczasowo aresztowany. Akt oskarżenia przeciwko niemu i trzynastu innym esesmanom został wniesiony 29 stycznia 1963 roku. Był sądzony w pierwszym procesie załogi Treblinki, który toczył się w Düsseldorfie w latach 1964–1965. W trakcie śledztwa i procesu przyznał, że osobiście mordował Żydów, aczkolwiek twierdził, że czynił to pod przymusem, nie mając możliwości niewykonania rozkazów przełożonych lub uzyskania przeniesienia z Treblinki. Prokuratura postawiła mu zarzut pomocnictwa w morderstwie i zażądała dla niego kary dożywotniego pozbawienia wolności. Wyrokiem z 3 września 1965 roku został uznany winnym pomocnictwa w zamordowaniu 25 osób oraz pomocnictwa w zbiorowym mordzie na 300 tys. osób. Skazano go na karę dożywotniego więzienia, co było najwyższą karą, którą niemieckie prawo przewidywało za te przestępstwa.

</doc>
<doc id="293884" url="https://pl.wikipedia.org/wiki?curid=293884" title="Akord drezdeński">
Akord drezdeński

Akord drezdeński – ugoda zawarta przez cesarza Ferdynanda II Habsburga w Dreźnie 28 lutego 1621 ze stanami śląskimi podczas wojny trzydziestoletniej.
Stany śląskie porzuciły próbę wyniesienia na tron czeski Fryderyka księcia Palatynatu (tzw. „króla zimowego”) i zapłaciły cesarzowi kontrybucję wysokości 300 tys. guldenów. W zamian cesarz ogłosił amnestię i ograniczył represje wobec protestantów.
Amnestią nie został objęty główny dowódca wojsk protestanckich Jan Jerzy Hohenzollern, który został skazany na banicję. Gwarantem układu drezdeńskiego był elektor saski. Akord drezdeński na dłuższą metę okazał się fikcją i nie spowodował zakończenia wojny, położył jednak fundamenty do łagodniejszego traktowania Ślązaków (w porównaniu do Czechów lub Morawian), co miało konsekwencje w postaci specjalnych postanowień pokoju westfalskiego na korzyść śląskich protestantów i w postaci traktatu z Altranstädt z 1707 i recesu egzekucyjnego do tego traktatu z 1709.

</doc>
<doc id="293887" url="https://pl.wikipedia.org/wiki?curid=293887" title="Piotr Włodarczyk">
Piotr Włodarczyk

Piotr Stanisław Włodarczyk (ur. 4 maja 1977 w Wałbrzychu) – polski piłkarz występujący na pozycji napastnika, reprezentant Polski w latach 1999–2004.
Kariera klubowa.
Grę w piłkę nożną rozpoczął w akademii Zagłębia Wałbrzych. W 1993 roku rozpoczął karierę seniorską w KP Wałbrzych, z którym występował na poziomie II i III ligi. W 1996 roku został zawodnikiem Legii Warszawa.
Jako pierwszy piłkarz w historii klubu strzelił w jednym meczu cztery gole, które były jednocześnie wszystkimi strzelonymi przez Legię – miało to miejsce podczas spotkania Pucharu Polski z Hetmanem Zamość 0:4 (sezon 2005/06). 10 maja 2006 w meczu przeciwko Górnikowi Zabrze (1:0), Włodarczyk zapewnił Legii mistrzostwo Polski, strzelając bramkę na wagę zwycięstwa w 14. minucie spotkania. W dniu 22 września 2006, został wraz z Michalem Gottwaldem odsunięty od drużyny Legii przez trenera Dariusza Wdowczyka oraz zarząd klubu. Nie podano konkretnego powodu takiej decyzji; została ona przedstawiona w oświadczeniu złożonym przez klub kilka dni po porażce Legii ze Stalą Sanok w Pucharze Polski. 8 listopada 2006 po wstawiennictwie kolegów z drużyny w zarządzie klubu, powrócił on do pierwszej drużyny.
20 czerwca 2007 Legia Warszawa poinformowała, że Piotr Włodarczyk nie będzie brany pod uwagę przy ustalaniu kadry pierwszego zespołu w sezonie 2007/08. 2 lipca 2007 Piotr Włodarczyk podpisał dwuletni kontrakt z Zagłębiem Lubin. Tam rozegrał 22 spotkania i strzelił 3 bramki. Łącznie w ciągu całej swojej kariery w 284 meczach polskiej ekstraklasy zdobył 92 bramki. W sezonie 2008/09 występował w greckim Aris FC, a latem 2009 przeszedł do OFI 1925. Po sezonie 2010/11 rozwiązał kontrakt z OFI i przeszedł do drugoligowego Bałtyku Gdynia, gdzie grał przez rok, po czym zakończył karierę. Od 17 kwietnia 2015 do 21 grudnia 2017 był prezesem IV-ligowego klubu Ożarowianka Ożarów Mazowiecki.
Kariera reprezentacyjna.
18 sierpnia 1999 zadebiutował w reprezentacji Polski w przegranym 1:2 meczu towarzyskim z Hiszpanią w Warszawie. 11 lipca 2004 zdobył pierwszą bramkę w drużynie narodowej w spotkaniu przeciwko Stanom Zjednoczonym w Chicago (1:1). 4 września 2004 strzelił gola w meczu eliminacji Mistrzostw Świata 2006 z Irlandią Północną w Belfaście (3:0), w którym otrzymał również czerwoną kartkę. Łącznie w latach 1999–2004 Włodarczyk zanotował w reprezentacji Polski 4 występy, w których zdobył 2 bramki. 
Życie prywatne.
Brat lekkoatletki Urszuli Włodarczyk, ojciec piłkarza Szymona Włodarczyka.

</doc>
<doc id="293888" url="https://pl.wikipedia.org/wiki?curid=293888" title="Elstera">
Elstera

Rzeki na terenie Niemiec i Czech:
Zobacz też:

</doc>
<doc id="293892" url="https://pl.wikipedia.org/wiki?curid=293892" title="Sokule (województwo mazowieckie)">
Sokule (województwo mazowieckie)

Sokule – wieś w Polsce położona w województwie mazowieckim, w powiecie żyrardowskim, w gminie Wiskitki. Ma charakter typowo rolniczy.
Wieś królewska w starostwie guzowskim w ziemi sochaczewskiej województwa rawskiego w 1792 roku. 
We wsi znajduje się dwór z XVIII wieku. W czasie II wojny światowej ukrywali się w nim żołnierze AK. Budynek wielokrotnie wykorzystywano jako scenerię do produkcji filmowych i telewizyjnych ("Noce i dnie", "Ranczo").
We wsi znajduje się też przydrożna kapliczka słupowa z XIX wieku.
W latach 1975–1998 miejscowość położona była w województwie skierniewickim.

</doc>
