<doc id="293901" url="https://pl.wikipedia.org/wiki?curid=293901" title="Kriogenika">
Kriogenika

Kriogenika (gr. "krios" „zimno”, "genos" „ród”) – dziedzina nauki (fizyki i techniki) zajmująca się badaniem i wykorzystaniem właściwości ciał w ekstremalnie niskich temperaturach, uzyskiwaniem i mierzeniem niskich temperatur. Temperatury te nie są ściśle zdefiniowane, zwykle przyjmuje się jako graniczne temperatury niższe od −150 °C (123 K).
Kriogenika ma poważny udział w takich dziedzinach jak: badania przestrzeni kosmicznej, biologia i chirurgia, w przemyśle spożywczym, metalurgicznym, chemicznym i urządzeniach nadprzewodzących. 
Zastosowanie elementów nadprzewodzących w urządzeniach energetycznych prowadzi do znacznego zmniejszenia kosztów i masy tych urządzeń oraz zwiększenia sprawności i wydajności przy zachowaniu ich mocy.
Skraplanie gazów.
Ważną poddziedziną kriogeniki są technologie uzyskiwania i magazynowania skroplonych gazów. Zastosowanie skroplonych gazów jest najczęściej stosowaną w przemyśle technicznym metodą osiągnięcia bardzo niskich temperatur. W poniższej tabeli przedstawiono najczęściej stosowane w kriogenice ciekłe gazy wraz z ich temperaturą wrzenia w ciśnieniu atmosferycznym.
Ciecze te mogą być wykorzystywane w procesach chłodzenia zarówno poprzez bezpośredni kontakt jak i w obiegach zamkniętych, w kriochłodziarkach (kriokulerach). Kriochłodziarki są wykorzystywane przede wszystkim w zastosowaniach naukowych. Pozwalają na osiągnięcie bardzo niskich temperatur bez konieczności uzupełniania ciekłych gazów.
W celu minimalizacji strat cieczy kriogenicznych i mocy chłodniczej wytworzonej przez kriokulery istotnym zagadnieniem jest odizolowanie systemu kriogenicznego od otoczenia. Systemami zapewniającymi odpowiedni poziom izolacji są kriostaty. Kriostaty zbudowane są zwykle z podwójnego naczynia o izolacji próżniowej i ekranów radiacyjnych, najczęściej w formie MLI.
Zastosowanie.
Bardzo niskie temperatury wykorzystywane są w szerokim zakresie badań naukowych i rozwiązań technologicznych. Przykłady zastosowania kriogeniki to:

</doc>
<doc id="293919" url="https://pl.wikipedia.org/wiki?curid=293919" title="Pokrzywa">
Pokrzywa

Pokrzywa ("Urtica" L.) – rodzaj jednorocznych roślin zielnych lub bylin z rodziny pokrzywowatych ("Urticaceae" Juss.). Należy do niej co najmniej 68 gatunków rozpowszechnionych na całej kuli ziemskiej z wyjątkiem Antarktydy. Rośliny niektórych gatunków dostarczają włókna i są jadalne.
Rozmieszczenie geograficzne.
Przedstawiciele rodzaju są szeroko rozprzestrzenieni, przy czym największe ich zróżnicowanie występuje w obszarach o klimacie umiarkowanym na obu półkulach. W strefie tropikalnej rośliny te występują głównie na obszarach górskich.
Morfologia.
Cechą charakterystyczną rodzaju jest występowanie na całych roślinach lub na niektórych organach włosków parzących. Są one rozszerzone u podstawy, ku szczytowi się zwężają i zakończone są małą, łatwo odłamującą się główką, zawierającą parzącą ciecz. 
Systematyka.
"Selepsion" Rafinesque
Rodzaj należy do rodziny pokrzywowatych ("Urticaceae" Juss.) z rzędu różowców "Rosales".

</doc>
<doc id="293920" url="https://pl.wikipedia.org/wiki?curid=293920" title="Gueuze">
Gueuze

Gueuze – rodzaj piwa belgijskiego, które powstaje przez zmieszanie kilku roczników lambica, a następnie ponownie fermentuje w butelkach typu szampańskiego. Stary lambik dostarcza aromat i smak, natomiast młody – cukier pozwalający na kontynuowanie fermentacji. Takie mieszanie pozwala również na uśrednienie smaku, który może się znacznie różnić pomiędzy poszczególnymi markami.
Kupienie oryginalnego gueuze może okazać się bardzo trudne, gdyż na rynku można dostać raczej różne gueuzopodobne piwa, które są znacznie przesłodzone aby przytłumić kwaskowatość piwa. Jednym z niewielu browarów robiącym gueuze, jak i inne piwa lambiczne w tradycyjny sposób jest browar Cantillon w Brukseli.

</doc>
<doc id="293923" url="https://pl.wikipedia.org/wiki?curid=293923" title="Jan II Żelazny">
Jan II Żelazny

Jan II Żelazny (raciborski) (ur. ok. 1365, zm. 1424) – książę raciborski w latach 1380/1382–1424, w latach 1385–1392 zastawił Karniów książętom opolskim, do 1385 i od 1405/1407 w Bruntálu, od 1396 w Pszczynie i Mikołowie.
Życiorys.
Jan II Żelazny był starszym synem księcia karniowsko-raciborskiego Jana I i księżniczki żagańskiej Anny.
Po śmierci ojca, która nastąpiła między 1380 a 1382, Jan II przejął początkowo rządy na całością księstwa, wraz z opieką nad młodszym bratem Mikołajem IV. Dopiero w 1385, w związku z osiągnięciem przez Mikołaja pełnoletniości, wydzielił mu niewielkie terytorium z Bruntálem jako głównym ośrodkiem władztwa (tereny te odzyskał po bezpotomnej śmierci brata pomiędzy 1405 a 1407). Jednocześnie Jan II będąc w tarapatach finansowych zastawił księciu opolskiemu Władysławowi (odbyło się to za zgodą suwerena króla Czech Wacława IV Luksemburczyka) część ojcowizny z Karniowem i Głubczycami. W 1391 najechał zbrojnie i złupił posiadłości biskupstwa krakowskiego w Małopolsce (klucze lipowiecki i sławkowski). Jako odszkodowanie za spowodowane zniszczenia zmuszony został ustąpić biskupowi Janu Radlicy wsie Imielin, Chełm i Kosztowy.
Jan II całą swoją karierę polityczną związał ze służbą na praskim dworze dynastii Luksemburgów, ściśle współpracując z Wacławem IV, Jodokiem z Moraw i Zygmuntem. Powiązania te dały już owoce w 1397, kiedy to Jan II został mianowany pierwszym komornikiem królestwa czeskiego, a następnie starostą niemodlińskim i kłodzkim.
W 1406, chcąc nie dopuścić do trwałego usadowienia się Piastów cieszyńskich w Oświęcimiu, Jan II stał się inicjatorem morderstwa najstarszego syna Przemysława I Noszaka – również Przemysława. Zabójstwo nie przyniosło jednak spodziewanych profitów, a stało się tylko zarzewiem panującej między dynastiami nienawiści.
Wierna służba Luksemburgom nie przeszkodziła Janowi II wzięcia udziału w 1414 wojnie Polski z zakonem krzyżackim i to po stronie polskiej, co wydaje się o tyle dziwne, że Wacław IV opowiadał się w tym konflikcie (choć ostatecznie pozostał neutralny) raczej po drugiej stronie.
Po wybuchu powstania husyckiego Jan II zdecydowanie wystąpił przeciwko nowemu prądowi religijnemu, składając we Wrocławiu w 1420 hołd lenny Zygmuntowi Luksemburczykowi. Rok później uwięził przejeżdżające przez jego terytorium poselstwo powstańców pragnące zaproponować władcy Polski Władysławowi Jagielle tron czeski, co spowodowało najazd husytów na księstwo raciborskie.
W 1422 Jan II zdołał wykupić od książąt opolskich ziemię karniowsko-głubczycką.
Jan II Żelazny był żonaty od 16 stycznia 1407 z Heleną (zm. po 2 marca 1449), córką Korybuta, pochodząca z bocznej linii Giedyminowiczów. Z małżeństwa tego doczekał się dwóch synów (byli to: Mikołaj V i Wacław II), oraz córki Małgorzaty (wydanej za mąż najpierw za Kazimierza I oświęcimskiego, potem zaś za Siemowita V mazowieckiego).
Jan II został pochowany w klasztorze dominikanek w Raciborzu.
Wywód przodków:

</doc>
<doc id="293927" url="https://pl.wikipedia.org/wiki?curid=293927" title="Brzóza Królewska">
Brzóza Królewska

Brzóza Królewska – wieś w Polsce położona w północno-wschodniej części województwa podkarpackiego, w powiecie leżajskim, w gminie Leżajsk, w odległości 9 km na zachód od Leżajska.
Wieś królewska położona na przełomie XVI i XVII wieku w powiecie przemyskim ziemi przemyskiej województwa ruskiego, w drugiej połowie XVII wieku należała do starostwa leżajskiego. W latach 1954-1972 wieś należała i była siedzibą gromady Brzoza Królewska. W latach 1975–1998 miejscowość położona była w województwie rzeszowskim. W latach 1973–1976 miejscowość była siedzibą gminy Brzóza Królewska. Miejscowość jest siedzibą rzymskokatolickiej parafii św. Jana Chrzciciela należącej do dekanatu Leżajsk II w archidiecezji przemyskiej.
Brzóza Królewska cechuje się zwartą zabudową i ma układ południkowy. Sąsiaduje z: Maleniskami od wschodu, z Huciskiem i Wolą Żarczycką od północy, z Wólką Niedźwiedzką od zachodu, z Biedaczowem i Brzózą Stadnicką od południa.
Historia.
Brzóza Królewska została odnotowana już w 1565 roku jako łowisko leśne „za brzozą” (przy czym obszar ten pozostawał niezamieszkany, polowali tu m.in. tacy królowie jak: Kazimierz Wielki, Władysław Jagiełło czy Zygmunt Stary). Wcześniej, bo w 1409 roku w akcie "Codex diplomaticus Poloniae" król Władysław Jagiełło ufundował w Leżajsku parafię. Następnie zatwierdził akt założenia wsi Giedlarowa, której zasadźcą został Mikołaj Giedlar. W 1439 roku parafia giedlarowska obejmowała tylko rejon Giedlarowej; później włączono do niej także dwie nowe wsie Brzózę Królewską i Biedaczów.
Na początku XVII wieku tereny, na których obecnie położona jest wieś, były jedną z aren walk pomiędzy dwoma okolicznymi magnatami: Łukaszem Opalińskim – starostą leżajskim i Stanisławem Stadnickim zwanym „Diabłem” – panem na Łańcucie. Stadnicki znany był ze swojego „warcholstwa” w całym kraju, jego łupem padły liczne wsie i miasta, a on sam stał się postrachem dla mieszczan i chłopów mieszkających w jego dobrach. Po wyborze Zygmunta III Wazy Stadnicki otwarcie opowiedział się przeciwko niemu i wziął aktywny udział w rokoszu Zebrzydowskiego. Opaliński będący starostą leżajskim od 1590 postanowił rozprawić się z „Diabłem łańcuckim”, na początku jednak poniósł sromotną klęskę w 1607 roku pod Łukowem, gdzie ledwo ocalił swe życie. Później wojska starosty zdobyły i spaliły zamek Stadnickiego w Łańcucie. On sam jednak nie dał za wygraną i przy pomocy posiłków ściągniętych z Węgier (Stadnicki walczył tam wcześniej z Turkami razem z armią cesarską) zaczął się mścić za najazd na swe dobra, jego pochód znaczyły łuny pożarów, wiele wsi i miast zostało splądrowanych. W końcu Stanisław Stadnicki został zastrzelony w jednej z potyczek. Jednak niechlubną tradycję „Diabła” kontynuowali jego synowie – Władysław i Zygmunt. I tak samo jak ojciec prowadzili rozbójnicze życie. Jednak Opaliński wyciągnął rękę na zgodę Stadnickim i zaoferował im zawarcie porozumienia oraz wręczenie sumy 20 tys. złotych. Doszło do spotkania między zwaśnionymi stronami, na którym ustalono granice pomiędzy starostwem leżajskim a dobrami łańcuckimi. Linię graniczną wytyczono na brodzie Zerwańskim, Zygmunt Stadnicki w czasie spotkania przebrnął na jedną stronę brodu i skierował się ku wyniosłej brzozie wycinając na niej ostrzem literę S – na oznaczenie Stadnickich (stąd nazwę wzięła miejscowość Brzóza Stadnicka), Opaliński udał się na druga stronę brodu i na przeciwległej brzozie wyciął literę K – dla oznaczenia dóbr królewskich, które stanowiły starostwo leżajskie i stąd właśnie swoją nazwę wzięła Brzóza Królewska.
Miejsce to początkowo stanowiło schronienie dla okolicznej ludności w czasie licznych w tym okresie najazdów tatarskich oraz w czasie innych konfliktów (powstania kozackie, wojny szwedzkie). Życie na tych terenach było ciężkie, głównie ze względu na słabe gleby. Natomiast bogactwem były okalające wieś lasy, bogate w zwierzynę, jagody i grzyby, które dawały pracę przy karczunku wielu mieszkańcom. Z biegiem czasu liczba mieszkańców zwiększała się, głównie dzięki okresowi wolnizny, jaki uzyskiwali nowi osadnicy od starosty leżajskiego Łukasza Opalińskiego. Został on zagwarantowany w dekrecie królewskim zezwalającym Opalińskiemu na założenie nowej osady. Początkowo zabudowania były nieliczne, a chaty ubogie i niskie. Wraz z nowymi osadnikami powstały młyn, tartak, a później i karczma. Pod koniec XVIII wieku wieś liczyła już 1,5 tysiąca mieszkańców.
W 1830 roku Brzóza stała się siedzibą parafii rzymskokatolickiej. W 1914 pierwotny drewniany kościółek, z inicjatywy ks. Jakuba Szurleja, został zastąpiony świątynią murowaną. W 1889 powstała pierwsza niewielka drewniana szkoła, nowy wybudowano w 1967 roku. W czasie II wojny światowej wieś względnie nie ucierpiała. Niemcy wywieźli jedynie pewną liczbę osób na roboty przymusowe oraz rozstrzelali rodzinę Kazaków (Sebastiana i Katarzynę) za ukrywanie Żydów.
Wiadomości ogólne.
Miejscowość jest położona pomiędzy lasami będącymi pozostałością po Puszczy Sandomierskiej (sama miejscowość leży w charakterystycznym zagłębieniu otoczonym piaszczystymi wzniesieniami Płaskowyżu Kolbuszowskiego). Jej część została włączona do utworzonego w 1992 roku Brzóźniańskiego Obszaru Chronionego Krajobrazu (11 800 ha - 75% jego powierzchni stanowią lasy) z rezerwatem torfowiskowym „Suchy Łuk”. W miejscu połączenia potoku Tartacznego i rzeki Tarlaka utworzono zbiornik przeciwpożarowy zwany „zalewem”. Znajduje się tu pole kempingowe oraz domki letniskowe.
Rezerwat „Suchy Łuk” powstał w 1990 roku ze względu na znajdujące się w nim śródleśne torfowisko i okalający je las o łącznej powierzchni 9,97 ha. Samo torfowisko należy do typu torfowisk wysokich i leży w centrum rezerwatu, w niedużym zagłębieniu otoczonym piaszczystymi wyniosłościami pokrytymi lasem (jest to las sosnowy z fragmentami boru błotnego). Charakterystyczne rośliny dla tego rezerwatu to m.in. wełniaki, turzyce, bagno zwyczajne, żurawina błotna, rosiczki, mchy i torfowce.
Jedną z części wsi jest tzw. Kudłacz (leżący po południowej stronie Brzózy Królewskiej). Tę samą nazwę nosi także opuszczona już gajówka położona na rozłożystej polanie w głębi lasu i sąsiadujące z nią uroczysko. Nieopodal gajówki przepływa niewielki strumyk. W odległości ok. 1,5 km od leśniczówki, za rozwidleniem leśnych ścieżek, znajdują się stare stawy będące jedną z części uroczyska Kudłacz. Stawy zostały utworzone wzdłuż doliny małego strumienia, mającego swe źródła kilometr dalej. Wyżej położone zbiorniki wyschły ze względu na przerwanie grobel. Na brzegach stawów widoczne są pnie ściętych lub ponadgryzanych przez bobry drzew. Zwierzęta te zostały sprowadzone tu z Suwalszczyzny w 1991 roku, dobrze się zadomowiły i wydały liczne potomstwo, osiedlając się także w dolinie Tarlaki. Za ostatnim stawem leśny trakt prowadzi do pamiątkowego głazu i kaplicy. Głaz został ustawiony przez Alfreda i Jerzego Potockich i poświęcony jest pamięci Adama Zamoyskiego, który podobno miał umrzeć śmiercią tragiczną podczas polowania. Dalej, na kopcu stoi drewniana kaplica poświęcona pamięci Julii Zamoyskiej z napisem na fasadzie „Pamięci Adamowej Zamoyskiej Kochanej Dziuli”, wybudowana w 1923, a odnowiona w 1991 roku.
Inne miejsca to leżący w pobliżu wsi pałacyk myśliwski w Julinie, należący dawniej do hrabiów Potockich. Urokliwym miejscem jest także aleja modrzewiowa okalająca część drogi na trasie Leżajsk – Mielec.
Brzóza Królewska to typowa miejscowość o charakterze rolniczym, z pewnym udziałem branży turystycznej. Duża część jej mieszkańców znajduje zatrudnienie w pobliskim Leżajsku. Istnieją tam takie placówki edukacyjne jak: przedszkole, szkoła podstawowa.
Funkcjonuje dom pomocy społecznej. Z większych przedsiębiorstw należy wymienić piekarnię oraz ośrodek wypoczynkowy.
Na terenie miejscowości od 19 lutego 2011 roku działa Stowarzyszenie Rozwoju Wsi Brzóza Królewska. Stowarzyszenie ma na celu wspieranie wszelkich inicjatyw i działań służących rozwojowi wsi Brzóza Królewska, jak również poprawy, jakości życia jej mieszkańców.
Działają także: „Brzozoki” – zespół folklorystyczny oraz orkiestra dęta z Ochotniczej Straży Pożarnej. Sukcesy odnosi sekcja kolarska LZS „Azalia”.

</doc>
<doc id="293939" url="https://pl.wikipedia.org/wiki?curid=293939" title="Mikołaj IV z Bruntálu">
Mikołaj IV z Bruntálu

Mikołaj IV z Bruntálu (ur. ok. 1370 r., zm. 1405/1407) – od 1385 r. książę na Bruntálu. Pochodził z dynastii Przemyślidów.
Mikołaj IV był młodszym synem księcia karniowsko-raciborskiego Jana I i Anny Głogowskiej.
W chwili śmierci ojca pomiędzy 1380 a 1382 r. małoletni Mikołaj IV znalazł się pod opieką starszego brata Jana II i matki Anny. Własną dzielnicę – niewielki okręg z Bruntálem jako głównym grodem otrzymał dopiero w 1385 r.
Zmarł ok. 1406 r. w stanie bezżennym i nie pozostawiając potomstwa. Po jego śmierci Jan II na powrót połączył Bruntál z księstwem raciborskim.

</doc>
<doc id="293940" url="https://pl.wikipedia.org/wiki?curid=293940" title="Jarosław Fojut">
Jarosław Fojut

Jarosław Fojut (ur. 17 października 1987 w Legionowie) – polski piłkarz grający na pozycji obrońcy. Obecnie jest dyrektorem sportowym Stali Rzeszów i ekspertem Premier League w serwisie streamingowym Viaplay Polska.
Kariera klubowa.
Jako junior występował w klubach Legionovia Legionowo, Darzbór Szczecinek i MSP Szamotuły. W 2004 został zawodnikiem Boltonu Wanderers, z którym podpisał trzyletni kontrakt. W Premier League wystąpił tylko raz – 1 lutego 2006 roku zagrał w zremisowanym 1:1 spotkaniu z Portsmouth. 31 sierpnia 2007 został wypożyczony do Luton Town. Był jego podstawowym zawodnikiem, strzelił także trzy gole – zdobył m.in. bramkę w spotkaniu Football League One z Port Vale F.C., przyczyniając się do zwycięstwa 2:1. W październiku 2008 przebywał na wypożyczeniu w Stockport County.
W lutym 2009 roku podpisał kontrakt ze Śląskiem Wrocław, choć początkowo strony nie mogły dojść do porozumienia w kwestii indywidualnego kontraktu zawodnika. W Ekstraklasie zadebiutował 28 lutego w meczu z Lechią Gdańsk, w którym strzelił gola, przyczyniając się do remisu 1:1. W sezonie 2008/2009 zdobył wraz z wrocławskim klubem Puchar Ekstraklasy (w finale tych rozgrywek jednak nie wystąpił – leczył wówczas kontuzję). W kolejnych rozgrywkach wystąpił jedynie w 10 ligowych meczach (zmagał się z kontuzją kolana), natomiast w sezonie 2010/2011 był podstawowym graczem Śląska, z którym w sezonie 2011/2012 wywalczył mistrzostwo Polski.
17 stycznia 2012 roku Fojut podpisał przedwstępną, trzyletnią umowę z Celtikiem, która miała obowiązywać od początku sezonu 2012/2013. Jednakże poważna kontuzja sprawiła, że Celtic rozwiązał umowę z zawodnikiem, a jego dotychczasowy klub nie był zainteresowany przedłużeniem umowy. W połowie grudnia 2012 roku podpisał 2,5-letni kontrakt z norweskim Tromsoe IL. 17 kwietnia 2013 zadebiutował w drużynie Tromsø IL w wygranym 7-1 meczu I rundy Pucharu Norwegii przeciwko czwartoligowemu Kirkenes IF.
W latach 2014 do 2015 był zawodnikiem Dundee United F.C. 22 czerwca 2015 podpisał trzyletni kontrakt z Pogonią Szczecin. Po jego wygaśnięciu przeszedł do drużyny Wisły Płock. Następnie w 2020 przeszedł do Stali Rzeszów, gdzie zakończył karierę w 2021, zostając dyrektorem sportowym tego klubu.
Kariera reprezentacyjna.
W 2006 roku uczestniczył w mistrzostwach Europy do lat 19 w Polsce. W turnieju tym był podstawowym zawodnikiem reprezentacji Polski – zagrał we wszystkich trzech grupowych spotkaniach. Rok później (2007) wziął udział w mistrzostwach świata U-20 w Kanadzie. Rozegrał w nich trzy mecze, m.in. wystąpił w wygranym 1:0 pojedynku z reprezentacją Brazylii do lat 20.
Sukcesy.
Klubowe.
Śląsk Wrocław
Kariera medialna.
W lipcu 2022 został ekspertem Premier League w serwisie streamingowym Viaplay Polska, gdzie analizuje wybrane mecze tych rozgrywek.

</doc>
<doc id="293941" url="https://pl.wikipedia.org/wiki?curid=293941" title="Mikołaj V Karniowski">
Mikołaj V Karniowski

Mikołaj V Karniowski (ur. ok. 1409, zm. 1452) – książę karniowsko-raciborski od 1424 r., w wyniku podziału w 1437 r. w Karniowie, Bruntalu, Pszczynie, Rybniku i Wodzisławiu.
Życiorys.
Mikołaj V był młodszym synem księcia karniowsko-raciborskiego Jana II Żelaznego i Heleny Korybutówny.
W 1424 r. zmarł ojciec księcia Jan II, a księstwo w związku z małoletniością jego synów znalazło się początkowo pod rządami regencji, na czele której stanęła Helena Korybutówna. Samodzielną władzę Mikołaj V objął zapewne po osiągnięciu zgodnie ze zwyczajem szesnastego roku życia.
13 maja 1433 r. w bitwie pod Trzebnicą pokonał wojska księcia głogóweckiego Bolka V.
Z nieznanych przyczyn Mikołaj V wraz ze swym starszym bratem Wacławem II aż do 1437 r. nie podzielili się władzą pozostając jako tzw. bracia niedzielni. Ostatecznie Mikołaj otrzymał część księstwa z miastami: Karniowem, Bruntalem, Pszczyną, Rybnikiem i Wodzisławiem. Około 1440 r. do księstwa udało się jeszcze dodatkowo dołączyć Cvilín.
W przeciwieństwie do ojca, który stał wiernie przy kolejnych królach czeskich Mikołaj V politycznie zbliżył się do Polski zawierając w 1447 r. nawet układ o ścisłej współpracy.
Będąc w tarapatach finansowych został zmuszony do zastawienia w 1447 r. Hyncikowi z Vrbna części ziemi karniowskiej z Bruntalem. Obszar ten nigdy już miał nie powrócić do dzierżaw Przemyślidów.
Mikołaj V był dwukrotnie żonaty. Pierwszą jego żoną była Małgorzata Klema z Ligoty, drugą pochodzącą z Polski Barbara Rokemberg. Z obu małżeństw książę pozostawił potomstwo – z Małgorzaty synów Jana i Wacława, oraz córkę Barbarę (wydaną za Jana IV oświęcimskiego) – z Barbary córkę Małgorzatę (wydaną za księcia zatorskiego Kazimierza) i zmarłego we wczesnym dzieciństwie syna Mikołaja.
Mikołaj V zmarł w 1452 r. i został pochowany zapewne w Karniowie.

</doc>
<doc id="293943" url="https://pl.wikipedia.org/wiki?curid=293943" title="Tiny C Compiler">
Tiny C Compiler

Tiny C Compiler (TCC) – mały, szybki kompilator języka C dla architektur x86 oraz x86-64, wydany na licencji LGPL.
Cechy.
Kompilator TCC jest bardzo mały – zajmuje (będąc kompletnym pakietem, zawierającym preprocesor i konsolidator) ok. 100 kB – i szybki – według danych ze strony programu, osiąga nawet od trzykrotnie do dziewięciokrotnie krótszy czas kompilacji niż GCC. Obecnie nie jest w pełni zgodny ze standardem ISO C99, ale autor programu zapewnia, że zbliża się do zgodności. Jako demonstracja siły kompilatora, na jego stronie internetowej zamieszczony jest program TCCBOOT, który ładuje jądro Linuksa wprost z kodu źródłowego (co, według autora, ma zajmować mniej niż 15 sekund na komputerze z procesorem Pentium 4 2,4 GHz).
TCC posiada kilka ciekawych cech, do których należy opcjonalne włączanie sprawdzania indeksów tablic i odwołań do pamięci. Po dodaniu na początku kodu źródłowego wiersza #!/usr/local/bin/tcc -run można uruchamiać programy bezpośrednio ze źródła, jak w językach skryptowych. Biblioteka libtcc może służyć do dynamicznej generacji kodu.

</doc>
<doc id="293948" url="https://pl.wikipedia.org/wiki?curid=293948" title="Wacław II raciborski">
Wacław II raciborski

Wacław II Raciborski (ur. ok. 1405, zm. 1456 r.) – książę karniowsko-raciborski w latach 1424-1437, w wyniku podziału od 1437 r. książę raciborski. Pochodził z dynastii Przemyślidów.
Wacław II był starszym synem księcia karniowsko-raciborskiego Jana II i Heleny Litewskiej.
W 1424 r. zmarł Jan II. Z nieznanych przyczyn, mimo że miał ok. dziewiętnastu lat Wacław nie przejął wtedy całości władzy, której część objęła matka Helena. Dosyć długo książę pozostał z bratem Mikołajem V współrządcą ojcowizny jako tzw. brat niedzielny.
Do podziału księstwa doszło w 1437 r., kiedy Wacław otrzymał niewielką część spadku – okręg raciborski, za to ze stolicą księstwa Raciborzem.
W 1452 r. objął po śmierci brata regencję w księstwie karniowsko-rybnickim w imieniu małoletnich bratanków: Jana IV i Wacława III. Rządy te napotkały trudności ze strony wdowy po Mikołaju Barbary Rockenberg, która sama miała ochotę na objęcie regencji. Ostatecznie Wacław utrzymał się przy władzy aż do swojej śmierci.
Podobnie jak brat, Wacław II przez cały okres panowania utrzymywał dobre stosunki z Polską. Kilkakrotnie też przebywał w Krakowie na dworze Władysława Warneńczyka i Kazimierza Jagiellończyka.
Wacław II był żonaty z Małgorzatą, córką kasztelana międzyrzeckiego i starosty ruskiego Wincentego Świdwy z Szamotuł (ślub się odbył w grudniu 1444 lub w styczniu 1445), z którą doczekał się syna Jana V, oraz trzech córek (były to: Katarzyna wydana za kasztelana nakielskiego Włodka z Danaborza, Helena wydana za kasztelana międzyrzeckiego Jana z Ostroroga, oraz Anna).
Książę zmarł w 1456 r. i został najpewniej został pochowany w klasztorze dominikanek w Raciborzu.

</doc>
<doc id="293955" url="https://pl.wikipedia.org/wiki?curid=293955" title="Hotel pracowniczy">
Hotel pracowniczy

Hotel pracowniczy, np. robotniczy albo hotel asystenta, hotel pielęgniarski, hotel nauczycielski, hotel pocztowy, hotel garnizonowy – obiekt mieszkalny o charakterze tymczasowego mieszkania dla grupy pracowników, utrzymywany przez macierzystą organizację: przedsiębiorstwo, szkołę wyższą, szpital, kuratorium, pocztę lub wojsko. 
Opis.
Jest podobny w standardzie i wyposażeniu do bursy lub domu akademickiego (akademika): zazwyczaj kilkuosobowe pokoje, wspólne sanitariaty, łazienki, kuchnie i pralnie. W odróżnieniu od burs i akademików, w których często stosowana jest selekcja na budynki, piętra bądź pokoje żeńskie i męskie, w hotelach pracowniczych częściej dopuszczalne jest zamieszkiwanie pracowników wraz z rodzinami i dziećmi; ustalają to wewnętrzne regulaminy tych obiektów. Odpłatność za korzystanie z pokojów jest zazwyczaj symboliczna, ustalana także przez zakład macierzysty zgodnie z jego polityką zatrudnienia. 
Hotele pracownicze mogą mieć charakter stały (np. te zlokalizowane przy zakładach pracy) lub tymczasowy - na potrzeby zapewnienia zaplecza socjalno-pobytowego dla konkretnego projektu. Obiekty tymczasowe mogą po zakończeniu ich pierwotnej eksploatacji zostać zaadaptowane na hotele klasy turystycznej lub akademiki, a te skonstruowane z modułowych pawilonów – mogą zostać z łatwością zdemontowane i przewiezione do innej lokalizacji. 
Po reformie ustrojowej państwa w 1989 roku liczba i rola hoteli pracowniczych znacznie zmalała. Zakłady przemysłowe nie są już na ogół zainteresowane pozyskiwaniem dużej liczby pracowników zamiejscowych. Trochę odmienna sytuacja występuje w przypadku szkół wyższych, dlatego hotele asystenta wciąż są elementem struktury uczelni. Podobnie sytuacja wygląda w przypadku nauczycieli i wojska, natomiast hotele pocztowe pełnią obecnie najczęściej rolę ośrodków wypoczynkowych dla pracowników poczty.

</doc>
<doc id="293956" url="https://pl.wikipedia.org/wiki?curid=293956" title="Hotel robotniczy">
Hotel robotniczy



</doc>
<doc id="293957" url="https://pl.wikipedia.org/wiki?curid=293957" title="Hotel asystenta">
Hotel asystenta



</doc>
<doc id="293970" url="https://pl.wikipedia.org/wiki?curid=293970" title="Helena Suková">
Helena Suková

Helena Suková (ur. 23 lutego 1965 w Pradze) – czeska tenisistka, czterokrotna finalistka turniejów wielkoszlemowych w grze pojedynczej, zwyciężczyni czternastu turniejów wielkoszlemowych w grze podwójnej i mieszanej, medalistka olimpijska, zdobywczyni Pucharu Federacji.
Styl gry.
Wysoka zawodniczka (1,88 m), praworęczna, grająca ofensywnym stylem „serwis-wolej”, pochodzi z rodziny tenisowej. Jej matka Věra była w 1962 finalistką Wimbledonu, ojciec Cyril stał na czele Czechosłowackiej Federacji Tenisowej. Jej młodszy brat, również Cyril, zalicza się do czołowych deblistów świata i partnerował siostrze w kilku wielkoszlemowych zwycięstwach w mikście.
Kariera tenisowa.
Karierę zawodową rozpoczęła w 1983 i występowała na światowych kortach przez piętnaście lat. Pierwszy turniej w grze pojedynczej wygrała już w 1982 w Newport, w grze podwójnej w 1984 – w Marco Island (Floryda, z Haną Mandlíkovą). W grudniu 1984 po raz pierwszy wystąpiła w finale wielkoszlemowym w singlu – w Australian Open (rozgrywanym wówczas jeszcze pod koniec roku) pokonała kilka rywalek ze ścisłej czołówki światowej (m.in. Kohde-Kilsch, Shriver, Navrátilová), by dopiero w finale ulec Amerykance Chris Evert w trzech setach (6:7, 6:1, 6:3). Półfinałowe zwycięstwo nad Navrátilovą przerwało serię 74 zwycięstw tej tenisistki.
W 1986 Suková była w finale US Open, po półfinałowym zwycięstwie nad Evert; w decydującym meczu nie sprostała Navrátilovej. Trzeci wielkoszlemowy finał w singlu osiągnęła w Australian Open w 1989 (przeniesionym już na styczeń), gdzie pokonała w ćwierćfinale Navrátilovą, w półfinale rewelacyjną Nowozelandkę Belindę Cordwell, by w finale przegrać z Niemką Steffi Graf. W 1993 ponownie była finalistką US Open (jako nr 12 na świecie była najniżej sklasyfikowaną finalistką tego turnieju od 1978), pokonała m.in. Navrátilovą, Katerinę Maleewą i Arantxę Sánchez Vicario; także czwarty (i ostatni w karierze) singlowy finał wielkoszlemowy nie przyniósł jej końcowego sukcesu, tym razem lepsza okazała się Graf (3:6, 3:6). Udało się natomiast Sukovej wygrać w US Open 1993 turniej deblowy (z Sánchez Vicario) i mikstowy (z Australijczykiem Woodbridgem); stała się tym samym siódmą tenisistką w erze „open” (od 1968), która w jednym turnieju wielkoszlemowym zaliczyła wszystkie trzy finały.
Poza występami finałowymi Helena Suková osiągnęła w grze pojedynczej jedenaście ćwierćfinałów i trzy półfinały w Wielkim Szlemie. Wygrała łącznie dziesięć turniejów (m.in. "Canadian Open" w 1986), a jej najwyższym miejscem w rankingu światowym była pozycja nr 4. W 1985 została wyróżniona przez WTA tytułem zawodniczki, która poczyniła w sezonie największe postępy. Ponad 10 lat później w czerwcu 1996 jako dziewiąta tenisistka w erze „open” przekroczyła liczbę 600 zwycięstw; jubileuszowe zwycięstwo odniosła w ćwierćfinale turnieju w Rosmalen (na kortach trawiastych), pokonując czwartą na świecie Chorwatkę Ivę Majoli (ostatecznie Suková przegrała w tym turnieju w finale). Łącznie jedenaście razy zakwalifikowała się do podsumowującego sezon turnieju Masters.
Kariera deblowa przyniosła Helenie Sukovej znacznie większe sukcesy. Wygrała łącznie 68 turniejów, w tym dziewięć wielkoszlemowych, była liderką rankingu deblistek, zdobyła z Janą Novotną dwa srebrne medale olimpijskie (Seul 1988 i Atlanta 1996); wraz z Novotną tworzyła parę, której WTA przyznało mistrzostwo świata za lata 1989 i 1990. Była trzynastokrotną uczestniczką deblowego turnieju Masters, jeden raz udało się jej w nim triumfować (1992, z Sánchez Vicario). Do partnerek, z którymi osiągała znaczące sukcesy, można zaliczyć Niemkę Claudię Kohde-Kilsch, rodaczkę Janę Novotną, Hiszpankę Arantxę Sánchez Vicario. Sporadycznie występowała także z innymi znanymi tenisistkami, m.in. Navrátilovą, Graf, Mary Joe Fernández, Gigi Fernández, Natallą Zwierawą, Łarysą Sawczenko-Neiland.
Do sukcesów deblowych należy doliczyć udane występy w grze mieszanej. Wygrała pięć turniejów wielkoszlemowych, startując w parze z bratem Cyrilem i Australijczykiem Toddem Woodbridgem. Sukcesy świętowała również jako reprezentantka kraju, najpierw Czechosłowacji, pod koniec kariery Czech. Oprócz wspomnianych sukcesów olimpijskich w deblu startowała także w Barcelonie w 1992. W 1989 w parze ze Słowakiem Miloslavem Mečířem wygrała (dla Czechosłowacji) inauguracyjną edycję Pucharu Hopmana, wkrótce uznanego za nieoficjalne mistrzostwa świata w grze mieszanej. W latach 1981–1996 występowała w reprezentacji w Pucharze Federacji (od 1995 w zespole Czech), mając znaczący udział w zdobyciu tego trofeum w 1983, 1984, 1985 i 1988.
Wieloletnią karierę sportową Suková zamierzała zakończyć po Australian Open w 1998, ostatecznie jednak wystartowała jeszcze pół roku później na Wimbledonie. Oba występy zakończyła na I rundzie. Jej łączne zarobki na korcie przekroczyły sześć milionów dolarów; na sportowej emeryturze zajmuje się m.in. interesami w branży restauracyjnej.
Dnia 22 lipca 2018 została uhonorowana miejscem w Międzynarodowej Tenisowej Galerii Sławy.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="293971" url="https://pl.wikipedia.org/wiki?curid=293971" title="Helena Sukova">
Helena Sukova



</doc>
<doc id="293976" url="https://pl.wikipedia.org/wiki?curid=293976" title="Quickborn">
Quickborn

Quickborn – miasto w Niemczech w kraju związkowym Szlezwik-Holsztyn, w powiecie Pinneberg. Liczy około 20 tys. mieszkańców. Leży przy autostradzie A7, na północ od Hamburga.

</doc>
<doc id="293977" url="https://pl.wikipedia.org/wiki?curid=293977" title="Pałac Karola Poznańskiego">
Pałac Karola Poznańskiego

Pałac Karola Poznańskiego – pałac fabrykancki znajdujący się w Łodzi, zbudowany w 1904 roku dla syna Izraela Poznańskiego – Karola.
Pałac, przeznaczony wyłącznie na cele mieszkalne, wybudowany w stylu neorenesansowym (w nawiązaniu architektonicznym elewacji do pałaców florenckich) według projektu Adolfa Zeligsona, miał charakter reprezentacyjny, co podkreślono pełnymi przepychu wnętrzami. Z olbrzymim kunsztem wykonane zostały boazerie z różnogatunkowego drewna, bogato dekorowane stiukowe sufity, marmurowe kominki i meble. W stanie niezmienionym zachowała się wewnętrzna klatka schodowa z wachlarzowymi schodami, wyłożona marmurem, z przepięknym witrażem. Budynek składa się z części frontowej i dwóch skrzydeł bocznych, ustawionych pod kątem prostym. W narożniku umieszczony został ryzalit, przykryty kopułą. Pałac jest oddzielony od ulicy parkanem z maszkaronami oraz literą „P” na tablicach herbowych. Był to pierwszy budynek w Łodzi posiadający centralne ogrzewanie już w fazie projektu.
Obecnie w budynku mieści się Akademia Muzyczna w Łodzi.

</doc>
<doc id="293979" url="https://pl.wikipedia.org/wiki?curid=293979" title="Pałac Poznańskiego">
Pałac Poznańskiego



</doc>
<doc id="293981" url="https://pl.wikipedia.org/wiki?curid=293981" title="Korpuskuła">
Korpuskuła



</doc>
<doc id="293982" url="https://pl.wikipedia.org/wiki?curid=293982" title="Fala podłużna">
Fala podłużna

Fala podłużna – fala, w której drgania odbywają się w kierunku zgodnym z kierunkiem jej rozchodzenia się. Przykładem fali podłużnej jest fala dźwiękowa.
Fale ciśnienia.
W ośrodku sprężystym harmoniczna podłużna fala płaska biegnąca w kierunku dodatnim wzdłuż osi formula_1 (rys. 1) opisana jest zależnością:
gdzie:
Równanie podłużnej fali kulistej (rys. 2) ma natomiast postać:
gdzie:

</doc>
<doc id="293983" url="https://pl.wikipedia.org/wiki?curid=293983" title="Sócrates">
Sócrates

Sócrates (wł. Sócrates Brasileiro Sampaio de Souza Vieira de Oliveira, ur. 19 lutego 1954 w Ribeirão Preto, zm. 4 grudnia 2011 w São Paulo) – jeden z najwybitniejszych brazylijskich piłkarzy.
Życiorys.
Jego umiejętności w zakresie czytania gry oraz prowadzenia piłki były oceniane jako klasa światowa. Znakiem firmowym Sócratesa były zagrania piętką. Był lekarzem pediatrą (po zakończeniu kariery zawodniczej prowadził praktykę lekarską w Ribeirão Preto), intelektualistą, ale również nałogowym palaczem i człowiekiem niestroniącym od alkoholu.
Jako jeden z najlepszych pomocników w historii futbolu Sócrates grał w reprezentacji Brazylii i był jej kapitanem podczas Mistrzostw Świata 1982. Brał także udział w zawodach w 1986.
Sócrates rozpoczynał swoją profesjonalną karierę w 1974 roku w klubie Botafogo Ribeirão Preto w stanie São Paulo, skąd w 1978 roku przeszedł do Corinthians Paulista São Paulo. Występował również we włoskiej Fiorentinie oraz brazylijskich CR Flamengo i Santos FC, zmierzając do końca swojej kariery. W 2004 roku, po ponad 10 latach piłkarskiej emerytury, zgodził się na miesięczny kontrakt na posadzie grającego trenera amatorskiego klubu Garforth Town z Anglii.
Został wybrany przez FIFA jednym ze stu najlepszych piłkarzy XX wieku (lista FIFA 100).
Zmarł w wieku 57 lat w szpitalu w São Paulo wskutek wstrząsu septycznego.
Jego brat Raí również był piłkarzem, mistrzem świata z 1994 roku.

</doc>
<doc id="293984" url="https://pl.wikipedia.org/wiki?curid=293984" title="Socrates">
Socrates



</doc>
<doc id="293985" url="https://pl.wikipedia.org/wiki?curid=293985" title="Triox">
Triox

Triox, hiperoksyczny trimix (, "TriOx") – mieszanina gazów używana do oddychania w czasie nurkowania, stanowiąca alternatywę dla powietrza, nitroxu i trimixu w zakresie głębokości 30–45 m.
Triox jest trimixem o procentowej zawartości tlenu wyższej niż w powietrzu atmosferycznym (&gt;21%). Składa się z trzech gazów, tlenu, azotu oraz helu. Dzięki zastąpieniu części azotu helem zmniejsza się w porównaniu z powietrzem i nitroxem END (Equivalent narcotic depth) dzięki czemu maleje ryzyko wystąpienia narkozy azotowej. Jednocześnie zwiększenie frakcji tlenu powoduje skrócenie czasów dekompresji w porównaniu do powietrza oraz trimixów normooxycznych i hipooksycznych. Analogicznie do nitroxu limitem stosowania Trioxu jest MOD.
Standardowe mieszanki Trioxowe to:

</doc>
<doc id="293987" url="https://pl.wikipedia.org/wiki?curid=293987" title="Fiat Tempra">
Fiat Tempra

Fiat Tempra – samochód osobowy klasy kompaktowej produkowany przez włoską markę FIAT w latach 1990 – 1999.
Historia i opis modelu.
Samochód został po raz pierwszy oficjalnie zaprezentowany w 1990 roku. Auto zbudowane zostało na bazie globalnej płyty podłogowej, która wykorzystana została do zbudowania m.in. modeli Tipo oraz Coupé, a także Alfa Romeo 155, Lancii Delta II i Lancii Dedra.
Pojazd produkowany był we Włoszech w latach 1990–1996, a następnie w latach 1995–1996 w tureckiej fabryce Tofaş. Po roku 1996 produkowany był pod nazwą Tofaş Tempra do 2002 roku. W latach 1991–1999 auto powstawało również w brazylijskiej fabryce Fiat Automóveis w Betim.
W 1993 roku auto przeszło face lifting. Zmieniona została m.in. atrapa chłodnicy, zastosowane zostały dodatkowe wzmocnienia czołowe oraz boczne. Zmianom poddano także jednostki napędowe oraz wnętrze pojazdu z którego wycofano m.in. kontrolkę braku płynu w spryskiwaczu, w układzie chłodzenia oraz niskiej ilości oleju w silniku. Rok później zmianom poddano benzynowy silnik 1.6 oraz wzbogacono wyposażenie podstawowe pojazdu.
Wyposażenie.
W zależności od wybranej wersji wyposażeniowej pojazdu, auto oferowało szeroką gamę wyposażeniową. Niektóre wersje pojazdu nie posiadały obrotomierza, wspomagania układu kierowniczego, a także tylnych zagłówków, natomiast lepiej wyposażone wersje mogły być wyposażone m.in. w cyfrowy zestaw wskaźników, klimatyzację automatyczną, skórzaną tapicerkę, elektryczne sterowanie szyb, elektryczne sterowanie lusterek, poduszki powietrzne, a także system ABS.

</doc>
<doc id="293988" url="https://pl.wikipedia.org/wiki?curid=293988" title="Narodowi socjaliści">
Narodowi socjaliści



</doc>
<doc id="293991" url="https://pl.wikipedia.org/wiki?curid=293991" title="Order św. księcia Daniela Moskiewskiego">
Order św. księcia Daniela Moskiewskiego

Order świętego księcia Daniela Moskiewskiego (ros. "Орден cвятoгo блaгoвepнoгo князя Дaнилa Mocкoвcкoгo") – odznaczenie Cerkwi Prawosławnej Federacji Rosyjskiej.
Daniel (1261–1303), pierwszy książę wówczas nieznanej i malutkiej Moskwy, był młodszym synem św. Aleksandra Newskiego i w podziale ojcowizny otrzymał to nieznaczące miasteczko. Wsławił się dobrymi rządami i utrzymaniem przez cały czas panowania pokoju z sąsiadami, położył podwaliny późniejszej potęgi wielkich książąt i carów moskiewskich, którzy aż do Iwana Groźnego wywodzili się od niego. Daniel wzniósł pierwszy moskiewski klasztor, Monastyr św. Daniela, gdzie dziś spoczywają jego zwłoki.
Order św. Daniela ustanowiony został 27 grudnia 1988 przez Święty Synod Cerkwi Prawosławnej ówczesnego ZSRR na pamiątkę 1000-lecia Chrztu Rosji jako trójklasowe odznaczenie zarówno dla świeckich jak i duchownych.
Insygnium orderu to krzyż kawalerski z kulkami na zakończeniach ramion, z owalnym medalionem środkowym otoczonym niebieskim wieńcem i zawierającym podobiznę świętego. Order I Klasy jest emaliowany na biało i posiada między ramionami złote girlandy noszące małe (łacińskie) krzyżyki i zawierające szafiry. II klasa jest emaliowana na niebiesko i zawiera między ramionami wiązki srebrnych promieni, III klasa, nieemaliowana, jest identyczna z drugą. Order noszony jest na prawej piersi, prawdopodobnie na śrubie z mutrą. Na ramionach krzyża orderowego znajduje się napis "БЛВ-КНЗ-ДAНИЛ-MOCK". Nadawany jest za zasługi przy odrodzeniu duchowego życia Rosji i jego umacnianiu. Do odznaczonych należy m.in. Aleksandr Sołżenicyn oraz w 2004 roku z Rąk Patriarchy Moskwy i Wszechrusi Aleksieja II – generał Stanisław Woźniak dziekan Wojskowego
Korpusu Dyplomatycznego w Federacji Rosyjskiej.
Z orderem związany jest jednoklasowy złoty medal tego samego miana, noszony na zielonej wstążeczce, z napisem "Зa тpyды вo cлaвy Cвятoй Цepкви" na rewersie.

</doc>
<doc id="293994" url="https://pl.wikipedia.org/wiki?curid=293994" title="Donald Becker">
Donald Becker

Donald Becker – programista znany z prac nad rozwojem sterowników Ethernetu dla systemu operacyjnego Linux.
Becker opracował także, w czasie pracy dla NASA, system clusteringu Beowulf, który pozwalał wykorzystać wiele komputerów PC do rozwiązywania złożonych problemów matematycznych, zarezerwowanych zwykle dla superkomputerów.
Becker pełni obecnie (2005) funkcję Chief Technology Officer (CTO) w Scyld Computer Corporation w Annapolis, Maryland, czołowym dostawcy klastrów Beowulf.

</doc>
<doc id="293995" url="https://pl.wikipedia.org/wiki?curid=293995" title="Burbanche">
Burbanche



</doc>
<doc id="293996" url="https://pl.wikipedia.org/wiki?curid=293996" title="Pałac Maurycego Poznańskiego">
Pałac Maurycego Poznańskiego

Pałac Maurycego Poznańskiego — pałac fabrykancki z XIX w. znajdujący się w Łodzi przy skrzyżowaniu ulicy S. Więckowskiego z ulicą Gdańską.
Historia.
Został on zbudowany około 1896 roku, dla Maurycego Poznańskiego i jego żony Sary z domu Silberstein. Neorenesansowy pałac powstał według projektu Adolfa Zeligsona, który wzorował się na budynkach pałaców w Wenecji oraz weneckiej biblioteki Sansovina.
Architektura.
Jest to narożny budynek dwupiętrowy z oficyną od ulicy Gdańskiej, budynkami gospodarczymi, tworzącymi wewnętrzny dziedziniec. Pałac na planie litery L, trzykondygnacyjny.
Pałac przyuliczny z rozległym ogrodem (już nieistniejącym). Regularnie ułożone okna zakończone półkoliście oraz urozmaicone regularne balkony, to charakterystyczne elementy elewacji. Budynek wieńczy attyka z przywróconymi przy remoncie budynku w 2010 roku rzeźbami.
Pałac miał charakter rezydencjalno-mieszkalny. Od 1947 roku gmach jest siedzibą Muzeum Sztuki w Łodzi znaną pod nazwą ms1. Z tego też powodu usunięto z większości salonów sztukateryjne dekoracje i boazerie. Przetrwały one jedynie w dzisiejszej sali odczytowej oraz na klatce schodowej, ze ścianami wykładanymi trawertynem i marmurem, piękną balustradą oraz z ogromnym witrażem.

</doc>
<doc id="293997" url="https://pl.wikipedia.org/wiki?curid=293997" title="Ciało idealnie czarne">
Ciało idealnie czarne



</doc>
<doc id="294002" url="https://pl.wikipedia.org/wiki?curid=294002" title="Bordes-sur-Lez">
Bordes-sur-Lez



</doc>
<doc id="294003" url="https://pl.wikipedia.org/wiki?curid=294003" title="Bordes-sur-Arize">
Bordes-sur-Arize



</doc>
<doc id="294004" url="https://pl.wikipedia.org/wiki?curid=294004" title="Bordes-Aumont">
Bordes-Aumont



</doc>
<doc id="294005" url="https://pl.wikipedia.org/wiki?curid=294005" title="Milleryzm">
Milleryzm

Milleryzm – protestancka tradycja religijna, związana z nauczaniem amerykańskiego farmera, Williama Millera, baptystycznego pastora, byłego kapitana Armii Stanów Zjednoczonych. Cechą wyróżniającą milleryzmu jest wiara w bardzo bliskie powtórne przyjście Chrystusa. Milleryzm jest pojęciem określającym ruch Millera w latach 1831–1844, jednak jego zwolennicy już wtedy sami określali się jako adwentyści. Stąd też prawie wszystkie współczesne Kościoły wywodzące się z tego ruchu znane są właśnie pod tą nazwą.
Przebudzenie adwentowe.
Miller był przekonany, że w Biblii zawarta jest ukryta data ponownego przyjścia na Ziemię Jezusa Chrystusa i sądu ostatecznego. Opierając się na badaniu Pisma Świętego i jego interpretowaniu, a dokładnie proroctwa zawartego w Księdze Daniela (Dn. 8,14) uznał początkowo, że Mesjasz przyjdzie na Ziemię około 1843 roku. 
Ten ruch ożywienia religijnego w latach 1831–1844, przede wszystkim w Stanach Zjednoczonych, nazwano przebudzeniem adwentowym lub ruchem drugiego adwentu, gdyż jego istotą była wiara w rychłe powtórne przyjście Jezusa Chrystusa. Na podstawie proroctw z biblijnej Księgi Daniela datę tę wyznaczono na 22 października 1844 roku. Wkrótce ruch zwolenników Millera osiągnął ponad sto tysięcy wyznawców. Wielu sprzedało farmy i porzuciło swoją pracę, koncentrując się na pokucie i głoszeniu Ewangelii.
Wielkie rozczarowanie.
Brak oczekiwanego pojawienia się Mesjasza 22 października 1844 roku, a także po tej dacie, nazwano "wielkim rozczarowaniem". Po rozczarowaniu część wyznawców ruchu uznała obliczenia za błędne, czasem podając inne możliwe daty, a część przypisała im inne znaczenie. 
W wyniku rozczarowania wiele tysięcy spośród uczestników ruchu millerowskiego odeszło od niego. Część z nich zwróciła się jednak ku Biblii w poszukiwaniu przyczyn rozczarowania. Wkrótce doszli oni do wniosku, że powyższa data została wyliczona prawidłowo, ale milleryści błędnie zinterpretowali wydarzenia z nią związane. Poszukujący doszli do przekonania, że proroctwo Biblii przepowiadało, iż Jezus nie powróci w 1844 roku, ale że rozpocznie wtedy specjalną służbę w niebie dla tych, którzy idą w Jego ślady. Zinterpretowali oni proroctwo jako wejście Jezusa Chrystusa do miejsca najświętszego niebiańskiej świątyni oraz rozpoczęcie drugiej fazy Jego pośrednictwa w celu ostatecznego oczyszczenia zbawionych z grzechu, zanim powróci na Ziemię. Stąd też zaczęli wyznawać wiarę w arcykapłańską służbę Jezusa Chrystusa w niebiańskiej świątyni, odpowiedniczki dawnej ziemskiej.
Kontynuatorzy.
Część millerystów, którzy postanowili kontynuować tradycje swego założyciela skupiło się wokół Kościoła Ewangelicznych Adwentystów, z początku najliczniejszego z wszystkich kościołów adwentystycznych, dziś już nieistniejącego. Z niego wyodrębnił się Kościół Chrześcijan Adwentystów, współcześnie największy z adwentystycznych Kościołów święcących niedzielę. Do pozostałych wspólnot zachowujących niedzielę należą:
Adwentyści Dnia Siódmego.
Niewielka grupa byłych uczestników przebudzenia millerowskiego, którzy rozczarowanie tłumaczyli jako złą interpretację „świątyni” z Dan. 8,14, wkrótce skonsolidowała się wewnętrznie i dała początek największemu z współczesnych kościołów adwentystycznych, tj. Kościołowi Adwentystów Dnia Siódmego. Na powstanie tego nowego ruchu olbrzymi wpływ miała Ellen White.
Obecnie Kościół Adwentystów Dnia Siódmego nie jest jedynym przedstawicielem doktryny adwentyzmu dnia siódmego. Ważniejsze z pozostałych Kościołów to: Kościół Adwentystów Dnia Siódmego Ruch Reformacyjny, Kościół Reformowany Adwentystów Dnia Siódmego, Kościół Adwentystów Odpocznienia Sabatu. Ideą wiodącą wśród adwentystów, jest przede wszystkim drugi adwent Pana. Obecnie adwentyści dnia siódmego, jako jedyni chrześcijanie teologicznie wyznają wiarę w istnienie Przybytku Pańskiego w niebie (świątyni niebiańskiej), gdzie arcykapłanem jest sam Jezus Chrystus. Ta świątynia była wzorem dla świątyni w Izraelu (pokazana Mojżeszowi przez Boga na górze Synaj – Księga Wyjścia 25,8-9).
Niektóre założenia ruchu millerowskiego, początkowo ponaddenominacyjnego, miały wpływ także na ruch badacki (Świadków Jehowy) i inne wyznania.

</doc>
<doc id="294012" url="https://pl.wikipedia.org/wiki?curid=294012" title="TCC">
TCC



</doc>
<doc id="294016" url="https://pl.wikipedia.org/wiki?curid=294016" title="Wirus bakteryjny">
Wirus bakteryjny



</doc>
<doc id="294019" url="https://pl.wikipedia.org/wiki?curid=294019" title="Jawornik (dopływ Nysy Szalonej)">
Jawornik (dopływ Nysy Szalonej)

Jawornik – potok, lewy dopływ Nysy Szalonej o długości 14,33 km.
Jawornik tworzy wąwóz, miejscami nawet kanion w wulkanicznej skale. Zdrój potoku znajduje się w pobliżu wsi Myślinów, następnie przepływa przez Jakuszową i Myślibórz. Łączy się Nysą w Jaworze.

</doc>
<doc id="294023" url="https://pl.wikipedia.org/wiki?curid=294023" title="Ziemia dobrzyńska">
Ziemia dobrzyńska

Ziemia dobrzyńska (łac. "Terra Dobrinensis") – region historyczny i geograficzny, niegdyś jednostka terytorialna w dawnej Polsce.
Położenie.
Obecnie obejmuje tereny dzisiejszego województwa kujawsko-pomorskiego, na północny wschód od Włocławka, między rzeką Wisłą, Drwęcą, Rypienicą, Pisiakiem, Pissą, Brynicą i Skrwą. Pod względem geograficznym jest odrębnym regionem, zajmowanym w większości przez Pojezierze Dobrzyńskie.
Historia.
We wczesnym średniowieczu należała do Mazowsza. Konrad Mazowiecki w 1222 roku nadał Dobrzyń nad Wisłą i jego okolice zakonowi Rycerzy Chrystusowych (Braci Dobrzyńskich), a w 1228 roku nadał im w całości kasztelanię dobrzyńską. Natomiast w 1226 roku zostali sprowadzeni Krzyżacy, którzy w dwa lata później otrzymali ziemię chełmińską. Gdy Bracia Dobrzyńscy połączyli się z Krzyżakami, Konrad nalegał na zwrot kasztelanii dobrzyńskiej. W 1235 odzyskał ją, ale musiał się zrzec ziemi chełmińskiej na rzecz Krzyżaków. Ziemią dobrzyńską władali potem potomkowie Konrada.
W 1329 roku Krzyżacy najechali na Polskę i zajęli ziemię dobrzyńską; później zdobyli także Kujawy (1332). W 1339 roku sąd papieski nakazał Zakonowi zwrot ziemi dobrzyńskiej Polsce. W 1343 roku król Kazimierz Wielki zawarł z Zakonem krzyżackim pokój w Kaliszu, na skutek którego ziemia dobrzyńska wróciła do Polski.
Terenem tym zarządzał z Bobrownik piastowski książę Władysław Garbaty, który zmarł w 1351 lub 1352 r. Wtedy ziemia dobrzyńska trafiła pod bezpośrednie władanie Króla Polskiego, którym był wtedy Kazimierz III Wielki.
W 1379 roku ziemię dobrzyńską otrzymał od króla Ludwika Węgierskiego w lenno książę Władysław Opolczyk. W maju 1391 roku Władysław Opolczyk zastawił zamek w Złotorii i pięć pobliskich wsi Zakonowi Krzyżackiemu. Spotkało się to z reakcją króla Władysława Jagiełły, który wysłał wojska pod dowództwem rycerza Krystyna z Ostrowa, aby zajęły ziemię dobrzyńską. Wojska polskie zajęły całą ziemię dobrzyńską, jednak część rycerstwa Opolczyka pod dowództwem Iwana z Rudomina stawiło opór królewskim wojskom, zamykając się w zamku w Bobrownikach. Wojska królewskie oblegały zamek jednak musiały wkrótce odstąpić, ponieważ na odsiecz Opolczykowi przybyło wojsko krzyżackie. W maju 1392 roku Władysław Opolczyk zastawił całą ziemię dobrzyńską krzyżakom za 50 tysięcy florenów węgierskich. W 1404 podpisano pokój w Raciążku, dzięki któremu ziemia dobrzyńska została w 1405 roku wykupiona przez Polskę za 50 tys. florenów węgierskich.
16 sierpnia 1409 po wypowiedzeniu wojny Polsce wojska krzyżackie rozpoczęły działania wojenne, w trakcie których opanowały Dobrzyń, Rypin, Lipno, Bobrowniki, a 2 września Krzyżacy po 8 dniowym oblężeniu zdobyli zamek w Złotorii wycinając przy tym polską załogę przy dźwiękach muzyki. Wójtem krzyżackim został Boemund Brendel. 28 października 1409 Ulryk von Jungingen nadał w Bobrownikach dla Ziemi dobrzyńskiej przywilej prawa chełmińskiego. Po bitwie pod Grunwaldem ziemia dobrzyńska wróciła latem 1410 roku pod kontrolę Polski, co potwierdził w 1411 roku I pokój toruński.
W 1413 najazd wojsk krzyżackich dotknął również ziemię dobrzyńską, przy czym był na tyle poważny, że tamtejszy starosta Zbigniew z Brzezia musiał w celu jego odparcia zaciągnąć zaciężnych.
I Rzeczpospolita.
W czasach I Rzeczypospolitej ziemia dobrzyńska stała się częścią województwa inowrocławskiego, dzieląc się na 3 powiaty:
W Lipnie odbywały się sejmiki, podczas których wybierano dwóch posłów na sejm, deputata na trybunał i do komisji radomskiej. Kasztelanowie dobrzyński, rypiński i słoński byli senatorami mniejszymi. Starostwo bobrownickie było starostwem grodowym, a dobrzyńskie, lipnowskie, rypińskie były starostwami niegrodowymi.
Miasta.
Miasta zdegradowane.
Do miast ziemi dobrzyńskiej (które jednak z różnych przyczyn utraciły status miasta) należą również:
Kultura.
W Szafarni w ziemi dobrzyńskiej, należącej wówczas do Juliusza Dziewanowskiego, w czasie wakacji, przypadających na lata 1824–1825, przebywał Fryderyk Chopin. W Fabiankach na ziemi dobrzyńskiej urodził się Jerzy Pietrkiewicz, poeta i pisarz emigracyjny.
Obecnie na obszarze tej ziemi działają m.in. Stowarzyszenie Gmin Ziemi Dobrzyńskiej w Dobrzyniu nad Wisłą i Dobrzyńskie Towarzystwo Naukowe w Rypinie. W dorobku historiograficznym tej ziemi znajdują się m.in. serie wydawnicze: „Zeszyty Historyczne Dobrzyńskiego Oddziału WTN w Rypinie” oraz wydawany przez Dobrzyńskie Towarzystwo Naukowe „Rocznik Dobrzyński” (obie serie redagowane w latach 1989–2021 przez prof. Mirosława Krajewskiego).

</doc>
<doc id="294026" url="https://pl.wikipedia.org/wiki?curid=294026" title="Best (film)">
Best (film)

Best – brytyjski film fabularny z 2000 w reżyserii Mary McGuckian opowiadający historię życia słynnego piłkarza północnoirlandzkiego George'a Besta. Film oprócz przedstawienia losów Besta u szczytu popularności w lata sześćdziesiątych porusza również problem jego choroby alkoholowej. W tytułowej roli wystąpił irlandzki aktor John Lynch, a w pozostałych rolach wystąpili m.in. Ian Bannen (jako Matt Busby), Jerome Flynn (jako Bobby Charlton), Ian Hart (jako Nobby Stiles), Linus Roache (jako Denis Law), Patsy Kensit, Stephen Fry i Roger Daltrey.

</doc>
<doc id="294027" url="https://pl.wikipedia.org/wiki?curid=294027" title="Terytorium sporne">
Terytorium sporne

Terytorium sporne – terytorium, do którego roszczą sobie prawa dwa (lub więcej) państwa. Najczęściej istnienie terytorium spornego prowadzi do konfliktu między tymi państwami, rozwiązywanego bądź pokojowo, bądź, ostatnio coraz rzadziej, zbrojnie.

</doc>
<doc id="294029" url="https://pl.wikipedia.org/wiki?curid=294029" title="GUŁag">
GUŁag



</doc>
<doc id="294040" url="https://pl.wikipedia.org/wiki?curid=294040" title="Paweł Jan Sapieha">
Paweł Jan Sapieha

Paweł Jan Sapieha herbu Lis (ur. w 1609, zm. 30 grudnia 1665) – hetman wielki litewski i wojewoda wileński od 1656, wojewoda witebski od 1646, podstoli wielki litewski od 1645, oboźny wielki litewski od 1638, ekonom szawelski w latach 1657-1660, ekonom kobryński w latach 1657-1665. 
Życiorys.
Pochodzenie i lata młodzieńcze.
Był synem Jana Piotra. Po śmierci ojca wychowywała go matka, a po jej śmierci pozostawał pod opieką prawną brata Andrzeja Stanisława. Z powodów braków finansowych nie ukończył gimnazjum w Braniewie, które to niedostatki w edukacji znalazły wyraz w jego pismach – do śmierci pisał zarówno po polsku, jak i po łacinie z dużą ilością błędów. W 1625 roku wyzwolił się spod kurateli braterskiej, dostawszy się pod opiekę potężnego dalszego kuzyna ojca, Lwa.
Początek kariery.
W roku 1632 posłował na sejm konwokacyjny z województwa kijowskiego. 20 listopada tegoż roku otrzymał list przypowiedni na chorągiew husarską. W 1633 roku brał udział w walkach pod Smoleńskiem pod dowództwem Krzysztofa Radziwiłła. 22 marca 1634 roku został ciężko ranny podczas wybuchu min przy oblężeniu twierdzy Biała.
W 1635 roku został dworzaninem królewskim. Dzięki wsparciu królowej Cecylii Renaty dla rodu Sapiehów 14 lutego 1638 roku objął urząd oboźnego litewskiego. W 1640 roku uzyskał starostwo rosławskie w zamian za poparcie kuzyna, Kazimierza Leona podczas rozruchów w Wilnie na tle wyznaniowym. Poseł na sejm 1640 roku, sejm 1641 roku, sejm 1646 roku. 20 kwietnia 1645 roku uzyskał podstolstwo litewskie, a 18 października 1646 roku – urząd wojewody witebskiego. , gdzie wybrano go do Trybunału Skarbowego na rok 1648.
Był członkiem konfederacji generalnej zawiązanej 31 lipca 1648 roku. Podczas elekcji roku 1648 wypowiedział się za jak najszybszym rozpoczęciem działań przeciwko Chmielnickiemu i oddaniu całej władzy wojskowej Jeremiemu Wiśniowieckiemu, bez mianowania go hetmanem. Został wybrany na sędziego kapturowego z Litwy. Był elektorem Jana II Kazimierza w 1648 roku z województwa witebskiego, podpisał jego "pacta conventa". W 1649 roku posłował na sejm koronacyjny w Krakowie, gdzie został ponownie wybrany do Trybunału Skarbowego. W tymże roku został marszałkiem Trybunału Głównego Wielkiego Księstwa Litewskiego. Na przełomie 1649 i 1650 brał udział w pracach dotyczących reorganizacji granicy pomiędzy województwami lubelskim i podlaskim. Na sejmie 1650 wybrany po raz trzeci do Trybunału Skarbowego. Od roku 1651 brał udział w wojnie z Kozakami. W bitwie pod Beresteczkiem dowodził chorągwią Kazimierza Leona Sapiehy. Nie brał udziału bitwie pod Batohem, prawdopodobnie znajdując się w obozie hetmana Stanisława Lanckorońskiego. Pod koniec tego roku został wybrany ponownie do Trybunału Skarbowego.
W sierpniu 1653 roku został mianowany wojewodą smoleńskim, jednak nie przyjął nominacji, nie chcąc brać odpowiedzialności za twierdzę smoleńską zagrożoną przez Rosję. W II połowie 1654 roku tworzył prywatne oddziały za pieniądze Kazimierza Leona Sapiehy, które miały być użyte przeciwko Chmielnickiemu. Skłóceni z hetmanem Januszem Radziwiłłem Sapiehowie nie połączyli swoich oddziałów z wojskiem litewskim, walcząc z powstaniem na własną rękę. Na sejmie 1655 roku wyznaczony z Senatu komisarzem do zapłaty wojsku Wielkiego Księstwa Litewskiego. 
Czasy potopu szwedzkiego.
Do połowy 1655 roku liczył na porozumienie ze Szwecją jako koalicji antyrosyjskiej, lecz mimo starań Magnusa de la Gardie nie przyjął później protekcji szwedzkiej. W 1655 roku po najeździe Szwedów na Rzeczpospolitą i przejściu hetmana wielkiego litewskiego Janusza Radziwiłła na ich stronę, stanął na czele szlachty i części armii litewskiej wiernej Janowi Kazimierzowi. Mimo ponaglających listów Jana Kazimierza pozostał przez większą część jesieni 1655 roku bierny, zbierając siły. "Status quo" przerwała wyprawa wojewody rosyjskiego, Urusowa, którego wojska mimo początkowych niepowodzeń pokonały armię Sapiehy (bitwa pod Wierzchowicami). Spowodowało to przyjęcie pod koniec listopada, pod wpływem wojska, protekcji Karola Gustawa. Pomimo tego prowadził dalsze rozmowy z hetmanami koronnymi, przystępując do konfederacji tyszowieckiej. W styczniu 1656 r. zmarł Kazimierz Leon Sapieha i Paweł Sapieha stał się nowym niekwestionowanym przywódcą obozu antyradziwiłłowskiego, który po śmierci swego opiekuna przejął także jego dobra ziemskie, co dawało mu również podstawę ﬁnansową do dalszych działań.
Posłowie Pawła Jana spotkali się w styczniu 1656 roku z Janem Kazimierzem w Łańcucie, deklarując wierność królowi. Dalsze działania prowadził na własną rękę, nieco ospale, oczekując na realne profity poparcia Jana Kazimierza. Na początku marca otrzymał buławę wielką litewską i województwo wileńskie, co spowodowało znaczne ożywienie dalszych działań wojskowych. 12 marca rozbił pod Janowem Podlaskim wojska Bogusława Radziwiłła, po czym pośpieszył do wideł Sanu, gdzie znajdowały się w pułapce wojska Karola Gustawa. Nie udało mu się utrzymać blokady, a 4 kwietnia wojska szwedzkie przeszły przez San poniżej planowanej przeprawy i pobiły wojska litewskie. 12 kwietnia zajął Lublin, po czym 24 kwietnia stanął pod Warszawą. Ze względu na brak piechoty i artylerii nie mógł realnie zagrozić twierdzy, ograniczył się więc do blokowania miasta do czasu nadejścia króla 30 czerwca. Po przybyciu król zaczął forsować politykę rozdziału armii litewskiej pomiędzy obu hetmanów, wyraźnie faworyzując przy tym hetmana polnego, Wincentego Gosiewskiego, co spowodowało ochłodzenie stosunków z Pawłem Janem. Mimo to hetman brał udział w kilku większych bitwach około warszawskich, m.in. na Pradze i dzisiejszej Saskiej Kępie. Po bitwie odszedł do Brześcia Litewskiego, wysyłając stamtąd poselstwo do króla w obronie swoich prerogatyw nad hetmanem Gosiewskim. Pod koniec roku częścią wojsk wspomógł wyprawę Gosiewskiego do Prus. Wspomagał finansowo delegację wysłaną przez Rzeczpospolitą na rokowania z Carstwem Rosyjskim. Jan Sapieha wyłożył też w 1657 roku znaczne prywatne środki na oblężenie obsadzonej przez Szwedów twierdzy w Tykocinie.
Konflikt z królem.
Na początku 1657 roku sytuacja pomiędzy Pawłem Janem a Gosiewskim zaogniła się. Po zdobyciu 27 stycznia Tykocina wojsko sapieżyńskie zawiązało konfederację przeciwko królowi, domagając się zapłaty zaległego żołdu, a także pełnych prerogatyw hetmana wielkiego. Jan Kazimierz załagodził sytuacje, oddając Pawłowi Janowi w zarząd ekonomię szawelską, co doprowadziło do zawieszenia konfederacji, po czym w miesiąc później uniezależnił od siebie wojska obu hetmanów. Na wieść o wydzieleniu korpusu Gosiewskiego z wojsk litewskich Paweł Jan rozpoczął negocjacje w sprawie separatystycznego pokoju z elektorem Fryderykiem Wilhelmem. Jan Kazimierz usiłował w drugiej połowie marca bezskutecznie wymóc na Pawle Janie zgodę na rozdział wojsk litewskich, co doprowadziło do chwilowego wycofania się samego hetmana z działań wojennych. Jedyne akcje podejmował na jego rozkaz i jego siłami młodszy kuzyn, pułkownik Krzysztof Sapieha. W listopadzie zwołał w Brześciu konwokację litewską, na której senatorzy i szlachta wyraźnie wypowiedzieli się przeciwko królewskiej polityce wobec Litwy. W marcu 1658 roku na wyraźny rozkaz króla przybył do Warszawy na tzw. „zjazd warszawski”, gdzie za cenę ugody z Gosiewskim uzyskał obietnicę uregulowania spraw finansowych z wojskiem litewskim do 9 listopada 1658 roku. Był gorącym zwolennikiem rokowań pokojowych z Moskwą, nie zważając na postawę czołowych polityków koronnych. Jego intencje jednak zostały odczytane przez cara jako próbę zerwania unii polsko-litewskiej, przysyłając Pawłowi Janowi poselstwo z podobną propozycją.
W drugiej połowie 1658 roku zaznaczył się po raz pierwszy rozdział pomiędzy dworem królewskim, kierującym swoją politykę w kierunku dworu francuskiego, a Pawłem Janem, widzącym przyszłość w kontaktach z dworem cesarskim w Wiedniu. Na sejmie 1658 roku nie otrzymał pełnej rekompensaty za wydatki poniesione na wojsko w 1655 roku – z ponad 1 mln zł zwrócono mu jedynie 593 809 zł. Na rozkaz królewski wziął jesienią udział w wyprawie na wojska moskiewskie. Mimo próśb Pawła Jana o chwilowe wstrzymanie działań hetman Gosiewski sam zaatakował wojska moskiewskie, ponosząc klęskę w bitwie pod Werkami i dostając się do niewoli. Paweł Jan usiłował odbić Gosiewskiego, dzieląc swoje wojska na dwie części, jedną pod własnym dowództwem, drugą pod dowództwem Samuela Kmicica. Działania te jednak nie przyniosły skutku, a Paweł Jan został oskarżony przez króla o spowodowanie klęski Gosiewskiego, co spowodowało dalsze ochłodzenie kontaktów z dworem. Mimo iż niezawiniona, niewola ta była na rękę Pawłowi Janowi ze względu na możliwość podporządkowania sobie całego wojska litewskiego. Król nie ugiął się i wyznaczył na miejsce Gosiewskiego jako dowódcę tzw. lewego skrzydła armii litewskiej Samuela Komorowskiego. Paweł Jan zażądał 730 tys. zł. jako dodatkową rekompensatę za poniesione w wojnie koszty i zagroził niepodpisaniem ugody hadziackiej. Spór zakończył się zwycięstwem Pawła Jana – pieniądze zostały mu zwrócone, a Jan Kazimierz po raz pierwszy zauważył, jak silna jest opozycja sapieżyńska na Litwie. Mimo to Paweł Jan wysłał posłów do Wiednia, proponując poparcie kandydata z dynastii Habsburgów na tron Polski.
Był jednym z nielicznych zwolenników toczenia wojny tylko na jednym froncie – tj. zawarcia rozejmu z Moskwą, zakończenia wojny szwedzkiej i dopiero wtedy zwrócenia całych sił przeciwko Moskwie. W maju 1659 roku zrezygnował z dowództwa, powołując się na zły stan zdrowia, a w rzeczywistości przeciwstawiając się polityce królewskiej.
Był deputatem z Senatu na Trybunał Skarbowy Wielkiego Księstwa Litewskiego w 1659 roku.
Na przełomie 1659/1660 miał jako wódz naczelny przeciwstawić się ofensywie kniazia Iwana Andrzejewicza Chowańskiego. W kampanii tej ujawniły się wszystkie wady Pawła Jana jako wodza – nie tylko nie potrafił skutecznie zorganizować obrony, pozwalając na znoszenie kolejnych rozproszonych oddziałów przez Moskali, ale i nie wykazał większej inicjatywy poza próbami ściągnięcia ze Żmudzi i Korony sił uwikłanych w wojnę szwedzką. Jan Kazimierz obarczył go całkowitą winą za niepowodzenia tej wyprawy i oddał całkowitą władzę nad wojskiem litewskim Aleksandrowi Połubińskiemu. W kwietniu 1660 roku za poleceniem Pawła Jana zawiązała się konfederacja wojskowa pod laską Samuela Kmicica, mająca skłonić dwór do zajęcia się sprawami Litwy. Konfederacja została zamknięta pod koniec maja w zamian za przywrócenie Pawłowi Janowi dowództwa. W czerwcu 1660 roku wyruszył ponownie na Moskwę wraz z dywizją koronną Stefana Czarnieckiego. Obaj wodzowie najpierw rozgromili armię Chowańskiego w bitwie pod Połonką, a potem wyzwolili znaczną część Białorusi i po połączeniu z dywizją lewego skrzydła Paca stoczyli nierozstrzygniętą bitwę nad Basią z armią ks. Dołgorukowa. Dalsze postępy nielicznych, zmęczonych i nieopłacanych od dłuższego czasu wojsk skłaniały Pawła Jana do zaprzestania działań, co doprowadziło do konfliktu z Czarnieckim, który chciał kontynuować marsz, podporządkowując się rozkazom Jana Kazimierza. W styczniu 1661 roku Paweł Jan, odwołany z frontu miał na rozkaz króla zająć Wilno, lecz nie udało mu się to.
Na sejmie 1661 roku zdał relację z wszystkich swoich działań wojennych, przywożąc m.in. 120 zdobycznych chorągwi nieprzyjacielskich. W 1661 roku otrzymał przez podkanclerzego litewskiego ze skarbu francuskiego 6000 liwrów. Chwilowo zbliżył się wtedy Paweł Jan do dworu, popierając elekcję kandydata francuskiego "vivente rege". W związku z osłabieniem pozycji w buntującym się wojsku litewskim, oraz dalszej niechęci, mimo prób zbliżenia, króla, Paweł Jan rozpoczął negocjację z Jerzym Lubomirskim, jako gwarantem wolności szlacheckich. Nieustanne wrzenie w armii litewskiej doprowadziło do zamordowania w listopadzie 1662 roku marszałka związku litewskiego, Krzysztofa Żeromskiego i hetmana Gosiewskiego, za co winą obarczono Pawła Jana. Nie udało mu się uzyskać wakującej buławy polnej litewskiej dla swojego stronnictwa. Mimo to prowadził rozmowy ze zbuntowanym wojskiem litewskim, doprowadzając do rozwiązania konfederacji w sierpniu 1663 roku. Brał udział w kampanii zimowej 1663/1664 przeciwko Moskwie, wobec jednak jej miernych postępów zdał dowództwo nowemu hetmanowi polnemu, Michałowi Kazimierzowi Pacowi. Latem 1664 roku chciał zwołać pospolite ruszenie litewskie, jako narzędzie do skłonienia Jana Kazimierza do zawarcia rozejmu z Moskwą. Brał udział w sejmie 1665, nie akceptując wyroku na Jerzym Lubomirskim, nie zgodził się też na wykorzystanie przeciwko niemu wojsk litewskich. Przez cały rok 1665 prowadził politykę dworską, to popierając elekcję vivente rege, to stając wobec niej w opozycji. Paweł Jan usiłował przez ten czas uzyskać beneficja dla swojej rodziny, Jan Kazimierz natomiast dążył do chwilowego wykorzystania wpływów Pawła Jana na Litwie, by po elekcji przy poparciu rodziny Paców wpływy te osłabić. Śmierć Pawła Jana była dla dworu Jana Kazimierza wielką ulgą.
Zmarł w Różanej po długiej chorobie 30 grudnia 1665 roku.
Dwukrotnie żonaty, był ojcem Kazimierza Jana, Benedykta Pawła, Franciszka Stefana i Leona Bazylego.
Pan Sapieha, jak mówiono w ówczesnej Rzeczypospolitej, „zastawił kontusz i sprzedał ostatnią srebrną łyżkę”.
Dzięki nadaniom królewskim, oraz przejęciem spuścizny po Kazimierzu Leonie Sapieże, synu kanclerza Lwa Sapiehy położył podwaliny pod dominację rodu Sapiehów na Litwie pod koniec XVII wieku.
"Potop" Henryka Sienkiewicza.
Postać Pawła Jana została ukazana w "Potopie" w sposób wyidealizowany, z zupełnym pominięciem animozji z hetmanem polnym Gosiewskim. Nie ujęto także rzeczywistych uczuć Jana Kazimierza do Pawła Jana. Sapieha został wykreowany w powieści na bohatera bez skazy, chociaż jeszcze przez półtora miesiąca po układzie w Kiejdanach planował zwrócić się do Karola Gustawa o protekcję. Zrezygnował z tej opcji dopiero po dokładnym namyśle i przeanalizowaniu swoich interesów. W powieści Paweł Jan jest także aktywnym założycielem konfederacji tyszowieckiej.
Varia.
Na pamiątkę wyzwolenia Lublina spod okupacji szwedzkiej 12 kwietnia 1656 roku jedna z ulic Lublina nosi jego imię (opisana jako ul. Jana Sapiehy).

</doc>
<doc id="294043" url="https://pl.wikipedia.org/wiki?curid=294043" title="Namlea">
Namlea

Namlea – miasto w Indonezji w prowincji Moluki, główne miasto wyspy Buru; powierzchnia 5,05 km²; ok. 5 tys. mieszkańców (2002).
Ośrodek administracyjny; obsługa ruchu turystycznego; port lotniczy.
W czasie II wojny światowej baza lotnicza, najpierw aliancka baza wodnosamolotów, zbombardowana w styczniu 1942 r. przez Japończyków, potem japońskie lotnisko atakowane w październiku 1944 przez Amerykanów.

</doc>
<doc id="294044" url="https://pl.wikipedia.org/wiki?curid=294044" title="Zico">
Zico

Zico, właściwie Arthur Antunes Coimbra (ur. 3 marca 1953 w Rio de Janeiro) – brazylijski trener piłkarski, wcześniej piłkarz i piłkarz plażowy, wybrany przez FIFA jednym ze 100 najlepszych piłkarzy XX wieku (lista FIFA 100), jest uważany za jednego z najlepszych piłkarzy w historii reprezentacji Brazylii po Pelé (w trakcie swojej kariery Zico zyskał przydomek „Biały Pele”), Ronaldo, i Garrinchy, dla drużyny narodowej strzelił 48 goli w 71 meczach. Dwukrotny mistrz świata w piłce nożnej plażowej (z 1995 oraz 1996 roku).
Zico pochodzi z rodziny z niższej klasy średniej, z przedmieść Rio de Janeiro, Uuintino. Podobnie jak wielu młodych Brazylijczyków spędził młodość na graniu w piłkę nożną dla przyjemności i marzeniach o profesjonalnej karierze. Jako nastolatek zwrócił na siebie uwagę reportera radiowego Celso Garcii, który zabrał go na testy do klubu CR Flamengo, gdzie młody Zico rozpoczął drogę na szczyt światowej piłki nożnej.
Kariera zawodnicza.
Zico był kluczowym zawodnikiem CR Flamengo na początku lat 80. XX wieku, podczas najwspanialszego okresu w historii klubu. Pośród wielu innych tytułów, Zico poprowadził CR Flamengo do zwycięstwa w Copa Libertadores w 1981, Pucharze Interkontynentalnym w tym samym roku oraz trzech tytułów mistrza Brazylia. Na boisku Zico zdobywał bramki na wszystkie możliwe sposoby, był również wybitnym asystentem i kreatorem gry, znanym z doskonałego przeglądu pola. Był zawodnikiem obunożnym i specjalistą od rzutów wolnych.
Dzięki transferowi za kilka milionów dolarów, Zico został zatrudniony przez włoskie Udinese Calcio w 1983 roku. W Udine grał przez 2 lata. Decyzją o wyjeździe do Europy Zico wprawił wielu brazylijskich fanów w smutek, jednak wprowadził Udinese Calcio do grona najlepszych włoskich drużyn. Jednakże klub nie zdołał wywalczyć żadnego znaczącego trofeum i Zico ostatecznie powrócił do ojczyzny, do macierzystego CR Flamengo, sponsorowanego przez grupę firm.
Po powrocie piłkarz doznał ciężkiej kontuzji po brutalnym faulu zawodnika klubu Bangu, Marcio Nunesa. Fakt ten przerwał jego karierę na kilka miesięcy. Zico grał na Mistrzostwach Świata 1986 jeszcze jako kontuzjowany i nie strzelił rzutu karnego tuż przed końcem ćwierćfinałowego meczu przeciwko Francji, co wyeliminowało po konkursie rzutów karnych (gdzie Zico zrehabilitował się pewnie wykonując jedenastkę) Canarinhos z turnieju. Sprawy poprawiły się dopiero w 1987 kiedy Zico poprowadził CR Flamengo do czwartego tytułu mistrzowskiego. Wielu uważało Zico za najlepszego piłkarza w historii klubu, a jego osiągnięcia zainspirowały piosenkarza Jorge Benjora do napisania piosenki na jego cześć – Camisa 10 da Gávea – która to zbudowała klubowy mit koszulki z numerem 10.
Po pierwszych wyborach prezydenckich w Brazylii od wielu lat, nowy prezydent Fernando Collor de Mello powołał Zico na stanowisko ministra sportu. Piłkarz sprawował ten urząd przez około rok i jego głównym wkładem była ustawa ograniczająca biznesową stronę klubów sportowych. Do dzisiaj większość brazylijskich klubów piłkarskich jest administrowanych bardziej jako organizacje amatorskie niż profesjonalne firmy.
Zico przerwał karierę polityczną dla podjęcia bardziej satysfakcjonującej pracy, zarówno pod względem finansowym jak i ciekawości. W 1991 znalazł pracę jako zawodnik w Japonii w klubie Sumitomo Metal Industries (obecnie Kashima Antlers). Zico pomógł w rozwoju małemu klubowi z miasteczka Kashima w dotarciu na szczyty raczkującej jeszcze wtedy, japońskiej piłki.
Dyscyplina, talent i profesjonalizm Zico dobrze pasowały do japońskiej kultury. W Kraju Kwitnącej Wiśni spowodował gwałtowny rozwój futbolu (m.in. powstanie J-League) i szybko stał się idolem z powodu fantastycznych goli i asyst. Zico zawiesił zakończył karierę w 1994 roku i został technicznym doradcą klubu Kashima Antlers. Słynny piłkarz dzielił czas pomiędzy Japonię i Brazylię, w której założył w 1995 roku Clube de Fuetbol Zico (Klub Piłkarski „Zico”).
Kariera trenerska.
Jego wpływ na wzrost zainteresowania futbolem w Japonii cały czas wzrastał. Jego imieniem nazywano place i ulice, stawiano mu pomniki, nakręcono o nim film. Zico użyczył sylwetki do promocji azjatyckiej wersji gry na konsole Winning Eleven. W lipcu 2002 roku zastąpił Philippe’a Troussiera na stanowisku trenera selekcjonera piłkarskiej reprezentacji Japonii. Po niepewnych początkach i pojawiających się plotkach o jego odejściu, m.in. dziwnej propozycji z angielskiego amatorskiego klubu Garforth Town (który na miesiąc zatrudnił Sócratesa), aby wrócić na boisko, Zico pozostał przy pracy selekcjonera i wygrał lokalny Kirin Cup w 2004 roku. W 2004 wywalczył również tytuł mistrza Azji na Pucharze Azji po finale z Chinami, wygranym 3:1. W 2005 jego zespół nie wyszedł z grupy podczas Pucharu Konfederacji w Niemczech. Zico pomógł też Japończykom w awansie do Mistrzostw Świata 2006, na których przegrał pierwszy mecz z Australią 1:3. Trener złożył dymisję po zakończeniu turnieju w Niemczech.
W 2006 roku Zico został trenerem tureckiego Fenerbahce SK. W 2007 roku poprowadził klub ze Stambułu do mistrzostwa Turcji. W Lidze Mistrzów 2007/2008 Fenerbahce nieoczekiwanie doszło do ćwierćfinału, gdzie odpadli po przegranej z Chelsea FC w dwumeczu 2:3. W 2008 roku zrezygnował z funkcji trenera w tym klubie i został zastąpiony przez Luisa Aragonesa.
Po wygranych przez poprzedniego trenera, Mirdżałoła Kasymowa ćwierćfinałowych pojedynkach z Saipą Teheran w Azjatyckiej Lidze Mistrzów, objął posadę pierwszego trenera uzbeckiego klubu Bunyodkor Taszkent. W styczniu 2009 roku rozwiązał kontrakt z tym klubem i objął posadę szkoleniowca rosyjskiego CSKA Moskwa. We wrześniu 2009 roku odszedł z CSKA Moskwa i przeszedł do Olympiakosu Pireus. Zastąpił tam Temura Ketsbaię. 28 sierpnia 2011 został selekcjonerem reprezentacji Iraku. W 2014 roku został trenerem FC Goa w indyjskiej Premier League.

</doc>
<doc id="294045" url="https://pl.wikipedia.org/wiki?curid=294045" title="GUŁAG">
GUŁAG



</doc>
<doc id="294049" url="https://pl.wikipedia.org/wiki?curid=294049" title="Bitwa morska w zatoce Vigo">
Bitwa morska w zatoce Vigo

Bitwa morska w zatoce Vigo (bitwa pod Randą) – starcie zbrojne, jakie odbyło się 23 października 1702 roku u galicyjskich wybrzeży Hiszpanii pomiędzy okrętami floty angielsko-holenderskiej admirałów George Rooke’a i Filipa van Almonde a siłami francusko-hiszpańskimi, dowodzonymi przez adm. de Château-Renault i Manuela de Velasco.
Działania poprzedzające.
Admirał Rooke, którego wysłano ze znacznymi siłami dla zajęcia Kadyksu, po nieskutecznym oblężeniu poniósł tam ostatecznie porażkę i 29 września 1702 zmuszony został do odwrotu. Do powracającej eskadry, która zatrzymała się w Lagos dla uzupełnienia zapasów wody, dotarła jednak wiadomość o wypłynięciu 24 lipca z Hawany hiszpańskiej floty ze skarbami, docelowo skierowanej z Kadyksu do Vigo, gdzie dopłynęła 23 września.
Po niepowodzeniu pod Kadyksem Rooke, pragnąc koniecznie zapewnić wyprawie sukces, wyruszył na Vigo, gdzie stwierdził, iż flota skarbów skupiona w głębi zatoki koło portu Redondela, chroniona była przez eskortę francusko-hiszpańską, składającą się z ok. 30 okrętów. Admirał Château-Renault ufortyfikował port, a obronną cieśninę Randa dodatkowo zabezpieczył drewniano-łańcuchową przegrodą. 
Bitwa.
23 października Rooke zaatakował, wysyłając admirała Thomasa Hopsonna na okręcie HMS Torbay z zadaniem przełamania zapory w cieśninie i wysadzenia sił desantu, który miał opanować forty. W walkach odnieśli sukces sprzymierzeni: forty zostały zdobyte, "Torbay" przełamał zaporę, a jednostki hiszpańskie i francuskie spalono lub przejęto. Francuzi i Hiszpanie stracili ok. 2 000 zabitych, zaś Anglicy i Holendrzy ok. 800. Zwycięzcy przejęli srebro o wartości ok. miliona funtów, ale znacznie więcej (przypuszczalnie 3 mln funtów) rozładowano wcześniej i wywieziono z miasta.
W historycznej tradycji.
Dla upamiętnienia tego wydarzenia emisje z r. 1703 monet angielskich wybitych z części zdobytego złota i srebra oznaczano dodatkowo napisem VIGO.
Poszukiwacze skarbów uważają, że spora część skarbu nadal może znajdować się na dnie zatoki. Przekonanie to znalazło także odbicie w powieści Juliusza Verne’a „Dwadzieścia tysięcy mil podmorskiej żeglugi”, w której kapitan Nemo ze swą załogą wyławiają części skarbu zatopionego w zatoce.

</doc>
<doc id="294054" url="https://pl.wikipedia.org/wiki?curid=294054" title="Věra Suková">
Věra Suková

Věra Suková, z domu Pužejová (ur. 13 czerwca 1931 w Uherské Hradiště, zm. 13 maja 1982 w Pradze) – czeska tenisistka, finalistka Wimbledonu w grze pojedynczej, zwyciężczyni French Open w grze mieszanej, kapitan reprezentacji w Fed Cup.
Na przełomie lat 50. i 60. XX w. zaliczała się do czołówki światowej (w 1962 uznana za piątą zawodniczkę na świecie i najlepszą w Europie). Jej największym sukcesem był finał Wimbledonu w singlu w 1962, w którym przegrała z Karen Susman w dwóch setach. W 1957 była półfinalistką French Open, w tej samej edycji tego turnieju triumfowała w grze mieszanej (jeszcze pod nazwiskiem panieńskim), w parze z Jiřím Javorským pokonując Eddę Buding i Luisa Ayalę 6:3, 6:4.
Sukcesy osiągnęła w rywalizacji w Czechosłowacji. W międzynarodowych mistrzostwach kraju wygrywała sześciokrotnie (w grze pojedynczej, ponadto cztery tytuły w deblu i sześć w mikście), w mistrzostwach krajowych Czechosłowacji – jedenastokrotnie (w tym nieprzerwanie w latach 1954–1963, ponadto dziesięć tytułów w deblu i osiem w mikście).
Po zakończeniu kariery pracowała jako trener tenisa. Była kapitanem zespołu czechosłowackiego rywalizującego w Fed Cup w latach 1969–1970 i ponownie 1975–1980, doprowadzając do zdobycia trofeum w 1975. Jako zawodniczka wystąpiła w Fed Cup w dwóch meczach w 1963. Do sukcesów doprowadziła również kadrę narodową juniorek. Opublikowała autobiografię (wspólnie z O. Maskiem) "Chcete vyhrát Wimbledon?" (1980).
W 1961 wyszła za mąż za Cyrila Suka, późniejszego prezydenta Czechosłowackiej Federacji Tenisowej. Dwoje dzieci z tego małżeństwa również zostało tenisistami światowego formatu – Helena i Cyril junior.

</doc>
<doc id="294055" url="https://pl.wikipedia.org/wiki?curid=294055" title="Vera Suková">
Vera Suková



</doc>
<doc id="294056" url="https://pl.wikipedia.org/wiki?curid=294056" title="Vera Sukova">
Vera Sukova



</doc>
<doc id="294059" url="https://pl.wikipedia.org/wiki?curid=294059" title="Raymond Kopa">
Raymond Kopa

Raymond Kopa, właśc. Raymond Kopaszewski (ur. 13 października 1931 w Nœux-les-Mines, zm. 3 marca 2017 w Angers) – francuski piłkarz polskiego pochodzenia grający na pozycji napastnika, reprezentant Francji. Brązowy medalista Mistrzostw Świata w Piłce Nożnej 1958. Trzykrotny zwycięzca Pucharu Europy. Czterokrotny mistrz Francji, dwukrotny mistrz Hiszpanii. Laureat Złotej Piłki (1958).
Życiorys.
Urodził się 13 października 1931 w Nœux-les-Mines w departamencie Pas-de-Calais w rodzinie polskich imigrantów.
W młodości, przez około 2 lata, pracował jako górnik, łącząc pracę z treningami w lokalnym klubie US Nœux-les-Mines. Po wypadku, w wyniku którego stracił kciuk, został zwolniony z kopalni. W 1949 został zawodnikiem klubu Angers, z którym przez dwa sezony (1949/1950 i 1950/1951) występował w Division 2 (w sumie 60 meczów i 15 bramek).
W latach 1951–1956 grał w Stade de Reims, z którym dwukrotnie (sezony 1952/1953 i 1954/1955) zdobył mistrzostwo Francji, a raz (sezon 1953/1954) wicemistrzostwo kraju. W tym czasie wystąpił w 158 meczach najwyższej klasy rozgrywkowej, w których zdobył 48 goli.
W 1956 został graczem Realu Madryt. Z klubem tym trzy razy (1957, 1958 i 1959) zwyciężał Puchar Europy. Ponadto dwukrotnie (sezony 1956/1957 i 1957/1958) zdobywał mistrzostwo Hiszpanii, a raz (sezon 1958/1959) srebrny medal mistrzostw kraju. W sumie przez 3 sezony w barwach Realu wystąpił w 79 spotkaniach ligowych, w których strzelił 24 bramki.
W latach 1952–1962 rozegrał 45 meczów w barwach reprezentacji Francji, strzelając w nich 18 bramek. Dwukrotnie (1954 i 1958) wziął udział w mistrzostwach świata, w sumie występując w 8 meczach tych rozgrywek, zdobywając w nich 4 gole. W 1958, wraz z francuską kadrą, zdobył brązowy medal mistrzostw świata.
Następnie powrócił do Reims, w którym grał do 1967. W ciągu 8 sezonów ponownie dwukrotnie zdobył mistrzostwo kraju (sezony 1959/1960 i 1961/1962), a także po razie srebrne (sezon 1962/1963) i brązowe (sezon 1960/1961) medale mistrzostw Francji. W sezonie 1963/1964 z klubem Reims spadł do drugiej ligi, gdzie grał przez kolejne 2 sezony (1964/1965, 1965/1966), w drugim z nich zwyciężając Division 2 i powracając na ostatni w swojej karierze sezon (1966/1967) do Division 1. Łącznie w latach 1959–1967 w barwach Reims rozegrał 188 meczów w najwyższej klasie rozgrywkowej (27 bramek) i 56 spotkań (6 goli) w drugiej klasie rozgrywkowej.
Był wielokrotnie nagradzany za swoje osiągnięcia. W 1958 zdobył Złotą Piłkę przyznawaną przez France Football. W 1970 został odznaczony Legią Honorową. W marcu 2004 znalazł się gronie najlepszych piłkarzy w historii – FIFA 100, wybranych z okazji stulecia Międzynarodowej Federacji Piłki Nożnej.
Był autorem wspomnień, które ukazały się m.in. w Polsce, pt. „Piłka i ja” (1975).
Zmarł 3 marca 2017 w Angers w departamencie Maine i Loara.
Jego nazwiskiem tygodnik France Football nazwał przyznawaną od 2018 roku coroczną nagrodę dla najlepszego piłkarza do 21 roku życia - Trofeum Kopy.
Życie prywatne.
Kopa urodził się w rodzinie polskich imigrantów – jego matka była Francuzką (urodziła się w tym kraju) polskiego pochodzenia, a rodzice jego ojca przybyli do tego kraju w 1919.
Polskie pochodzenie Raymonda Kopy skomentował Josef Masopust w czasie odprawy chilijskiego trenera Fernando Riery przed meczem Anglia-Reszta Świata: 

</doc>
<doc id="294062" url="https://pl.wikipedia.org/wiki?curid=294062" title="Akbarszo Iskandarow">
Akbarszo Iskandarow

Akbarszo Iskandarow (ur. 1 sierpnia 1951 w Kewronie) - tadżycki polityk, pełniący obowiązki prezydenta Tadżykistanu od 6 października do 2 grudnia 1991 i ponownie od 7 września do 20 listopada 1992. Pełnił funkcje ambasadora Tadżykistanu w Turkmenistanie, Kazachstanie i Mongolii. Z wyznania jest muzułmaninem.

</doc>
<doc id="294064" url="https://pl.wikipedia.org/wiki?curid=294064" title="Kwas γ-aminomasłowy">
Kwas γ-aminomasłowy

Kwas γ-aminomasłowy, kwas gamma-aminomasłowy, GABA – organiczny związek chemiczny z grupy aminokwasów, który pełni funkcję głównego neuroprzekaźnika o działaniu hamującym w całym układzie nerwowym. Odkryto trzy receptory GABA (podtypy A, B i C). Receptory GABA typu A, obecne niemal na każdej komórce nerwowej, są miejscem działania wielu związków (agonistów receptora GABA). 
Biosynteza i metabolizm.
Substratem w biosyntezie GABA jest glutaminian, który ulega dekarboksylacji pod wpływem dekarboksylazy kwasu glutaminowego (GAD). GAD występuje wyłącznie w cytoplazmie zakończeń GABA-ergicznych. Kofaktorem tego enzymu jest fosforan pirydoksalu. Kontrola syntezy GABA zależy od GAD i kofaktora. Stężenia GAD i kofaktora są podobne do stężeń GABA. Glutaminian może być syntetyzowany z kwasu α-glutarowego lub glutaminy. Zsyntetyzowany GABA przechowywany jest w ziarnistościach w zakończeniach nerwu presynaptycznego. Transport GABA do pęcherzyków odbywa się za pośrednictwem specyficznego pęcherzykowego transportera VGAT. VGAT nie jest transporterem selektywnym, ponieważ jest on także transmiterem dla glicyny, która jest również neuroprzekaźnikiem hamującym. Silnym inhibitorem VGAT jest wigabatryna, natomiast słabym kwas nipekotynowy. Stymulacja neuronu prowadzi do depolaryzacji zakończeń presynaptycznych i egzocytozy pęcherzyków zawierających GABA. W procesie tym pośredniczą jony Ca2+. Uwolniony GABA wiąże się z postsynaptycznymi receptorami GABA, powodując hiperpolaryzację postsynaptycznego neuronu w wyniku napływu jonów chlorkowych. Związanie GABA z presynaptycznymi autoreceptorami jonotropowymi GABAB zmniejsza uwalnianie neurotransmitera do szczeliny synaptycznej. Działanie GABA kończy wychwytywanie zwrotne neurotransmitera do zakończeń presynaptycznych lub do otaczających komórek glejowych i astrocytów. Stanowi to odróżnienie od wychwytywania zwrotnego monoamin, które są jedynie wychwytywane przez neuron. W wychwycie zwrotnym GABA uczestniczą transportery GAT. Wszystkie mogą transportować zarówno GABA, jak i inne aminokwasy hamujące, szczególnie glicynę. Metabolizm GABA rozpoczyna transaminaza GABA. Ten odwracalny enzym mitochondrialny, używając jako kofaktora fosforanu pirydoksalu, występuje w całym mózgu. Produktem transaminacji jest semialdehyd bursztynowy (SSA), który jest metabolizowany przez dehydrogenazę SSA do bursztynianu lub alternatywnie redukowany do γ-hydroksymaślanu. Innymi metabolitami, o nieznanym znaczeniu, są karnityna, homoanseryna, kwas homopantotenowy oraz wiele pochodnych butyrylowych (np. γ-butyrylolizyna, γ-butyrylohistydyna). Inhibitorem transaminazy GABA jest wigabatryna, która zwiększa stężenie GABA poprzez hamowanie jego metabolizmu. Wigabatryna stosowana jest w leczeniu padaczki opornej na inne leki przeciwpadaczkowe. Inhibitorem dehydrogenazy SAB w mitochondriach i reduktazy aldehydowej SAB w cytozolu jest kwas walproinowy, stosowany w leczeniu padaczki. γ-Hydroksymaślan wykazuje powinowactwo do swoich receptorów oraz receptorów GABAB. Jest to substancja psychoaktywna o działaniu euforyzującym, energetyzującym i rozweselającym. γ-Hydroksymaślan, podobnie jak flunitrazepam, znany jest jako pigułka gwałtu.
Związek z receptorami benzodiazepinowymi.
Kwas γ-aminomasłowy jest dostępny jako suplement diety przyjmowany doustnie i reklamowany jako środek ułatwiający zasypianie i redukujący stres, jednak brakuje niekwestionowanych dowodów na jego skuteczność w tych zakresach. Znaczna część badań wskazuje, że po podaniu doustnym ulega biodegradacji przed dotarciem do ośrodkowego układu nerwowego lub nie przenika przez barierę krew–mózg. Inne badania sugerują, że podany doustnie może w pewnym stopniu docierać do ośrodkowego układu nerwowego albo wywierać działanie za pośrednictwem obwodowego układu nerwowego. Z kolei wewnątrzpochodny kwas γ-aminomasłowy naturalnie pełniący rolę neuroprzekaźnika powstaje w ośrodkowym układzie nerwowym na drodze biosyntezy z glutaminianu. Benzodiazepiny, barbiturany i alkohol przez agonizm receptora benzodiazepinowego zwiększają powinowactwo kwasu γ-aminomasłowego do jego receptora. Innymi agonistami receptorów GABA (neurosteroidami) są leki nasenne zolpidem (dawki terapeutyczne 5–20 mg), zopiklon, rozluźniający mięśnie baklofen, a także narkotyczny depresant kwas γ-aminomasłowy (dawki rekreacyjne 1–3 g). Przyjmowanie agonistów receptora GABA z jednoczesnym zwiększeniem ich powinowactwa agonistami receptora benzodiazepinowego, na przykład zolpidemu alkoholem, powoduje znaczne wzmożenie ich efektów.
Mechanizm powstawania uzależnienia fizjologicznego spowodowanego przez depresanty.
Kwas γ-aminomasłowy odpowiada za zmniejszanie pobudliwości i rozluźnienie mięśni, stąd zablokowanie jego działania powoduje zespół niespokojnych nóg, a w sytuacjach znacznego niedoboru konwulsje, a nawet śmierć. Z tej przyczyny podanie dużej dawki czystego tujonu może doprowadzić do zgonu. Ratunkiem jest zwiększenie powinowactwa kwasu γ-aminomasłowego w receptorach niezajętych przez tujon za pomocą agonistów receptora benzodiazepinowego, na przykład alkoholu etylowego.
Na zmniejszenie pobudliwości i relaksację mięśni wpływ mają również endorfiny i egzogenne agonisty receptorów opioidowych, między innymi morfina, fentanyl i petydyna. W przypadku długotrwałego przyjmowania agonistów receptorów GABA, benzodiazepinowych lub opioidowych dochodzi do tolerancji fizjologicznej, która po odstawieniu powyższych sprawia, że efekt pozostałych endogennych agonistów tych receptorów jest niewystarczający – substancje egzogenne uodporniły organizm na swoje endogenne odpowiedniki. W tej sytuacji powstaje nadprzewodnictwo powodujące znane objawy odstawienia, co jest nazywane uzależnieniem fizycznym lub fizjologicznym.
Lekami podnoszącymi poziom GABA są progabid, gabapentyna, wigabatryna.

</doc>
<doc id="294068" url="https://pl.wikipedia.org/wiki?curid=294068" title="Heinrich Matthes">
Heinrich Matthes

Heinrich Arthur Matthes (ur. 11 stycznia 1902 w Wermsdorf, miejsce i data śmierci nieznane) – niemiecki pielęgniarz, SS-Scharführer, uczestnik akcji T4, członek personelu obozów zagłady w Treblince i Sobiborze. W Treblince pełnił funkcję kierownika „górnego obozu”, w którym znajdowały się komory gazowe i masowe groby. W pierwszym procesie załogi Treblinki został skazany na karę dożywotniego pozbawienia wolności.
Życiorys.
Urodził się w Wermsdorf w północnej Saksonii. Po ukończeniu szkoły podstawowej pracował jako krawiec. W 1924 roku odbył kurs na pielęgniarza psychiatrycznego i wychowawcę. Egzamin końcowy zdał w szpitalu psychiatrycznym na Zamku Sonnenstein nieopodal Pirny. Pracował następnie w szpitalach psychiatrycznych w Arnsdorf (1924–1930), Bräunsdorf (1930–1933), a od 1933 roku ponownie w Arnsdorf. W 1934 roku wstąpił w szeregi SA. Trzy lata później został członkiem NSDAP.
Po wybuchu II wojny światowej został powołany do Wehrmachtu. Walczył w Polsce i we Francji, awansując do stopnia starszego kaprala. We wrześniu 1941 roku został zdemobilizowany, po czym otrzymał przydział do Kancelarii Führera. W gestii tej instytucji znajdowała się w tym czasie eksterminacja osób chorych psychicznie i niepełnosprawnych umysłowo, prowadzona pod kryptonimem akcja T4. Matthes przez krótki czas pracował w sekcji fotograficznej T4. Zimą 1941/42 w mundurze Organizacji Todt służył na froncie wschodnim (okolice Mińska i Smoleńska). Oficjalnie jego zadaniem była ewakuacja rannych żołnierzy do szpitali tyłowych. W lutym lub marcu 1942 roku powrócił do pracy w sekcji fotograficznej akcji T4.
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. W związku z przydziałem do personelu akcji „Reinhardt” przyznano mu także stopień SS-Scharführera. 20 sierpnia 1942 roku wraz z siedmioma kolegami z T4 przybył do obozu zagłady w Treblince. Niedługo później inspektor obozów zagłady, Christian Wirth, powierzył mu stanowisko kierownika „górnego obozu”, zwanego również „obozem umarłych” (niem. "Totenlager", jid."Tojtlager"). Była to strefa zagłady, w której znajdowały się komory gazowe, masowe groby, a od wiosny 1943 roku także ruszty spaleniskowe. Świadkowie zeznawali, że będąc kierownikiem "Totenlagru" Matthes skrupulatnie nadzorował proces gazowania setek tysięcy ofiar i usuwania ich zwłok. Okrutnie traktował także żydowskich więźniów pracujących w „górnym obozie”.
We wrześniu 1943 roku, w związku z rozpoczęciem likwidacji obozu, został przeniesiony do ośrodka zagłady w Sobiborze. Niedługo później obóz ten również został zlikwidowany. Matthes na krótko powrócił do Berlina, po czym – podobnie jak większość weteranów akcji „Reinhardt” – został przeniesiony na wybrzeże Adriatyku. Uczestniczył w walkach z partyzantką i budowie umocnień. W 1945 roku dostał się do amerykańskiej niewoli. Jeszcze w tym samym roku został zwolniony z obozu jenieckiego.
Po wojnie zamieszkał w Norymberdze, gdzie początkowo pracował jako posługacz w szpitalu i robotnik przy odgruzowywaniu miasta. Z czasem powrócił do zawodu pielęgniarza. Pracował w szpitalach psychiatrycznych w Ansbach, Bayreuth i Andernach. 
W 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Treblince, w którym Matthes był jednym z pierwszych podejrzanych. W marcu 1962 roku został tymczasowo aresztowany. Akt oskarżenia przeciwko niemu i trzynastu innym esesmanom wniesiono formalnie 29 stycznia 1963 roku. Był sądzony w pierwszym procesie załogi Treblinki, który toczył się w Düsseldorfie w latach 1964–1965. Prokuratura postawiła mu zarzut morderstwa i zażądała dla niego kary dożywotniego pozbawienia wolności. Wyrokiem z 3 września 1965 roku został uznany winnym zamordowania 8 osób oraz współudziału w zbiorowym mordzie na 100 tys. osób. Skazano go na karę dożywotniego więzienia.

</doc>
<doc id="294069" url="https://pl.wikipedia.org/wiki?curid=294069" title="Salvador Luria">
Salvador Luria

Salvador Edward Luria (ur. 13 sierpnia 1912 roku w Turynie, Włochy, zm. 6 lutego 1991 w Lexington, Massachusetts, Stany Zjednoczone) – mikrobiolog amerykański pochodzenia włoskiego, laureat Nagrody Nobla w dziedzinie fizjologii i medycyny w roku 1969 za odkrycie budowy genetycznej i mechanizmu replikacji wirusów.
W latach 1943–1950 profesor Indiana University. W styczniu 1947 roku uzyskał obywatelstwo Stanów Zjednoczonych. Następnie w latach 1950–1959 University of Illinois w Urbana-Champaign, a od 1959 roku Massachusetts Institute of Technology w Cambridge. Członek m.in. Narodowej Akademii Nauk w Waszyngtonie.
Prowadził badania nad wirusami. Na podstawie obrazu uzyskanego w mikroskopie elektronowym opisał budowę bakteriofagów i odkrył ich zdolność do tworzenia replik mutacyjnych. W 1969 roku otrzymał Nagrodę Nobla, wspólnie z Alfredem Hersheyem i Maksem Delbrückiem.
Zmarł w wieku 79 lat.

</doc>
<doc id="294071" url="https://pl.wikipedia.org/wiki?curid=294071" title="Salvador Edward Luria">
Salvador Edward Luria



</doc>
<doc id="294072" url="https://pl.wikipedia.org/wiki?curid=294072" title="Pamekasan">
Pamekasan

Pamekasan – miasto w Indonezji na wyspie Madura w prowincji Jawa Wschodnia; 92 tys. mieszkańców (2005).
Główny ośrodek administracyjny wyspy; we wrześniu i październiku odbywają się tu finały wyścigów byczych zaprzęgów ("kerapan sapi"), z których słynie Madura.

</doc>
<doc id="294073" url="https://pl.wikipedia.org/wiki?curid=294073" title="Salvador E. Luria">
Salvador E. Luria



</doc>
<doc id="294077" url="https://pl.wikipedia.org/wiki?curid=294077" title="Jawornik">
Jawornik



</doc>
<doc id="294080" url="https://pl.wikipedia.org/wiki?curid=294080" title="Karting">
Karting

Karting – dziedzina sportu motorowego, wyścigi gokartów rozgrywane na specjalnych torach o nawierzchni bitumicznej, w różnych klasach w zależności od wieku kierowcy i pojemności skokowej silnika. W Polsce, jak i w większości krajów Europy, karting można uprawiać wyczynowo już po ukończeniu ośmiu lat. Jeśli chce się wziąć udział w zawodach, należy wówczas zgłosić się do wybranego klubu, gdzie należy uzyskać licencję zawodnika sportu kartingowego, a po dołączeniu badań lekarskich oraz świadectwa kwalifikacji można wystartować w zawodach.
Początki tego sportu datuje się na drugą połowę lat 50., a jego inicjatorami byli amerykańscy piloci, którzy wykorzystując elementy samolotów (fragmenty konstrukcji, kół), zaczęli wytwarzać próbne pojazdy. Pierwsze zawody kartingowe odbyły się 1959 w USA. W roku 1961 rozegrano pierwsze mistrzostwa świata, a w 1968 mistrzostwa Europy. W 1962 powołano w Paryżu Międzynarodową Komisję Kartingową, działającą przy Międzynarodowej Federacji Samochodowej.
Pierwsze zawody kartingowe w Polsce odbyły się w 1960 w Częstochowie, a pierwsze mistrzostwa Polski rozegrano w 1967. Od sezonu 2009 wszystkie rozgrywki pucharowe w Polsce rozgrywane są w cyklu „Briggs &amp; Stratton Karting Sport”.

</doc>
<doc id="294081" url="https://pl.wikipedia.org/wiki?curid=294081" title="Mikrobiolog">
Mikrobiolog



</doc>
<doc id="294086" url="https://pl.wikipedia.org/wiki?curid=294086" title="Natasa Mićić">
Natasa Mićić



</doc>
<doc id="294089" url="https://pl.wikipedia.org/wiki?curid=294089" title="Tibia Micro Edition">
Tibia Micro Edition



</doc>
<doc id="294093" url="https://pl.wikipedia.org/wiki?curid=294093" title="PLK">
PLK



</doc>
<doc id="294099" url="https://pl.wikipedia.org/wiki?curid=294099" title="Akbarsho Iskandrov">
Akbarsho Iskandrov



</doc>
<doc id="294102" url="https://pl.wikipedia.org/wiki?curid=294102" title="Konferencja">
Konferencja

Konferencja – spotkanie ludzi w celu omówienia konkretnego zagadnienia.
Spośród wielu rodzajów konferencji można wyróżnić:

</doc>
<doc id="294104" url="https://pl.wikipedia.org/wiki?curid=294104" title="Papużka falista">
Papużka falista

Papużka falista ("Melopsittacus undulatus") – gatunek małego ptaka z podrodziny dam (Loriinae) w rodzinie papug wschodnich (Psittaculidae). Występuje w Australii, głównie jej interiorze. Nie jest zagrożona wyginięciem.
Taksonomia.
Po raz pierwszy gatunek opisał George Shaw w 1805 w 16. tomie "The naturalists’ miscellany". Do opisu, zawierającego wyłącznie informacje o upierzeniu, załączona była tablica barwna opatrzona numerem 673. Autor nadał nowemu gatunkowi nazwę "Psittacus undulatus". Obecnie (2020) Międzynarodowy Komitet Ornitologiczny (IOC) umieszcza papużkę falistą w monotypowym rodzaju "Melopsittacus". Potem nazwy tej użył John Gould w 5. tomie "The Birds of Australia". IOC uznaje papużkę falistą za gatunek monotypowy, opisano jednak dwa podgatunki. Obydwa wyodrębnił Gregory Macalister Mathews w 1912; spostrzeżeniami podzielił się na łamach "Novitates Zoologicae". Za cechy diagnostyczne wskazał jaśniejsze upierzenie, zwłaszcza szyi i grzbietu, a ciemniejsze na spodzie ciała (w przypadku przedstawicieli "M. u. intermedius") i upierzenie ogółem jaśniejsze u przedstawicieli "M. u. pallidus".
Nazewnictwo.
Nazwa rodzajowa "Melopsittacus" wywodzi się od dwóch greckich słów – "melos" – pieśń, nuta i "psittakos" – papuga. Epitet gatunkowy pochodzi od łacińskiego słowa "undulatus" – prążkowany. We współczesnym języku angielskim papużka falista zwie się "Budgerigar". Gould odnotował, że kolonialiści nazywali te ptaki "Canary Parrots" albo "Scolloped Parrot" (w okolicach Adelaide), a aborygeni z Liverpool Plains (południowo-zachodnia Nowa Południowa Walia) – "Betcherrygah". W czasach kolonialnych funkcjonowało wiele innych nazw, między innymi "Warbling Grass-parrot", "Zebra Parrot", "Shell Parrot", "Scallop Parrot" i "Love-bird". Obecna nazwa "Budgerigar" stanowi zniekształcenie słowa "Betcherrygah", które w języku aborygenów znaczy „dobre jedzenie” lub „dobry ptak”.
Zapis kopalny.
Boles (1998) wspomina o datowanych na pliocen skamieniałych szczątkach z Riversleigh (Queensland), które przypisano papużce falistej (skamieniałości obejmują lewy "carpometacarpus", dwa fragmenty "carpometacarpus" z końca bliższego ciału i prawie kompletny skok).
Genetyka.
Kariotyp papużki falistej opisano po raz pierwszy w 1984, wraz z kariotypem 6 innych gatunków papug; 2n=62, występuje 28 makrochromosomów (w tym chromosomy płci) i 34 mikrochromosomy. Chromosomy Z i W są submetacentryczne. Większość odmian barwnych papużek falistych wyhodowanych do lat 80. XX wieku występuje dzięki mutacjom pojedynczego genu.
Morfologia.
Długość ciała wynosi 18–20 cm, masa ciała 26–29 g. Wymiary dla nieznanej liczby osobników: długość skrzydła: 93–104 mm, długość ogona: 88–103 mm, długość górnej krawędzi dzioba: 9–11 mm, długość skoku: 13–15 mm. Dalszy opis dotyczy ptaków dzikich. Występuje sezonowy dymorfizm płciowy; woskówka jest ogółem niebieska, u samic w okresie lęgowym zmienia barwę na brązową. Ciemię w tylnej części jest żółte, w tyle czoła i na pokrywach usznych występują drobne, czarne prążki. Pióra w górnej części grzbietu mają czarne środki, a żółte krawędzie, co nadaje im łuskowaty wygląd. Obszar od dolnej części grzbietu po pokrywy nadogonowe jaskrawozielone. Pokrywy skrzydłowe mniejsze i średnie ubarwione jak pióra w górnej części grzbietu. Pokrywy skrzydłowe większe również mają żółte krawędzie, ale wnętrza czarne lub zielone. Lotki czarne z żółtozielonymi krawędziami. Przez ich środek przebiega żółty pas. Pokrywy podskrzydłowe zielone. Broda i gardło żółte, po bokach brody występują fioletowe plamki i rzędy czarnych prążków. Pozostałą część spodu ciała porastają pióra jasnozielone. Sterówki jaskrawe, niebiesko-zielone, blisko zewnętrznych sterówek przebiegają żółte pasy.
Zasięg występowania.
Papużki faliste występują w Australii, głównie w jej interiorze; poza obrzeżami nie występują także na półwyspie Jork. Prowadzą nomadyczny tryb życia, więc zasięg zmienia się. Próbowano, z niepowodzeniem, introdukować papużki faliste do wielu regionów świata, w tym do Południowej Afryki, Wielkiej Brytanii, Japonii, Hongkongu, Portoryko, Brazylii, Szwajcarii, Kolumbii, na Wyspy Towarzystwa, Nową Zelandię i do Omanu. Wprowadzona populacja przeżyła na Florydzie.
Ekologia i zachowanie.
Środowiskiem życia papużek falistych są różnorodne środowiska w pustynnych rejonach Australii. Zamieszkują obszary trawiaste porośnięte trawami "Triodia", "Eucalyptus gracilis" i mulgą z "Acacia aneura" oraz nadrzeczne zadrzewienia i tereny rolnicze. Papużki faliste żerują na ziemi, żywią się ziarnem. Zbierają się przy wodopojach w dużych liczbach sięgających 15 tysięcy osobników. Papużki żyjące w niewoli w pewnej ptaszarni piły dziennie 3–5 ml na ptaka. Najaktywniejsze są wcześnie rano. Lot prosty i gwałtowny. Papużki faliste żyją w stadach. Dzikie osobniki są trudne do badania. Przynajmniej w stadach żyjących w niewoli samice dominują nad samcami i są bardziej agresywne wobec innych papużek niż samce. Samce są bardziej towarzyskie; często wraz z innymi zachowują się, jak gdyby kopulowały z samicami. Przypuszczenie, jakoby miało to pomagać młodym samcom, ćwicząc ich w nawiązywaniu relacji z mało towarzyskimi samicami, okazało się nieprawdziwe. Podobnie jak u ptaków wróblowych, u papużek falistych również występuje pieśń. Jest melodyjna i wielosylabowa, trwa do kilku minut. Przeważnie odzywają się nią samce podczas zalotów wobec samic, niekiedy jednak śpiewają same lub komunikując się z innymi samcami. Głos kontaktowy jest krótki (100–300 ms) i ma wąski zakres częstotliwości (2–4 kHz). Wyniki badań na 23 żyjących w niewoli papużkach falistych wspierają tezę, jakoby u papużek falistych miały być zaznaczone typy osobowości (od śmiałych po nieśmiałe).
Lęgi.
Okres lęgowy w północnej części zasięgu trwa od czerwca do września, w południowej – od sierpnia do stycznia; papużki faliste mogą jednak gniazdować o każdej porze roku, zależnie od opadów. Papużki faliste gniazdują w dziuplach drzew lub w leżących na ziemi kłodach, a na Florydzie także w budkach lęgowych. Mogą gniazdować kolonijnie. W zniesieniu od 4 do 8 jaj; skorupka biała. Inkubacja trwa około 18 dni. Wysiaduje jedynie samica, karmiona jest przez samca. Młode są w pełni opierzone po 5 tygodniach. W wieku 3–4 miesięcy osiągają dorosłe upierzenie. Samce są zdolne do produkcji nasienia po około 60 dniach od opuszczenia gniazda.
Hodowla.
Po raz pierwszy papużki faliste pojawiły się w Europie w 1840, w Anglii (sprowadzone zostały przez Johna Goulda) i przez kolejne 20 lat rozprzestrzeniły się w hodowlach w pozostałych częściach Europy. Pierwsze odmiany barwne pojawiły się w latach 70. i 80. XIX wieku. Papużki faliste zyskały szeroką sympatię ze względu na pozorną łatwość w opiece. Nie jest to jednak prawdą – papugi te są jednymi z najbardziej wymagających i trudnych w utrzymaniu zwierząt domowych. W przeciwieństwie do kanarków czy ozdobnych gołąbków mają silne tendencje do niszczenia otoczenia, również mebli i ścian. Ponadto wykazują skłonności do nadmiernej i uciążliwej wokalizacji, a także zanieczyszczania okolic klatki resztkami pokarmu. Mimo wielu wad zazwyczaj łatwo się oswajają i pozwalają opiekunom na dotykanie się, preferując głowę i jej okolice. Przy właściwej opiece mogą przeżyć w niewoli około 15–20 lat. Ze względu na ich dużą towarzyskość nie należy trzymać papużek pojedynczo, jest to krzywdzące dla ich psychiki i może objawiać się różnego rodzaju zaburzeniami – apatią, niechęcią lub nawet agresją w stosunku do opiekuna. Właściwym pokarmem podstawowym dla papużek falistych jest odpowiednio dobrana mieszanka ziaren, która powinna zawierać proso, kanar, proso senegalskie, proso japońskie, owies i niewielką ilość nasion oleistych; podawać można również dzikie trawy, bardziej wartościowe od gotowych mieszanek. Gotowe mieszanki sklepowe dla papużek falistych nierzadko zawierają zbyt duży odsetek tłustych nasion. Poza ziarnem papużki muszą codziennie otrzymywać owoce i warzywa – podobnie jak inne australijskie papugi, najchętniej jedzą dziko rosnącą zieleninę taką jak gwiazdnica, mniszek lekarski, babka lancetowata, gałęzie brzozy i wierzby wraz z liśćmi.
Choroby.
Papużki faliste mają skłonności do niedoczynności tarczycy.
Mutacje.
Pierwsze odmiany barwne papużek falistych to żółta i niebieska. W 2012 znano 28 odmian; według danych z 1997 (kiedy znano jeszcze mniej odmian) 7 jest sprzężonych z płcią i dziedziczonych recesywnie oraz autosomalne, 3 dziedziczone autosomalnie recesywnie, 9 autosomalnie dominująco, 6 w inny sposób. Występują wśród nich wyłącznie mutacje barwne lub polegające na pojawieniu się „czubka”. Podobnie jak u kanarków ("Serinus canaria") „czubek” jest kręgiem sterczących piór rosnących na ciemieniu. Przy jego dziedziczeniu występuje dominacja niezupełna; homozygoty recesywne mają większe „czubki”, niż heterozygoty lub homozygoty dominujące.
W wyniku selektywnej hodowli stworzono również tzw. wystawowe papużki faliste. Są większe i cięższe niż normalnie zbudowane papużki faliste, pióra na czole i ciemieniu są dłuższe i bardziej rozwinięte, dzięki czemu częściowo zasłaniają oczy. Występują w wielu odmianach barwnych. U tych, u których obecne są czarne "perełki" występujące pod dziobem, są one większe i jest ich więcej w porównaniu do standardowych papużek. Wystawowe papużki faliste różnią się także swoim zachowaniem, zdają się być spokojniejsze i mniej aktywne. Ich długość życia jest krótsza niż osobników o naturalnej budowie ciała.
Status.
IUCN uznaje papużkę falistą za gatunek najmniejszej troski (LC, "Least Concern") nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="294106" url="https://pl.wikipedia.org/wiki?curid=294106" title="Eufrozyna Przemysłówna">
Eufrozyna Przemysłówna

Eufrozyna, Eufrosca (ur. ok. 1247, zm. 17 lutego lub 19 maja 1298) – ksieni klasztoru cysterek w Trzebnicy, córka księcia wielkopolskiego Przemysła I i Elżbiety wrocławskiej (córki Henryka Pobożnego), siostra króla Polski Przemysła II, prawnuczka św. Jadwigi.
Straciła ojca w wieku około 10 lat. W bliżej nieznanym czasie wstąpiła do klasztoru cysterek w Trzebnicy, gdzie około 1278 objęła funkcję ksieni. Dokumentacja z lat 1285-1297 wskazuje na dużą aktywność Eufrozyny na stanowisku ksieni, szczególnie w kwestiach gospodarczych klasztoru. Przypuszczalnie na okres jej zwierzchnictwa przypada początek działalności klasztornej kancelarii, a także spisanie żywota jej prababki – Jadwigi.
Źródła:

</doc>
<doc id="294108" url="https://pl.wikipedia.org/wiki?curid=294108" title="Paolo Rossi">
Paolo Rossi

Paolo Rossi (ur. 23 września 1956 w Prato, zm. 9 grudnia 2020 w Sienie) – włoski piłkarz grający na pozycji napastnika.
W 1982 został wybrany najlepszym piłkarzem Europy.
Kariera piłkarska.
Napastnik w swojej karierze reprezentował barwy kilku włoskich klubów. Po odejściu z Juventusu Turyn (który reprezentował na szczeblach juniorskich), trafił do Vicenzy, gdzie zdobył mistrzostwo Serie B oraz dwa tytułu króla strzelców – zarówno Serie A (sezon 1977/78), jak i Serie B (sezon 1978/79). W 1980, będąc piłkarzem Perugii, został głównym winowajcą afery Totonero. Na światło dzienne wyszła informacja o przyjęciu przez zawodnika łapówki w wysokości 2 milionów lirów. Pierwotnie zawodnik został skazany na trzy lata zawieszenia, później kara została obniżona do dwóch lat. Po odbyciu banicji, wrócił do Juventusu, gdzie wraz z Francuzem Michelem Platinim oraz Polakiem Zbigniewem Bońkiem tworzył atakujące trio. Wraz z turyńczykami zdobył dwa Scudetta, Puchar Mistrzów, Puchar Zdobywców Pucharów oraz Superpuchar Europy. Później, krótko reprezentował A.C. Milan oraz Hellas Verona, gdzie w 1988 roku zakończył karierę.
Kariera reprezentacyjna.
W 1982 roku doprowadził reprezentację Włoch do zwycięstwa w Mistrzostwach Świata, zdobywając przy tym sześć goli, które przełożyły się na zdobycie tytułu króla strzelców. Do kadry narodowej został dołączony w ostatniej chwili, dzięki skróceniu do dwóch lat kary dyskwalifikacji za udział w aferze korupcyjnej we włoskiej piłce Totonero („Czarny totek”).
Był uczestnikiem Mundialu 1978 w Argentynie, gdzie zdobył 3 gole oraz w Mundialu 1986 w Meksyku, gdzie nie rozegrał ani minuty.
Łącznie w reprezentacji Włoch rozegrał 48 spotkań i zdobył 20 goli.
Śmierć i pogrzeb.
Piłkarz zmarł 9 grudnia 2020 roku w Sienie na raka płuc. 11 grudnia 2020 roku trumna z ciałem piłkarza została wystawiona na stadionie Romeo Menti w Vicenzy. 12 grudnia 2020 roku w Vicenzy odbyły się uroczystości pogrzebowe, do miejscowej katedry trumnę wnieśli byli piłkarze: Marco Tardelli, Giancarlo Antognoni, Antonio Cabrini i Fulvio Collovati. Dzień po pogrzebie trumna została wystawiona na stadionie Renato Curi w Perugii, a następnie po kremacji urna z prochami piłkarza została złożona ostatecznie na cmentarzu w toskańskiej miejscowości Bucine.
Sukcesy.
Klubowe.
Vicenza
Juventus
Reprezentacyjne.
Włochy

</doc>
<doc id="294115" url="https://pl.wikipedia.org/wiki?curid=294115" title="NBA G League">
NBA G League

National Basketball Association Development League lepiej znana jako D-League, a obecnie NBA G League – oficjalnie popierana i kierowana przez NBA organizacja mającą na celu rozwój koszykówki.
Liga rozpoczęła działalność w sezonie 2001/2002 jako "National Basketball Development League". Nazwa ligi zmieniła się latem 2005. Gra w niej wielu zawodników przed draftem do NBA lub ci, z których na razie zrezygnowano. W NBDL grało liczne grono zawodników NBA, takich jak: Marcin Gortat, Jeremy Lin, Matt Barnes, Rafer Alston, Chris Andersen, Jordan Farmar, Ramon Sessions, Devin Brown, Chuck Hayes, Bobby Simmons, Mikki Moore, Gerald Green, Danny Green, Ricky Davis, Damon Jones, C.J. Watson, Dahntay Jones, J.J. Barea, Jamario Moon, Martell Webster, Shannon Brown, Smush Parker, Brandon Bass, Von Wafer.
Powiązania zespołów z drużynami NBA – sezon 2015/16.
Na podstawie
Nagrody.
Development Champion Award.
Nagroda przyznawana drużynie za najlepszy rozwój młodych zawodników.

</doc>
<doc id="294116" url="https://pl.wikipedia.org/wiki?curid=294116" title="National Basketball Association Development League">
National Basketball Association Development League



</doc>
<doc id="294117" url="https://pl.wikipedia.org/wiki?curid=294117" title="Cytadela w Poznaniu">
Cytadela w Poznaniu



</doc>
<doc id="294118" url="https://pl.wikipedia.org/wiki?curid=294118" title="NBDL">
NBDL



</doc>
<doc id="294121" url="https://pl.wikipedia.org/wiki?curid=294121" title="Ishar">
Ishar



</doc>
<doc id="294125" url="https://pl.wikipedia.org/wiki?curid=294125" title="Gorączka złota (film)">
Gorączka złota (film)

Gorączka złota (tytuł oryginalny "The Gold Rush") – amerykańska niema komedia filmowa z 1925 roku w reżyserii Charliego Chaplina, będąca jednym z jego najsłynniejszych filmów.
Akcja filmu toczy się w 1898 roku podczas gorączki złota w Klondike. Chaplin gra typową dla siebie postać trampa (włóczęgi), który poszukuje szczęścia w Klondike. Wyrusza na poszukiwanie złota. Trafia przypadkiem do chaty przestępcy - Czarnego Larsena. Z opresji wybawia go inny poszukiwacz złota - Wielki Jim, który także przypadkiem trafia do chaty bandyty. Po opuszczeniu chaty poznaje grającą na jego uczuciach Georgię. Następnie tramp wraz z Jimem – dzięki łutowi szczęścia – odnajdują złoto i wracają statkiem jako milionerzy. Tam tramp spotyka Georgię, która nie znalazła przez ten czas powodzenia.
Film "Gorączka złota" – jak inne dzieła Chaplina – wyraża głębokie humanistyczne wartości. Chaplin zaprezentował w nim też liczne, oryginalne gagi, które przeszły do historii kina, m.in. sen o balecie bułeczek czy ucztę zgłodniałych bohaterów, podczas której jedzą oni buty. W bibliografii historii kina dzieło Chaplina jest zgodnie oceniane jako arcydzieło gatunku, które łączy w sobie komedię z historią miłosną. "Gorączka złota" została wpisana do National Film Registry jako dzieło budujące dziedzictwo kulturowe Stanów Zjednoczonych.
Obsada.
Według książki „Kino, wehikuł magiczny. Przewodnik osiągnięć filmu fabularnego” (1981):

</doc>
<doc id="294128" url="https://pl.wikipedia.org/wiki?curid=294128" title="Makak">
Makak



</doc>
<doc id="294131" url="https://pl.wikipedia.org/wiki?curid=294131" title="Ognisko domowe">
Ognisko domowe

Ognisko domowe – przenośne sformułowanie, określające nie tyle rodzinę jako komórkę społeczeństwa, ile relacje, jakie w niej panują. Ognisko domowe, oznacza ciepło wypływające z poczucia bezpieczeństwa i wzajemnego zaufania. To również miejsce, które kojarzy się nam z radością i beztroską, miejsce którego charakter określają zarówno osoby, które w nim przebywają, jak również przedmioty nas otaczające: dekoracje, upominki, zapachy. Wszystkie te czynniki składają się na to co nazywamy „ogniskiem domowym”. Ognisko domowe jest to ciepło, dobre samopoczucie w rodzinie jak i w kontaktach towarzyskich. 
W mitologii greckiej ogniskiem domowym opiekowała się Hestia. To opiekunka ogniska domowego, podróżnych, nowożeńców i sierot. Córka Kronosa i Rei. Była siostrą Zeusa. Ognisko ku jej czci paliło się w każdym greckim domu. Stąd powiedzenie „w kręgu domowego ogniska”. W Rzymie ogniskiem domowym opiekowały się Lary.

</doc>
<doc id="294132" url="https://pl.wikipedia.org/wiki?curid=294132" title="Socjologia organizacji">
Socjologia organizacji

Socjologia organizacji – jedna z dyscyplin szczegółowych socjologii obejmująca swym zakresem z jednej strony badania nad organizacjami rozumianymi jako grupy celowe, lecz także procesy organizacyjne zachodzące w makro- i mikroskali.
Głównym obszarem badawczym tej dyscypliny są przedsiębiorstwa oraz instytucje publiczne. Poza tym zajmuje się ona problemami makrostruktur społecznych i ich wpływem na funkcjonowanie organizacji. W tym ujęciu makrostruktury traktowane są jako "otoczenie organizacji".
Historia rozwoju socjologii organizacji.
Prekursorskie wobec tej dziedziny nauki były pisma opisujące projekty "zorganizowania" idealnego społeczeństwa, czy idealnego państwa. Problemy związane z opisem zorganizowania społeczeństwa towarzyszyły początkom socjologii i czerpały w znacznym stopniu z nauk przyrodniczych. Na początku XIX wieku powstały niezależne programy budowania nowej nauki pod nazwą "fizyki społecznej" i socjologii. W połowie XIX wieku ugruntowało się podejście do społeczeństwa określane mianem organicyzmu. W tym ujęciu społeczeństwo i społeczności oraz ich funkcjonowanie porównywane było do działania organizmów zwierzęcych, głównie do organizmu ludzkiego. Herbert Spencer jako jeden z przedstawicieli tego nurtu przyjmował tezy ewolucjonistyczne przy opisie zjawisk społecznych.
Na początku XX wieku socjologia organizacji stała się jednym z głównych obszarów badawczych szkoły chicagowskiej. Do połowy XX wieku rozwijały się też teorie starające się w miarę dokładnie opisywać działanie systemu społecznego, m.in. założenia Pitirima Sorokina i Talcotta Parsonsa.

</doc>
<doc id="294134" url="https://pl.wikipedia.org/wiki?curid=294134" title="Przygodówka">
Przygodówka



</doc>
<doc id="294135" url="https://pl.wikipedia.org/wiki?curid=294135" title="Zamieszki we Francji (2005)">
Zamieszki we Francji (2005)

Zamieszki we Francji w 2005 – wystąpienia ludności pochodzenia imigracyjnego (wywodzącej się w większości z Czarnej Afryki i krajów Maghrebu po tym, jak z powodu porażenia prądem zginęło dwóch nastolatków (Bouna Traoré i Zyed Benna), którzy uciekając przed kontrolą policyjną ukryli się w stacji transformatorowej EDF w Clichy-sous-Bois pod Paryżem.
Zdaniem krytyków francuskiego rządu pośrednią przyczyną wystąpień była polityka imigracyjna państwa, która do dziś powoduje wykluczenie imigrantów ze społeczeństwa, dyskryminację, brak perspektyw, biedę oraz bezrobocie. Znaczący wpływ miały także negatywne nastroje wśród społeczności imigranckiej podgrzewane przez środowiska radykalne nawołujące do walki z władzą i cywilizacją europejską. Hasła takie trafiały na podatny grunt szczególnie wśród wykorzenionych potomków imigrantów, urodzonych we Francji, wychowanych w muzułmańskiej kulturze przez swoje rodziny, ale nieidentyfikujących się z nią, a jednocześnie w niewystarczającym stopniu zintegrowanych z otaczającym ich społeczeństwem francuskim.
Rozruchy rozpoczęły się 27 października. Początkowo zamieszki te nazywane były „powstaniem paryskim” lub „powstaniem miejskim” – zaczęli się do nich przyłączać także biali mieszkańcy ubogich dzielnic podparyskich. Po kilku dniach wystąpienia te zaczęły być nazywane „powstaniem francuskim”, ponieważ zamieszki wybuchły również w innych miastach francuskich; Nantes, Rennes, Rouen, Lille, Tuluzie i Lyonie. W efekcie zamieszek podpalonych zostało tysiące samochodów, w płomieniach stanęło kilka szkół, poczta, centrum handlowe, przedszkole i ośrodek sportowy. W akcji mającej na celu przywrócenie porządku udział wzięło kilka tysięcy funkcjonariuszy policji, którzy dysponowali samochodami, motocyklami i śmigłowcami. Z dnia na dzień liczba zatrzymanych przez policję powiększała się.
W sobotę 5 listopada rodzice chłopców, którzy zginęli porażeni prądem, a także rodzice ich kolegi (Muhittin Altun), który został poparzony, jednak przeżył i podniósł alarm – wystosowali apel o spokój. Apel jednak nie dał efektów, nie zaprzestano zamieszek i aktów wandalizmu.
Przebieg wydarzeń.
1 listopada 2005.
Zamieszki ogarnęły podparyskie miejscowości Sevran i Aulnay-sous-Bois. Spalonych zostało 10 samochodów. Wieczorem zatrzymano 12 osób.
2 listopada 2005.
Początek zamieszek w podparyskich miejscowościach: Bondy, Neuilly-sur-Marne oraz Blanc-Mesnil. Spalonych zostało blisko 70 samochodów. Zatrzymanych zostało 19 osób.
3 listopada 2005.
Według Agencji Reuters, podpalonych zostało co najmniej 40 samochodów, dwa autobusy, dwie szkoły, poczta i centrum handlowe zostały zdemolowane. Do ulicznych walk między chuliganami a policją doszło w Saint-Denis. Demonstranci na kilka godzin zablokowali komendę policji w Aulnay-sous-Bois.
4 listopada 2005.
Podpalonych zostało ponad 520 samochodów i 27 autobusów w Trappes. Wieczorem wstrzymano 21 kursów autobusów i tramwajów w Paryżu. Do zamieszek doszło również w Dijon.
5 listopada 2005.
Podczas nocnych zamieszek podpalonych zostało blisko 900 samochodów, a policja zatrzymała ponad 250 osób. Francuscy chuligani podpalili też dwa magazyny z odzieżą i salon samochodów. Do incydentów doszło też w Tuluzie, Nicei, Rennes i Lille. Francuska lewica złożyła wniosek o odwołanie ministra spraw wewnętrznych Nicolasa Sarkozy’ego.
6 listopada 2005.
Zamieszki dotarły do centrum Paryża, gdzie spalono 22 auta. Ogólnie spalonych zostało ponad 1300 samochodów, zatrzymano 312 osób. Zniszczone zostały dwie szkoły oraz kilka restauracji.
7 listopada 2005.
Zamieszki ogarnęły już ponad 300 miast we Francji. Po raz pierwszy zaatakowano i spalono dwa kościoły, rannych zostało 34 policjantów. Spalony został również polski autokar podróżny. Zmarła również pierwsza ofiara wystąpień we Francji, 61-letni mężczyzna, ranny w czasie piątkowych zamieszek w Paryżu. Wszelką przemoc potępili francuscy przywódcy muzułmańscy. Zniszczonych i spalonych zostało ponad 1400 samochodów, policja zatrzymała 395 osób.
8 listopada 2005.
Władze francuskie wprowadziły godzinę policyjną w mieście Amiens. Poprzednio korzystano we Francji z tego prawa w 1955, gdy wprowadzono stan wyjątkowy w trakcie wojny algierskiej. 12. nocy zamieszek spłonęły 1173 samochody, a policja zatrzymała 330 osób.

</doc>
<doc id="294138" url="https://pl.wikipedia.org/wiki?curid=294138" title="Przeorysza">
Przeorysza



</doc>
<doc id="294145" url="https://pl.wikipedia.org/wiki?curid=294145" title="Live from Gdańsk (Koncert w Stoczni)">
Live from Gdańsk (Koncert w Stoczni)

Live from Gdańsk (Koncert w Stoczni) – album „live” Jeana-Michela Jarre’a z koncertu Przestrzeń Wolności w Gdańsku. Polska premiera albumu odbyła się 27 października 2005 r. Album zawiera wybrane utwory nagrane podczas koncertu.
Nagranie w Polsce uzyskało status platynowej płyty.

</doc>
<doc id="294146" url="https://pl.wikipedia.org/wiki?curid=294146" title="Max Delbrueck">
Max Delbrueck



</doc>
<doc id="294148" url="https://pl.wikipedia.org/wiki?curid=294148" title="Aivaras Kiaušas">
Aivaras Kiaušas

Aivaras Kiaušas (ur. 19 marca 1980) – koszykarz litewski, występujący na pozycjach rzucającego obrońcy oraz niskiego skrzydłowego.

</doc>
<doc id="294149" url="https://pl.wikipedia.org/wiki?curid=294149" title="Nasierdzie">
Nasierdzie

Nasierdzie (łac. "epicardium") – błona surowicza stanowiąca wewnętrzną (trzewną) warstwę osierdzia. Składa się głównie z tkanki łącznej, która spełnia funkcję warstwy ochronnej.
Osierdzie trzewne produkuje płyn osierdziowy, który w cyklu pracy serca zmniejsza tarcie pomiędzy zewnętrzną i wewnętrzną blaszką osierdzia. Podczas skurczu komór fala depolaryzacji porusza się od wsierdzia do nasierdzia.

</doc>
<doc id="294150" url="https://pl.wikipedia.org/wiki?curid=294150" title="Choroba dekompresyjna">
Choroba dekompresyjna

Choroba dekompresyjna, DCS (dawniej: choroba kesonowa) – zespół objawów dotykających osobę wystawioną na zbyt szybko zmniejszające się ciśnienie zewnętrzne. Choroba dekompresyjna rzadko występuje u osób, które nie oddychały gazem pod zwiększonym ciśnieniem (freediving).
Choroba dekompresyjna może wystąpić w sytuacjach, kiedy:
Następuje wówczas zmniejszanie ciśnienia otoczenia, co powoduje z kolei powstawanie pęcherzyków gazu obojętnego (zazwyczaj azotu) w tkankach i płynach ustrojowych organizmu.
Zgodnie z prawem Henry’ego, jeśli ciśnienie gazu nad lustrem płynu zostaje zmniejszone, ilość gazu rozpuszczonego w płynie również ulega zmniejszeniu. To samo zjawisko występuje przy otwieraniu butelki z gazowanym napojem – gdy zostanie odkręcona nakrętka słychać ulatujący gaz i widać tworzące się pęcherzyki dwutlenku węgla. Powstają one w wyniku nagłego zmniejszenia ciśnienia otoczenia panującego w butelce do wartości ciśnienia atmosferycznego.
Podobnie dzieje się z azotem (gazem obojętnym), który normalnie występuje w tkankach i płynach ustrojowych organizmu w niegroźnej postaci rozpuszczonej. Podczas szybkiego zmniejszania ciśnienia, np. w przypadku rozszczelnienia kabiny lecącego samolotu lub podczas wynurzania w nurkowaniu, następuje uwalnianie gazu obojętnego rozpuszczonego w organizmie. Jeśli cały proces przebiega zbyt szybko, gaz obojętny uwalnia się z krwi i tworzy pęcherzyki, wywołując następujące objawy: świąd i marmurkowatość skóry, skrzypienie skóry, bóle stawów, uszkodzenia układu nerwowego, paraliż lub śmierć. Późne powikłania to zmiany zwyrodnieniowe stawów i martwica kości.
Choroba dekompresyjna (DCS) oraz zator gazowy, mimo że wywoływane przez różne czynniki, mogą mieć bardzo podobne objawy. Dlatego występują w nazewnictwie fachowym wspólnie pod terminem zespół zaburzeń dekompresyjnych lub DCI.

</doc>
<doc id="294151" url="https://pl.wikipedia.org/wiki?curid=294151" title="Czerwona rtęć">
Czerwona rtęć

Czerwona rtęć – hipotetyczna substancja mająca służyć do budowy broni jądrowej lub służąca jako panaceum.
Doniesienia medialne o tej substancji zaczęły się pojawiać w latach 80. XX wieku, a ich liczba się znacznie zwiększyła w następnej dekadzie, gdy po upadku Związku Radzieckiego „czerwona rtęć” zaczęła się pojawiać na czarnym rynku broni. Miała być elementem bomb termojądrowych i zapewniać pełną fuzję ciężkich izotopów litu oraz wodoru (deuteru). W efekcie miało powstać bardzo silne promieniowanie neutronowe, zabójcze dla życia. Inne rzekome zastosowania to użycie w technologii stealth lub w konstrukcji głowic pocisków samonaprowadzających.
Jedną z substancji oferowanych przez przemytników miał być związek o wzorze (tlenek rtęciowo-antymonowy). Mogła być też to zwykła rtęć, zabarwiona na czerwono lakierem do paznokci, którą wedle rosyjskiej prokuratury próbowano sprzedawać jako „czerwoną rtęć”. Analiza pojemnika z rzekomą „czerwoną rtęcią” przechwyconego w przez chorwacką policję w 2003 roku wykazała, że zawiera on czystą rtęć, bez śladu antymonu. Inne próbki przechwycone przez policję zawierały tlenek lub jodek rtęci, substancje bezużyteczne w konstrukcji broni jądrowej – choć oszuści przewozili je w pojemnikach oznaczonych symbolami zagrożenia radioaktywnego.
Związek Radziecki miał rzekomo produkować znaczne ilości tlenku rtęciowo-antymonowego, który następnie miał być napromieniowywany w reaktorze jądrowym i przekształcać się w „czerwoną rtęć”, materiał o wystarczającej sile wybuchu i wytwarzającym wystarczająco wysokie ciśnienie, by doprowadzić do fuzji termojądrowej, dzięki czemu miała być możliwa budowa miniaturowych ładunków jądrowych (tzw. bomba walizkowa). F. Barnaby, powołując się na informatorów z ZSRR, opisał proces produkcji „rtęci”: amalgamat rtęci i tlenku miał być napromieniowywany w reaktorze przez ok. 30 dni, a następnie odparowywano z niego nadmiar rtęci, pozostawiając jedynie tę związaną w strukturze krystalicznej tlenku. W efekcie otrzymywano stabilną i możliwą do przechowywania substancję o konsystencji żelu, zamarzającą w temperaturze ok. –37 °C. Efektem napromieniowania miało być przekształcenie atomów rtęci, tlenu i antymonu w ich promieniotwórcze izotopy, a przez to znaczące zmniejszenie przekroju czynnego substancji (nawet do 20% w przypadku neutronów prędkich). Przed użyciem do konstrukcji broni jądrowej, żel miał być nasycany radioaktywnymi aktynowcami (prawdopodobnie kalifornem-252 i amerykiem-243), po czym można było go wykorzystać przez ok. 30 dni. W głowicy jądrowej żel mógł pełnić kilka ról: mógł być źródłem neutronów inicjujących proces rozszczepiania, reflektorem neutronów lub dzięki swej dużej gęstości spowalniać fizyczny rozpad rdzenia jądrowego powodując efektywniejszą fuzję. Wszystko to razem miało umożliwiać budowę bardzo małych głowic.
Jest wszakże prawdopodobne, że „czerwona rtęć” była w ZSRR nazwą kodową na deuterek litu, związek realnie wykorzystywany w konstrukcji broni termojądrowej. Inna możliwością jest, że „czerwona rtęć” została wymyślona przez służby specjalne, by wykrywać potencjalnych handlarzy materiałami rozszczepialnymi, zainteresowanymi jej pozyskaniem. Związek Radziecki, Stany Zjednoczone, jak i Wielka Brytania stwierdziły, że „czerwona rtęć” jako osobna substancja nie istnieje.
Kilka razy doszło do zatrzymań osób próbujących kupić „czerwoną rtęć”: w 2004 w Wielkiej Brytanii oskarżono trzy osoby pod zarzutem przygotowywania zamachu terrorystycznego, w wyniku prowokacji reportera „News of the World”, który podawał się za „szejka”, posiadającego tę substancję (oskarżeni zostali uniewinnieni); „szejk” wycenił „rtęć” na 300 tys. funtów za kilogram. W 2015 tureckie służby miały zaaresztować bojowników Państwa Islamskiego gdy ci próbowali kupić „czerwoną rtęć”.
„Czerwona rtęć” pojawia się też jako panaceum, które można odnaleźć w mumiach faraonów lub w gniazdach nietoperzy (które nie budują gniazd), zwłaszcza wampirów. Czasami zdjęcia mające przedstawiać tę substancję pokazuje się, że nie odbija się ona w lustrze, podobnie jak „prawdziwe” wampiry. Może też mieć właściwość przywoływania dżinnów. Plotki, że niewielkie ilości „rtęci” można wydobyć ze starych maszyn do szycia Singera, doprowadziła w Arabii Saudyjskiej w 2009 do gorączki zakupów i wzrostu cen starych maszyn do kilkudziesięciu tysięcy dolarów. Opowieści o czerwonej rtęci pojawiały się też w Kenii: w regionie Kitui wierzono, że jest to tajemnicza substancja, pojawiająca się czasem w górach, mogąca zapewnić niebywałe bogactwo. Nie jest jasne, jakie było jej zastosowanie, ale miała być bardzo drogocenna. Samo znalezienie „rtęci” jeszcze nie gwarantowało powodzenia, bo próba powrotu w miejsce, gdzie ją znaleziono, np. z pojemnikiem na tę substancję, kończyła się z reguły niepowodzeniem: wiatry, węże i inne siły przyrody miały bronić dostępu. Tajemnic „czerwonej rtęci” strzegli lokalni znachorzy, ostrzegający przed niebezpieczeństwami z nią związanymi.

</doc>
<doc id="294160" url="https://pl.wikipedia.org/wiki?curid=294160" title="Uniwersytet w Jaunde">
Uniwersytet w Jaunde

Uniwersytet w Jaunde (fr. Université de Yaoundé, ang. University of Yaoundé) – kameruńska uczelnia publiczna w Jaunde, największa i najważniejsza w kraju. 
Powstała w 1962, przy pomocy Francji, jako Uniwersytet Federalny w Jaunde. Obecną nazwę nosi od 1972, kiedy to zmienił się ustrój Kamerunu.

</doc>
<doc id="294164" url="https://pl.wikipedia.org/wiki?curid=294164" title="Władca Pierścieni (trylogia filmowa)">
Władca Pierścieni (trylogia filmowa)

Władca Pierścieni (ang. "The Lord of the Rings") – trzyczęściowe dzieło filmowe z gatunku fantasy nakręcone w oparciu o powieść J.R.R. Tolkiena pod tym samym tytułem. Reżyserem filmu jest Peter Jackson, który wraz ze swoją żoną Frances Walsh i Philippą Boyens napisał także scenariusz.
Niemal wszystkie sceny powstały w czasie osiemnastu miesięcy ciągłej produkcji w plenerach Nowej Zelandii. Skorzystano również z pomocy 10 000 nowozelandzkich kibiców krykieta, którzy w przerwie jednego z meczów pomogli przy nagraniu odgłosów armii orków.
Części trylogii "Władca Pierścieni".
Każda część miała specjalną, rozszerzoną wersję reżyserską, zawierającą dodatkowe sceny. Wszystkie części w wersji rozszerzonej trwają łącznie 683 minuty.
Fabuła.
Wszystkie trzy części opowiadają o Wojnie o Pierścień z mitologii Śródziemia oraz o związanej z nią wędrówce hobbita Froda Bagginsa do Mordoru, opisanych w powieści "Władca Pierścieni" J.R.R. Tolkiena. Frodo musi zniszczyć tytułowy Pierścień, a dokonać tego można tylko w Szczelinach Zagłady. W tym samym czasie Władca Ciemności, Sauron, rozpętuje wojnę, pragnąc odzyskać Pierścień – przedmiot, którego brakuje mu, by stać się niepokonanym.
Mimo że film został nakręcony na podstawie dzieła Tolkiena, odstąpiono od wiernego odwzorowania książki. Zrezygnowano z niektórych wątków i postaci, takich jak Tom Bombadil, Upiory Kurhanów czy Ghân-buri-Ghân, a niektóre wątki, przede wszystkim historię miłości Aragorna i Arweny, znacznie rozwinięto. Poza tym przesunięto w czasie niektóre ważniejsze wydarzenia, np. przekucie Narsila czy śmierć Sarumana.
Nagrody.
Oscary.
Wszystkie 3 części zostały w sumie 30 razy nominowane do Oscarów, z czego udało im się zdobyć 17 statuetek. "Władca Pierścieni: Powrót króla" wraz z "Titanikiem" i "Ben-Hurem" zdobył najwięcej Nagród Akademii Filmowej w historii kina, aż 11. Ale tylko film Petera Jacksona otrzymał nagrody w każdej z kategorii, w której był nominowany.
Nagroda Saturn.
Nagrody za "Drużynę Pierścienia" przyznano w 2002 roku, za "Dwie wieże" w 2003 roku, a za "Powrót króla" w 2004 roku.

</doc>
<doc id="294170" url="https://pl.wikipedia.org/wiki?curid=294170" title="Baryton (ujednoznacznienie)">
Baryton (ujednoznacznienie)



</doc>
<doc id="294175" url="https://pl.wikipedia.org/wiki?curid=294175" title="Królewski Protokół">
Królewski Protokół

Tytulatura królewska – w starożytnym Egipcie zwana „Królewskim Protokołem” – był to pełny zestaw imion noszonych przez faraonów. Tytulatura królewska (z wyjątkiem Nomen) była swoistym manifestem programowym panującego faraona. Większość faraonów znana jest ze swego imienia otrzymywanego podczas narodzin (Nomen), jednakże listy faraonów, tzw. listy królewskie (Karnak, Abydos) prezentują ich pod imieniem tronowym (Prenomen).
W skład tytulatury wchodziło pięć wielkich imion oraz dodatkowe epitety umieszczane na reliefach i malowidłach przed kartuszami.
Najstarsze – „Horusowe”.
G5 – wpisane w fasadę pałacu (serech). Imię króla wpisywano tam w ramy planu pałacu. Było oficjalnym imieniem faraona do wczesnego okresu Starego Państwa.
Nebty – „Dwu Pań”.
G16 – wężycy (kobry) Wadżet – patronki Delty i sępicy Nechbet – patronki Doliny. Imię stanowiące echo książęcej kariery następcy tronu, zapowiadającej koronację.
„Złotego Horusa”.
G8 – symbolizujące prawdopodobnie triumf Horusa nad Setem oraz wyrażające znaczenie jakie miało złoto w wierzeniach o nieśmiertelności i wieczności.
Prenomen – „nesut-bity”.
M23:X1-L2:X1 – „Ten-który-należy-do-Pszczoły i Trzciny” (symbole Górnego i Dolnego Egiptu); przyjęte tłumaczenie: Król Górnego i Dolnego Egiptu. Imię tronowe, przyjmowane przez faraona podczas jego koronacji. Zapisywane tak jak i Nomen w kartuszu (magicznym węźle „szen”).
Nomen – „Se-Re”.
G39-N5 – „Syn Re, Pana Światłości” – jako jedyne z tytulatury, nadawane dziecku z rodziny królewskiej przy narodzinach. Było to często imię rodowe, jak np. u Ramzesów. Zapisywane tak jak i Prenomen w kartuszu.
Neb Taui.
V30:N17:N17 – „Pan Obu Krajów”. Epitet, będący obok Pięciu Wielkich Imion częścią składową tytulatury królewskiej. Często na malowidłach i reliefach umieszczany przed kartuszami z imionami królewskimi.
Nefer Neczer (dosł.: piękny bóg).
R8-F35 – „Dobry bóg”. Podobnie jak „Pan Obu Krajów” – część składowa tytulatury królewskiej często umieszczona przed kartuszami z imionami królewskimi.
"Maat-Ka-Re" Sprawiedliwa-jest-Dusza-Re, "Chenemet-Amon-Hatszepsut" Ta-która-obejmuje-Amona Pierwsza-z-najszlachetniejszych-kobiet – to imiona Hatszepsut.
"Neb-cheperu-Re-Heka-Maat" Pan-przejawów-Re, Pan prawdy, "Tut-anch-Amon-Heka-Junu-Semai\Resit" Żywy-wizerunek-Amona, Władca Heliopolis\Teb – to imiona Tutanchamona.
"Men-Maat-Re" Wieczna/trwała jest sprawiedliwość/Harmonia Re, "Seti-mery-en-Ptah" Seti ukochany przez Ptaha – to imiona Setiego I.
"User-Maat-Re-Setep-en-Re" Potężna jest Harmonia Re, Wybrańca Re, "Ra-messisu-meri-Amon" Zrodzony przez Re, Ukochany przez Amona – to imiona Ramzesa II.

</doc>
<doc id="294179" url="https://pl.wikipedia.org/wiki?curid=294179" title="Brygada Rezerwowa Kawalerii Wołkowysk">
Brygada Rezerwowa Kawalerii Wołkowysk

Brygada Rezerwowa Kawalerii „Wołkowysk” – wielka jednostka kawalerii Wojska Polskiego, improwizowana w trakcie kampanii wrześniowej 1939, w garnizonie Wołkowysk.
Mobilizacja.
W rejonach Białegostoku i Wołkowyska koncentrowało się zgrupowanie ośrodków zapasowych Suwalskiej i Podlaskiej Brygady Kawalerii oraz 14 dywizjonu artylerii konnej.
Od 13 września wszystkie pododdziały zorganizowane na bazie OZ Suwalskiej i Podlaskiej BK przyjęły strukturę brygadową, tworząc Rezerwową Brygadę Kawalerii „Wołkowysk” pod dowództwem płk. Edmunda Heldut-Tarnasiewicza. Do Rezerwowej BK dołączyły, odłączone i zagubione pododdziały i tabory z jednostek I rzutu bojowego Suwalskiej i Podlaskiej BK.&lt;br&gt;W skład Rezerwowej BK weszły cztery rezerwowe pułki kawalerii:
15 września do Białegostoku przybył gen. bryg. Wacław Przeździecki i w porozumieniu z dowódcą Okręgu Korpusu III Grodno gen. bryg. Józefem Olszyną-Wilczyńskim, objął dowództwo grupy wojsk zapasowych korpusu. 
Dowództwo zadecydowało, że w wypadku starć z wojskami Armii Czerwonej brygada ma podjąć próbę przedostania się na Litwę. Ostatecznie w skład brygady weszły: 101, 102, 110 pułki ułanów, 103 pułk szwoleżerów – pieszy oraz pułk osłonowy „Wołkowysk”. Na skutek braku ekwipunku dla 103 pułku szwoleżerów zabrakło koni oraz uzbrojenia przeciwpancernego. 102 pułk ułanów składał się z części 1,2 i 4 szwadronów 2 pułku Ułanów Grochowskich z Suwalskiej BK, które dotarły 10 września do Wołkowyska, po klęsce nad Narwią. Ogólnie w całym zgrupowaniu brakowało pododdziałów specjalnych: broni pancernej, oddziałów pionierów, artylerii przeciwlotniczej i artylerii konnej.
110 pułk ułanów już 16 września walczył z Niemcami w rejonie Białegostoku. Wieczorem 17 września pozostałe oddziały Brygady razem z dowództwem ośrodka zapasowego odeszły z Wołkowyska w kierunku Grodna. Tego dnia podjazd 101 pułku ułanów pod Brzostowicą Wielką natknął się na niemieckich motocyklistów i spędził ich z trasy.
Walki.
Na wieść o agresji ZSRR na Polskę pułki rezerwowej BK opuściły Wołkowysk w nocy z 18 na 19 września, kierując się na Izabelin – Mosty nad Niemnem. Przemarsz ten zabezpieczany był przez pułk osłonowy rotmistrza Wiszowatego. Po wykonaniu tego zadania pułk udał się za resztą zgrupowania. Następnie w miejscowości Mosty otrzymał rozkaz marszu na Skidel w celu uwolnienia żołnierzy polskich, internowanych tam przez wojska bolszewickie. 20 września doszło w Skidlu do walki z bolszewickim oddziałem pancernym, który stracił 8 czołgów.
Odejście na Litwę utrudniała oddziałom polskim obecność Armii Czerwonej, znajdującej się między Niemnem a Wilią. 19 września doszło do bitwy pod Dziąbowem 101 Pułku Ułanów z czołgami i piechotą sowiecką zakończonej zwycięstwem Polaków. W wyniku starcia przeciwnik stracił 12 czołgów.
Walki prowadził również idący na odsiecz Lwowa 110 pułk ułanów, który po drodze zmuszony był likwidować zgrupowania dywersyjne w miejscowościach Ostrin i Jeziory.
W rejonie Grodna, gdzie skierowały się oddziały brygady, dowództwo nad wszystkimi siłami polskimi przejął generał Przeździecki. Brygada toczyła walki z podjazdami pancernymi wroga, starając się powstrzymać parcie bolszewickich oddziałów na zachód i próbujących zdobyć Grodno. Szwadron podporucznika Ryszarda Głuskiego ze 102 pułku ułanów, jako jeden z pierwszych przekroczył most na Niemnie i uderzył na oddziały bolszewickie odrzucając je od rzeki. Ułani 102 pułku przez dzień 21 września jeszcze kilkakrotnie kontratakowali wrogie oddziały, wspierając obrońców Grodna. Na rozkaz generała Przeździeckiego, po południu oddziały polskie opuściły Grodno przekraczając Niemen w Hożej i wieczorem osiągnęły skraj Puszczy Augustowskiej nad Czarną Hańczą.
Tego samego dnia wieczorem bolszewickie oddziały pancerne zaatakowały 101 pułk ułanów pod wsią Kodziowce koło Sopoćkiń i okrążyły go. O świcie 22 września na rozkaz dowódcy pułku majora Stanisława Żukowskiego, szwadrony ruszyły do ataku w szyku pieszym. Doszło do walki na bagnety. W ten sposób oddziały próbowały utorować sobie drogę do granicy litewskiej. Na początku bitwy prowadząc atak zginął dowódca 3 szwadronu porucznik Stanisław Dobrzański. Zginął też dowódca pułku major Żukowski.
Przez cały dzień 22 września trwały walki w Puszczy Augustowskiej. Tego dnia pomiędzy wsiami Teolin i Baliniety, na wzgórzu Baliszówka, po dostaniu się do niewoli został zastrzelony dowódca OK. III generał brygady Józef Olszyna-Wilczyński wraz ze swym adiutantem kapitanem Mieczysławem Strzemeskim. Mordu dokonali bolszewiccy czołgiści na oczach żony generała.
Wobec zdecydowanej przewagi przeciwnika generał Przeździecki zarządził wieczorem 23 września wycofanie jednostek polskich na Litwę i dnia następnego większość zgrupowania przekroczyła granicę polsko-litewską, gdzie następnie zostali internowani.
Inne oddziały postanowiły walczyć dalej. W głąb Puszczy Augustowskiej ruszyły grupy 110 pułku ułanów podpułkownika Jerzego Dąbrowskiego i część 102 pułku ułanów rotmistrza Sołtykiewicza. 24 września rozgorzały walki oddziałów polskich z jednostkami pancernymi wroga i kawalerią, chciały one otoczyć i zniszczyć polskie zgrupowanie. Walki toczyły się pod Krasnym Borem oraz w rejonie Dolistowa Dużego nad Biebrzą.
Zgrupowanie polskie, ciągle atakowane przez wojska bolszewickie, poniosło duże straty. Najbardziej ucierpiał szwadron rotmistrza Bolesława Moczulskiego. Oddział ten został rozbity, a jego dowódca zginął. Wielu ułanów 110 pułku dostało się do niewoli.
W nocy z 24 na 25 września resztkom 110 pułku udało się oderwać od nieprzyjaciela i dotrzeć do drogi prowadzącej do Łomży. Pułkownik Dąbrowski, ciężko chory postanowił wówczas rozwiązać pułk. Nie widział dalszej możliwości walki, gdyż tereny zajęte były już przez wojska bolszewickie i niemieckie. 
Z decyzją tą nie zgodził się zastępca dowódcy pułku major Henryk Dobrzański, który postanowił ruszyć w kierunku Warszawy. Chęć kontynuacji walki wyraziło około 180 ułanów. Zastępcą dowódcy został rotmistrz Sołtykiewicz. Oddział przedzierając się, dotarł do miejscowości Krubki pod Warszawą, gdzie żołnierze dowiedzieli się o kapitulacji stolicy. Na skutek tego major Dobrzański zamierzał przedostać się do SGO „Polesie” generała Franciszka Kleeberga, aby kontynuować walkę. Na wieść o złożeniu broni przez oddziały SGO „Polesie” major Dobrzański początkowo zamierzał przedrzeć się ze swoim oddziałem na Węgry. Ostatecznie jednak zdecydował się kontynuować walkę w Polsce. Na początku października 1939 roku swojemu zgrupowaniu nadał nazwę: Oddział Wydzielony Wojska Polskiego, a sam przyjął pseudonim „Hubal”. Przeprawił się przez Wisłę pod Maciejowicami i skierował w Góry Świętokrzyskie. Przemieszczając się przez lasy suchedniowskie, włoszczowskie i koneckie oddział walczył z wojskami niemieckimi, prowadząc walkę partyzancką. W pierwszych dniach listopada oddział przeszedł do lasów spalskich i tam działał. Major „Hubal” – Henryk Dobrzański zginął w walce z Niemcami 30 kwietnia 1940 roku pod Anielinem.
Organizacja i obsada personalna brygady.
Dowództwo 
pułk osłonowy "Wołkowysk" 
101 rezerwowy pułk ułanów (Białystok) 
102 rezerwowy pułk ułanów (Wołkowysk)
110 rezerwowy pułk ułanów (Białystok)
103 rezerwowy pułk szwoleżerów (pieszy) (Wołkowysk) 
kolumna taborów (Wołkowysk)

</doc>
<doc id="294186" url="https://pl.wikipedia.org/wiki?curid=294186" title="Hymn Republiki Uzbekistanu">
Hymn Republiki Uzbekistanu



</doc>
<doc id="294188" url="https://pl.wikipedia.org/wiki?curid=294188" title="Emilíana Torrini">
Emilíana Torrini

Emilíana Torrini Davíðsdóttir (ur. 16 maja 1977 w Reykjavíku) – islandzka piosenkarka.
Ojciec Emilíany Torrini pochodzi z Włoch, zaś jej matka jest Islandką. Torrini zdobyła popularność na Islandii w 1994, kiedy w wieku 17 lat wygrała konkurs piosenki śpiewając "I Will Survive".
Jej najbardziej znany światowy album to "Love in the Time of Science". Wcześniej wydała albumy "Spoon", "Crouçie d'Où La" oraz "Merman" w Islandii. Oficjalna strona artystki określa jej muzykę jako "nieklasyfikowalną".
Emilíana Torrini zaśpiewała piosenkę "Gollum's Song", główny temat filmu Petera Jacksona "". Napisała również utwór "Slow" dla Kylie Minogue w 2003. W 2002 współpracowała z duetem Thievery Corporation przy nagraniu płyty "The Richest Man in Babylon".
Zasiadała w jury konkursu głównego na 62. MFF w Wenecji (2005).

</doc>
<doc id="294189" url="https://pl.wikipedia.org/wiki?curid=294189" title="Hymn Uzbekistanu">
Hymn Uzbekistanu

Hymn Uzbekistanu został przyjęty w roku 1992. Muzykę skomponował Mutavakkil Burxonov, a słowa napisał Abdulla Oripov.
Muzyka była także używana w hymnie Uzbeckiej SRR, jednak z innymi słowami.

</doc>
<doc id="294190" url="https://pl.wikipedia.org/wiki?curid=294190" title="Jarząb mączny">
Jarząb mączny

Jarząb mączny, syn. mąkinia ("Sorbus aria" Crantz) – gatunek rośliny wieloletniej należący do rodziny różowatych ("Rosaceae"). Występuje w stanie dzikim w Europie, z wyjątkiem niektórych części na południowym wschodzie, na Kaukazie, w Makaronezji i Afryce Północnej. W Polsce występuje w reglu dolnym w Karkonoszach, Tatrach i w Pieninach, rzadko na niżu.

</doc>
<doc id="294195" url="https://pl.wikipedia.org/wiki?curid=294195" title="Mistrzostwa Świata w Piłce Nożnej 1970 (składy)">
Mistrzostwa Świata w Piłce Nożnej 1970 (składy)

Składy finalistów Mistrzostw Świata w Piłce Nożnej w 1970 rozgrywanych w Meksyku.
 Anglia
Trener: Alf Ramsey
Jeffrey Astle, Alan Ball, Gordon Banks, Colin Bell, Peter Bonetti, Bobby Charlton, Jack Charlton, Allan Clarke, Terry Cooper, Emlyn Hughes, Norman Hunter, Geoff Hurst, Brian Labone, Francis Lee, Bobby Moore, Alan Mullery, Keith Newton, Peter Osgood, Martin Peters, Alex Stepney, Nobby Stiles, Tommy Wright
 Belgia
Trener: Raymond Goethals
Jacques Beurlet, Pierre Carteus, Johan Devrindt, Nicolas Dewalque, Jean Dockx, Jacques Duquesne, Georges Heylens, François Janssens, Léon Jeck, Raoul Lambert, Maurice Martens, Alfons Peeters, Christian Piot, Odilon Polleunis, Wilfried Puis, Léon Semmeling, Jean Thissen, Jean-Marie Trappeniers, Erwin Vandendaele, Paul Van Himst, Wilfried Van Moer, Jan Verheyen
 Brazylia
Trener: Mário Zagallo
Ado, Baldocchi, Brito, Carlos Alberto, Clodoaldo, Dada, Edu, Everaldo, Félix, Fontana, Gérson, Jairzinho, Joel, Emerson Leão, Marco Antonio, Paulo Cesar, Pelé, Piazza, Rivelino, Roberto Miranda, Tostão, Zé Maria
 Bułgaria
Trener: Stefan Bożkow
Stefan Aładżow, Georgi Asparuchow, Christo Bonew, Iwan Dawidow, Dinko Dermendżiew, Iwan Dimitrow, Boris Gaganełow, Miłko Gajdarski, Bożidar Grigorow, Dimityr Jakimow, Stojan Jordanow, Georgi Kamenski, Todor Kolew, Dimityr Maraszliew, Wasił Mitkow, Asparuch Nikodimow, Dimityr Penew, Georgi Popow, Simeon Simeonow, Aleksandyr Szałamanow, Dobromir Żeczew, Petyr Żekow
 Czechosłowacja
Trener: Jozef Marko
Jozef Adamec, Milan Albrecht, Ján Čapkovič, Jozef Čapkovič, Karol Dobiáš, Anton Flešár, Vladimír Hagara, Alexander Horváth, Ivan Hrdlička, Vladimír Hrivnák, Karol Jokl, Josef Jurkanin, Ladislav Kuna, Andrej Kvašňák, Václav Migas, Ladislav Petráš, Ján Pivarník, Jaroslav Pollák, Alexander Vencel, Bohumil Veselý, František Veselý, Ivo Viktor, Ján Zlocha
 Izrael
Trener: Imanu’el Szefer
Szeragga Bar, Menachem Bello, Eli Ben Rimoj, George Borba, Jehoszua Feigenbaum, Jechi’el Hame’iri, Jechezkel Chazom, Dawid Karako, Ja’ir Nosowski, Dawid Primo, Mosze Romano, Cewi Rosen, Szemu’el Rosenthal, Jeszajahu Schwager, Dani Szmulewicz-Rom, Jicchak Szum, Roni Szuruk, Gijjora Spiegel, Mordechaj Spiegler, Rachamim Talbi, Jochanan Wallach, Jicchak Vissoker
 Maroko
Trener: Błagoja Widiniḱ
Ahmed Alaoui, Driss Bamous, Boujemaa Benkhrif, Mustapha Choukri, Hamid Dahane, Mohammed El Filali, Abdelkader El Khiati, Jalili Fadili, Ahmed Faras, Said Ghandi, Mouhoub Ghazouani, Mohammed Hazzaz, Houmane Jarir, Allal Ben Kassou, Moulay Khanoussi, Abdallah Lamrani, Mohammed Maaroufi, Abdelkader Ouaraghli, Kacem Slimani
 Meksyk
Trener: Raúl Cárdenas
Juan Alejandrez, Juan Ignacio Basaguren, Enrique Borja, Ignacio Calderón, Francisco Castrejón, Isidoro Díaz, Javier Fragoso, José Gonzalez, Javier Guzmán, Guillermo Hernández, Horacio López Salgado, Francisco Montes, Antonio Mota, Antonio Munguía, Aarón Padilla, Gustavo Peña, Mario Pérez, Héctor Pulido, Marcos Rivas, Javier Valdivia, Jose Vantolra, Mario Velarde
 RFN
Trener: Helmut Schön
Franz Beckenbauer, Peter Dietrich, Klaus Fichtel, Jürgen Grabowski, Helmut Haller, Sigfried Held, Horst-Dieter Höttges, Reinhard Libuda, Hannes Löhr, Max Lorenz, Sepp Maier, Manfred Manglitz, Gerd Müller, Wolfgang Overath, Bernd Patzke, Karl-Heinz Schnellinger, Willi Schulz, Uwe Seeler, Klaus-Dieter Sieloff, Berti Vogts, Wolfgang Weber, Horst Wolter
 Peru
Trener: Didi
Julio Baylón, Eloy Campos, Roberto Chale, Héctor Chumpitaz, Rubén Correa, Luis Cruzado, Teófilo Cubillas, Orlando de la Torre, José del Castillo, José Fernández, Nicolás Fuentes, Alberto Gallardo, Javier González, Pedro Gonzáles, Jesús Goyzueta, Pedro León, Ramón Mifflin, Oswaldo Ramírez, Eladio Reyes, Luis Rubiños, Félix Salinas, Hugo Sotil
 Rumunia
Trener: Angelo Niculescu
Stere Adamache, Dan Coe, Augustin Deleanu, Emeric Dembrovschi, Cornel Dinu, Nicolae Dobrin, Flavius Domide, Florea Dumitrache, Ion Dumitru, Vasile Gergely, Gheorghe Gornea, Mihai Ivăncescu, Mircea Lucescu, Nicolae Lupescu, Mihai Mocanu, Alexandru Neagu, Radu Nunweiller, Nicolae Pescaru, Necula Răducanu, Lajos Sătmăreanu, Gheorghe Tătaru, Marin Tufan
 Salwador
Trener: Hernán Carrasco
Elmer Acevedo, Ernesto Aparicio, Salvador Cabezas, David Cabrera, Guillermo Castro, Santiago Cortés, Gualberto Fernández, Raúl Magaña, Mauricio Manzano, Salvador Mariona, Juan Ramón Martínez, Sergio Méndez, Mario Monge, Saturnino Osorio, Tomas Pineda, Jaime Portillo, José Quintanilla, Roberto Rivas, Mauricio Alonso Rodríguez, Genaro Sarmeno, Jorge Vásquez, Alberto Villalta
 Szwecja
Trener: Orvar Bergmark
Kurt Axelsson, Claes Cronqvist, Inge Ejderstedt, Leif Eriksson, Ove Grahn, Roland Grip, Ronnie Hellström, Ove Kindvall, Krister Kristensson, Bo Larsson, Sven-Gunnar Larsson, Leif Målberg, Göran Nicklasson, Tomas Nordahl, Björn Nordqvist, Jan Olsson, Sten Pålsson, Örjan Persson, Ronney Pettersson, Hans Selander, Tommy Svensson, Tom Turesson
 Urugwaj
Trener: Juan Hohberg
Atilio Ancheta, Rúben Bareño, Omar Caetano, Francisco Cámera, Walter Corbo, Julio César Cortés, Luis Cubilla, Víctor Espárrago, Dagoberto Fontes, Alberto Gómez, Julio Losada, Ildo Maneiro, Roberto Matosas, Ladislao Mazurkiewicz, Julio Montero Castillo, Julio Morales, Juan Mujica, Pedro Rocha, Rodolfo Sandoval, Héctor Santos, Luis Ubiñas, Óscar Zubía
 Włochy
Trener: Ferruccio Valcareggi
Enrico Albertosi, Mario Bertini, Roberto Boninsegna, Tarcisio Burgnich, Pierluigi Cera, Giancarlo De Sisti, Angelo Domenghini, Giacinto Facchetti, Ugo Ferrante, Giuseppe Furino, Sergio Gori, Antonio Juliano, Sandro Mazzola, Comunardo Niccolai, Fabrizio Poletti, Pierino Prati, Giorgio Puia, Luigi Riva, Gianni Rivera, Roberto Rosato, Lido Vieri, Dino Zoff
 ZSRR
Trener: Gawriił Kaczalin
Walentin Afonin, Kachi Asatiani, Anatolij Byszowiec, Rewaz Dzodzuaszwili, Lew Jaszyn, Wołodymyr Kapłyczny, Anzor Kawazaszwili, Murtaz Churcilawa, Nikołaj Kisielow, Witalij Chmelnycki, Giennadij Łogofiet, Jewgienij Łowczew, Slawa Metreweli, Wołodymyr Muntian, Giwi Nodia, Wałerij Porkujan, Anatolij Puzacz, Wiktor Serebrianikow, Albert Szestierniow, Łeonid Szmuc, Giennadij Jewriużychin, Walerij Zykow

</doc>
<doc id="294202" url="https://pl.wikipedia.org/wiki?curid=294202" title="Kivu">
Kivu



</doc>
<doc id="294204" url="https://pl.wikipedia.org/wiki?curid=294204" title="Tkanka przewodząca">
Tkanka przewodząca

Tkanka przewodząca, tkanka łykodrzewna – ogólna nazwa tkanek roślinnych, których funkcją jest transportowanie substancji. Tkanki przewodzące tworzą układ przewodzący. Układ ten składa się z drewna transportującego wodę wraz z rozpuszczonymi solami mineralnymi oraz łyka transportującego związki organiczne. W skład tkanek przewodzących wchodzą cewki, naczynia oraz rurki sitowe. Komórkom tym towarzyszą inne pełniące funkcje pomocnicze. Razem te zespoły komórek tworzą wiązki przewodzące, biegnące wzdłuż korzeni, łodyg i liści. Z korzeni transportowana jest woda z rozpuszczonymi w niej solami mineralnymi. Z liści asymilacyjnych przenoszone są substancje organiczne.

</doc>
<doc id="294205" url="https://pl.wikipedia.org/wiki?curid=294205" title="Flaga stanowa Kalifornii">
Flaga stanowa Kalifornii

Flaga stanowa Kalifornii.
Wzór tej flagi oparto na fladze podniesionej w mieście Sonoma 14 czerwca 1846 przez grupę Amerykanów, którzy po wyparciu wojsk meksykańskich proklamowali niepodległą Republikę Kalifornii. Nazywana jest potocznie "flagą niedźwiedzia grizzly", ponieważ ten podgatunek niedźwiedzi występował właśnie w tym rejonie (już nie występuje: ostatni osobnik kalifornijskiego podgatunku został zabity w sierpniu 1922 w hrabstwie Tulare). Uznano, że bardzo silne i niebezpieczne zwierzę będzie dobrym symbolem stanu. Czerwona gwiazda symbolizuje niezależność.
Obecny wzór przyjęty 3 lutego 1911 roku. Proporcje 2:3.

</doc>
<doc id="294208" url="https://pl.wikipedia.org/wiki?curid=294208" title="Hubert Gad">
Hubert Gad

Hubert August Gad (ur. 15 sierpnia 1914 w Świętochłowicach, zm. 3 lipca 1939 tamże) – polski piłkarz występujący na pozycji napastnika, reprezentant Polski w latach 1936–1939, olimpijczyk.
Kariera klubowa.
Przez całą swoją karierę piłkarską związany był z klubem Śląsk Świętochłowice, gdzie rozegrał 345 spotkań i strzelił 325 bramek. W dwóch ligowych sezonach w 1935 i 1936 roku na 34 rozegrane mecze, zdobył 24 gole.
Kariera reprezentacyjna.
16 lutego 1936 zadebiutował w reprezentacji Polski w wygranym 2:0 meczu towarzyskim z Belgią. Wystąpił na Igrzyskach Olimpijskich 1936 w Berlinie, gdzie zdobył w 12. minucie pierwszą, historyczną bramkę. W tym samym meczu strzelił także bramkę na 2-0 Zagrał również w spotkaniach przeciwko Wielkiej Brytanii (5:4), Austrii (1:3) i Norwegii (2:3). Łącznie na igrzyskach strzelił 4 bramki.
Życie prywatne.
Urodził się 15 sierpnia 1914 w Świętochłowicach jako syn Augusta i Klary z d. Baron. Pracował jako ślusarz w hucie Florian.
3 lipca 1939 w wieku 24 lat zginął tragicznie. Podczas kąpieli w stawie koło szybu Oskar, mimo towarzystwa czterech kolegów utonął, prawdopodobnie doznając zawału serca, zostawiając matkę i rodzeństwo. 6 lipca 1939 został pochowany na Cmentarzu Starym w Świętochłowicach. Był najstarszym z czterech braci piłkarzy, młodsi to Reinhold, Robert i Józef. Pochowano go w stroju olimpijskim.

</doc>
<doc id="294211" url="https://pl.wikipedia.org/wiki?curid=294211" title="Klimat umiarkowany">
Klimat umiarkowany

Strefa klimatów umiarkowanych – jedna z pięciu głównych stref klimatycznych w klasyfikacji klimatów Wincentego Okołowicza. Obejmuje rozległą strefę klimatyczną, dzielącą się na półkuli północnej na chłodniejszą północną i cieplejszą południową i na półkuli południowej na cieplejszą północną i chłodniejszą południową.
Średnia roczna temperatura waha się od 0 °C do 10 °C, a opady atmosferyczne występują w różnych porach roku. Roczne amplitudy temperatur od około 20 °C w klimatach morskich do 45 °C w skrajnie kontynentalnych. Charakterystyczną formacją roślinną dla klimatu umiarkowanego w części chłodniejszej jest tajga, natomiast części cieplejszej lasy liściaste i mieszane (kraje Europy Środkowej i Południowej, czasem też środkowa część Skandynawii). Pory roku są w tej strefie łatwo rozpoznawalne i wyznaczane przez przebieg temperatury (ciepła, wilgotna wiosna, ciepłe, zazwyczaj suche lato, chłodna, wilgotna jesień i zima, często z opadami śniegu).
Klimat umiarkowany dzieli się na:
oraz odmiany monsunowe (duża roczna amplituda temperatury, silne opady podczas monsunu letniego, np. północna Japonia, północno-wschodnie Chiny)

</doc>
<doc id="294213" url="https://pl.wikipedia.org/wiki?curid=294213" title="Przetwarzanie obrazów cyfrowych">
Przetwarzanie obrazów cyfrowych

Przetwarzanie obrazów cyfrowych (, "DIP") – jedna z dziedzin przetwarzania sygnałów cyfrowych oraz grafiki komputerowej. Zajmuje się reprezentacją obrazu w postaci cyfrowej oraz komputerowymi algorytmami przetwarzania i akwizycji obrazów cyfrowych.
Cyfrowe przetwarzanie obrazów obejmuje m.in. operacje:

</doc>
<doc id="294215" url="https://pl.wikipedia.org/wiki?curid=294215" title="Widłaki">
Widłaki

Widłaki, widłakowe ("Lycopodiophyta" lub "Lycopodiopsida") – w zależności od systemu klasyfikacyjnego gromada lub klasa roślin naczyniowych licząca współcześnie około 1100–1200 gatunków. Współcześnie są to niepozorne rośliny zielne, ale w przeszłości była to zróżnicowana grupa z przedstawicielami drzewiastymi osiągającymi 30 m wysokości i 2 m średnicy pnia. Widłaki cechują się następującymi apomorfiami: korzenie rozgałęziają się dychotomicznie i tylko na szczycie (brak korzeni bocznych), wykształceniem liści (mikrofili) na pędach sporofitu, umieszczeniem zarodni produkujących mejospory na górnej stronie liści lub też w kącie tych liści.
Pochodzenie i systematyka.
Widłaki stanowią najstarszą przetrwałą linię rozwojową roślin naczyniowych. Wyodrębniły się ok. 400 milionów lat temu, we wczesnym dewonie lub może nawet w sylurze, po oddzieleniu się linii rozwojowej ryniofitów "Rhyniophyta", gdy niezróżnicowane jeszcze były rośliny nasienne i paprotniki – stanowią zatem klad siostrzany w stosunku do paprotników i roślin nasiennych ("Euphyllophyta"). Ponad 300 milionów lat temu widłaki dominowały na Ziemi. Widłakowe w erze paleozoicznej wykształciły rozmaitość form, w tym o wielometrowych rozmiarach. W końcu pensylwanu nastąpiło wymieranie widłaków.
Najstarszą grupą wśród szeroko ujmowanych widłaków są prawdopodobnie parafiletyczne zosterofilofity "Zosterophyllopsida" – rośliny pozbawione liści (mikrofili), ale z bocznie położonymi jak u innych widłaków zarodniami, które wyewoluowały w sylurze i znane są z dewonu, najwyraźniej wymierając z jego końcem tj. przed ponad 360 milionami lat. Kolejną grupą kopalną także powstałą jeszcze w sylurze i wymarłą w dewonie były prawidłakowce "Drepanophyllales". W dewonie różnicowały się kolejne rzędy widłaków: pralepidodendronowce "Protolepidodendronales", widłakowce "Lycopodiales", widliczkowce "Selaginellales" i poryblinowce "Isoetales". Przedstawiciele trzech ostatnich z wymienionych rzędów przetrwali do czasów współczesnych.
Królestwo rośliny ("Plantae"), podkrólestwo "Viridiplantae", infrakrólestwo "Streptophyta", gromada "Tracheophyta"
Królestwo rośliny "Plantae", gromada widłaki "Lycopodiophyta" :
Ochrona.
W Polsce ochroną gatunkową objęte są wszystkie gatunki: widłaki z rodziny widłakowatych ("Lycopodiaceae"), z rodzaju widliczka ("Selaginella"), a także poryblin kolczasty ("Isoëtes echinospora") i poryblin jeziorny ("Isoëtes lacustris").

</doc>
<doc id="294217" url="https://pl.wikipedia.org/wiki?curid=294217" title="Koń śląski">
Koń śląski

Koń śląski (niem. "Schlesisches Warmblut") – rasa koni powstała na bazie koni z terenów Dolnego i Górnego Śląska. Rasa ta odnosi duże sukcesy jako konie zaprzęgowe w dyscyplinie powożenia. Współcześnie rasa ta występuje w dwóch typach: starym i nowym.
Historia rasy.
Planowa hodowla tych koni rozpoczęła się w XIX wieku w stadach ogierów w Lubiążu i Koźlu. Miejscowe klacze, mające często orientalnych przodków, kojarzono z ogierami oldenburskimi i wschodniofryzyjskimi, będącymi najmasywniejszymi niemieckimi końmi gorącokrwistymi. W latach 1880-1939 ukształtowano hodowlę konia w typie konia oldenburskiego, choć szlachetniejszego i "suchszego".
Po II wojnie światowej rasę utrzymano poprzez dolew krwi koni oldenburskich. Dzięki zamiłowaniu hodowców oraz możliwości użytkowania roboczego w rolnictwie, rasa przetrwała na Śląsku, a także zyskała popularność w Polsce południowo-wschodniej. Ważnymi ośrodkami hodowlanymi stały się Stada Ogierów w Koźlu, Stado Ogierów w Książu oraz Stadnina koni w Strzegomiu.
Pokrój.
Konie o łagodnym usposobieniu, wydajnych i eleganckich chodach, chętnie pracujące z człowiekiem. 
Koń śląski starego typu.
Koń ten odznacza się masywną, lecz harmonijną budową ciała. Głowa duża, ciężka i koścista, dopuszcza się profil garbonosy. Ganasze powinny być duże i wyraźne. Długa i mocno umięśniona szyja, mocna niepodkasana kłoda i mocny grzbiet. Zad szeroki, umięśniony, lekko skośny lub prosty. Szeroka i głęboka pierś. Kończyny o szerokich nadpęciach i "suchych" stawach, kopyta proporcjonalne. Umaszczenie gniade, ciemnogniade, skarogniade i kare, ewentualnie siwe. Wysokość w kłębie u klaczy: 158–168 cm, u ogierów: 160–170 cm.
Koń śląski nowego typu.
Typ wierzchowy, lżejszy i bardziej szlachetny od konia typu starego. Delikatniejsza głowa, dłuższa i bardziej wyniosła szyja, bardziej skośna łopatka i zad. Wysokość w kłębie u klaczy: 162–168 cm, u ogierów: 164–170 cm.
Użytkowanie.
Powożenie.
Konie śląskie przyczyniły się do wielu sukcesów polskiego powożenia. Władysław Adamczak, startujący w barwach klubu działającego przy ówczesnym SO Książ, powożąc końmi śląskimi zdobył m.in. brązowy medal zespołowo w 1980 roku na Mistrzostwach Świata w Windsorze w Wielkiej Brytanii oraz brązowy medal indywidualnie i srebrny zespołowo na Mistrzostwach Europy w Zug w 1981 roku. Koni śląskich używał w powożeniu także Czesław Konieczny, zdobywca m.in. brązowego medalu na MŚ w powożeniu parami w 1987 roku w Riesenbeck w Niemczech, a także srebrnego zespołowo i IV miejsca indywidualnie na MŚ w 1995 roku w Poznaniu. W roku 2010, powożąc ogierem śląskim "Lokan", srebrny medal w MŚ w Powożeniu Zaprzęgami Jednokonnymi zdobył Bartłomiej Kwiatek z "Sudeckiego Ludowego Klubu Sportowego Książ". Konie śląskie znajdują się również w czołówce podczas imprez krajowych.
Konie śląskie w nowym, lżejszym typie odgrywają bardzo ważną rolę w promocji tej rasy na arenie międzynarodowej poprzez udział w zawodach powożenia na całym świecie. Rasa ta jest bardzo ceniona przez wielu wybitnych powożących. Jednym z najlepszych koni w zaprzęgu jednego z najznakomitszych powożących wszech czasów Michaela Freunda był koń tej rasy "Janosz" po "Lix".
Rasa ta jest też użytkowana w jeździe rekreacyjnej, a dawniej w także w ujeżdżeniu i skokach przez przeszkody.
Hodowla.
Od II wojny światowej do dnia dzisiejszego rasa ta poddana została kilku programom hodowlanym. Hodowla powojenna opierała się na hodowli w sektorze państwowym wspomaganym przez rozdrobnioną hodowlę prywatną. Po przemianach politycznych lat 80 XX w. sytuacja uległa znacznym zmianom i większa część koni znajduje się w posiadaniu prywatnym.
Konie te hodowane są w czystości rasy głównie na terenie Górnego i Dolnego Śląska, oraz w Polsce południowo-wschodniej. Centrum hodowlanym jest Stado Ogierów Książ i działająca przy nim stadnina koni. Konie hodowane są także w dużych gospodarstawch rolnych.
Obecnie występują dwa trendy w hodowli tej rasy:
Obecnie do ksiąg stadnych tej rasy mogą być wpisywane tylko konie wywodzące się od przodków wpisanych do ksiąg koni ras śląskiej i oldenburskiej (hodowanych w czystości rasy – w starym typie). Za konie tej rasy uważa się również konie pochodzące od przodków wpisanych do ksiąg rasy pełnej krwi angielskiej. Dla koni śląskich w starym typie dopuszcza się udział do 4 przodków pełnej krwi angielskiej w 3 pokoleniu, dla koni w nowym typie – do 6 przodków.
Obecnym centrum hodowlanym tej rasy jest obszar Dolnego Śląska (dawny obszar województwa jeleniogórskiego). Do najbardziej cenionych hodowców należą: Ryszard Szorc, Jan Krzecki, Dariusz Smichura, Władysław Salwa, Antoni Barski, Adam Dymitroca, Marcin Szelest, Jan Karmelita, Andrzej Pasternak.
Hodowla w okresie powojennym do lat 70 XX w..
Okres ten napiętnowany był wieloma trudnościami spowodowanymi zawirowaniami wojennymi, które wywarły negatywny wpływ na hodowlę. Spowodowane było to przede wszystkim zaginięciem znacznej części dokumentacji hodowlanej, jak również trudnościami w ustaleniu pochodzenia uratowanej populacji. Po uporządkowaniu całej sytuacji i ustaleniu celów hodowlanych przystąpiono do planowej hodowli. Nie ma wielu fotografii tej rasy z tamtego okresu.
Zastosowano ogiery wywodzące się z oldenburdzkich linii hodowlanych, wśród których największy wpływ wywarły: "Holdek", "Diebitsch", "Ulan", "Rittmeister" i "Firley". Należy wspomnieć o kilku innych ogierach takich jak: "Skat", "Marokko" i "Bruno", który jest ojcem matki wspaniałego "Haka", o którym mówiono wśród hodowców, że: „Jak po Haku, to będzie ciągnąć z zawiązanymi oczyma „.
Przykłady linii hodowanych.
HOLDEK:
Zdun sk.gn. ur. 1956 od Zdenka po Bruno od Zocha
Kord c.gn. ur. 1960 od Karabela
Diadem I gn. ur. 1950 od Gerda
ULAN:
Fakir c.gn. ur. 1959 od Fanny
Awers gn. ur. 1956 od Antena
Grunt sk.gn. ur. 1953 od Grusza
FIRLEY:
Chomik sk.gn. ur. 1953 od Cytadela
Inkarnat c.gn. ur. 1954 od Iwonka
Helikopter k. ur. 1956 od Helia
Onufry gn. ur. 1957 od Ola
Inwit c.gn. ur. 1958 od Iwonka
Perlon k. ur. 1961 od Paula
Cytat k. ur. 1962 od Cytadela
Wrangel k. ur. 1964 od Wartownia
DIEBITSCH:
Autor gn. ur. 1947 od Alberta

</doc>
<doc id="294219" url="https://pl.wikipedia.org/wiki?curid=294219" title="Gierkówka">
Gierkówka

Gierkówka – potoczna nazwa drogi szybkiego ruchu łączącej Warszawę z Katowicami, zbudowanej w latach 1972–1976, pochodząca od osoby Edwarda Gierka, I sekretarza KC PZPR, który był inicjatorem jej budowy.
Historia.
Pierwsze plany wybudowania sieci tras szybkiego ruchu i autostrad w PRL powstały 15 marca 1972, gdy prezydium rządu zatwierdziło projekt budowy około 3000 km autostrad. Do budowy sieci nowoczesnych dróg powołany został Zarząd Autostrad, podporządkowany Centralnemu Zarządowi Dróg Publicznych. W pierwszym etapie budowy sieci autostrad planowano zbudować odcinek z Gliwic do Krakowa, a w drugim połączyć go z przedwojenną autostradą z Opola do granicy niemieckiej oraz zbudować trasę Warszawa–Łódź–Katowice. Plany z czasem okrojono.
Formalna decyzja o budowie drogi łączącej Warszawę z konurbacją górnośląską została wydana 26 kwietnia 1973 na posiedzeniu rządu. Mimo rezygnacji ze statusu autostrady droga miała na całej trasie zyskać drugą jezdnię, sieć stacji benzynowych, obiektów gastronomicznych i miejsc obsługi pojazdów. Dodatkowo odcinek z Piotrkowa Trybunalskiego do Częstochowy zdecydowano poprowadzić w nowym śladzie, gdyż ze względu na dużą ilość terenów zabudowanych na tym odcinku konieczne byłoby wybudowanie licznych obwodnic. Drogę planowano ukończyć do 31 grudnia 1976. W celu przyspieszenia otwarcia wezwano do pomocy wojsko.
Uroczyste otwarcie gierkówki odbyło się 8 października 1976. Uczestniczyli w nim I sekretarz KC PZPR Edward Gierek, premier Piotr Jaroszewicz, minister obrony narodowej Wojciech Jaruzelski i minister komunikacji Tadeusz Bejm. Podczas otwarcia wnoszono okrzyki i oklaski na cześć budowniczych i decydentów.
Pierwotnie gierkówka miała łączyć Warszawę z Katowicami. Do otwarcia w 1976 była gotowa droga ze stolicy do Będzina. W latach 1978–1984 powstał nowy odcinek trasy S86, który połączył Będzin z Katowicami. Z czasem podjęto także budowę innych dróg, które traktowano jako przedłużenie gierkówki. Były:
Numeracja.
Przed reformą międzynarodowej sieci drogowej w 1985 roku i wprowadzeniu nowej krajowej numeracji w lutym 1986 r. arteria posiadała oznaczenia:
Parametry drogi.
Droga miała na całej długości dwie jezdnie, na modernizowanych fragmentach zbudowano obwodnice większości miast. Przy drodze zaplanowano sieć stacji benzynowych, miejsc obsługi pojazdów i obiektów gastronomicznych. Nowo wytyczony fragment między Piotrkowem Trybunalskim a Częstochową zaprojektowano w przebiegu jak autostradę (łagodne łuki, omijanie miejscowości), ale wszystkie skrzyżowania były kolizyjne. Gierkówka nie miała bezkolizyjnych skrzyżowań ani ogrodzeń.
Poszkodowanym miastem przy budowie gierkówki została Częstochowa, gdyż do czasu budowy autostrady A1, była jedynym dużym miastem, którego droga nie omija obwodnicą (obwodnice powstały wokół wielu znacznie mniejszych miast). Niektórzy mieszkańcy miasta uważali, że brak obwodnicy był rodzajem zemsty wobec Kościoła katolickiego.

</doc>
<doc id="294220" url="https://pl.wikipedia.org/wiki?curid=294220" title="Gerda Bryłka-Krajciczek">
Gerda Bryłka-Krajciczek

Gerda Bryłka-Krajciczek (ur. 12 sierpnia w 1941 w Świętochłowicach) — polska gimnastyczka.
W latach 1959-1968 zawodniczka KS Zgoda w Świętochłowicach, reprezentantka Polski 1962-1966.
Medalistka mistrzostw Polski:
Uczestniczka mistrzostw świata w roku 1962 w Pradze podczas których zajęła 52. miejsc w wieloboju indywidualnym oraz 7. miejsce w wieloboju drużynowym. Startowała w mistrzostwach Europy w roku 1965 podczas których zajęła 12. miejsce w wieloboju indywidualnym.
Uczestniczka igrzysk olimpijskich w Tokio 1964 zajęła:

</doc>
<doc id="294222" url="https://pl.wikipedia.org/wiki?curid=294222" title="Małgorzata Wilczek-Rogoń">
Małgorzata Wilczek-Rogoń

Małgorzata Wilczek-Rogoń (ur. 9 marca w 1944 w Świętochłowicach) – polska gimnastyczka.
Reprezentowała KS Zgoda w Świętochłowicach, reprezentantka Polski 1963-1967, uczestniczka olimpiady w Tokio 1964, 7-krotna mistrzyni Polski.

</doc>
<doc id="294247" url="https://pl.wikipedia.org/wiki?curid=294247" title="Robert Grzeszczak">
Robert Grzeszczak

Robert Eugeniusz Grzeszczak (ur. 9 października 1971 w Gnieźnie) – polski hokeista na trawie, wielokrotny mistrz Polski, olimpijczyk, od 24.06.2009 r. grający trener drużyny WKS Grunwald Poznań.
Życiorys.
Syn Stanisława i Marii Somerfeld, ukończył Średnie Studium Zawodowe w Gnieźnie (1992), uzyskując zawód elektromechanika; później został żołnierzem zawodowym. Treningi hokejowe rozpoczynał w Starcie Gniezno, w 1992 przeszedł do Grunwaldu Poznań. Wraz z tym klubem odniósł szereg sukcesów – 8 tytułów mistrza Polski na otwartym stadionie (1993, 1994, 1996, 1997, 1999, 2000, 2001, 2002), 2 tytuły mistrza Polski w hali (1993, 2001), brązowy medal halowego Europejskiego Pucharu Mistrzów Krajowych (1994), brązowy medal Pucharu Zdobywców Pucharów (1997). Gra na pozycji pomocnika.
W latach 1991-2002 zaliczył 184 mecze w reprezentacji Polski, strzelił 28 bramek. Uczestniczył w kilku ważnych turniejach mistrzowskich – finałach mistrzostw świata (1998, 2002), finałach mistrzostw Europy (1995, 1999), igrzyskach olimpijskich w Sydney (2000). Wystąpił we wszystkich sześciu meczach turnieju olimpijskiego, strzelając bramkę w zwycięskim spotkaniu z Hiszpanią.
Żonaty (Anna Hoffmann), ma syna Michała.
Odznaczony Brązowym (2005) i Złotym (2007) Krzyżem Zasługi.

</doc>
<doc id="294248" url="https://pl.wikipedia.org/wiki?curid=294248" title="Dysk Airy'ego">
Dysk Airy'ego



</doc>
<doc id="294249" url="https://pl.wikipedia.org/wiki?curid=294249" title="Tłocznik">
Tłocznik

Tłocznik – narzędzie służące do obróbki plastycznej elementów o małej grubości w stosunku do pozostałych wymiarów (głównie blach, ale także folii czy płyt niemetalowych). Składa się m.in. ze stempla i matrycy, stanowiących elementy robocze tłocznika.
Ze względu na zastosowanie wyróżnić można np. wykrojniki, ciągowniki, okrojniki, zaginaki czy dziurkowniki. Osobną grupę stanowią tłoczniki postępowe (wielotaktowe), które łączą w sobie funkcje tłoczników pojedynczych i w jednym cyklu pracy pozwalają na wykonanie gotowego wyrobu.

</doc>
<doc id="294252" url="https://pl.wikipedia.org/wiki?curid=294252" title="Zatoka Kilońska">
Zatoka Kilońska

Zatoka Kilońska (niem. "Kieler Bucht") – zatoka na Morzu Bałtyckim. W południowej i zachodniej części jest brzegiem kraju związkowego Szlezwik-Holsztyn. Na południowym wschodzie ograniczona wyspą Fehmarn, a od północy duńskimi wyspami Als, Ærø i Langeland. Połączona z Zatoką Meklemburską przez Fehmarn Bełt. Do zatoki dochodzą od północnego zachodu Mały Bełt, a od północy Wielki Bełt.
Główne miasto zatoki to Kilonia.
W zatoce znajdują się mniejsze zatoki:

</doc>
<doc id="294253" url="https://pl.wikipedia.org/wiki?curid=294253" title="Plamka Airy’ego">
Plamka Airy’ego

Plamka Airy’ego, krążek Airy’ego – obraz w postaci jasnej plamki oraz jasnych i ciemnych okręgów powstający w wyniku dyfrakcji światła na otworze kołowym. Sposób powstawania plamki opisał po raz pierwszy George Airy w pracy z 1835 roku.
Natura zjawiska.
Obserwowany efekt.
Zgodnie z prawami optyki geometrycznej za otworem kołowym na ekranie powinien powstać również kołowy obraz o średnicy zbliżonej do rozmiarów otworu. W miarę zmniejszania się średnicy otworu, średnica obrazu też powinna maleć. Obserwuje się jednak zjawisko dokładnie odwrotne – średnica obrazu rośnie, chociaż robi się on coraz słabszy. Ponadto obraz nie jest jednorodnym kołem, a jasną plamką otoczoną na przemian jasnymi i ciemnymi pierścieniami (prążkami).
Wyjaśnienie fizyczne.
Zgodnie z zasadą Huygensa, każdy punkt otworu staje się źródłem fali kulistej. Fale pochodzące z różnych stref otworu interferują ze sobą dając tzw. obraz dyfrakcyjny. Powstanie obrazu dyfrakcyjnego (obszarów jaśniejszych i ciemniejszych) jest możliwe, ponieważ istnieje ograniczenie w postaci brzegu otworu, dzięki czemu za otworem nie powstaje fala płaska. Mówi się też, że światło ugina się na brzegach otworu (ulega dyfrakcji).
Opis formalny.
Kątowe rozmiary poszczególnych ciemnych pierścieni wyrażone są wzorem
a wobec niewielkich wartości kątów formula_2 wzór ten można zapisać prościej
gdzie:
Wzór ten został wyprowadzony również przez Airy’ego w 1835 roku Widać z niego, że istotnie, zmniejszanie średnicy otworu formula_4 powoduje zwiększanie rozmiaru kątowego pierścieni.
Znaczenie historyczne.
Obserwacja Airy’ego potwierdzona późniejszymi obliczeniami była kolejnym, po doświadczeniu Younga, potwierdzeniem falowej natury światła.
Wpływ na zdolność rozdzielczą przyrządów.
Plamkę Airy’ego można zaobserwować jako obraz punktu powstający przy przejściu światła przez układ optyczny bez aberracji z kołową przesłoną aperturową. Powstawanie takich niepunktowych obrazów powoduje, ograniczenie możliwości rozróżniania szczegółów przez układ optyczny, np. mikroskop czy teleskop. Dlatego występowanie dyfrakcji ogranicza zdolność rozdzielczą przyrządów optycznych.
Średnica plamki Airy’ego w ognisku teleskopu o średnicy czynnej formula_4 i ogniskowej formula_10 dla długości fali formula_5 wynosi:

</doc>
<doc id="294255" url="https://pl.wikipedia.org/wiki?curid=294255" title="Patrycja Markowska">
Patrycja Markowska

Patrycja Markowska (ur. 21 grudnia 1979 w Warszawie) – polska piosenkarka i autorka tekstów.
Laureatka konkursu telewizyjnego "Odkrywamy talenty" w 1994. Od czasu debiutu wydała dziewięć albumów studyjnych: "Będę silna" (2001), "Mój czas" (2003), "Nie zatrzyma nikt" (2005), "Świat się pomylił" (2007), "Patrycja Markowska" (2010), "Alter Ego", (2013), "Krótka płyta o miłości" (2017), "Droga" (2019; nagrana z Grzegorzem Markowskim) i "Wilczy pęd" (2022). Za sprzedaż albumów odebrała dwie platynowe płyty i jedną złotą. Wylansowała również przeboje, takie jak: „Świat się pomylił”, „Jeszcze raz”, „Księżycowy”, „Hallo, hallo”, „Ostatni”, „Ocean”, „Lustro” i „Niepoprawna”.
Laureatka konkursu „Premier” na 44. Krajowym Festiwalu Piosenki Polskiej w Opolu (2007) i zdobywczyni Eska Music Award (2008). Była jurorką bądź uczestniczką kilku telewizyjnych programów rozrywkowych.
Życiorys.
Jest córką tancerki Krystyny Markowskiej i jej męża Grzegorza Markowskiego, wokalisty i lidera zespołu Perfect. Jej wujem jest warszawski biskup Rafał Markowski.
W 1994 została jedną z laureatek konkursu "Odkrywamy talenty" organizowanego w programie "Tęczowy Music Box". 3 grudnia 2001 wydała debiutancki album studyjny pt. "Będę silna", który promowała singlami: „Opętanie”, „Drogi kolego” i „Musisz być pierwszy”, który nagrała w duecie z Marcinem Urbasiem. Za album była nominowana do nagrody Fryderyka w kategorii „Nowa twarz fonografii”. 16 października 2003 wydała album pt. "Mój czas", który promowała singlami „Kameleon” i „Z twoich rąk”. Jesienią 2005 uczestniczyła w drugiej edycji programu rozrywkowego TVN "Taniec z gwiazdami" oraz wydała album pt. "Nie zatrzyma nikt", który promowała singlami „Gdy zgasną światła” i „Cztery ściany”.
W czerwcu 2007 za wykonanie utworu „Świat się pomylił” zdobyła pierwszą nagrodę w konkursie „Premiery” oraz nagrodę dziennikarzy na 44. Krajowym Festiwalu Piosenki Polskiej w Opolu oraz wydała swój pierwszy album koncertowy pt. "Patrycja Markowska Live", który zawierał nagrania zarejestrowane podczas jej koncertu w warszawskim klubie Stodoła. 1 października wydała czwarty album studyjny pt. "Świat się pomylił", za którego wysoką sprzedaż odebrała certyfikat platynowej płyty. Płytę promowała m.in. tytułowym przebojem oraz piosenką „Jeszcze raz”, która została wykorzystana do promocji polskiej komedii romantycznej o tym samym tytule. W 2008 otrzymała statuetkę Eska Music Awards 2008 w kategorii "Artystka roku", zagrała koncert przed Nelly Furtado w Poznaniu oraz wydała reedycję albumu pt. "Świat się pomylił" wzbogaconą o przebój „Deszcz”. W czerwcu 2009 zagrała koncert przed występem Lenny’ego Kravitza w Krakowie. 26 października 2010 wydała album pt. "Patrycja Markowska", za którego sprzedaż kilka tygodni po premierze otrzymała certyfikat złotej płyty, a wkrótce potem platynowej. Płytę promowała singlami: „Księżycowy”, „Hallo, hallo”, „Ostatni”, „W hotelowych korytarzach” i „Tylko mnie nie strasz”. W teledysku do utworu „W hotelowych korytarzach” zagrał jej ówczesny partner życiowy, Jacek Kopczyński. Również w 2009 nagrała w duecie z Grzegorzem Markowskim piosenkę „Trzeba żyć” z albumu Perfectu pt. "XXX".
W 2011 wystąpiła w koncercie „Telehitów” podczas 48. KFPP w Opolu. W 2013 była trenerką w drugiej edycji programu rozrykowego TVP2 "The Voice of Poland", a także wydała szósty album studyjny pt. "Alter Ego", za którego sprzedaż pod koniec roku odebrała złotą płytę. Album promowała tytułowym singlem oraz piosenkami „Dzień za dniem” i „Wielokropek”; do wszystkich piosenek zrealizowała teledyski. Ponadto wystąpiła podczas koncertu Lata ZET i Dwójki w Słubicach oraz zagrała jesienną trasę klubową promującą album "Alter Ego" obejmującą kilkanaście koncertów w Polsce oraz trzy koncerty dla Polonii na Wyspach Brytyjskich. W styczniu 2014 wydała „Ocean”, czwarty singiel z płyty, który nagrała w duecie z Arturem Gadowskim. W maju z piosenką „Dzień za dniem” wystąpiła podczas drugiego dnia festiwalu TOPtrendy 2014 w konkursie "Największe Przeboje Roku" z udziałem wykonawców, których piosenki były w ostatnim roku najczęściej granymi w stacjach radiowych. Tego samego dnia zasiadła w jury festiwalowego konkursu "Trendy". Latem wystąpiła podczas koncertu "Lato ZET" i "Dwójki" w Zabrzu i wydała teledysk do „Nim się zamienisz w żart”, piątego singla z "Alter Ego". W lutym 2015 zajęła 14. miejsce w plebiscycie radia RMF FM na artystę 25-lecia. 13 kwietnia wydała album koncertowy (CD+DVD) pt. "Patrycja Markowska na żywo". Ponadto wystąpiła na festiwalach: "Top Music Wembley" na Wembley Arena w Londynie i Europejski Stadion Kultury w Rzeszowie (gdzie zaśpiewała w duecie z Tanita Tikaram), a także nagrała utwór „Między słowami” w duecie z Tomaszem Szczepanikiem na potrzeby albumu grupy Pectus pt. "Kobiety". Pod koniec roku opublikowała teledysk do utworu „Nawigacja”, skomponowanego z okazji 10. edycji charytatywnego kalendarza „Dżentelmeni 2016”.
2 czerwca 2017 wydała album pt. "Krótka płyta o miłości", który zapowiadała teledyskami do utworów nagranych w duecie z innymi wykonawcami – „Wyznanie” (Leszek Możdżer), „Nie potrzeba mi nic więcej” (Grzegorz Skawiński), „Byś spojrzał na mnie” (Marek Dyjak) i „Bezustannie” (Ray Wilson). Singlami promującymi album były natomiast utwory: „Kochaina” i „Za nas dwoje”. Album zadebiutował na drugim miejscu listy OLiS, zostając najlepiej notowaną płytą w karierze Markowskiej. Teledysk do piosenki „Za nas dwoje” w kilka dni po premierze przekroczył milion wyświetleń w serwisie YouTube. Następne teledyski promujące album, nakręcone do piosenek „Czy przyjdzie wiosna” i „Lalka”, wypuściła w 2018. W tym samym roku była trenerką w dziewiątej edycji "The Voice of Poland". 7 listopada 2018 wydała singiel „Na szczycie”, którym zapowiadała album pt. "Droga" nagrany w duecie z Grzegorzem Markowskim. Premiera płyty odbyła się 25 stycznia 2019, wraz z ojcem promowała go również singlami: „Lustro”, „Aż po horyzont”, „Echem zostawimy ślad” i „Coraz mniej”, do których zrealizowali teledyski. Również w styczniu odbyła się premiera albumu składu Hemp Gru pt. "Eter", na którym Markowska zaśpiewała utwór „Mały wielki człowiek” z O.S.T.R.ym. 21 marca otrzymała nagrodę dla najlepszej wokalistki w plebiscycie „Płyty Rocku Antyradia 2018”. Pod koniec 2019 uczestniczyła w drugiej edycji programu rozrywkowego TVN "Ameryka Express", który był emitowany w 2020. W tym samym roku wydała trzy premierowe utwory: „Niepoprawna” (nagrany z Maćkiem Wasio w czasie epidemii COVID-19; dotarł do pierwszych miejsc list przebojów m.in. w radiu RMF FM i radiu ZET), „W ramionach” (nagrany z Dawidem Dubajką) i „Pod wiatr”.
W styczniu 2022 wzięła udział w koncercie „Rockowe kobiety”. 
W maja 2022 roku zagrała ze swoim zespołem akustyczny koncert w ramach festiwalu "Olivia Stars".
Linki zewnętrzne.
[[Kategoria:Urodzeni w 1979]]
[[Kategoria:Polskie wokalistki popowe]]
[[Kategoria:Polskie wokalistki rockowe]]
[[Kategoria:Zdobywcy platynowych płyt]]
[[Kategoria:Laureaci Eska Music Awards]]
[[Kategoria:Ludzie urodzeni w Warszawie]]

</doc>
<doc id="294256" url="https://pl.wikipedia.org/wiki?curid=294256" title="Leszek Hensler">
Leszek Hensler

Leszek Hensler (ur. 4 lutego 1956 w Gnieźnie, zm. 3 czerwca 2015 w Poznaniu) – polski hokeista na trawie, wielokrotny mistrz Polski, olimpijczyk.
Syn Jana i Łucji z Szudzichowskich, w 1976 ukończył Technikum Mleczarskie we Wrześni, a w 1983 studia w dziedzinie wychowania fizycznego na poznańskiej AWF; uzyskał również uprawnienia trenera II klasy. Treningi hokejowe rozpoczął w klubie Stella Gniezno, później startował w barwach Lecha i Grunwaldu Poznań. Zdobył łącznie dziewięć tytułów mistrza Polski – 1974 (ze Stellą), 1977, 1978, 1984, 1985, 1986, 1987 (z Lechem), 1993 i 1994 (z Grunwaldem). Na boisku występował na pozycji pomocnika.
W latach 1975-1993 wystąpił w 219 meczach reprezentacji narodowej, co czyni go współrekordzistą w liczbie spotkań w barwach narodowych obok Jerzego Wybieralskiego. Strzelił 26 bramek. Uczestniczył trzykrotnie w finałach mistrzostw świata (1978, 1982, 1986), również trzykrotnie w finałach mistrzostw Europy (1978, 1983, 1987), a także w igrzyskach olimpijskich w Moskwie w 1980. W turnieju olimpijskim wystąpił w pięciu meczach, strzelił jedną bramkę (w meczu z Kubą), a zespół polski zajął 4. miejsce.
Otrzymał tytuł Zasłużonego Mistrza Sportu oraz srebrny Medal „Za Wybitne Osiągnięcia Sportowe”. Z małżeństwa z Teresą z domu Sarniak ma troje dzieci (Katarzynę, Łukasza i Tomasza; Tomasz gra w hokeja na trawie w WKS Grunwald Poznań).
Zmarł 3 czerwca 2015 w Poznaniu po ciężkiej chorobie. Został pochowany na cmentarzu parafii Matki Bożej Częstochowskiej na Naramowicach w Poznaniu.

</doc>
<doc id="294261" url="https://pl.wikipedia.org/wiki?curid=294261" title="Akrobatyka">
Akrobatyka

Akrobatyka (gr. "akrobateo" – „stąpać po krawędzi, wspinać się”, "akra" – „najdalszy”, "bateo" lub "pateo" – „pokrywać”) – ewolucje cielesne o dużym stopniu trudności, które wykraczają poza przeciętne ludzkie umiejętności. Akrobatyka nie stanowi sportu, a określa rodzinę sportów.
Akrobatykę dzieli się ze względu na:
Jej odmiany występują w wielu kulturach świata, można tu wymienić m.in. akrobatykę lian, na słupie, baixi, c’hoari chouk-lamm-penn, gle gbee, lave grise, mallakhamb, poteteke, tumi, voladeros, zashua.
Historia.
Znana była już w starożytnym Egipcie, gdzie stanowiła jedną z części obrządku pogrzebowego. Na Krecie w II wieku p.n.e. uprawiano "tauromachia", czyli akrobatykę na grzbietach byków. Akrobatyka występowała także z rytualnym tańcem, co miało na celu wywołanie podniecenia i wprowadzenie w trans. W Grecji była nazywana "thaumata", czyli cudowność (lub "thaumato-poija" – pogoń za cudownością). Platon uważał, że sprzyja ona doskonaleniu osobowości. Natomiast Klaudiusz Galen (129–199 p.n.e.) sądził, że pewne jej elementy mają działanie profilaktyczne w utrzymaniu zdrowia i lecznicze np. w odzyskiwaniu zmysłu równowagi.
W średniowieczu akrobatyka była także elementem uroczystości pogrzebowych. Akrobata wykonujący ćwiczenia zagrażające życiu był symbolem zwycięstwa życia nad śmiercią. Nie była ona popierana przez Kościół. Następnie w związku ze zmianą charakteru akrobatyki z metafizycznego na widowiskowy i wiążący się z pracą zarobkową, była ona traktowana jako popisy dla zubożałej ludności. Pod koniec średniowiecza, krajem gdzie akrobatyka przeżywała swój rozwój były Włochy. Znany z popisów był tam A. Tuccaro (ok. 1535–1610), który rozpoczynał swoją karierę na dworze austriackiego cesarza Maksymiliana II, a następnie od 1570 r. został akrobatą królewskim ("saltarin du roi") Karola IX. W 1599 r. została opublikowana jego książka pt. „Trzy dialogi o skakaniu i napowietrznej woltyżerce” ("Trois dialogues de sauter et voltiger en l’air"). Dzieło to przyczyniło się do rozwoju gimnastyki, gdyż teoretycy przejęli opisane przez niego m.in. skoki przez imitację konia oraz ćwiczenia na kółkach i drążku. Wykorzystał je m.in. Włoch G. Borasatti w 1753 r. w dziele „Gimnastyk w ćwiczeniach praktycznych a teoria” ("Ginnasta in Pratica, ed in teoria") i w 1793 r. Niemiec J.F. Guts Muths w książce „Gimnastyka dla młodzieży” ("Gymnastik fur die Jugend"). W związku z rozwojem gimnastyki zmniejszyła się rola akrobatyki jako sztuki doskonalenia sprawności fizycznej.
W II połowie XVIII wieku akrobatyka została przyswojona przez szybko rozwijającą się sztukę cyrkową stając się dyscypliną o charakterze widowiskowym. W 1859 r. podczas popisów pojawił się trapez. Ze względu, iż traktowana była jako rozrywka dla pospólstwa, akrobaci chcąc podnieść jej rangę, zwiększali poziom trudności ćwiczeń, co miało przyczynić się do zwrócenia na nich uwagi. Francuz Charles Blondin (J.F. Gravelet, 1824–1897) przechodził po linie nad wodospadem Niagara.
W XX wieku rozwinęła się akrobatyka sportowa (m.in. dzięki wprowadzeniu jej do sportów takich jak np. jazda figurowa i tańce na lodzie). Na jej rozwój miał również wpływ renesans sztuki cyrkowej, gdzie pojawiły się elementy akrobatyki chińskiej mającej mniej siłowy charakter.
Rodzaje akrobatyk.
Wśród licznej grupy akrobatyk można wymienić takie jej rodzaje jak m.in.:
Akrobatyka cyrkowa – stanowi dyscyplinę sztuki cyrkowej i polega na prezentowaniu trudnych ćwiczeń gimnastycznych. Akrobaci przy tym wykazują się opanowaniem ciała – siłą, równowagą i gibkością. Wykonują oni m.in. ćwiczenia na trampolinach, linach, ruchomych trapezach i na podwieszonych u sklepienia kołach. Akrobaci cyrkowi wykonują także przeskoki między przyrządami, salta, „pętlę śmierci” (do której wykorzystywane są pojazdy mechaniczne np. rowery lub motocykle), a także chodzą i jeżdżą po linie.
Ze względu, iż akrobatyka cyrkowa jest przearanżowana i nie występuje w niej współzawodnictwo, to nie jest ona dyscypliną sportową. Jednak na przełomie wieków odegrała ona dużą role w kształtowaniu się akrobatyki sportowej.
Akrobatyka konna – wykonuje się ją podczas jazdy konnej. Dotyczy ona takich akrobacji jak m.in.: zeskoki, wskoki na konia, jazda stojąc (przodem, tyłem, pojedynczo, w piramidach składających się z kilku osób), przewijanie się pod brzuchem lub pod szyja konia.
Dawniej jej zadaniem było doskonalenie sprawności jeździeckich, które miały później być wykorzystywane do celów wojskowych. Niezależnie od niej rozwinęła się akrobatyka konna o charakterze widowiskowym, której największy rozwój miał miejsce w cyrkach w XVIII i XIX wieku. Popisy podczas jazdy konnej wprowadził do cyrku P. Astley (1742–1814). Utworzył on w 1768 r. w Londynie szkołę jeździecką, w której uczyli się przyszli akrobaci konni.
Akrobatyka lian – pochodząca z Chin sztuka akrobacji wykonywana na skraju konwi "lian", która służyła do przechowywania alkoholu wykorzystywanego podczas uroczystości z dużą liczba gości. Akrobacja polegała na tym, że wykonujące ją osoby stawały na rękach na skraju "lian" i poruszając się po krawędzi wykonywały różne figury.
Z historycznych rzeźb wynika, że akrobację wykonywały zazwyczaj dwie osoby. Jednak rzeźba znaleziona w Qilibe (niedaleko Luoyang) przedstawia trzech akrobatów.
Akrobatyka na słupie – pochodząca z Chin sztuka akrobacji prezentowana na słupie mającym na szczycie mały podest. Była wykonywana podczas igrzysk i festiwali baixi.
Akrobatyka narciarska
Akrobacje powietrzne na desce
Akrobatyka rowerowa
Akrobatyka sportowa
Akrobatyka spadochronowa

</doc>
<doc id="294266" url="https://pl.wikipedia.org/wiki?curid=294266" title="Aerobik">
Aerobik

Aerobik "(ang. aerobics z gr. aér, aéros - powietrze + bíos - życie) –" system treningu opartego na intensywnej wymianie tlenowej.
Opracowany przez Kennetha Coopera, konsultanta programu sprawnościowego amerykańskich kosmonautów. Wszystkie formy ruchu, podczas których zwiększa się wymiana tlenowa w organizmie nazywamy aerobowymi.
Najpopularniejsze formy zajęć aerobiku to:
Najpopularniejsze formy wysiłku aerobowego to:

</doc>
<doc id="294268" url="https://pl.wikipedia.org/wiki?curid=294268" title="Liczba kwantowa">
Liczba kwantowa



</doc>
<doc id="294270" url="https://pl.wikipedia.org/wiki?curid=294270" title="Henryk Horwat">
Henryk Horwat

Henryk Horwat (ur. 9 lutego 1956 w Katowicach), polski hokeista na trawie, olimpijczyk.
Syn Henryka i Lidii z domu Górnik; ukończył szkołę zawodową uzyskując zawód mechanika, pracował w tym charakterze w kopalni Katowice. W latach 1974-1985 był zawodnikiem AZS AWF Katowice, zdobywając wicemistrzostwo Polski (1980) oraz dwa brązowe medale mistrzostw Polski (1982, 1983). Grał jako napastnik. Zaliczył 32 mecze w reprezentacji narodowej (w latach 1979-1982), strzelił 16 bramek. Uczestniczył m.in. w finałach mistrzostw świata w Bombaju (1982) oraz igrzyskach olimpijskich w Moskwie (1980, 4. miejsce). W turnieju olimpijskim wystąpił w pięciu meczach i strzelił trzy bramki.
Otrzymał tytuł "Mistrza Sportu". W 1990 wyjechał na stałe do Niemiec.

</doc>
<doc id="294272" url="https://pl.wikipedia.org/wiki?curid=294272" title="Funkcja całkowo-wykładnicza">
Funkcja całkowo-wykładnicza

Funkcja całkowo-wykładnicza – funkcja określona wzorem:
gdzie:
Gdy formula_3 całka w punkcie formula_4 jest rozbieżna; w tym przypadku przez formula_5 należy rozumieć wartość główną całki niewłaściwej.
Funkcja całkowo-wykładnicza jest związana z logarytmem całkowym zależnością:

</doc>
<doc id="294277" url="https://pl.wikipedia.org/wiki?curid=294277" title="Fehmarn (wyspa)">
Fehmarn (wyspa)

Fehmarn (duń. "Femern", pol. hist. "Wębrza") – trzecia pod względem wielkości niemiecka wyspa na Morzu Bałtyckim. Leży w kraju związkowym Szlezwik-Holsztyn, w powiecie Ostholstein, pomiędzy Zatoką Kilońską a Zatoką Meklemburską. Na wyspie mieszka niecałe 13 tys. mieszkańców, z czego ok. 6 000 w dzielnicy Burg auf Fehmarn, a reszta w 42 pozostałych miejscowościach. Wyspa liczy 185,45km², jej długość to około 16 km, a szerokość 13 km. Długość linii brzegowej to około 78 km. Ze względu na swoje nasłonecznienie (1920 godzin w roku) jest popularnym miejscem wypoczynkowym.
Geografia i środowisko.
Południowa część wyspy to szerokie plaże, południowy kraniec jest od roku 1963 połączony z lądem za pomocą mostu Fehmarnsund o długości 963 m i wysokości 69 m. Północne wybrzeże wyspy to głównie piaszczyste wydmy i mierzeje. Wschodnie wybrzeże jest kamieniste i klifowe. Najwyższe punkty wyspy to "Hinrichsberg" (27,2 m) i "Wulfener Berg" (26,5 m).
W 1975 roku na wyspie został utworzony rezerwat ptactwa wodnego "Wallnau". Obszar o powierzchni 300 ha znajduje się na zachodnim brzegu wyspy i jest miejscem lęgowym i ochronnym dla ptactwa wędrującego. Istniejąca tam sieć kanałów, łąki i stawy sprawia, że jest to idealne miejsce lęgowe dla około 80 gatunków ptaków. Rezerwat przyjmuje odwiedzających przez cały rok i daje do dyspozycji centrum informacyjne, muzeum ochrony przyrody, punkty obserwacyjne, wystawy dydaktyczne i przewodników.
Historia.
Do 3 października 1990 r. była to największa wyspa Republiki Federalnej Niemiec. Od czasu zjednoczenia stała się nią Rugia.
Dnia 1 stycznia 2003 po połączeniu miasta Burg auf Fehmarn z urzędem Fehmarn "(Amt Fehmarn)", w skład którego wchodziły gminy: Bannesdorf auf Fehmarn, Landkirchen auf Fehmarn oraz Westfehmarn – utworzono miasto o takiej nazwie co wyspa.
Komunikacja.
Wyspa jest połączona z lądem drogowo-kolejowym mostem Fehmarnsund z pojedynczym torem, dwupasową jezdnią i częścią pieszo-rowerową. Wyspa jest ważnym punktem komunikacyjnym ze względu na to, że prowadzi przez nią najkrótsza trasa do Kopenhagi – połączenie promowe przez cieśninę Bełt Fehmarn, z Puttgarden do Rødby (Dania, wyspa Lolland). Dla porównania – połączenie promowe z Rostocku na wyspę Falster jest ponad dwukrotnie dłuższe, a trasa bez korzystania z połączenia promowego przez Półwysep Jutlandzki to ponad 100 km dalej. Z przeprawy promowej, która trwa około 45 minut korzystają m.in. pociągi EC Hamburg-Kopenhaga.
Z powodu dogodności połączenia istnieją plany wybudowana tunelu lub mostu pomiędzy tymi miejscowościami. Jak na razie nie są one realizowane z powodu braku środków pieniężnych i obaw co do wpływu na środowisko naturalne wyspy (szczególnie chodzi o rezerwat).
Gospodarka.
Na wyspie jest umieszczona jedna z większych elektrowni wiatrowych w Niemczech.

</doc>
<doc id="294278" url="https://pl.wikipedia.org/wiki?curid=294278" title="Zator gazowy">
Zator gazowy

Zator gazowy, zator powietrzny (embolia) – zatrzymanie krążenia krwi, spowodowane obecnością pęcherzyków mieszaniny oddechowej lub powietrza w naczyniach krwionośnych. Powstające pęcherzyki czopują małe naczynia krwionośne.
Niewielkie ilości powietrza czasami dostają się do krwiobiegu podczas zabiegów chirurgicznych lub medycznych. Zator gazowy na poziomie pojedynczych naczyń krwionośnych zazwyczaj przebiega bezobjawowo. W rozległej postaci prowadzi do nagłej śmierci.
Zator gazowy w nurkowaniu.
Zator gazowy jest jednym z zagrożeń czekających na nurka w wyniku urazu ciśnieniowego płuc (UCP), przerwania otworu owalnego w sercu, choroby dekompresyjnej.
W wyniku zatoru gazowego, pęcherzyki gazu mogą zablokować dopływ krwi i tlenu do mózgu i innych ważnych organów. Zator gazowy może powodować również powstawanie skrzepów krwi w naczyniach krwionośnych.
Zator gazowy i choroba dekompresyjna (DCS) mogą mieć bardzo podobne objawy. Postępowanie ratownicze jest jednak takie samo, ponieważ oba wywoływane są przez obecność pęcherzyków gazu w krwiobiegu. Z tego powodu w nurkowaniu określane są również jako choroba dekompresyjna lub zespół zaburzeń dekompresyjnych (DCI).
Leczenie.
Jedynym wydajnym sposobem leczenia zatoru gazowego jest leczenie hiperbaryczne w komorze hiperbarycznej.
W pierwszej pomocy w wypadkach nurkowych pomocne jest zapewnienie pierwszej pomocy tlenowej.

</doc>
<doc id="294279" url="https://pl.wikipedia.org/wiki?curid=294279" title="Antoni Stefanowski">
Antoni Stefanowski

Antoni Stefanowski (ur. 22 października 1885 w Niesinie, zm. 9 kwietnia 1940 w Katyniu) – społecznik, pułkownik lekarz Wojska Polskiego, członek Komendy Naczelnej Związku Legionistów Polskich od 1936 roku, kawaler Orderu Virtuti Militari, ofiara zbrodni katyńskiej.
Życiorys.
Dzieciństwo i młodość.
Urodził się w majątku Niesin na terenie dzisiejszej Białorusi, w powiecie lepelskim, guberni witebskiej, w rodzinie Adama (właściciela ziemskiego), i Stefanii ze Stabrowskich. Rodzice zmarli wcześnie, osierocając Antoniego i jego brata Władysława. W Warszawie ukończył realne gimnazjum i zdał maturę w 1904 roku. Podczas nauki w gimnazjum 3 lata pracował w tajnych organizacjach. Po zdaniu matury wyjechał do Lipska, gdzie studiował psychologię i filozofię w ciągu 1,5 roku. Później był nauczycielem prywatnym.
W roku 1907 wstąpił jako jednoroczny ochotnik do armii rosyjskiej. Służył w jednym z pułków 3 Dywizji Piechoty Gwardii w Warszawie. Jednocześnie nauczył się łaciny, której nie uczono w realnych gimnazjach. Po jakimś czasie wyjechał na studia do Niemiec i Szwajcarii, kolejno do Jeny (gdzie studiował w semestrze letnim 1912), Zurychu i Heidelbergu. W 1914 roku ukończył medycynę na Uniwersytecie w Heidelbergu „magna cum laude” („z wielką pochwałą”) z tytułem doktora medycyny. W latach 1913–1914 był w Heidelbergu instruktorem wojskowym miejscowej, tajnej polskiej „drużyniackiej” organizacji studenckiej.
I wojna światowa.
Zaraz po ukończeniu przez niego studiów i wybuchu I wojny światowej wyjechał do Krakowa z zamiarem wstąpienia do formujących się oddziałów polskich. Po drodze aresztowany w Wiedniu, jako obywatel rosyjski. Był internowany przez dwa miesiące w Wiedniu, Kalstein z.d. Thege i Weidhofen. Zwolniony wskutek starań znajomych. Wstąpił do II kompanii Galicyjskiej (II kompania wiedeńska Legionów Polskich). Następnie chwilowo pomocnik lekarza III batalionu 2 pułku piechoty II Brygady Legionów Polskich (w randze podporucznika), później w zastępstwie komendant Lazaretu Polowego II Brygady, po bitwie pod Mołotkowem (29 października 1914) awansowany na porucznika lekarza. 21 marca 1915 awansowany na kapitana lekarza. Przebył kampanię wołyńską, bukowińską i karpacką, jako lekarz pułkowy 2 pułku piechoty Legionów Polskich. Za bohaterskie zachowanie się w bitwie pod Bielgowem odznaczony 7 maja 1922 roku Krzyżem Srebrnym Orderu Wojennego Virtuti Militari. W trakcie tej bitwy, Antoni Stefanowski pozostał razem z rannymi żołnierzami mimo groźby wzięcia do niewoli przez Rosjan (jako obywatelowi rosyjskiemu, groziłaby mu wtedy kara śmierci za zdradę).
W 1917 roku przydzielony został do sztabu Polnische Wehrmacht, usunięty z wojska wskutek niezłożenia Niemcom przysięgi (tzw. kryzys przysięgowy). W 1918 roku pośredniczył w rozmowach pomiędzy marsz. Józefem Piłsudskim i gen. Józefem Hallerem, dotyczących powrotu Armii Hallera do Polski.
Pracował następnie jako lekarz szpitala w Warszawie, brał udział w pracy tajnej w komitecie opieki nad legionistami-inwalidami, łącznie z Polską Organizacją Wojskową. Od 1 stycznia 1919 roku w Wojsku Polskim. Podczas wojny polsko-bolszewickiej w Bitwie Warszawskiej zmobilizowany jako lekarz dywizyjny 2 Dywizji Piechoty Legionów, był także szefem sanitarnym 9 Dywizji Piechoty. 24 czerwca 1920 roku awansowany na podpułkownika lekarza. W trakcie Bitwy Warszawskiej zachorował na tyfus, co uniemożliwiło mu służbę na froncie. Później pracował jako zastępca komendanta Szpitala Ujazdowskiego w Warszawie. 27 lipca 1925 roku został przeniesiony do rezerwy w stopniu pułkownika ze starszeństwem z dniem 1 czerwca 1919 w korpusie oficerów sanitarnych
Dwudziestolecie międzywojenne.
31 stycznia 1918 roku ożenił się z Haliną Ciąglińską, córką lekarza Adama Ciąglińskiego. Po wojnie objął stanowisko asystenta II Kliniki Chorób Wewnętrznych Szpitala Świętego Ducha, pod koniec lat 20. przeszedł na analogiczne stanowisko do Szpitala św. Łazarza. W 1919 roku urodziła się córka Halina, w 1923 Ewa, zaś w 1926 najmłodsza Zofia.
26 października 1922 odznaczony Krzyżem Walecznych. W swojej praktyce lekarskiej zajmował się interną, publikował w prasie medycznej. Leczył Stefana Żeromskiego pod koniec jego życia oraz wchodził w skład konsylium lekarskiego przed śmiercią marsz. Józefa Piłsudskiego. Konsylium orzekło beznadziejność stanu zdrowia marszałka, sugerując nawet początek procesu agonii. To właśnie Antoniemu Stefanowskiemu przypadło przekazanie tej smutnej nowiny Aleksandrze Piłsudskiej, przed którą do 12 maja ukrywano stan zdrowia jej męża. Od 1 maja 1936 roku w wyniku konkursu ordynator Oddziału Chorób Wewnętrznych Szpitala Dzieciątka Jezus. Jak wielu legionistów Stefanowski należał do masonerii.
II wojna światowa.
W sierpniu 1939 roku został zmobilizowany i przydzielony do Szpitala Szkolnego Centrum Wyszkolenia Sanitarnego w Warszawie. Po agresji III Rzeszy na Polskę, 7 września 1939 ewakuowany ze szpitalem na wschód. Po agresji ZSRR na Polskę dostał się w okolicach Trembowli do niewoli sowieckiej. Przetrzymywany był w obozie w Putywlu, a następnie w Kozielsku. Tam dowiedział się o śmierci najstarszej córki Haliny. Najprawdopodobniej 9 kwietnia 1940 został zamordowany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu, gdzie w 1943 jego ciało zidentyfikowano podczas ekshumacji prowadzonych przez Niemców pod numerem 492. Przy zwłokach Antoniego Stefanowskiego zostały odnalezione wizytówki, dwa kwity. Jego symboliczny grób znajduje się na cmentarzu Powązkowskim w Warszawie (pod murem V-grób 64/65).
Upamiętnienie.
Postanowieniem nr 112-48-07 Prezydenta Rzeczypospolitej Polskiej Lecha Aleksandra Kaczyńskiego z dnia 5 października 2007 awansowany został, pośmiertnie, do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” 18 grudnia 2008 Antoni Stefanowski został uhonorowany poprzez zasadzenie Dębu Pamięci przed Szpitalem Dzieciątka Jezus w Warszawie.

</doc>
<doc id="294284" url="https://pl.wikipedia.org/wiki?curid=294284" title="Transfuzja krwi">
Transfuzja krwi

Transfuzja krwi (przetoczenie krwi) – zabieg polegający na przetaczaniu pewnej ilości krwi lub składników krwi. Ma na celu substytucję utraconych składników.
Zgodność grup krwi.
W przypadku transfuzji niezbędne jest stosowanie krwi zgodnej grupowo. Oprócz zgodności głównej (układ AB0) należy także wziąć pod uwagę zgodność czynnika Rh.
Legenda:
X - prawidłowe krzyżowanie grup krwi.
Jeśli w krwi biorcy znajdują się przeciwciała przeciwko antygenom dawcy to następują powikłania potransfuzyjne. Krwinki dawcy zostają zniszczone w organizmie biorcy.
Powikłania poprzetoczeniowe.
Ze względu na czas, w jakim pojawią się powikłania poprzetoczeniowe, mówimy o powikłaniach:
Powikłania poprzetoczeniowe możemy również podzielić ze względu na rodzaj ich przebiegu:
Powikłania wczesne – występujące od czasu rozpoczęcia transfuzji, do 24 godzin po jej zakończeniu:
Powikłania późne występuje najczęściej między 3 a 21 dniem po transfuzji:
Transfuzja krwi a religia.
Ze względów religijnych przyjęcia transfuzji krwi pełnej jak również jej 4 głównych składników odmawiają Świadkowie Jehowy. Powołują się oni na tekst Pisma Świętego z księgi Dziejów Apostolskich 15:20, 28–29. Nie zgadzają się również na autotransfuzje. Dopuszczają stosowanie dostępnych metod alternatywnych wobec transfuzji, takich jak hemodylucja i śródoperacyjne odzyskiwanie krwi. Przyjmowanie drobnych frakcji uzyskiwanych z krwi jest pozostawione osobistej decyzji.

</doc>
<doc id="294288" url="https://pl.wikipedia.org/wiki?curid=294288" title="Błogosławiony Klemens August hrabia von Galen">
Błogosławiony Klemens August hrabia von Galen



</doc>
<doc id="294290" url="https://pl.wikipedia.org/wiki?curid=294290" title="Omega (cząstka)">
Omega (cząstka)

Omega, Ω− – cząstka elementarna należąca do hiperonów. Jest zbudowana z trzech kwarków dziwnych sss.
Własności.
Ma następujące własności:
Historia.
Hiperon omega został zarejestrowany w komorze pęcherzykowej w wyniku zderzenia protonu z mezonem K− według zapisu:
W wyniku oddziaływania mezonu K− z protonem powstają: mezon K0, mezon K+ oraz hiperon Ω−. Po czasie ok. 10−10 sekundy hiperon Ω− rozpada się na mezon pion formula_3 i hiperon ksi-zero.
Ten ostatni rozpada się następnie na hiperon lambda i pion formula_5 Z hiperonu lambda Λ powstaje proton i pion formula_6
Pion formula_7 praktycznie momentalnie w punkcie, w którym powstał, ulega rozpadowi na dwa kwanty gamma, które zamieniają się w pary elektronowo-pozytonowe.
Odkrycia dokonano w 1963 r. niezależnie w dwu laboratoriach: Brookhaven National Laboratory w stanie Nowy Jork i CERN-ie w Genewie.
Masę, ładunek i dziwność cząstki Ω− wydedukował z modelu kwarkowego Murray Gell-Mann przed jej otrzymaniem, powtarzając sukces Mendelejewa w stosunku do galu, skandu i germanu. Nazwa "omega" ma w intencji Gell-Manna oznaczać, iż jest to ostatni brakujący hiperon do ścieżki ośmiokrotnej (ang. "Eightfold Way"): omega jest ostatnią literą w greckim alfabecie.
We wrześniu 2008 ogłoszono odkrycie cząsteczki Ω−b składającej się z dwóch kwarków dziwnych i jednego kwarka b
Rysunek obok przedstawia schemat powstania i rozpadu hiperonu Ω−, zarejestrowany w komorze pęcherzykowej. Liniami przerywanymi zaznaczono drogi cząstek neutralnych, nie pozostawiających śladów w komorze. W wyniku oddziaływania mezonu K− z protonem powstają: mezon K0, mezon K+ oraz hiperon Ω−. Po czasie ok. 10−10 sekundy hiperon omega− rozpada się na pion formula_3 i mezon Ξ0. Ten ostatni rozpada się następnie na hiperon lambda i pion formula_5 Z hiperonu lambda powstaje proton i pion formula_6 Pion formula_7 praktycznie natychmiast, w punkcie, w którym powstał, ulega rozpadowi na dwa kwanty gamma, które zamieniają się w pary elektronowo-pozytonowe.

</doc>
<doc id="294293" url="https://pl.wikipedia.org/wiki?curid=294293" title="Klejnot Wszechmocy">
Klejnot Wszechmocy



</doc>
<doc id="294296" url="https://pl.wikipedia.org/wiki?curid=294296" title="Siła wypadkowa">
Siła wypadkowa

Siła wypadkowa – siła, która zastępuje działanie kilku sił, przyłożonych do tego samego ciała. Siła wypadkowa powoduje zmianę pędu ciała, zgodnie z drugą zasadą dynamiki Newtona.
Siła wypadkowa jest sumą wektorową sił działających na dane ciało. Siły, tworzące sumę wektorową nazywa się siłami składowymi. Siły składowe, mogą być rzeczywiście działającymi siłami lub składowymi innych sił.
W wypadku ciał rozciągłych zerowa wartość siły wypadkowej nie oznacza, że nie ma żadnych skutków działania sił. Jeżeli poszczególne siły składowe zaczepione są w różnych punktach ciała, to może istnieć nieznikający wypadkowy moment siły, zmieniający obrót ciała.
W wypadku ciał rozciągłych, które nie są doskonale sztywne, skutkiem działania sił może być jego odkształcenie.

</doc>
<doc id="294297" url="https://pl.wikipedia.org/wiki?curid=294297" title="Pałac Poznańskich">
Pałac Poznańskich



</doc>
<doc id="294298" url="https://pl.wikipedia.org/wiki?curid=294298" title="Akeda">
Akeda

Akeda ( = „związanie [ofiary przed złożeniem]”; "akejde" lub "akejdes-Jicchok") – termin określający biblijną opowieść z Księgi Rodzaju (Rdz 22, 1–18) o ofiarowaniu przez Abrahama swego pierworodnego syna Izaaka (hebr. "akedat Icchak" = związanie Izaaka) w polskiej terminologii – ofiara Abrahama lub ofiarowanie Izaaka. Abraham jest w tym opowiadaniu figurą posłuszeństwa, a Izaak męczeństwa. Równocześnie znaczące jest samo miejsce planowanego złożenia ofiary. 2 Księga Kronik (2 Krn 3,1) opisuje, że właśnie na górze Moria Salomon zaczął budować Świątynię Jerozolimską. Dla chrześcijan związanie Izaaka jest zapowiedzią typiczną ofiary Jezusa.
Lokalizacja, datowanie i budowa tekstu.
Akeda jest przykładem misternego, zwięzłego, lecz niezwykle bogatego opowiadania biblijnego. W klasycznej teorii źródeł opowieść o ofiarowaniu Izaaka zaliczano do tradycji elohistycznej. Obecnie tak wczesne datowanie opowieści jest podawane w wątpliwość. Georg Steins uważa opowieść za jeden z najpóźniejszych tekstów Pięcioksięgu, późniejszy niż należące do tradycji kapłańskiej opisy objawienia na Synaju. Timo Veijola i Konrad Schmid datują tekst na okres perski.
Werner H. Schmidt uznaje opowieść za sagę. Termin „saga” ma w biblistyce znaczenie wieloznaczne, generalnie jednak określa gatunek literacki zbliżony do legendy. Opowieść zawarta jest w 22 rozdziale Księgi Rodzaju. Współcześnie znana wersja tekstu masoreckiego obejmuje 19 wersów (Rdz 22, 1–18), lecz pierwotna wersja była krótsza. Obejmowała wersy 1–14a+19a.
W poszczególnych wydaniach Biblii lub komentarzy perykopa jest tytułowana na różne sposoby. Najczęściej stosowany jest tytuł „Ofiarowanie Izaaka”, „Moria”, ale także poetycko „Ogień i nóż”.
Struktura fabuły.
Przy prostocie i lakoniczności użytych sformułowań kompozycja opowiadania jest złożona i zawiła. Fabuła rozgrywa się w dwóch płaszczyznach. Pierwszą stanowią opisy wydarzeń i podejmowanych działań. Określa ramy czasowe oraz przestrzenne i wyznacza bieg akcji rozgrywającego się dramatu, z kulminantą w scenie składania ofiary z Izaaka. Drugą stanowi warstwa dialogowa, która zwalnia tempo wydarzeń. Forma retoryczna wypowiedzi wprowadza komplikacje i każe czytelnikowi zastanowić się nad relacjami między bohaterami i ich poczuciem wewnętrznej tożsamości.
Kompozycja fabularna.
Opowiadanie ma czytelny nagłówek (wiersz 1). Dialog między Bogiem i Abrahamem (w. 1–2) oraz opis działania Abrahama (w. 3) stanowią zawiązanie akcji. Trzydniowa podróż do krainy Moria nie zawiera żadnego dialogu, a jedynie opis działań Abrahama (w. 4–6). Ciszę przerywa zainicjowana przez Izaaka rozmowa, w której odpowiedź ojca stanowi kluczowy element opowiadania (w. 7–8). Dramatyczne przygotowania Abrahama do złożenia w ofierze całopalnej syna (w. 9–10) zostają zwieńczone dialogiem, który wskazuje rozwiązanie (w. 11–12), które następuje poprzez działanie Abrahama składającego ofiarę z barana zamiast z syna (w. 13–14). Swego rodzaju postscriptum stanowią, skierowane raczej do czytelnika niż bohatera, słowa Anioła ["JHWH mālāḵ"] (w. 15–18), zaś opis milczącej drogi powrotnej bohaterów stawia pytania o ich kondycję i relacje.
Kompozycja fabularna zyskuje dodatkowe wzmocnienie poprzez stosowanie różnych imion Boga. W odniesieniu do dwóch głównych obecnych w opowiadaniu: "Elohim" i "JHWH" (יְהוָה), stosowane są także ich gramatyczne warianty, czego nie można dostrzec w przekładach. Pojawia się "HaElohim" ("Elohim" z rodzajnikiem). Pod koniec dwukrotnie pojawia się wyrażenie "JHWH mālāḵ z nieba". Ów wysłannik nieba, powstrzymuje rękę Abrahama przed zabiciem syna, a później składa obietnicę obdarzenia go licznym potomstwem. Zmiany oznaczeń postaci po stronie Boga występują w kontekstach prowadzonych dialogów i najwyraźniej mają podkreślać ich wagę.
Złożoność opowiadania.
Akeda jest zaliczana do arcydzieł literackich starożytnych Izraelitów. Opowiadanie jest krótkie i pozornie proste, ale zawiera bogatą, emocjonalną treść i niesie szereg ważnych pytań, jest punktem wyjścia dla zróżnicowanych interpretacji przenikających różne kręgi kulturowe, religie. Dotyka kwestii społecznych, teologicznych, dramatu wyborów, rozumienia powinności rodzinnych, wierności więzom krwi skonfrontowanej z wiernością wobec Boga.
Treść opowiadania.
Opowieść o ofiarowaniu Izaaka jest zawarta w Księdze Rodzaju (Rdz 22, 1–18). Bóg wzywa Abrahama do podążenia na górę Moria i złożenia tam w ofierze całopalnej swego jedynego syna, Izaaka. Jest to jedyny fragment Księgi Rodzaju, w którym Bóg żądając od człowieka złożenia ofiary, wskazuje dokładnie przedmiot ofiary, miejsce jej złożenia i nie pozostawia miejsca na kwestionowanie żądania. Po dotarciu na miejsce Abraham sięga po nóż, aby zabić syna, lecz w ostatniej chwili anioł woła do niego z nieba i powstrzymuje go przed tym czynem, informując, że pomyślnie przeszedł próbę, na jaką wystawił go Bóg.
Uwarunkowanie narracji.
"Talmud Bawli" (Talmud Babiloński; Sanhedryn 89b) zwraca uwagę na wyrażenie otwierające opowieść: „"Po tych wydarzeniach" (hebr. וַיְהִי אַחַר הַדְּבָרִים הָאֵלֶּה) wystawił Bóg Abrahama na próbę” (Rdz 22,1a). Pierwsze słowa były w częściach narracyjnych i historycznych Tanach rozumiane w znaczeniu „niedługo potem” i wyznaczało ciąg chronologiczny odnoszący się do wydarzeń zrelacjonowanych we wcześniejszym fragmencie tekstu, a wczesna egzegeza żydowska interpretowała wyrażenie הַדְּבָרִים jako „słowo” albo „czyn, rzecz”. Tym samym zdanie może być rozumiane jako „Po tych słowach wystawił Bóg Abrahama na próbę” lub „Po tych wydarzeniach wystawił Bóg Abrahama na próbę” i w konsekwencji odnosi treść opowiadania do wydarzeń zrelacjonowanych we wcześniejszym opowiadaniu lub do wypowiedzianych wcześniej słów.
Koncepcja odniesienia kontekstu „związania” z wcześniejszymi wydarzeniami, wynika głównie z historycznych zapisów Józefa Flawiusza („Dawne dzieje Izraela”). Flawiusz nie łączył "akeda" z jakimś konkretnym wcześniejszym wydarzeniem, ale z kontekstem relacji i wydarzeń między Bogiem i Abrahamem, opisanych w rozdziałach 12–21 Księgi Rodzaju: Średniowieczny francuski rabin Samuel ben Meir („Raszbam”) odnosił „związanie” do opisanego w zakończeniu poprzedniego rozdziału (Rdz 21,22–32) aktu przymierza, zawartego przez Abrahama z Filistynami. Komentował:
Talmud Babiloński (Sanhedryn 89b) zawiera midrasz, w którym uznawany za autorytet rabin Jose ben Zimr, a za nim Rabbi Johanan objaśniał, że Bóg wystawił Abrahama na próbę „po słowach szatana, jak jest napisane, „Dziecko podrosło i zostało odłączone od piersi [Abraham wyprawił wielką ucztę w tym dniu, w którym Izaak został odłączony od piersi]” (Rdz 21,8):
Rabin Moshe Reis przytacza nieco rozszerzoną narrację „związania”, którą przekazuje midrasz. Według tego midraszu, gdy Abraham usłyszał polecenie, by wziął swego jedynego syna miał odpowiedzieć, że ma ich dwóch – z dwóch różnych matek – i kocha ich obydwóch. Wówczas Bóg miał doprecyzować, że chodzi o Izaaka. Taka narracja podkreśla, że dramat Abrahama był dwustopniowy. Za drugim razem usłyszał, że chodzi o tego ukochanego syna. Z kolei szwajcarski biblista, Konrad Schmid także powołując się na treść żydowskiego midraszu podaje powtarzaną w tradycji wersję, że Sara po dowiedzeniu się o przebiegu wydarzenia wydała sześć okrzyków i na miejscu umarła. Tradycja ta bazuje na fakcie, że opis śmierci Sary w Rdz 23 następuje niedługo po opisie ofiarowania Izaaka.
Uwarunkowanie teologiczno-etyczne.
Komentatorzy zwracają uwagę na rodzące się pytanie: „"Jak miłosierny Bóg mógł być tak okrutny względem Swego wiernego sługi i bezwarunkowo żądać, aby ten zamordował swego umiłowanego syna?"” Żądanie jest odbierane jako sprzeczne z zakazem zabijania. Pierwsze zdanie opowieści („Bóg wystawił Abrahama na próbę” (Rdz 22,l) łagodzi krytyczny odbiór wskazując, że celem żądania nie było złożenie ofiary całopalnej z człowieka, lecz wykazania się ze strony Abrahama bezwarunkową wiarą. Biorąc pod uwagę, że był to już dziesiąty raz, gdy Bóg wystawiał na próbę wierność Abrahama, ta miała być próbą ostateczną, która miała wykazać, że badany był gotowy oddać Bogu to, co miał najcenniejszego. Żydowscy rabini nie krytykowali żądania Boga. Midrasz „Tanchuma” wprowadził interpretację, zgodnie z którą baran był przygotowany w pierwszy szabatowy wieczór tygodnia Stworzenia, i już od tego czasu czekał „uwikłany rogami w zaroślach”, by zastąpić Izaaka. Ta koncepcja wskazywała, że złożenie Izaaka w ofierze całopalnej od samego początku nie było zamiarem Boga. Inne pobiblijne tradycje żydowskie wzbogacają też opowieść o takie wątki jak dobrowolne ofiarowanie się przez Izaaka czy spór Boga z szatanem o sprawiedliwość Abrahama, podobny do tego w Księdze Hioba 1–2. Dwunastowieczny rabin Efraim z Bonn mówi o śmierci i wskrzeszeniu Izaaka.
Heroizm postawy Abrahama.
Biblijny narrator przekazuje wiele przykładów (Rdz 15,7–8; Rdz 17,15–17; Rdz 18,16–33), że Abraham nie wahał się on pytać Boga, kiedy uważał to za konieczne. Ale opowiadanie z Rdz 22 nie ukazuje, czy Abraham zadawał pytania i czy uzyskiwał na nie odpowiedzi. Narrator nie opisuje także, by Abraham modlił się do Boga o odwołanie żądania zabicia syna. Z opisu wynika, że Abraham, kierując się wiarą w Boga, był gotowy spełnić żądanie natychmiast i bez pytania. Pseudo-Filon komentował: „Abraham nie spierał się, lecz wyruszył natychmiast” („Liber Antiquitatum Biblicarum” 32,1–2).
Wśród tekstów rabinicznych można więc odczytać opinię, że Abraham w sprawie „związania” nie podejmował sporu z Bogiem, ale panował nad swymi myślami i świadomie stłumił swoje uczucia: 
Midrasz Rabba do Lamentacji 1,50 (ok. V w.) opowiada o Miriam, córce Tanhuma (lub Nahuma), żydowskiej matce siedmiu synów zabitych na rozkaz Cezara. Midrasz porównuje jej czyn z postępowaniem Abrahama w historii o „związaniu”. Kiedy z powodu wierności nakazom Tory i ich odmowy oddania pokłonu posągowi zabitych zostało już sześciu synów, matka objęła siódmego, ucałowała i powiedziała: W ślad za tym midraszem „związanie” jest przez rabinów uznawane najwcześniejszy, udokumentowany w Biblii Hebrajskiej akt "Kidusz HaSzem" (dosłownie: „uświęcenie imienia Boga”, rozumiane jako: męczeństwo). Teksty rabiniczne uznają milczenie Abrahama za objaw szlachetności. Podkreślają fakt panowania przez Abrahama nad ojcowską miłością, by wykonać Boży nakaz. Czyn Abrahama jest uznawany za najdoskonalszy wyraz bezwarunkowej czci i posłuszeństwa wobec Boga. Abraham jest określany „ojcem wierzących”. Søren Kierkegaard nazywał Abrahama „rycerzem wiary”.
Figura Izaaka.
Pierwszy werset 22 rozdziału Księgi Rodzaju zdaje się zawężać rozumienie „związania” („Bóg wystawił Abrahama na próbę...”) do relacji Abraham–Bóg. Mimo iż tekst nie przynosi informacji o wieku Izaaka, to był już na tyle duży, żeby iść na górę Moria i nieść drwa potrzebne do ofiary całopalnej (Rdz 22,6). Tekst biblijny przedstawia Izaaka jako postać bierną, jednak komentarze rabiniczne podkreślają (np. Rabba do Lamentacji, Petichta 24), że „związanie” było próbą nie tylko dla Abrahama, ale także i Izaaka. Ze zapisu „i obaj szli dalej” wysnuwają wniosek, że Izaak wiedział w jakim celu zmierzają na górę, ale pozostał posłuszny: Najdalej idąca interpretacja ("Genesis" Rabba 56,8) wskazywała na świadome uczestnictwo Izaaka. Chłopiec miał wręcz prosić, by ojciec go związał, bowiem ofiara, która się wyrywa nie byłaby miła Bogu: O dobrowolnej zgodzie Izaaka pisał Józef Flawiusz („Dawne dzieje Izraela” 1, 232), Pseudo-Filon ("Liber Antiquitatum Biblicarum" 32, 1–3), a później także i żydowskie targumy: Ta koncepcja ta jest mocno zakorzeniona zarówno w judaizmie, jak i w chrześcijaństwie.
Akeda w religiach abrahamowych.
Hebrajski termin akeda („związanie Izaaka”) podkreśla sam akt, czynność dokonaną przez Abrahama na synu. Natomiast tradycja chrześcijańska używa raczej terminu „ofiara Abrahama”, która stanowi określenie sensu tej czynności.
Tradycja judaistyczna.
We wczesnym okresie rabinicznym akeda było przywoływane w modlitwach wstawienniczych. Miszna (Ta'an 2: 4) wskazywała modlitwę przeznaczoną na dni powszednie postu: „Niech ten, który odpowiedział Abrahamowi, naszemu ojcu na górze Moria, odpowie ci i wysłucha w tym dniu głosu twojego płaczu”. Odmawiana podczas Rosz ha-Szana modlitwa "Zikhronot" ( wersety „pamięci”) zawiera wezwanie do Boga, „by pamiętał o «związaniu» Izaaka, a poprzez zasługi Abrahama obdarzał jego potomstwo miłosierdziem”. Podczas judaistycznej liturgii w drugi dzień Rosz ha-Szana odczytywana jest historia akeda (Meg 31a). Tradycja wiąże także rogi szofar, które są używane podczas tego święta, z rogami barana, który został ofiarowany w miejsce Izaaka.
Tradycja chrześcijańska.
Nowy Testament interpretuje ofiarowanie Izaaka jako świadectwo wiary Abrahama (Jk 2,21, Hbr 11,17–19). Ojcowie Kościoła tacy jak Klemens Aleksandryjski ("Paedogogica", 1: 5) i Tertulian ("Adversus Marcionem", 3:18) interpretowali je jako typ ofiary Chrystusa. Homilia paschalna żyjącego w II wieku Melitona, biskupa Sardes koło Smyrny w zachodniej Anatolii, wyraża przekonanie o wypełnieniu się starotestamentowych proroctw przez przyjście Mesjasza w osobie Chrystusa. „Związanie” Izaaka było interpretowane jako zapowiedź ukrzyżowania Jezusa. Chrześcijańscy pisarze odnotowywali paralelę między obiema historiami, w której Abraham był odnoszony do Boga Ojca, który poświęcał swego jedynego Syna, Izaak niosący drewno na ołtarz na wzgórzu Moria był typem Jezusa niosącego tam krzyż, a baran składany w ofierze symbolizował ukrzyżowanego Jezusa. Odnotowywana jest także zbieżność „trzech dni” w obu historiach i zbieżność miejsca – na wzgórzu w Jerozolimie.
Tradycja muzułmańska.
W islamie „związanie” jest wymieniane w Koranie (Koran 37: 97–111). Mówi o związaniu „syna” przez Abrahama, ale nie wymienia jego imienia. Do IX lub X wieku wśród islamskich egzegetów toczyła się dyskusja, który z synów Abrahama/Ibrahima miał uczestniczyć w „związaniu”. Ostatecznie – mimo iż w tej części 37 sury wymieniane jest tylko imię Izaaka – zawarto konsensus, że był to Izmael, uznawany za praojca Arabów. Według islamu historia miała miejsce przed narodzinami Izaaka.
Ofiarowanie Izaaka w kulturze.
Biblijny tekst o związaniu Izaaka miał wpływ na sztukę. Od wieków jest istotnym tematem sztuki religijnej. Powstały liczne dzieła literackie („Bojaźń i drżenie” Sørena Kierkegaarda, „Egzystencjalizm jest humanizmem” J.P. Sartre’a, „Izaak i Abraham” poemat Iosifa Brodskiego), w muzyce („Canticle II: Abraham and Isaac, for alto, tenor, and piano, Op. 51” Benjamina Brittena, „Highway 61 Revisited” – piosenka Boba Dylana, „Story of Isaac” – piosenka z albumu „Songs from a Room” Leonarda Cohena), w sztuce filmowej („Ofiarowanie” (1986), reż. Andriej Tarkowski, „Fanatyk” (2001), reż. Henry Bean), malarstwie („Ofiarowanie Izaaka” – relief Lorenzo Ghibertiego (1401), „Ofiarowanie Izaaka” – obraz Caravaggia, „Ofiarowanie Izaaka” – obraz Rembrandta, „Ofiarowanie Izaaka” – obraz Maulbertscha) i w rzeźbiarstwie („Ofiarowanie Izaaka” – płaskorzeźba Lorenzo Ghiberti). Do motywu „związania” nawiązuje także „The Binding of Isaac” (2011) – gra niezależna autorstwa Edmunda McMillena i Floriana Himsla.

</doc>
<doc id="294301" url="https://pl.wikipedia.org/wiki?curid=294301" title="Sebastian Krajewski">
Sebastian Krajewski

Sebastian Krajewski (ur. 18 lutego 1975 w Warszawie) – polski kompozytor.
Życiorys.
Studiował u Włodzimierza Kotońskiego w Akademii Muzycznej im. Fryderyka Chopina w Warszawie (dyplom w 1999), następnie w Guildhall School of Music and Drama w Londynie u Matthew Kinga (dyplom w 2000).
Jest synem Seweryna Krajewskiego i Elżbiety Krajewskiej.
Twórczość.
Komponuje muzykę tonalną, często nawiązując do muzyki dawnej. Ma w swoim dorobku utwory kameralne, fortepianowe i wokalne. Pisze także muzykę filmową, teatralną oraz rozrywkową (piosenki).
Dyskografia.
2014 – "Sebastian Krajewski:" "Concerti grossi, Oboe Concerto, Sieben Fragmente aus Michael Ende" (DUX 1124)
2021 – "Sebastian Krajewski: Niebo w kamieniu" (Opus Series)

</doc>
<doc id="294304" url="https://pl.wikipedia.org/wiki?curid=294304" title="Heavy Metal F.A.K.K.2">
Heavy Metal F.A.K.K.2



</doc>
<doc id="294313" url="https://pl.wikipedia.org/wiki?curid=294313" title="Gierkostrada">
Gierkostrada



</doc>
<doc id="294319" url="https://pl.wikipedia.org/wiki?curid=294319" title="Łagier">
Łagier

Łagier lub łagr, również (oficjalnie do 1930) koncłagier (ros. лагерь, концлагерь) – obóz koncentracyjny, obóz pracy przymusowej w Rosji bolszewickiej (1918–1922) i w ZSRR (1922–1987), w którym więźniów zmuszano do ciężkich prac powodujących często wyniszczenie i śmierć. Od 1930 obozy koncentracyjne w ZSRR były zorganizowane w system Gułagu, ich liczba i liczebność więźniów skokowo wzrosła, a niewolnicza praca przymusowa więźniów stała się ważnym elementem gospodarki ZSRR.
Współcześnie wyłącznie w języku potocznym bądź żargonie dziennikarskim – nieformalne określenie na obóz pracy przymusowej (kolonię karną) w Chinach, Korei Północnej, Rosji, Białorusi.
Do radzieckich obozów trafiali wszyscy bez względu na wiek, rasę, stanowisko, światopogląd i płeć.
Liczba więźniów sowieckich łagrów w latach 1934 - 1953 (do śmierci Stalina), wedle stanu na 1 stycznia danego roku:

</doc>
<doc id="294320" url="https://pl.wikipedia.org/wiki?curid=294320" title="Widmo absorpcyjne">
Widmo absorpcyjne

Widmo absorpcyjne – widmo, które powstaje podczas przechodzenia promieniowania elektromagnetycznego przez chłonny ośrodek absorbujący promieniowanie o określonych długościach fali. Można je zarejestrować przy użyciu metod spektroskopii; graficznie ma postać widma ciągłego z ciemnymi liniami (dla pierwiastków gazowych). 
Występowanie widma absorpcyjnego jest spowodowane pochłanianiem przez substancję fotonów tylko o określonych długościach fal – takich które mogą spowodować wzbudzenie atomu lub cząsteczki do stanu dopuszczanego przez prawa mechaniki kwantowej. Zmiany stanu wzbudzenia dotyczą zarówno elektronów jak i oscylacji, i rotacji całych cząstek (zob. widmo oscylacyjno-rotacyjne, spektroskopia IR). 
Obrazem widma absorpcyjnego związku chemicznego są pasma o strukturze liniowej lub ciągłej z silniej lub słabiej zaznaczonymi ekstremami.

</doc>
<doc id="294325" url="https://pl.wikipedia.org/wiki?curid=294325" title="Heavy Metal (film)">
Heavy Metal (film)

Heavy Metal – amerykańsko-kanadyjski film animowany z gatunku science fiction. Na ekrany wszedł w 1981. Był często nagradzanym zbiorem opowiadań, które wyszły spod rąk młodych wówczas twórców, obecnie mających ogromny dorobek przy tworzeniu kasowych filmów m.in. w Hollywood. Film doczekał się kontynuacji i adaptacji gry.
Film wyreżyserował Gerald Potterton, scenariusz napisali L. Bluma i C. Cole na podstawie komiksów: Richarda Corbena, Angusa McKie, a przede wszystkim Dana O’Bannona.
W ścieżce dźwiękowej wykorzystano piosenki takich zespołów jak Cheap Trick, Black Sabbath, Journey, Nazareth i Devo.
Fabuła.
Loc Nar to niezwykły klejnot zła objawiający się pod postacią świecącej na zielono kuli, która dać może każdemu niewyobrażalną moc. Podróżuje w czasie i przestrzeni, a wszędzie gdzie się pojawi sieje zło i zniszczenie. Kto ów klejnot zobaczy – natychmiast chce go posiąść. Jednakże niszczy wówczas wszystko to co napotka na swojej drodze, rodzinę, nawet samego siebie.
Loc Nar jest kluczowym elementem łączącym wszystkie wątki filmu – które pomimo różnic czasu ("przeszłość jak zarówno przyszłość"), miejsca ("ziemia, kosmos, inne światy"), w stylowej oprawie muzycznej ("głównie heavy metalu"), traktują o tych samych problemach dotykających wszelkiej istoty żywej: żądzy, pysze, zawiści i zachłanności.
Film ten animowany ręcznie, był prekursorem animacji komputerowych i stylizacji podobnych wątków ("rozpisanych przez tych samych autorów") w wielu kolejnych produkcjach kinowych, m.in. Piąty element, Pulp Fiction, Trainspotting A.I. czy Powrót żywych trupów.

</doc>
<doc id="294328" url="https://pl.wikipedia.org/wiki?curid=294328" title="Pan Twardowski (balet)">
Pan Twardowski (balet)

Pan Twardowski – balet Ludomira Różyckiego z 1921. Libretto, oparte na motywach powieści "Mistrz Twardowski" Józefa Ignacego Kraszewskiego, opracowała żona kompozytora.
Balet składa się z 9 obrazów:

</doc>
<doc id="294331" url="https://pl.wikipedia.org/wiki?curid=294331" title="Kałuża (drzeworyt)">
Kałuża (drzeworyt)

Kałuża – drzeworyt z 1952 r. autorstwa holenderskiego malarza i grafika Mauritsa Cornelisa Eschera.
Podobnie jak w innych dziełach wykorzystał tutaj techniki paradoksu, złudzeń optycznych i innych koncepcji wizualnych. Na drzeworycie przedstawił w realistyczny sposób dwie perspektywy jednocześnie. Obraz przedstawia nocny widok gruntowej drogi z dużą kałużą pośrodku i widocznym w niej odbiciem Księżyca. Jednak po odwróceniu obrazu o 180 stopni i skupieniu wzroku na odbiciu w wodzie, staje się on widokiem lasu z Księżycem w pełni. Droga przedstawiona w "Kałuży" jest błotnista i widoczne są na niej dwie pary śladów pozostawionych przez koła ciężarówek, ślady butów dwóch osób idących w przeciwnych kierunkach oraz cztery ślady kół rowerowych.

</doc>
<doc id="294333" url="https://pl.wikipedia.org/wiki?curid=294333" title="Roy Hodgson">
Roy Hodgson

Roy Hodgson (ur. 9 sierpnia 1947 w Croydon) – angielski trener piłkarski i piłkarz.
Kariera.
Jako zawodnik występował przez kilka lat w Crystal Palace i klubach z niższych lig: Tonbridge FC, Gravesend and Northfleet i Maidstone United. W tym ostatnim, w wieku 29 lat, rozpoczął jako asystent Bobby’ego Houghtona pracę szkoleniową. Kontynuował ją w Szwecji, gdzie odniósł pierwsze sukcesy: z Halmstads BK zdobył dwa tytuły mistrza kraju, podobnie jak kilka lat później z Malmö FF. Od 1990 do 1995 roku pracował w Szwajcarii, najpierw w Neuchâtel Xamax, a od 1992 – jako selekcjoner reprezentacji. Miał duży wkład w powrót drużyny narodowej Helwetów do światowej elity po kilkunastoletniej zapaści. Jego podopieczni awansowali do Mundialu 1994, gdzie doszli do 1/8 finału. Dwa lata później wywalczyli miejsce na Euro 1996, ale na tym turnieju prowadził ich już Portugalczyk Artur Jorge, gdyż niedługo po wygraniu eliminacji Hodgson otrzymał propozycję z Interu Mediolan. Półtora roku spędzone we Włoszech okrasił awansem do finału Pucharu UEFA, w którym Inter uległ po rzutach karnych (0:1, 1:0, k. 1:4) FC Schalke 04.
Hodgson od wielu lat utrzymuje się w czołówce najskuteczniejszych szkoleniowców, choć zazwyczaj nie pracuje w klubach z europejskiej czołówki. Po rozstaniu z Interem prowadził Blackburn Rovers (awans do Pucharu UEFA), ponownie Inter, Grasshoppers Zurych, FC København (mistrzostwo Danii), Udinese Calcio, reprezentację Zjednoczonych Emiratów Arabskich i norweski Viking FK. W 1998 roku, po dymisji Bertiego Vogtsa, jego nazwisko było wymieniane wśród kandydatów na selekcjonera reprezentacji Niemiec, a dwa lata później był bliski objęcia sterów reprezentacji Anglii po Kevinie Keeganie.
Od stycznia 2006 roku był selekcjonerem reprezentacji Finlandii. Jego podopieczni do końca liczyli się w walce o awans do Euro 2008 (ostatecznie zajęli trzecie miejsce). W grupie kwalifikacyjnej między innymi wygrali i zremisowali z Polską oraz wywalczyli punkt w spotkaniu z Portugalią. Po ostatnim meczu kwalifikacji Hodgson złożył dymisję.
28 grudnia 2007 Hodgson ogłosił powrót do Premier League, na stanowisku szkoleniowca Fulham F.C. Jego zadaniem było wydostanie zespołu ze strefy spadkowej. Debiut Hodgsona na ławce trenerskiej Fulhamu przypadł na mecz derbowy z Chelsea FC, który Fulham przegrał 1:2.
1 lipca 2010 Roy Hodgson został oficjalnie przedstawiony jako nowy trener Liverpoolu. Podpisał trzyletni kontrakt. Jednak już pół roku później, po słabych wynikach w Premiership, odszedł z klubu za porozumieniem stron. Jego następcą został Kenny Dalglish. 11 lutego 2011 został trenerem West Bromwich Albion, a w maju następnego roku mianowano go selekcjonerem reprezentacji Anglii. Na Euro 2012 poprowadził reprezentację Anglii do ćwierćfinału gdzie ulegli reprezentacji Włoch 2:4 w rzutach karnych.
Podał się do dymisji 27 czerwca 2016 roku, po przegranym 1:2 z reprezentacją Islandii meczu 1/8 finałów Euro 2016.
12 września 2017 roku został trenerem Crystal Palace.

</doc>
<doc id="294334" url="https://pl.wikipedia.org/wiki?curid=294334" title="Wydział Matematyki, Informatyki i Mechaniki Uniwersytetu Warszawskiego">
Wydział Matematyki, Informatyki i Mechaniki Uniwersytetu Warszawskiego

Wydział Matematyki, Informatyki i Mechaniki Uniwersytetu Warszawskiego (WMIM UW, MIMUW) – wydział Uniwersytetu Warszawskiego.
Historia.
Od 1964 na ówczesnym Wydziale Matematyki i Fizyki istniała Katedra Metod Numerycznych, która powstała z Katedry Matematyki Ogólnej Stanisława Turskiego. Ta zmiana nazwy odzwierciedlała pojawienie się nowego kierunku badań i dydaktyki na Uniwersytecie Warszawskim, co było możliwe m.in. dzięki zakupieniu przez UW komputera GIER.
W 1968, w którym z Wydziału Matematyki i Fizyki został wyodrębniony Wydział Matematyki i Mechaniki, doszło jednocześnie do przekształcenia Katedry Metod Numerycznych w Instytut, nazywany początkowo Instytutem Maszyn Matematycznych.
W 1975 Instytut Maszyn Matematycznych połączył się z Ośrodkiem Obliczeniowym Wydziału, tworząc Instytut Informatyki. Jednocześnie nastąpiła zmiana nazwy Wydziału na Matematyki, Informatyki i Mechaniki. Pierwszym dyrektorem Instytutu był Stanisław Turski.
Do 1991 siedzibą wydziału był Pałac Kultury i Nauki. Wydział zajmował pomieszczenia na piętrach VII-IX. W budynku przy ul. Banacha 2 do 1990 znajdowała się Wojskowa Akademia Polityczna im. Feliksa Dzierżyńskiego.
Kierunki studiów.
Wydział kształci w trybie dziennym na kierunkach:
Ponadto prowadzone są studia doktoranckie w dyscyplinach:

</doc>
<doc id="294338" url="https://pl.wikipedia.org/wiki?curid=294338" title="Potomstwo Oberona">
Potomstwo Oberona



</doc>
<doc id="294339" url="https://pl.wikipedia.org/wiki?curid=294339" title="Motorniczy">
Motorniczy

Motorniczy – zawodowy maszynista tramwaju.
Zawód motorniczego wywodzi się bezpośrednio od woźnicy, gdyż w początkowym okresie stosowane były wyłącznie tramwaje konne. Pierwsze tramwaje elektryczne nie posiadały osłoniętej kabiny motorniczego i kierujący narażony był na zmienne warunki atmosferyczne. Z czasem wprowadzono owiewki i szyby z przodu wozu, a następnie kompletne kabiny. Początkowo zawód ten był zarezerwowany wyłącznie dla mężczyzn, ale już podczas I wojny światowej rozpoczęto zatrudnianie kobiet na tym stanowisku.
Tryb szkoleń.
Kursy są organizowane przez Ośrodki Szkolenia Motorniczych. Zajęcia dzielą się na teoretyczne i praktyczne. Zajęcia praktyczne to jazda tramwajem szkoleniowym. Kursy teoretyczne obejmują naukę prawa o ruchu drogowym, budowy tramwaju, postępowania w czasie awarii, pierwszej pomocy, techniki jazdy w trudnych warunkach. Szkolenia kończą się egzaminem w Wojewódzkim Ośrodku Ruchu Drogowego. Pozytywny wynik egzaminu wiąże się z wydaniem pozwolenia do kierowania tramwajem.

</doc>
<doc id="294341" url="https://pl.wikipedia.org/wiki?curid=294341" title="Kolejka górska">
Kolejka górska

Kolejka górska (także: "roller coaster, coaster") – urządzenie rozrywkowe instalowane w parkach rozrywki.
Klasyczna kolejka górska to konstrukcja z wysokimi wzniesieniami, stromymi spadkami i gwałtownymi zakrętami, po której poruszają się pociągi z pasażerami. Doznają oni silnych wrażeń powodowanych szybko następującymi po sobie zmianami prędkości i wysokości, a także poddawani są działaniu przeciążeń, nieważkości i niedociążeń oraz związanych z nimi zaburzeniami pracy błędnika i doświadczają poczucia zagrożenia.
Historia.
Za pierwsze kolejki górskie uznaje się lodowe rynny budowane w Rosji już w XVI wieku. Zjeżdżano po nich na specjalnych sankach, przypominały więc tory bobslejowe. Sięgały one wysokości ok. 20 metrów. Ponieważ zjazdy te mogły być budowane tylko podczas mroźnej zimy, wprowadzono rynny drewniane. Ślad historii pochodzenia pozostał w nazwach, ponieważ w wielu językach kolejkę górską nazywa się "rosyjskimi górkami": franc. ', hiszp. ', port. ', wł. '. Z kolei w języku rosyjskim i innych językach wschodnioeuropejskich kolejkę nazywa się "amerykańskimi górkami": ros. ', ukr. ', białorus. ', est. ', gdyż współcześnie popularność tych urządzeń trafiła do Europy Wschodniej właśnie z USA.
Pierwsze urządzenie przypominające dzisiejsze kolejki górskie z inwersją powstało w 1848 roku w Paryżu – kolejka posiadała pierwszy spadek o wysokości 13 m oraz jedną pionową pętlę o średnicy 4 m.
W sierpniu 1883 roku Alanson Wood opatentował swój projekt urządzenia pod nazwą "Gravity Circular Railway". Urządzenie wybudowane w Toledo w stanie Ohio składało się z kolistego toru o wysokości 6,1 m (20 ft) oraz obwodzie 121,9 m (400 ft). A. Wood podjął następnie współpracę z Philo M. Stevensem oraz Josephem A. Cahoonem. W wyniku tej współpracy podobne urządzenia otwarte zostały we wrześniu 1883 roku w Chicago ("The Roller Coaster", 6,7 m wysokości oraz 131,1 m obwodu) oraz w Nowym Orleanie (kolejka uległa zniszczeniu w dniu 26 listopada 1883 w wyniku przejścia huraganu). Również we wrześniu kolejka z Toledo została przeniesiona do Saint Louis. W grudniu 1883 roku kolejną kolejkę wybudowano w San Antonio. P. M. Stevens ulepszył następnie projekt A. Wooda i opatentował go w maju 1884 roku.
W 1884 roku LaMarcus A. Thompson zbudował na Coney Island w Nowym Jorku kolejkę "Gravity Switchback Railway".
Pierwszą kolejkę z łańcuchem wyciągowym zaprojektował w 1885 roku Phillip Hinkle. Kolejki te były budowane z drewna. Do dziś istnieją nieliczne funkcjonujące stare drewniane kolejki.
W 1959 roku park Disneyland w Stanach Zjednoczonych zapoczątkował erę kolejek stalowych budując we współpracy z firmą Arrow Dynamics kolejkę "Matterhorn Bobsleds". Wprowadzenie stali, jako głównego materiału konstrukcyjnego, umożliwiło tworzenie znacznie bardziej zaawansowanych kolejek górskich.
W sierpniu 1966 roku w parku Six Flags over Texas (USA) otwarto pierwszą kolejkę „kopalnianą” (ang. "mine train coaster") – "Runaway Mine Train." Zadaniem tego typu kolejki było symulowanie przejazdu wózkiem kopalnianym, który wymknął się spod kontroli. Kolejka ta działa do dziś, a sam model stał się popularny i powstał łącznie w 21 odsłonach.
21 maja 1978 roku w parku Knott's Berry Farm (USA) otwarto "Montezooma’s Revenge" – pierwszą kolejkę typu "launched coaster", pozbawioną tradycyjnego wyciągu na rzecz napędu opartego o koło zamachowe.
26 kwietnia 1981 roku w parku Kings Island (USA) otwarto kolejkę "Bat" – pierwszą kolejkę odwróconą, której pociągi poruszają się podwieszone pod torem. Kolejka ta nie posiadała żadnych inwersji. Została zamknięta w 1983 roku.
W 1982 roku dokonano modyfikacji pociągów znajdującej się w parku Yomiuriland (Japonia) kolejki "Momonga Standing and Loop Coaster" tworząc pierwszą kolejkę górską do jazdy na stojąco. Pierwszą kolejką górską zbudowaną od razu z przeznaczeniem do jazdy w pozycji stojącej była wybudowana w 1984 roku w parku Kings Island kolejka "King Cobra". Obydwie kolejki zbudowała japońska firma TOGO.
9 maja 1992 roku w parku Six Flags Great America otwarto kolejkę Batman The Ride (B&amp;M) – pierwszą kolejkę odwróconą z inwersjami.
W październiku 1997 roku w parku Granada Studios otwarto kolejkę "Skytrak" – pierwszą kolejkę „latającą” (ang. "flying coaster"), której pasażerowie znajdują się w pozycji leżącej.
26 maja 2000 roku w parku Kings Island (USA) otwarto kolejkę Son of Beast (RCCA) – pierwszą nowoczesną drewnianą kolejkę z inwersją.
12 stycznia 2002 roku w parku Six Flags Magic Mountain (USA) otwarto kolejkę "X" – prototypowy model "4th Dimension Rollercoaster" firmy Arrow Dynamics – pierwszą kolejkę, która posiada siedzenia mające możliwość obrotu o 360° w osi poziomej. Oznacza to, że siedzenie może odwrócić pasażera „do góry nogami”. Kolejkę tę ulepszono w 2008 roku dodając efekty specjalne (mgła i ogień) oraz zmieniono nazwę na "X2".
4 maja 2003 roku w parku rozrywki Cedar Point (USA) oddano do użytku kolejkę Top Thrill Dragster (Intamin), która pobiła dotychczasowy rekord prędkości (198 km/h) oraz wysokości (128 m).
21 maja 2005 roku w parku Six Flags Great Adventure (Jackson, New Jersey, USA) otwarto jeszcze szybszą i wyższą kolejkę Kingda Ka (Intamin), która osiąga prędkość 206 km/h w ciągu 3,5 s (napęd hydrauliczny, przyspieszenie 1,7 g) oraz wysokość 139 m.
5 czerwca 2007 roku w parku PortAventura (Hiszpania) otwarto kolejkę Furius Baco – prototypowy model "Wing Rider Coaster" firmy Intamin – pierwszą kolejkę z siedzeniami umieszczonymi po bokach toru, zamiast bezpośrednio ponad lub pod nim, dzięki czemu przejazd sprawia wrażenie lotu na skrzydle. W czasie otwarcia Furius Baco była najszybszą kolejką górską w Europie.
9 lipca 2009 roku w niemieckim Nürburgring została otwarta kolejka Ring Racer (S&amp;S Worldwide), odbierając kolejce Kingda Ka tytuł najszybszej kolejki górskiej świata, a kolejce Furius Baco (135 km/h) tytuł najszybszej kolejki Europy. Pociąg kolejki wybudowanej przez S&amp;S Power rozpędzany był sprężonym powietrzem. Po przyspieszeniu do 217 km/h w ciągu 2,5 sekundy (przyspieszenie 2,46 g) pokonywał on tor składający się z pojedynczego zakrętu w kształcie ósemki o wysokości 35 m, zwalniając tuż przed nim do 110 km/h. Ze względu na problemy techniczne kolejka pozostawała zamknięta aż do października 2013 roku. W tym samym czasie zdecydowano się zmniejszyć prędkość maksymalną do 160 km/h. Od 2014 roku roller coaster pozostaje nieczynny – tytuł najszybszej działającej kolejki Europy powrócił do Furius Baco, a Kingda Ka odzyskała tytuł najszybszej kolejki świata.
28 października 2010 roku w parku Ferrari World Abu Dhabi w Zjednoczonych Emiratach Arabskich została otwarta kolejka Formula Rossa (Intamin). Pociąg kolejki za pomocą napędu hydraulicznego osiąga prędkość 240 km/h w ciągu 4 s (przyspieszenie 1,7 g). Tor kolejki ma 2000 metrów długości i w najwyższym punkcie 52 metry wysokości. Formula Rossa została najszybszą kolejką górską na świecie. Ze względu na często występujące duże zapylenie atmosfery w miejscu, w którym jeździ kolejka, pasażerowie obowiązkowo muszą używać okularów ochronnych podczas jazdy.
22 kwietnia 2011 roku w parku Six Flags Over Texas otwarto kolejkę New Texas Giant – pierwszą kolejkę o hybrydowej konstrukcji łączącej elementy drewniane i stalowe. Kolejkę zbudowała firma Rocky Mountain Construction na podstawie technologii opracowanej w 2008 roku przez Alana Schilkego i Freda Grubba.
16 czerwca 2012 roku w parku Mirabilandia (Włochy) otwarto kolejkę Divertical – najwyższy roller coaster wodny na świecie.
W parku Ferrari Land, zbudowanym w pobliżu parku PortAventura w Hiszpanii, w 2017 roku otwarto roller coaster Red Force – najwyższą i najszybszą kolejkę górską w Europie w kategorii "giga coaster" o wysokości 112 metrów i przyspieszeniu od 0 do 180 km/h w 5 sekund. Kolejkę zbudowała firma Intamin.
2 kwietnia 2018 roku w parku Energylandia otwarto kopię najwyższej i najszybszej wodnej kolejki górskiej świata "Divertical –" Speed.
5 maja 2018 roku w parku Cedar Point otwarto najwyższą, najdłuższą i najszybszą hybrydową kolejkę górską świata Steel Vengeance firmy Rocky Mountain Construction. Roller coaster ten posiadał też najbardziej stromy spadek na kolejce hybrydowej o kącie równym 90°.
12 maja 2018 roku w parku Six Flags Fiesta Texas otwarto pierwszą jednoszynową kolejkę górską pod nazwą Wonder Woman Golden Lasso Coaster firmy Rocky Mountain Construction.
14 lipca 2018 roku park Energylandia otworzył stalową kolejkę górską typu hyper coaster Hyperion wybudowaną przez firmę Intamin – ówcześnie dziesiątą najszybszą kolejkę górską świata o prędkości 142 km/h i ósmą pod względem wysokości pierwszego spadku, która wynosi 82 m (ówcześnie druga co do wysokości i najszybsza kolejka górska w Europie po Red Force).
24 czerwca 2019 roku park Bobbejaanland w Belgii otworzył kolejkę górską Fury firmy Gerstlauer – pierwszy roller coaster pozwalający pasażerom wybrać kierunek jazdy (przodem lub tyłem) drogą głosowania. W zależności od wyboru pasażerów, obrotowy element toru ustawia pociąg kolejki we właściwym kierunku na segmencie startowym (jest to kolejka typu "launched coaster").
22 sierpnia 2019 roku park Energylandia otworzył hybrydowy roller coaster Zadra, który odebrał rekord wysokości i szybkości dla roller coasterów tego typu kolejce Steel Vengeance w parku Cedar Point w USA oraz wyrównał rekord kąta pierwszego na kolejce hybrydowej równy 90°. Obie kolejki zbudowało amerykańskie przedsiębiorstwo Rocky Mountain Construction.
25 października 2019 roku otwarto roller coaster TMNT Shellraiser w amerykańskim parku Nickelodeon Universe Theme Park. Kolejka posiada rekordowy kąt pierwszego spadku wynoszący 121,5° i tym samym odebrała rekord najbardziej stromego spadku kolejce Takabisha w japońskim parku Fuji-Q Highland.
17 września 2020 roku park Phantasialand w Niemczech otworzył kolejkę górską F.L.Y – pierwszy roller coaster typu "launched coaster" do jazdy w pozycji leżącej ("flying coaster").
W sezonie 2022 park Busch Gardens Tampa w Stanach Zjednoczonych zakończył przebudowę drewnianego roller coastera "Gwazi", prowadzoną przez Rocky Mountain Construction. Po przebudowie kolejka została otwarta pod nazwą Iron Gwazi, ma wysokość 62,8 m, prędkość maksymalną 122,3 km/h oraz pierwszy spadek pod kątem 91° i tym samym pobiła obecny rekord świata prędkości (Zadra, 121 km/h) oraz kąta pierwszego spadku (Zadra i Steel Vengeance, po 90°) dla kolejek hybrydowych.
Przyszłość.
Francuski park Parc Astérix planuje na rok 2023 otwarcie pierwszego na świecie roller coastera typu "launched coaster" o czterech segmentach przyspieszających pociąg w trakcie przejazdu, pod nazwą Toutatis. Kolejkę zbuduje firma Intamin.
Na rok 2023 planowane jest otwarcie w Arabii Saudyjskiej parku Six Flags Qiddiya, a wraz z nim najwyższej, najszybszej i najdłuższej kolejki górskiej świata – Falcon's Flight – o wysokości 160 m, długości ok. 4 000 m i prędkości przekraczającej 255 km/h. Kolejkę zaprojektuje firma Intamin.
Zasada działania.
Napęd.
Klasyczna kolejka górska napędzana jest wyłącznie siłą grawitacji. Pociąg za pomocą wyciągu łańcuchowego, linowego lub kół ciernych wciągany jest na szczyt pierwszego wzniesienia – najwyższego ze wszystkich. Następnie pociąg zjeżdża i nabiera prędkości, po czym pokonuje różne elementy swojej trasy, jak wzniesienia czy inwersje, bez dodatkowego napędu. Każdy następny element musi być niższy od poprzedniego, ponieważ pociąg traci część energii kinetycznej wskutek tarcia i oporu powietrza.
Launched coaster.
"Launched coaster" stanowi rodzaj kolejki górskiej, w której pierwsze wzniesienie z wyciągiem zastąpiono torem startowym, na którym pociąg jest przyspieszany za pomocą innego napędu w krótkim czasie do dużej prędkości. Pozostałą część trasy pociąg pokonuje bez własnego napędu, choć kolejka może posiadać kilka odcinków przyspieszających na swojej trasie ("multi launched coaster"). Stosuje się następujące napędy:
Zjawiskiem charakterystycznym dla tego typu kolejek jest tzw. "roll back," polegający na tym, że pociąg po starcie nie posiada wystarczającej prędkości, by pokonać najwyższe wzniesienie. Układ sterujący pracą kolejki jest zaprojektowany z myślą o bezpiecznym wyhamowaniu pociągu na sekcji startowej i przeprowadzeniu ponownej próby startu.
Hamulce.
Hamulce służące wyhamowaniu rozpędzonego pociągu kolejki projektowane są zgodnie z zasadą uszkodzenia w kierunku bezpiecznym. W przypadku hamulców wymagających zasilania oznacza to, że dopływ prądu konieczny jest do zwolnienia hamulców, natomiast ustanie zasilania powoduje ich automatyczne włączenie. Stosuje się następujące rodzaje hamulców:
Hamulce mogą spełniać dwie funkcje:
Sterowanie pracą i zabezpieczenia.
Sterowanie.
Nad bezpieczną pracą nowoczesnych kolejek górskich czuwają układy sterujące oparte o sterowniki PLC. Ich zadaniem jest m.in. kontrola położenia pociągów na trasie kolejki, sterowanie hamulcami, wyciągiem lub innym napędem przyspieszającym pociąg, przetaczanie pociągów między sekcjami hamulców, torami odstawczymi i stacją oraz kontrola blokady urządzeń zabezpieczających pasażerów w ich fotelach. Do zadań pracowników stacji kolejki należy jedynie sprawne rozładowywanie i załadowywanie pociągów, kontrola zabezpieczeń oraz podawanie do sterownika sygnału odjazdu pociągu ze stacji lub awaryjnego zatrzymania. Do zadań obsługi technicznej należy natomiast m.in. kontrola stanu technicznego wszystkich podzespołów kolejki oraz przeprowadzanie jazd próbnych bez pasażerów. W przypadku dużych kolejek kontrola może być przeprowadzana kilkukrotnie w ciągu dnia.
Podział toru na sekcje.
W celu osiągnięcia jak największej przepustowości i obsłużenia dużej liczby osób, kolejki górskie często posiadają kilka pociągów poruszających się jednocześnie po torze. By zapobiec kolizjom, tor kolejki górskiej podzielony jest na odcinki, w których może przebywać tylko jeden pociąg naraz. Układ sterujący pracą kolejki za pomocą sensorów bada położenie każdego z nich. Jeśli pociąg zbliża się do początku sekcji, w której wciąż przebywa inny pociąg, zostanie on zatrzymany za pomocą hamulców sekcyjnych (ang. "Mid-Course Brake Run", MCBR), czy też na szczycie wyciągu. Kolejka górska musi posiadać przynajmniej jedną sekcję więcej, niż obsługuje pociągów. Uruchomienie hamulców sekcyjnych w wyniku błędu zgłaszanego przez sterownik (często mało poważnego) jest jedną z najczęstszych przyczyn przestojów w pracy roller coasterów.
Zabezpieczenia.
Pociąg nie ulega wykolejeniu, ponieważ jego wagony połączone są z torem za pomocą kół toczących się zarówno z góry, jak i dołu oraz boku szyn. Koła pokryte są warstwą tworzywa sztucznego dla amortyzacji drgań i zwiększenia komfortu jazdy. Przed zsunięciem się pociągu z wyciągu zapobiega system zezwalający na ruch tylko w jednym kierunku – w górę (ang. "anti-rollback device").
Pasażer kolejki górskiej jest odpowiednio zabezpieczony przed wypadnięciem z pociągu. Obecnie stosuje się najczęściej zabezpieczenia należące do jednego z następujących rodzajów:
Zabezpieczenia posiadają mechanizm, najczęściej zapadkowy lub hydrauliczny, utrzymujący je automatycznie w pozycji zamkniętej po opuszczeniu. Może on zostać zwolniony tylko za pomocą łączącego się z nim mechanizmu umieszczonego na stacji i sterowanego przez operatora kolejki lub przy pomocy urządzenia zwalniającego blokadę umieszczonego w pociągu, w miejscu niedostępnym dla pasażerów. Zabezpieczenia mogą też posiadać dodatkowy pas bezpieczeństwa na wypadek uszkodzenia oraz uchwyty, których pasażer może się przytrzymywać w trakcie jazdy.
Dla zwiększenia intensywności doznań, producenci kolejek coraz częściej minimalizują stopień ograniczenia swobody ruchów pasażerów, rezygnując z zabezpieczeń typu OTSR na rzecz zabezpieczeń typu "lap bar", z zachowaniem bezpieczeństwa.
Celem ochrony osób znajdujących się w pobliżu działającej kolejki górskiej stosuje się wygrodzenia terenu, na którym istnieje zagrożenie ze strony poruszających się pociągów. Stosuje się także osłony w pobliżu alejek przebiegających pod torami, których zadaniem jest zatrzymywanie wszelkich przedmiotów, które mogą wypaść z pociągu podczas jazdy.
Wpływ na organizm człowieka i bezpieczeństwo.
Reakcja organizmu.
Przeciążenia.
Pasażerowie pociągu nieruchomego lub poruszającego się ruchem jednostajnym prostoliniowym odczuwają wypadkowe przyspieszenie równe 1 g ≈ 9,81 m/s2, pochodzące wyłącznie od przyciągania grawitacyjnego Ziemi.
Na pociąg kolejki poruszający się po zakrzywionych odcinkach toru oraz jego pasażerów działają dodatkowe siły odśrodkowe generujące przeciążenia, które wyrażane są wielokrotnością przyspieszenia grawitacyjnego na Ziemi.
Najczęściej siły te działają pionowo w dół lub w górę (w układzie odniesienia związanym z pasażerem). Zbyt długotrwałe i silne pionowe przeciążenie dodatnie (w dół, +Gz) powoduje odpływanie krwi z mózgu i może prowadzić do chwilowej utraty przytomności poprzedzonej pociemnieniem i zwężeniem pola widzenia (blackout). Nadmierne i długotrwałe przeciążenie ujemne (w górę, −Gz) powoduje napływ krwi do mózgu oraz oczu i również może prowadzić do utraty przytomności, poprzedzonej poczerwienieniem pola widzenia (redout).
Stan przeciążeń ujemnych i nieważkości (tj. przeciążenia równe lub mniejsze 0 g) na kolejce górskiej występuje pod nazwą "airtime" i wiąże się z uczuciem swobodnego szybowania lub wypadania z fotela pociągu"."
Przeciążenia boczne (Gy) pojawiają się gdy pociąg porusza się po łukach o zbyt małym lub dużym bocznym pochyleniu toru, a także podczas szybkich zmian pochylenia bocznego. Celem minimalizacji przeciążeń bocznych stosuje się w nowoczesnych kolejkach zmianę przechyłu toru z obrotem wokół tzw. osi serca (ang. "heartline") położonej ponad torem, w przybliżeniu na wysokości serc pasażerów, zamiast wokół osi toru. W ten sposób przeciążenia boczne zmieniane są na przeciążenia pionowe.
Przeciążenia podłużne (Gx) pojawiają się, gdy pociąg jest wyhamowywany lub rozpędzany ("launched coaster").
Intensywność kolejki zależna jest nie tylko od wielkości przeciążeń, ale także od ich czasu ich trwania. Każdy człowiek posiada indywidualny próg wytrzymałości na pionowe przeciążenia. U jednych ludzi podane wyżej objawy mogą pojawić się przy mniejszych przeciążeniach, niż u innych.
Przeciwwskazania do jazdy
Bezpieczeństwo.
W latach 1994–2004 w Stanach Zjednoczonych, w wypadkach związanych z kolejkami górskimi, zginęło łącznie 40 osób, z czego 11 przypadków dotyczyło pracowników obsługi, natomiast 29 gości parku, w tym: 11 w związku z obrażeniami doznanymi w wyniku upadku lub kolizji i 18 w związku z problemami zdrowotnymi, które mogły być wywołane lub zaostrzone przez przejazd kolejką. Przy łącznej liczbie odwiedzin amerykańskich parków rozrywki wynoszącej w tych latach ok. 3,36 miliarda, prawdopodobieństwo poniesienia śmierci przez odwiedzającego park rozrywki jest niewielkie i wynosi ok. 1 do 116 milionów.
Do wypadku związanego z kolejką górską może dojść m.in. z powodu:
W celu zmniejszenia ryzyka wypadków, wiele parków rozrywki stosuje restrykcyjne zasady ograniczające możliwość wnoszenia przez pasażerów na pokład kolejki przedmiotów, jak torby, plecaki, okulary czy telefony komórkowe, oddając do ich dyspozycji bezpieczne szafki, w których można je zostawić na czas przejazdu.
Klasyfikacja.
Ze względu na materiał.
Współczesne kolejki górskie, ze względu na materiał, który stanowi podstawę ich konstrukcji, mogą należeć do jednej z kategorii:
Ze względu na wysokość.
Bardzo wysokie kolejki klasyfikuje się następująco:
Elementy toru kolejek górskich.
Tor kolejki górskiej może zawierać liczne elementy urozmaicające przejazd i mające na celu wywoływanie poczucia zagrożenia.
Inwersje.
Inwersje stanowią elementy odwracające chwilowo pasażerów „do góry nogami”. Granica przechyłu toru, przy której dany element uznany zostanie za inwersję jest płynna i często zależna od decyzji parku, w którym znajduje się kolejka lub od jej producenta.
Do inwersji należą m.in.:
Kolejki górskie w Polsce.
Historia.
W 1911 roku, z okazji Wystawy Wschodnioniemieckiej w Poznaniu, powstała pierwsza kolejka górska na terenach dzisiejszej Polski – drewniana kolejka "Tip of the Tips".
W 1929 roku, z okazji Powszechnej Wystawy Krajowej w Poznaniu, powstał lunapark z drewnianą kolejką górską.
W 1933 roku, w parku Praskim w Warszawie, otwarto lunapark „Sto Pociech”. Jedną z atrakcji była drewniana kolejka górska.
24 czerwca 2007 roku w Śląskim Wesołym Miasteczku otwarto kolejkę "Tornado" – pierwszą kolejkę w Polsce z inwersjami.
14 lipca 2014 roku, wraz z otwarciem parku Energylandia, otwarta została kolejka "Viking" – kolejka z obrotowymi wagonami ("spinning coaster").
4 czerwca 2015 roku, również w Energylandii, otwarto kolejkę "Dragon" – pierwszą w Polsce kolejkę odwróconą.
12 września 2015 roku w parku Energylandia otwarto kolejkę "Mayan" – model "SLC 689m Standard" przedsiębiorstwa Vekoma.
25 czerwca 2016 roku w parku Energylandia otwarta została kolejka "Formula 1" – pierwsza w Polsce kolejka typu "launched coaster." Kolejka w sezonie 2017 zmieniła nazwę na "Formuła". Pociągi kolejki osiągają prędkość 78 km/h w 2 s (przyspieszenie 1,1 g).
2 października 2016 roku park Energylandia ogłosił budowę rekordowego roller coastera wodnego "Speed".
W listopadzie 2016 roku park Energylandia ogłosił na sezon 2018 budowę kolejki górskiej firmy Intamin typu hyper coaster o wysokości 77 m i spadku 82 m.
Na początku kwietnia 2017 roku w parku Energylandia otwarte zostały: dziecięca kolejka "Circus Coaster" oraz "Happy Loops".
29 kwietnia 2017 roku w parku Energylandia otwarty został roller coaster "Boomerang" – rodzinna kolejka typu "shuttle coaster".
28 czerwca 2017 roku Rodzinny Park Rozrywki „Rabkoland” uruchomił niewielką dziecięcą kolejkę "Vikingcoaster", będącą egzemplarzem modelu "Kiddy Racer" firmy Gerstlauer.
1 lipca 2017 roku w parku Legendia otwarto ówcześnie najwyższą, najdłuższą i najszybszą kolejkę górską w Polsce – "Lech" (Vekoma). Dzień wcześniej roller coaster został otwarty dla przedstawicieli mediów.
19 sierpnia 2017 roku – w związku z wypadkiem, w którym lekko ranne zostały 4 osoby – zamknięta została na czas nieokreślony mała rodzinna kolejka "Scary Toys Factory" w parku Legendia.
W październiku 2017 roku park Energylandia ogłosił przetargi na budowę do sezonu 2020 trzech kolejnych kolejek górskich: kolejki typu "double" "launched coaster" z inwersjami i kolejki kopalnianej ("mine train") firmy Vekoma, a także drewniano-stalowej kolejki hybrydowej. Wybór producentów park potwierdził na konferencji prasowej w dniu 6 kwietnia 2018 roku.
W lutym 2018 roku park Holiday Park Kownaty potwierdził rozpoczęcie budowy roller coastera drewnianego Wilkołak. Kolejka będzie kopią roller coastera "Heidi the Ride" z belgijskiego parku Plopsaland De Panne.
2 kwietnia 2018 roku otwarty został wodny roller coaster "Speed" w parku Energylandia.
Od końca czerwca 2018 roku ponownie działa kolejka "Scary Toys Factory" w parku Legendia.
14 lipca 2018 roku park Energylandia otworzył drugą najwyższą i drugą najszybszą kolejkę Europy (po Red Force) – Hyperion.
W październiku 2018 roku park Energylandia potwierdził budowę nowej strefy tematycznej "Smoczy Gród", którego główną atrakcję będzie stanowić najwyższa i najszybsza hybrydowa kolejka górska na świecie Zadra firmy RMC o trzech inwersjach, wysokości 62,8 m i długości 1 300 m"."
W przerwie między sezonami 2018 i 2019 remont przeszła pierwsza kolejka górska w Polsce z inwersjami – "Tornado". Kolejka zmieniła także nazwę na "Diabelska pętla".
29 czerwca 2019 roku park Majaland Kownaty otworzył rodzinną drewnianą kolejkę Wilkołak firmy Great Coasters International.
21 lipca 2019 roku w parku Energylandia została otwarta strefa "Smoczy Gród" wraz z dwiema nowymi kolejkami rodzinnymi: "Frida" (Vekoma) oraz "Draken" (Preston &amp; Barbieri).
22 sierpnia 2019 w parku Energylandia otwarto najwyższy i najszybszy na świecie roller coaster hybrydowy – Zadra.
W dniach 17–19 września 2019 roku, w ramach targów IAAPA w Paryżu, zaprezentowana została przez twórcę tematyzacji, firmę Jora Vision, koncepcja nowej strefy parku Energylandia, "Aqualantis", której otwarcie planowano ówcześnie na sezon 2020.
W dniu 26 października 2019 roku park Energylandia ogłosił, że główną atrakcją strefy "Aqualantis" będzie roller coaster Abyssus – stalowy "multi-launched coaster" firmy Vekoma.
W dniu 8 lipca 2021 otwarty został park rozrywki Mandoria, a wraz z nim dwie nowe rodzinne kolejki górskie: "Merkant" oraz "Mroczny Dwór""."
W dniu 14 lipca 2021 roku park Energylandia otworzył dwie nowe kolejki górskie – "Abyssus" oraz "Light Explorers" – w nowej strefie "Aqualantis""."
W dniu 2 lipca 2022 park Mandoria otworzył kolejkę typu "Powered Coaster" pod nazwą "Carrara", będącą pierwszym egzemplarzem roller coastera firmy Mack Rides w kraju.
Przyszłość.
W sezonie 2023 park Energylandia planuje otwarcie kolejki górskiej typu "mine train" Choco Chip Creek oraz rodzinnej kolejki "Honey Harbour" produkcji firmy Vekoma w nowej strefie parku "Sweet Valley""."
W sezonie 2024 park Energylandia planuje otwarcie kolejki typu "Tilt Coaster" nowej generacji firmy Vekoma.
Zestawienie.
Kolejki czynne, planowane oraz w budowie
Poniższa tabela prezentuje kolejki górskie, które działają, są budowane lub planowane na terenie Polski. W tabeli znajdują się jedynie kolejki wybudowane na stałe – nie uwzględniono kolejek podróżujących wraz z przenośnymi lunaparkami.
Kolejki nieczynne i usunięte
Poniższa tabela prezentuje polskie kolejki górskie, które zostały zdemontowane lub pozostają nieczynne na czas nieokreślony (SBNO).
Rekordy.
Rekordowe kolejki górskie.
Poniższa tabela prezentuje rekordowe kolejki górskie świata, Europy i Polski. Uwzględniono tylko czynne kolejki, natomiast nie przedstawiono kolejek usuniętych, nieczynnych, w budowie i planowanych.
Najwyższe kolejki górskie.
Poniższa tabela przedstawia 10 czynnych kolejek górskich o największej wysokości konstrukcji mierzonej od poziomu gruntu:
Kolejki górskie o największym pierwszym spadku.
Poniższa tabela przedstawia 10 czynnych kolejek górskich o największej różnicy wysokości między szczytem a dołem pierwszego spadku (tj. rzeczywista wysokość, z której zjeżdża pociąg kolejki). Tabela nie uwzględnia kolejek, dla których wartość ta nie jest znana:
Najszybsze kolejki górskie.
Poniższa tabela przedstawia 10 czynnych najszybszych kolejek górskich świata:
Najdłuższe kolejki górskie.
Poniższa tabela przedstawia 10 czynnych kolejek górskich o największej całkowitej długości toru:
Najbardziej strome kolejki górskie.
Poniższa tabela prezentuje czynne kolejki górskie o największym kącie pierwszego spadku (tabela nie uwzględnia tych, dla których kąt pierwszego spadku nie jest znany):
Kolejki górskie o największej liczbie inwersji.
Poniższa tabela przedstawia czynne kolejki górskie o największej liczbie inwersji:
Najwięcej czynnych kolejek górskich w jednym parku.
Poniższe tabele prezentują parki o największej liczbie działających kolejek górskich (bez kolejek trwale lub tymczasowo zamkniętych oraz w budowie).

</doc>
<doc id="294343" url="https://pl.wikipedia.org/wiki?curid=294343" title="Bullitt">
Bullitt

Bullitt – amerykański film fabularny z 1968 roku w reżyserii Petera Yatesa z Steve'em McQueenem w roli głównej, na podstawie powieści Roberta L. Pike’a.
Film kryminalny. Fabuła obfituje w sceny przemocy, a Steve McQueen gra dobrego, nieugiętego policjanta.
Do historii gatunku przeszedł pościg samochodowy (Ford Mustang kontra Dodge Charger) wąskimi i stromymi ulicami San Francisco, trwający 9 minut i 42 sekundy, pierwsza tego typu scena w historii kina. Steve McQueen korzystał z pomocy kaskadera, w kilku scenach zastąpił go Bud Ekins.

</doc>
<doc id="294345" url="https://pl.wikipedia.org/wiki?curid=294345" title="Dragonlance">
Dragonlance

Dragonlance (po polsku "Smocza Lanca") – obszerna seria książek fantasy różnych autorów, rozgrywająca się w świecie stworzonym przez Margaret Weis i Tracy’ego Hickmana. "Dragonlance" przedstawia opuszczony przez bogów świat przemierzany przez potężne smoki. Smokowcy i kenderzy są unikatowymi stworzeniami w tym świecie fantasy.
Seria ta wydana została przez TSR, Inc. jako dodatek do ich gry Advanced Dungeons &amp; Dragons. Obecnie jest on publikowany przez Wizards of the Coast, która wykupiła TSR w roku 1997. Od roku 1999 Wizards of the Coast jest częścią koncernu Hasbro.
Najważniejsze książki z serii "Dragonlance" zostały napisane przez Margaret Weis i Tracy’ego Hickmana. Inni autorzy serii to m.in.: Nancy Varian Berberick, Douglas W. Clark, Tonya C. Cook, Richard A. Knaak, Dixie Lee McKeone, Douglas Niles, Dan Parkinson, Don Perrin, Chris Pierson, Jean Rabe, Barbara Siegel, Scott Siegel, Paul B. Thompson, Edo Van Belkom, Dan Willis i Christina Woods.
W większości historii "Dragonlance" wątek główny oznaczał te książki, które pisane były w świecie ‘obecnym’ i wydarzenia postępowały naprzód. Na przykład do czasu ukazania się "Smoków letniego płomienia" akcja prawie wszystkich powieści toczyła się przed "Kronikami", w starożytności.
W 2006 roku rozpoczęto wydawanie tzw. Zaginionych Kronik (Lost Chronicles) (wcześniej miały się one nazywać „Dark Chronicles” – Mroczne Kroniki) – trylogii opisującej wydarzenia związane ze zdobyciem Młota Kharasa, losami Kitiary, Lorda Sotha i Raistlina. W Ameryce w sprzedaży są wszystkie części tej trylogii – „Dragons of the Dwarven Depths”, „Dragons of the Highlord Skies” oraz „Dragons of the Hourglass Mage”. W listopadzie 2010 roku w Polsce światło dzienne ujrzała pierwsza część trylogii pt. „Smoki krasnoludzkich podziemi”.
W 2008 roku powstał film animowany „”, który przedstawia wydarzenia z pierwszej części Kronik. Reżyserem jest Will Meugniot.
Książki z serii "Dragonlance" wydane w Polsce.
UWAGA: Kroniki, Legendy oraz "Drugie pokolenie" stanowią jeden cykl napisany przez Margaret Weis i Tracy’ego Hickmana, jednakże należy zwrócić uwagę na kolejność czytania poszczególnych tomów. Pomimo że polski wydawca wydał "Smoki letniego płomienia" jako czwarty tom Kronik, w oryginale Kroniki są trylogią, a "Smoki letniego płomienia" są tomem zamykającym cały cykl. Stąd też aby przejść przez cały cykl chronologicznie "Smoki letniego płomienia" należy czytać dopiero po "Drugim pokoleniu". Należy też zwrócić uwagę, że "Smoki krasnoludzkich podziemi" opisuje wydarzenia mające miejsce po zakończeniu "Smoków jesiennego zmierzchu", a przed "Smokami zimowej nocy".

</doc>
<doc id="294356" url="https://pl.wikipedia.org/wiki?curid=294356" title="Chirurdzy">
Chirurdzy

Chirurdzy () – amerykański serial telewizyjny o tematyce medycznej, emitowany od 27 marca 2005 roku na antenie ABC, wymyślony przez Shondę Rhimes.
Serial jest mieszanką dramatu, komedii i filmu obyczajowego. Opowiada o życiu zawodowym i prywatnym grupy młodych lekarzy, pracujących na oddziale chirurgii w jednym ze szpitali klinicznych w Seattle. Mimo nieustannego boju o ciekawe przypadki medyczne i miejsce przy stole operacyjnym w charakterze asystentów potrafią nawiązać między sobą znajomości, a nawet przyjaźnie. Razem przeżywają sukcesy oraz porażki i to nie tylko te zawodowe. Dodatkowo każdy z bohaterów ma swoje tajemnice, które ujawniają się z czasem.
Główną postacią jest dr Meredith Grey (Ellen Pompeo). Nazwa serialu jest aluzją do jej nazwiska oraz podręcznika do anatomii "Gray’s Anatomy", wydanego w 1858 roku przez Henry’ego Graya. Tytuł każdego odcinka pochodzi od nazwy utworu muzycznego.
Niektóre z nazw używanych w serialu zostały przyjęte z codziennego życia – pseudonim „McDreamy” (pierwszy z serii, odnoszący się do Dereka Shepherda, nadany przez Cristinę Yang), „McSteamy” (pseudonim wymyślony przez stażystki, odnoszący się do Marka Sloana), „McHot” (nadany Addison Montgomery przez Alexa), „McDog” (nadany psu Meredith i Dereka), „McVet” (odnoszący się do Finna Dandridge’a) i ostatnio „McWidow” (odnoszący się do Cormaca Hayesa, nadany przez Cristinę).
Emisja.
Światową premierę miał 27 marca 2005. W Polsce serial można było oglądać od 1 lipca 2005 na antenie telewizji Polsat.
Natomiast odcinki powtórkowe można zobaczyć na kanałach: TVN 7, TVN Fabuła, Super Polsat, Polsat Seriale, Polsat 2, Polsat Rodzina, Polsat Café oraz Nowa TV.
Serial jest dostępny na platformie streamingowej Disney+.
Sezony.
Seria 1 (2005).
Sezon pierwszy w Stanach Zjednoczonych rozpoczął się 27 marca 2005 na kanale ABC i zakończył się 22 maja 2005. Sezon oryginalnie miał liczyć 13 odcinków, ale ABC zdecydowało się wyemitować tylko 9, aby skończyć jego nadawanie razem z pierwszym sezonem serialu "Gotowe na wszystko", emitowanym przed nim. Ostatnie 4 odcinki zostały zachowane i przeniesione do następnej serii (są to odcinki 2x01, 2x03, 2x04, 2x05).
Chirurdzy to serial o zmaganiach w życiu prywatnym i zawodowym pięciu stażystów. Początkowo poznajemy Meredith Grey, córkę słynnej kobiety-chirurga Ellis Grey, która zostaje stażystką w Seattle Grace Hospital. Już pierwszego dnia Meredith spóźnia się do pracy i okazuje się, że mężczyzna, z którym upojnie spędziła poprzednią noc, jest jej przełożonym.
Następnie spotykamy innych stażystów: ambitną Cristinę Yang, byłą modelkę Isobel „Izzie” Stevens, która próbuje pokazać, że poza urodą ma inne atuty, George’a O’Malleya, uznawanego za nieudacznika i Alexa Kareva, kryjącego się za maską arogancji. Rezydentką stażystów jest dr Miranda Bailey, nazywana „Kapo” (w angielskiej wersji językowej – Nazi).
Dalej poznajemy dr Dereka Shepherda, neurochirurga, który wdaje się w romans z Meredith, dr Prestona Burke’a, kardiochirurga, który walczy z Shepherdem o objęcie w przyszłości stanowiska po dr Richardzie Webberze, ordynatorze chirurgii, który jest dawnym przyjacielem i kochankiem matki Meredith. Odcinki zawierają również wątki romansu Burke’a z Cristiną, próby ukrycia choroby Alzheimera matki Meredith, a także skrywanej miłości George’a do Meredith. Sezon kończy się sceną, w której Derek przedstawia Meredith swoją żonę, dr Addison Montgomery-Shepherd, graną przez Kate Walsh.
Seria 2 (2005–2006).
Sezon drugi w rozpoczął się 25 września 2005, a zakończył się w nocy z 14 na 15 maja 2006 i trwał prawie trzy godziny. Stacja ABC zamówiła 23 odcinki, zwiększając tym samym liczbę odcinków drugiego sezonu do 27. Liczba ta nie dotyczy jednak specjalnych odcinków „Straight From The Heart” oraz „Under Pressure”. Odcinek zatytułowany „Bring the Pain”, który został pokazany jako 14. część, był cytowany w blogu autorki Shondy Rhimes jako ten, który miał być odcinkiem finałowym pierwszej serii.
Fabuła sezonu skupia się na relacjach pomiędzy Meredith Grey a Derekiem Shepherdem, które stają się oschłe po ujawnieniu, że Derek ma żonę. Preston Burke i Cristina Yang pogłębiają swoją znajomość, podobnie jak Izzie Stevens i Alex Karev, mimo to Izzie zakochuje się później w swoim pacjencie Dennym Duquette. Dr Miranda Bailey zachodzi w ciążę i dowiadujemy się także nowych faktów o rodzinie Meredith.
Przez kilka tygodni po odcinku wyemitowanym po Pucharze Super Bowl serial przyciągał więcej widzów niż "Gotowe na wszystko".
Seria 3 (2006–2007).
Sezon trzeci rozpoczął się 21 września 2006 i zakończył się 17 maja 2007. Premierowy odcinek został obejrzany przez 25,14 miliona widzów, w tym 10,9 miliona w wieku 18–49 lat, wyprzedzając widownię premierowego odcinka CSI. Do głównej obsady serialu dołączyli Sara Ramirez jako dr Callie Torres oraz Eric Dane jako dr Mark Sloan, którzy występowali już w drugiej połowie poprzedniego sezonu. Sezon liczy 25 odcinków.
W finale sezonu ślub Cristiny i Prestona został odwołany w czasie ceremonii kościelnej. Dr Webber, w wyniku rezygnacji Sheperda z proponowanej mu funkcji, odzyskał pozycję ordynatora chirurgii, a w rywalizacji o posadę szefa rezydentów zwyciężyła dr Calliope Torres. Nierozwiązane zostały wątki związku pomiędzy Meredith a Derekiem, a także trójkąta Callie, George’a i Izzie. Po otrzymaniu wyników testów, okazało się, że jedynie O’Malley nie zdał, co stawiało pod znakiem zapytania jego dalszą rolę w serialu. Podczas gdy dotychczasowi stażyści zostali rezydentami, pojawili się nowi stażyści, w tym przyrodnia siostra Meredith – Lexie Grey, grana przez Chyler Leigh. Postać Addison Montgomery oficjalnie przenosi się do Los Angeles jako główna bohaterka nowego serialu ABC "Prywatna Praktyka".
Seria 4 (2007–2008).
Sezon czwarty rozpoczął się 27 września 2007 i zakończył się 22 maja 2008 dwuczęściowym odcinkiem zatytułowanym „Freedom”. Po raz pierwszy w historii serialu zachodzą zmiany w obsadzie, po odejściu dwóch głównych postaci. 7 czerwca stacja ABC ogłosiła, że nie przedłuża kontraktu z Isaiahem Washingtonem, zaś 11 czerwca, że Chyler Leigh, była gwiazda serialu "Reunion", zostanie na stałe w obsadzie, a nie jak początkowo planowano tylko w 13 odcinkach. 16 czerwca Shonda Rhimes zaprzeczyła plotkom, jakoby rolę Isaiaha Washingtona miał otrzymać inny aktor, co oznaczało ostateczne wycofanie postaci Burke’a. Ogłoszono również, że trwają poszukiwania aktora do roli postaci, która miałaby rywalizować z Derekiem Sheperdem. W oficjalnym blogu, twórczyni serialu zasugerowała, że Mark Sloan w czwartym sezonie stanie się ważniejszą postacią. Brooke Smith również dołącza do obsady głównej jako dr Erica Hahn. Sezon został przerwany przez strajk scenarzystów, w wyniku którego wyprodukowano tylko 17 odcinków, zamiast 23 planowanych.
Seria 5 (2008–2009).
Prace na planie zdjęciowym sezonu piątego rozpoczęły się 25 czerwca 2008. Dwuodcinkowa premiera w Stanach Zjednoczonych odbyła się 25 września, a finał 14 maja 2009. Postać Brooke Smith zostaje wycofana z serialu. Kevin McKidd dołącza do obsady głównej jako dr mjr Owen Hunt, a Jessica Capshaw w drugoplanowej roli dr Arizony Robbins. Sezon liczy 24 odcinki.
Seria 6 (2009–2010).
Sezon szósty rozpoczął się 24 września 2009 i zakończył się 20 maja 2010. 22 czerwca 2009 informacja na temat odejścia T.R.Knight’a została oficjalnie potwierdzona i aktor nie wystąpił w szóstym sezonie. Jessica Capshaw awansuje do obsady głównej. Do serialu dołącza Kim Raver jako dr Teddy Altman, najlepsza przyjaciółka Owena Hunta, która specjalizuje się w kardiochirurgii i jest weteranką z Iraku. Po fuzji ze szpitalem Mercy West Medical Center zostali przysłani nowi rezydenci: Reed Adamson (Nora Zehetner), Charles Denman (Robert Baker), Jackson Avery (Jesse Williams) i April Kepner (Sarah Drew). Z serialem żegna się Katherine Heigl. Sezon liczy 24 odcinki, ostatnie dwa zostały wyemitowane razem.
Seria 7 (2010–2011).
14 maja stacja ABC ogłosiła, że sezon siódmy rozpocznie się 23 września 2010 w Stanach Zjednoczonych. Finałowy odcinek wyemitowano 19 maja 2011. Sarah Drew i Jesse Williams dołączyli do głównej obsady serialu. Odcinek zatytułowany „Song Beneath the Song” jest odcinkiem musicalowym. Sezon liczy 22 odcinki.
Seria 8 (2011–2012).
Sezon ósmy rozpoczął się dwuodcinkową premierą 22 września 2011 i zakończył się 17 maja 2012. W 15. odcinku sezonu zobaczymy Amelię (Caterina Scorsone) – młodszą siostrę Dereka, która prosi o pomoc w operacji. Z serialu odchodzi Kim Raver i Chyler Leigh. Sezon liczy 24 odcinki. Ostatni nosi tytuł „Flight”.
Gdy rezydenci wyjeżdżają na egzaminy, Lexie zamierza wyznać Markowi miłość. W tym samym czasie April ma romans z Jacksonem. Kepner ma z tego powodu wyrzuty sumienia. Po powrocie do Seattle otrzymują wyniki egzaminu. Wszyscy zdali oprócz April, która jest załamana. Lexie wyznaje Markowi miłość, lecz pojawia się Julia, dziewczyna Sloana, okulistka ze Seattle Pres. W przedostatnim odcinku Webber mówi Alexowi, że ma szanse dostać się na Hopkins. Lekarze mają lecieć na operację do Boise, Arizona dowiaduje się o planach Alexa na Hopkins i nie pozwala mu lecieć. Do Boise polecieli Derek, Mark, Meredith, Lexie, Arizona i Cristina. Samolot się rozbił. W finale sezonu Mark wyznaje miłość Lexie Grey, jednak ta umiera. O tym, czy ktoś jeszcze umrze, dowiadujemy się w 9. sezonie.
Seria 9 (2012–2013).
Premiera sezonu dziewiątego w stacji ABC odbyła się 27 września 2012. Eric Dane odchodzi z serialu, występuje tylko w dwóch pierwszych odcinkach. Sezon liczy 24 odcinki.
Szpital po tragedii, jaka spotkała lekarzy, boryka się z problemami finansowymi. Ma zostać sprzedany korporacji. Derek, Meredith, Cristina, Arizona i Callie, w imieniu Marka, który nie żyje, chcą kupić szpital, lecz nie mają wystarczająco dużo gotówki. Z pomocą przychodzi dr Catherine Avery, która decyduje się zainwestować pieniądze pochodzące z Fundacji Harpera Avery’ego, ale pod jednym warunkiem: Jackson, jej syn, zostanie przedstawicielem zarządu. W 17. odcinku Jackson zmienia nazwę szpitala ze Seattle Grace Mercy West Hospital na Grey-Sloan Memorial Hospital. W ostatnim odcinku „Perfect Storm” trwa gwałtowna burza. Na izbę przyjęć przybywa coraz więcej pacjentów. Szpital zostaje pozbawiony prądu. Meredith rodzi syna, lecz sama musi poddać się operacji. W ostatniej scenie w szpitalu pojawia się prąd. Życie dr Webbera jest zagrożone, a stażystka Heather Brooks (Tina Majorino) umiera.
Seria 10 (2013–2014).
Sezon dziesiąty rozpoczął się 26 września 2013 i zakończył się 15 maja 2014. Sezon liczy 24 odcinki, podzielone na dwie części po 12 odcinków. Premierę wiosenną zaplanowano na 27 lutego 2014. Camilla Luddington, Gaius Charles, Jerrika Hinton i Tessa Ferrer dołączyli do obsady głównej. Sandra Oh odchodzi z serialu, ponieważ postanowiła nie przedłużać kontraktu. James Remar wystąpił gościnnie w kilku odcinkach, a jego rola była owiana tajemnicą. Ellen Pompeo i Patrick Dempsey podpisali z ABC Studios dwuletnią umowę na sezon 11 i 12. Paul James dołączył do obsady serialu, natomiast Heaven White gościnnie wcieli się w rolę Zoli.
Seria 11 (2014–2015).
8 maja 2014 roku, stacja ABC ogłosiła zamówienie jedenastego sezonu. Premiera sezonu została zaplanowana na 25 września 2014. Caterina Scorsone awansowana do głównej obsady serialu, razem z Kelly McCreary w roli przyrodniej siostry Meredith i córki Richarda – dr Maggie Pierce. Kate Burton ponownie wystąpiła jako Ellis Grey, a Geena Davis dołącza do obsady. Connie Ray wystąpiła gościnnie w roli matki April Kepner, Karen. Shonda Rhimes zaplanowała w tym sezonie pare odcinków retrospekcyjnych, gdzie Sally Pressman zagrała młodą Ellis Grey. Wcześniej tę rolę grała Sarah Paulson, która ze względu na zobowiązania wobec serialu "American Horror Story" nie mogła ponowie zagrać w Chirurgach. Z serialu odchodzi Patrick Dempsey. Sezon liczy 25 odcinków.
Seria 12 (2015–2016).
7 maja 2015 roku, stacja ABC ogłosiła zamówienie dwunastego sezonu. Premiera sezonu została zaplanowana na 24 września 2015. Jason George awansował do głównej obsady, natomiast Martin Henderson dołączył do serialu w roli dr Nathana Riggsa, dawnego przyjaciela Owena Hunta. Giacomo Gianniotti wcieli się w nowego stażystę, włocha Andrew DeLucę. Z serialu odchodzi Sara Ramirez. Sezon liczy 24 odcinki.
Seria 13 (2016–2017).
4 marca 2016 roku, stacja ABC ogłosiła zamówienie trzynastego sezonu. Premiera sezonu została zaplanowana na 22 września 2016. Z serialu odchodzi Jerrika Hinton. Sezon liczy 24 odcinki.
Seria 14 (2017–2018).
10 lutego 2017 roku, stacja ABC ogłosiła zamówienie czternastego sezonu. Premiera sezonu została zaplanowana na 28 września 2017. Z serialu odchodzi Martin Henderson, Jessica Capshaw i Sarah Drew. Postać Jasona George’a zostaje przeniesiona do spin-offu "Jednostka 19". Sezon liczy 24 odcinki.
Seria 15 (2018–2019).
21 kwietnia 2018 roku, stacja ABC ogłosiła zamówienie piętnastego sezonu. Premiera sezonu została zaplanowana na 27 września 2018. Do obsady głównej, po kilku latach nieobecności, powraca Kim Raver. Sezon liczy 25 odcinków.
Seria 16 (2019–2020).
10 maja 2019 roku, stacja ABC ogłosiła zamówienie szesnastego i siedemnastego sezonu. Premiera, zgodnie z planem, odbyła się 26 września 2019. Greg Germann, Jake Borelli oraz Chris Carmack awansują do obsady głównej. W styczniu 2020 roku, Justin Chambers ogłosił, że odchodzi z serialu. Produkcja została wstrzymana z powodu pandemii koronawirusa na świecie, w wyniku czego ekipa zdołała ukończyć 21 odcinków, zamiast 25 planowanych. 27 marca ogłoszono, że 21. odcinek będzie finałem sezonu. Szesnasty sezon stał się pierwszym, niekończącym się w maju przez całe 15 lat istnienia serialu. Pandemia sprawiła, że jest jednym z najkrótszych sezonów, tylko pierwszy, czwarty i siedemnasty liczą mniej odcinków.
Seria 17 (2020–2021).
Opóźnione z powodu pandemii koronawirusa jesienne premiery przesunięto na listopad. Dwugodzinną premierę siedemnastego sezonu zaplanowano na 12 listopada 2020. 30 lipca Richard Flood i Anthony Hill oficjalnie awansowali do obsady głównej. W tym sezonie w roli drugoplanowej powrócił Patrick Dempsey, natomiast T.R. Knight, Chyler Leigh, Eric Dane oraz Sarah Drew powtórzyli swoje role jako goście specjalni. Giacomo Gianniotti i Jesse Williams odchodzą z serialu, a Greg Germann zostaje zdegradowany do roli gościnnej. Sezon liczy 17 odcinków.
Seria 18 (2021–2022).
10 maja 2021 roku, stacja ABC ogłosiła zamówienie osiemnastego sezonu. Premiera, zgodnie z planem, odbyła się 30 września 2021. Sezon oznacza powrót Kate Walsh jako Addison Montgomery, pierwszy raz od jej ostatniego występu w ósmym sezonie. Tymczasem Scott Speedman pojawia się w głównej obsadzie jako dr Nick Marsh, postać, którą zagrał gościnnie w czternastym sezonie.
Obsada.
Występ:
Muzyka.
Tytułowa muzyka serialu to część utworu „Cosy in the Rocket”, brytyjskiej grupy Psapp. Wykorzystana w czołówce w sezonach 1–3, 7 i 14 oraz podczas napisów końcowych każdego odcinka.
Nagrody.
Zwycięski.
Złoty Glob:
Nagrody Związku Aktorów:
Nagrody TV Land:
Nagrody NAACP Image:
Nagrody Krytyków Radiowych i Telewizyjnych:
Nagrody Emmy:
Nagrody People’s Choice:
Nagroda Satelita:
Entertainment Weekly:
Związek Producentów:
Nominowany.
Nagrody Emmy:
Golden Globe:
Nagrody Image:
People’s Choice Award:
Nagroda Satelita:
Nagrody Grammy:

</doc>
<doc id="294359" url="https://pl.wikipedia.org/wiki?curid=294359" title="Wojciech Raduchowski-Brochwicz">
Wojciech Raduchowski-Brochwicz



</doc>
<doc id="294361" url="https://pl.wikipedia.org/wiki?curid=294361" title="Krzysztof Bogusław Budnik">
Krzysztof Bogusław Budnik



</doc>
<doc id="294362" url="https://pl.wikipedia.org/wiki?curid=294362" title="Holocaust Industry">
Holocaust Industry



</doc>
<doc id="294364" url="https://pl.wikipedia.org/wiki?curid=294364" title="Christian de Portzamparc">
Christian de Portzamparc

Christian Urvoy de Portzamparc (ur. 5 maja 1944 w Casablance) – francuski architekt i urbanista, laureat Nagrody Pritzkera za rok 1994.
De Portzamaparc studiował architekturę na École de Beaux-Arts w Paryżu w latach 1962-1969. W 1970 otworzył swoją pierwszą pracownię, zaś 10 lat później "Hautes Formes Apartments" przyniosły mu duży rozgłos. Portzamparc wziął udział w programie "Grand travaux" Francois Mitterranda, budując Cité de la Musique w Paryżu.
W uzasadnieniu jury Nagrody Pritzkera znalazło się stwierdzenie, że de Portzamaparc "zajmuje się poszukiwaniem nowego słownictwa formalnego" dla architektury.

</doc>
<doc id="294366" url="https://pl.wikipedia.org/wiki?curid=294366" title="Krzysztof Budnik">
Krzysztof Budnik

Krzysztof Budnik (ur. 28 sierpnia 1960 we Wrocławiu) – polski polityk, radca prawny i adwokat, poseł na Sejm II kadencji, były wiceminister.
Życiorys.
W 1983 ukończył studia na Wydziale Prawa i Administracji Uniwersytetu Wrocławskiego. W 1985 zdał egzamin sędziowski. W latach 1985–1989 był asesorem sądowym, sędzią Sądu Rejonowego w Dzierżoniowie i Wałbrzychu. W 1990 został mianowany dyrektorem Wydziału Spraw Obywatelskich w Urzędzie Wojewódzkim w Wałbrzychu. W 1992 zdał egzamin radcowski. Od 1992 pracował jako radca prawny w Urzędzie Skarbowym w Wałbrzychu i Urzędzie Miejskim w Świebodzicach.
W latach 1993–1997 zasiadał w Sejmie II kadencji z listy Unii Demokratycznej. Od 1997 do 1999 pełnił funkcję podsekretarza stanu w Ministerstwie Spraw Wewnętrznych i Administracji. Należał do UD i Unii Wolności. Bez powodzenia w 2004 kandydował z listy UW do Parlamentu Europejskiego.
Po 1999 był radcą prawnym w prywatnej kancelarii w Wałbrzychu, od 2006 praktykuje jako adwokat.

</doc>
<doc id="294367" url="https://pl.wikipedia.org/wiki?curid=294367" title="Pe-8">
Pe-8

Pe-8 (ros. Пе-8), wcześniej TB-7 i ANT-42 (ros. Петляков Пе-8, Тяжёлыи Бомбардировщик ТБ-7 i АНТ-42) – radziecki ciężki samolot bombowy dalekiego zasięgu z okresu II wojny światowej.
Projektowanie i prototyp.
Zapotrzebowanie na nowy ciężki bombowiec dalekiego zasięgu, mający zastąpić ówcześnie produkowany TB-3, pojawiło się pod koniec 1933 roku. W pierwotnych założeniach samolot miał osiągać prędkość od 280 do 300 km/h na wysokości 5000 m, osiągać pułap 8000 m i przenosić 4000 kg bomb na odległość 4000 km. Wymagania te zostały przekazane do Centralnego Instytutu Lotniczo-Hydraulicznego (CAGI) 26 lipca 1934 roku. Już następnego dnia szef biura konstrukcyjnego CAGI Andriej Tupolew rozpoczął prace nad nowym samolotem.
W drugiej połowie lata i na początku jesieni 1934 roku pracowano nad konstrukcją płatowca, który otrzymał oznaczenie ANT-42. Zajmowali się tym początkowo Andriej Tupolew, Borys Kondorski i Władimir Pietlakow. Później zadecydowano jednak, że projektem zajmie się w całości zespół konstruktorów pod kierunkiem Petlakowa. W ten sposób stał się on pierwszy raz głównym konstruktorem samolotu.
Pod koniec 1934 samolot znajdował się na etapie opracowywania projektu wstępnego. Wtedy okazało się, że wymagania dowództwa Wojskowych Sił Powietrznych Robotniczo-Chłopskiej Armii Czerwonej (WWS RKKA) znacznie wzrosły. Wojskowi żądali zwiększenia pułapu do 15 000 m, udźwigu do 5000 kg bomb, prędkość maksymalna miała wynosić 600 km/h a zasięg 2000 km. Przeprowadzone obliczenia, niestety, dawały znacznie mniejsze osiągi.
W styczniu 1935 pojawiły się znacznie realniejsze wymagania techniczno-taktyczne. Prędkość maksymalna w granicach 330–350 km/h, pułap przelotowy 4000 m, udźwig 2000 kg, a zasięg 4600 km. Do obrony miały być użyte szybkostrzelne działka lotnicze na wysuwanych stanowiskach. Zgodnie z tymi wymaganiami projektowano nowy bombowiec który był zaawansowanym rozwinięciem ciężkiego bombowca TB-3 i miał zbliżone wymiary. Był to czterosilnikowy średniopłat z dość cienkim kadłubem i „garbem”, gdzie mieściła się kabina pilotów. Za nią był dodatkowy występ, gdzie mieściła się grzbietowa wieżyczka strzelecka. Przemysłowe opanowanie produkcji samolotu ANT-42 było ogromnym krokiem naprzód dla radzieckiego przemysłu lotniczego ze względu na stosowanie nowych materiałów, technologii i osprzętu. Dotyczyło to w szczególność wprowadzenia technologii gładkiego metalowego poszycia nitowanego, wciąganego podwozia i zamkniętej kabiny załogi.
Budowę prototypu ukończono 9 listopada 1936 roku, po czym samolot w częściach przewieziono na Lotnisko Centralne w Moskwie. Tam w wydziale eksploatacji, badań lotniczych i modyfikacji przeprowadzono w okresie miesiąca jego ostateczny montaż. 23 grudnia 1936 otrzymano silniki Mikulin AM-34 FRN, które w ciągu trzech dni zamontowano na płatowcu i dokonano wstępnych rozruchów. Rano 27 grudnia 1936 roku szef pilotów oblatywaczy CAGI Michaił Gromow odbył na ANT-42 pierwszy lot, stwierdzając, że wszystkie podzespoły działają normalnie, a stateczność w locie jest dobra. Do 20 marca 1937 roku Gromow odbył 14 lotów próbnych, które pozwoliły usunąć szereg nieprawidłowości w konstrukcji samolotu. Uzyskano prędkość maksymalną wynoszącą 370 km/h i stwierdzono, że może ona być większa. Należało zwiększyć efektywność sterów kierunku, dopracować zespół silnikowo-śmigłowy i uzupełnić przyrządy kontrolne. W czasie prac wykończeniowych, które rozpoczęły się w marcu 1937 roku, w samolocie zamontowano nowe silniki rzędowe AM-34 FRN ze zmienionym układem chłodzenia.
Próby państwowe odbywały się w dniach od 11 sierpnia do 28 października 1937 roku. Przy masie startowej 23 860 kg osiągnięto prędkość 403 km/h na wysokości 8000 m. Na wysokości 10 000 m osiągnięto 368 km/h. Przy masie startowej 28 000 kg (z 2 tonami bomb) uzyskano zasięg 3000 km. Na podstawie wyników badań stwierdzono: „Samolot dysponuje nowoczesnymi osiągami taktyczno-technicznymi. Prędkość 403 km/h sprawia, że nie jest zagrożony przez współczesne myśliwce. Do jego wad należy zaliczyć niedopracowanie zespołu silnikowo-śmigłowego, fakt, że wciąż nie były produkowane seryjnie silniki AM-34FRNW oraz ciężką pracę sterów. Masa pustego samolotu wynosząca 18 000 kg jest uważana za zbyt dużą.” W tej sytuacji samolot nie spełniał oczekiwań lotnictwa i wymagał dalszego dopracowywania.
Pod koniec zimy 1938 roku dowództwo WWS RKKA postanowiło przenieść próby samolotu na Krym, gdzie pogoda była znacznie lepsza niż w Moskwie. Podczas przelotu dowódca samolotu Piotr Stefanowski wykrył drgania czwartego silnika. Wydawało mu się, że łopaty śmigła są niedokładnie wyregulowane. Po przylocie na Krym zdemontowano śmigło i stwierdzono niewielką niezgodność kątów ustawienia łopat, co prowadziło do drgań całego silnika. Po demontażu piasty śmigła stwierdzono, że przeciwciężary, składające się z kompletu płytek, służące do zwiększenia masy śmigła i przestawienia go na większy skok były zbyt małe. Na propozycję inżyniera z Centralnego Instytutu Budowy Samolotów zwiększono liczbę płytek i odbyto próbny lot. Po trzech godzinach lotu, podczas kołowania, Stefanowski zażądał, by otworzono szampana. Okazało się, że uzyskana w locie prędkość była większa od obliczeniowej i na wysokości 8600 m osiągnięto 430 km/h, a pułap wyniósł aż 11 000 m.
Wkrótce opracowano sprawozdanie z badań, w którym samolot otrzymał nazwę „ciężki bombowiec TB-7 AM-34FRNBW/M-100”. W końcowym rozdziale sprawozdania znalazły się następujące spostrzeżenia:
W kwietniu 1936 roku rozpoczęto prace nad drugim prototypem. W porównaniu z pierwszym posiadał on szereg modyfikacji związanych z technologią produkcji i obsługi technicznej. Kadłub poszerzono o 100 mm, sterownice i osprzęt specjalny zostały inaczej rozmieszczone. Zastosowano usterzenie wolnonośne, w związku z czym zmodyfikowano tylną część kadłuba. W pierwszym prototypie powierzchnie sterów i lotki były pokryte blachą falistą, w drugim poszycie wykonano z płótna. Powierzchnia sterów została powiększona, a lotek zmniejszona. Zamontowano 8 dodatkowych samouszczelniających się zbiorników paliwa oraz nowe zbiorniki oleju. Zmianom uległo także uzbrojenie, stanowiska strzeleckie przednie i tylne otrzymały podwójne sprzężone karabiny maszynowe SzKAS kalibru 7,62 mm zamiast działka SzWAK kalibru 20 mm. Grzbietowa wieżyczka została wyposażona w działko SzWAK zamiast karabinu SzKAS. Zlikwidowano całkowicie dolne stanowisko strzeleckie, a na stanowiskach strzeleckich umieszczonych pod skrzydłami zamontowano karabiny maszynowe SzKAS.
Praktycznie rzecz biorąc, drugi prototyp był nowym samolotem. Projektowano i budowano go z uwzględnieniem doświadczeń uzyskanych przy pierwszym prototypie. Pierwszy lot drugi prototyp odbył 26 czerwca 1938 roku. 11 sierpnia 1938 roku przystąpiono do testów państwowych, które potwierdziły wysoką jakość bombowca. Następnie samolot przerobiono, aby stał się wzorcem dla produkcji seryjnej.
Produkcja seryjna.
Ludowy Komisarz Przemysłu Lotniczego Michaił Kaganowicz zarządził, by produkcję rozpocząć w Zakładach nr. 124 w Kazaniu. Wybór Zakładów nr. 124 nie był przypadkowy, bowiem zakłady te pierwotnie zajmowały się naprawą samolotów TB-1 oraz TB-3, a później także budową gigantycznych ANT-20bis oraz DB-A. Początkowo zamówiono 51 maszyn, które miano wybudować w ośmiu seriach. Zakłady nr. 124 w Kazaniu miały odpowiednie zaplecze techniczne, ale problemem była kadra inżynierska. Rdzeń biura tworzono w Moskwie, jednak okazało się, że brakuje chętnych do wyjazdu do Kazania. Postanowiono oddelegować inżynierów z Moskwy na okres jednego roku, jednak i to nie było łatwe zadanie. Dodatkowym problemem było zgranie zespołu inżynierów pochodzących z różnych stron ZSRR. Dokumentacja potrzebna do produkcji seryjnej TB-7 była gotowa pod koniec roku 1938. Na początku 1939 roku wykonano podzespoły pierwszych pięciu samolotów. Jednak nie wszystko szło idealnie, okazało się, że brakuje sprężarek do centralnego doładowania silników, nie został nawet wyznaczony producent tego tak ważnego elementu. Sprężarka centralnego doładowania, napędzana była silnikiem rzędowym M-100. Przewodem o średnicy 150 mm wtłaczała sprężone powietrze do wszystkich silników. Dzięki temu mogły one pracować na dużych wysokościach. W pierwszych samolotach zastosowano mocniejszy silnik Klimow M-103.
Ciężki bombowiec TB-7 przygotowywano do przelotu nad Placem Czerwonym 1 maja 1939 roku. Miano nadzieję, że zostanie on zauważony przez kierownictwo państwowe, szczególnie przez Józefa Stalina. Jednak przelot ten nie wpłynął na losy samolotu, reakcje dostojników i samego Stalina były umiarkowane.
W drugiej połowie 1939 roku bardzo skomplikowały się dostawy silników, co doprowadziło do zmniejszenia produkcji TB-7, a później do jej oficjalnego przerwania po wyprodukowaniu 12 samolotów. Być może tak się stało ponieważ najwyższe władze nie widziały potrzeby formowania jednostek ciężkich bombowców. Uważano że najlepiej skupić się na produkcji szybkich bombowców bliskiego zasięgu, które można by wykorzystać do atakowania wroga na drodze dywizji pancernych Armii Czerwonej, a po agresji Niemiec na Polskę skupiono się na bombowcach nurkujących. W Kazaniu rozpoczęto budowę samolotów pasażerskich Li-2.
Pomimo tych wydarzeń pozostawała nadzieja, że produkcja TB-7 zostanie wznowiona. Bombowiec miał wielu zwolenników, między innymi pilot oblatywacz Piotr Stefanowski, który napisał list do Ludowego Komisarza Obrony ZSRR następującej treści:
"„W roku 1939 podjęto szereg prób mających na celu wstrzymanie produkcji samolotów bombowych TB-7. Obecnie złożono zamówienia tylko na 10 samolotów, pomimo że moce produkcyjne w Zakładów nr. 124 mogą zapewnić dostawę dziesięciokrotnie większej ilości maszyn. Ta decyzja pozbawi Siły Lotnicze bardzo dobrego samolotu, jakim jest niewątpliwie TB-7. Obecnie w zakładach kończy się montaż turbosprężarek TK-1, użytych zamiast sprężarek ACN-2. Tak zmodernizowany samolot bombowy TB-7 może osiągać prędkość 410 km/h na pułapie 8000 m. Po zastąpieniu turbosprężarki TK-1, turbosprężarką TK-2 lub TK-3B, samoloty napędzane silnikami AM-35 będą mogły na wysokości 9000 m rozwijać prędkość do 500 km/h. Na podstawie powyższego uważamy, że samolot TB-7 z silnikiem AM-35 i turbosprężarką TK-2 powinien być nadal produkowany w Zakładach nr. 124, w ilościach nie mniejszych jak 100 sztuk rocznie”"
1 maja 1940 roku została podjęta decyzja o wznowieniu produkcji samolotu. Miał on być teraz napędzany silnikami wysokoprężnymi M-30 i M-40. Biuro konstrukcyjne Zakładów nr. 124 zostało zwolnione z prac nad bombowcami nurkującymi. Nowym dyrektorem fabryki mianowano Michaiła Kaganowicza, byłego Ludowego Komisarza Przemysłu Lotniczego.
Podczas wojny produkcja TB-7 była kontynuowana, ale priorytet uzyskały dwusilnikowe samoloty bombowe Pe-2, które zaczęto produkować w Kazaniu jeszcze w 1940 roku. Do Kazania ewakuowano z Moskwy inne zakłady lotnicze. Stwierdzono, że na produkcję samolotów Pe-2 jest za mało miejsca. Jest ona dodatkowo utrudniona przez produkcję TB-7. Postanowiono więc pod koniec roku 1941, że produkcja TB-7 zostanie przerwana. Do wstrzymania produkcji po raz drugi, wyprodukowano 37 maszyn.
W styczniu 1942 roku Petlakow zginął w katastrofie bombowca nurkującego Pe-2, którym leciał na delegację do Moskwy. By uczcić zmarłego konstruktora nazwę samolotu TB-7 zmieniono na Pe-8. Było to zresztą zgodne z trwającą w radzieckim lotnictwie zmianą oznaczeń sprzętu latającego. Samoloty, zamiast oznaczeń informujących o ich przeznaczeniu, otrzymywały nazwy złożone m.in. z pierwszych liter nazwisk konstruktorów (np. PS-84 stał się Li-2, U-2 stał się Po-2, a I-26 stał się Jakiem-1).
W maju 1942 Stalin zaczął się osobiście interesować Pe-8. Nakazał ponowne uruchomienie produkcji samolotu. Nie było to jednak proste. Występowały problemy z napędem samolotów. Silniki AM-35 nie były już produkowane, a silniki wysokoprężne były bardzo zawodne. W tej sytuacji Ludowy Komisariat Przemysłu Lotniczego ZSRR, zaproponował zastosowanie silników Szwecow M-82. Były to czternastocylindrowe silniki zbudowane w układzie podwójnej gwiazdy. Chłodzone były powietrzem. Rozwijały moc 1330 KM. Próby Pe-8 z nowymi silnikami zakończyły się pomyślnie jesienią 1942. Do lata 1943 dostarczono do jednostek Lotnictwa Dalekiego Zasięgu kilka samolotów z nowym napędem.
Jesienią 1942, rozpoczęto prace zmierzające do poprawienia aerodynamiki płatowca. Zaproponowano zmianę dotychczas stosowanych wieżyczek przednich na stanowiska stosowane w samolotach Jer-2. Doprowadziło to do poważnych zmian w budowie przedniej części kadłuba. W seryjnych samolotach zmiany wprowadzono w 1943. Doprowadziło to do niewielkiego zwiększenia zasięgu i prędkości maszyn.
W drugiej połowie 1943 rozpoczęto prace zmierzające do gruntownej modernizacji samolotu. Prowadziło je Biuro Konstrukcyjne kierowane przez inż. Niezwala. Chodziło o poprawę aerodynamiki samolotu, wzmocnienie uzbrojenia i konstrukcji, a także zwiększenie jego możliwości bojowych. Zimą 1943/1944 przeprowadzono prace badawcze nad wstępnym projektem, noszącym oznaczenie fabryczne TB-7 „T”. Wprowadzono w nim szereg zmian w porównaniu z produkowanymi seryjnie samolotami. Wprowadzono nowy układ kabiny z miejscami pilotów obok siebie. Powiększono komorę bombową. Mogła teraz swobodnie pomieścić bombę FAB-5000 lub dwie bomby FAB-2000. Do napędu miały być stosowane silniki ASz-82FN z turbosprężarkami TK-3 lub silniki wysokoprężne M-31.
Projekt zyskał początkowo akceptację Ludowego Komisariatu Przemysłu Lotniczego ZSRR. Czynione były nawet wstępne przygotowania do uruchomienia produkcji samolotu w Zakładach Lotniczych nr 22 w Kazaniu. Dalsze analizy doprowadziły jednak do wniosku, że nowa wersja Pe-8 wymaga zbyt wielu zmian w produkcji, wycofano się więc z realizacji projektu. Decyzja ta zbiegła się z decyzją Państwowego Komitetu Obrony ZSRR z 5 marca 1944. Nakazywała ona przerwanie produkcji samolotu Pe-8 (produkcję seryjną rozpoczynano i wstrzymywano czterokrotnie). Jak się okazało, była to decyzja ostateczna.
Jedną z przyczyn przerwania prac nad doskonaleniem konstrukcji Pe-8 była decyzja o budowie jeszcze większego samolotu bombowego. Miał on przenosić bomby o wadze 5000 kg, rozwijać prędkość 500 km/h i posiadać zasięg nie mniejszy niż 5000 km. Konstrukcja otrzymała kryptonim „64”. Prace nad nim kontynuowano do połowy 1945. Zapadła wtedy decyzja o skopiowaniu amerykańskiego samolotu bombowego Boeing B-29 Superfortress. Prace nad nim doprowadziły do powstania samolotu bombowego Tu-4.
Zastosowanie bojowe.
Latem 1940 roku sześć pierwszych seryjnych samolotów TB-7 zostało przekazanych do 14. Pułku Ciężkich Bombowców (14. TBAP), bazującego na lotnisku Boryspol pod Kijowem.
W pierwszych dniach wojny niemiecko-radzieckiej nie brały udziału w walkach. Zostały rozproszone na kilku lotniskach w rejonie Kijowa, gdzie były jednak bombardowane przez Luftwaffe. Kilka zostało zniszczonych (najprawdopodobniej nie więcej, niż cztery), a kilka uszkodzonych.
Ciężkie bombowce TB-7, razem z bombowcami Jer-2, weszły później w skład nowo formowanej 81. Dywizji Lotniczej. Jej dowódcą został lotnik polarny – Bohater Związku Radzieckiego pułkownik Michaił Wodopjanow. Utworzyły one 432. Pułk Bombowców Dalekiego Zasięgu (432. DBAP) tej dywizji. W jego składzie znalazły się 24 samoloty.
22 lipca 1941 Luftwaffe dokonało pierwszego nocnego bombardowania Moskwy. W odpowiedzi Stalin wydał 8 sierpnia rozkaz dokonania nalotu na Berlin. W akcji, która odbyła się w nocy z 10 na 11 sierpnia 1941, wzięły udział samoloty z 81 Dywizji Lotniczej, startujące z Puszkina pod Leningradem (ok. 2700 km w prostej linii). Do lotu bojowego dopuszczono 10 TB-7 oraz 16 Jer-2. Z powodu awarii i zbyt wielkiego obciążenia bombami, wystartowało jedynie 8 TB-7 i 3 Jer-2. Spośród nich 3 TB-7 i 2 Jer-2 doleciały nad Berlin i dokonały bombardowania, ponadto jeden TB-7 zbombardował dworzec w Lęborku. Z powrotem na lotnisko powrócił jeden TB-7, a dwa lądowały gdzie indziej; pozostałe rozbiły się (jeden tuż po starcie). Przyczyną tak wielkich strat były pomyłki radzieckiej artylerii przeciwlotniczej oraz lotnictwa myśliwskiego, które brało nieznane sobie samoloty za wrogie. Wyniki nalotu zostały ocenione negatywnie. Winą za to obarczono dowódcę dywizji Wodopjanowa. Został on pozbawiony dowództwa i w stopniu kombryga (pułkownika) latał jako zwykły pilot.
W związku ze zbliżaniem się wojsk niemieckich do Leningradu, 432 Pułk Ciężkich Bombowców przebazowano do Kowrowa w okręgu włodzimierskim. Ponieważ Berlin znalazł się na granicy ich zasięgu, kilka maszyn wyposażonych w silniki wysokoprężne, poddano specjalnym modyfikacjom. W celu powiększenia długotrwałości lotu do 15 godzin zamontowano dodatkowe zbiorniki z paliwem.
TB-7 odbywały loty w dzień i w nocy. Jesienią, kiedy niemieckie kolumny pancerne dochodziły do Kaługi, dwa TB-7 prowadzone przez Wodopianowa bombardowały Niemców w okolicach miasta. Ponieważ z lotów tych powracały uszkodzone, zarówno przez wrogą, jak i własną artylerię przeciwlotniczą, dlatego postanowiono używać TB-7 tylko nocą. 7 listopada samotny TB-7 dokonał bombardowania Gdańska, gdzie uszkodził elektrownię na wyspie Ołowianka.
Po nocnych lotach bombowców dalekiego zasięgu zdano sobie sprawę, że naloty takie przynoszą znaczne korzyści Armii Czerwonej. Ciężkimi bombowcami zaczął interesować się sam Stalin. Polecił utworzyć flotę powietrzną złożoną z tysięcy takich bombowców. Na mocy jego decyzji utworzono nowy rodzaj sił zbrojnych, podległy bezpośrednio Kwaterze Głównej – Lotnictwo Dalekiego Zasięgu. Na dowódcę wyznaczono Aleksandra Gołowanowa. Liczba Pe-8 była w nowej formacji niewielka. 18 marca 1942 roku w składzie 766. Pułku Ciężkich Bombowców znajdowało się tylko 11 Pe-8, z czego 8 było niesprawnych. W tej sytuacji Stalin postanowił wznowić ich produkcję.
28 kwietnia 1942 jeden Pe-8 przeleciał w celach próbnych z Moskwy nad Bałtykiem i Morzem Północnym na brytyjskie Szetlandy, po czym powrócił szczęśliwie. Następnie w dniach 19–29 maja 1942 ten sam samolot przez Szetlandy, Islandię i Kanadę przetransportował w delegacji do USA (Waszyngton) ministra spraw zagranicznych ZSRR Mołotowa. W czerwcu samolot z Mołotowem na pokładzie, niewykryty przez niemiecką obronę przeciwlotniczą, powrócił do Moskwy.
Konstrukcja.
Pe-8 był ciężkim samolotem bombowym, przystosowanym także do wykonywania zadań transportowych, a nawet desantowych.
Kadłub: całkowicie metalowy o konstrukcji skorupowej. Składał się z pięciu części. Część główna, połączona była z centropłatem. Taki podział konstrukcji podyktowany został wymogiem, że samolot musiał być przystosowany do transportu koleją w stanie rozmontowanym.
Skrzydło: dwudźwigarowe, całkowicie metalowe o profilu NACA-230 (lub CAGI-40).
Usterzenie: samonośne, całkowicie metalowe. Stery pokryte płótnem.
Podwozie: w układzie klasycznym – z kółkiem ogonowym. Wciągane w locie, do gondoli wewnętrznych silników, przy pomocy układu hydraulicznego. Awaryjnie koła można było wciągać przy pomocy wciągarki napędzanej ręcznie. Koła o wymiarach 1600x500 mm. Kółko ogonowe, o wymiarach 700x300 (770x330) mm, stałe, sterowane, wyposażone w hamulec.
Uzbrojenie.
Uzbrojenie bombowe
Bomby podwieszane były na 9 wyrzutnikach umieszczonych w komorach bombowych w kadłubie i centropłacie. Maksymalny udźwig bomb wynosił na początku 4000 kg. Z czasem zwiększono go do 5000 kg (był to pierwszy samolot w historii, mogący przenosić bomby o takiej masie). W kadłubowej komorze bombowej można było podwiesić następujące zestawy uzbrojenia:
Na zewnętrznych wyrzutnikach bombowych można było podwiesić 2 bomby FAB-1000, 2 FAB-500, 4 FAB-250 lub 16 bomb FAB-100.
Pod centropłatem można było podwiesić dwa urządzenia rozlewcze WAP-1000, do rozpylania środków chemicznych, zasobnik rotacyjny RRAB z małymi bombami odłamkowymi lub pociski rakietowe RS-132 kalibru 132 mm.
Do celowania zrzutem bomb, służył celownik bombardierski OPB-2MM lub NKPB-3. Znajdował się on, razem z całym wyposażeniem do zrzutu bomb, w kabinie nawigatora, który był jednocześnie bombardierem. Samolot posiadał dodatkową małą komorę, służącą do przenoszenia bomb oświetlających SAB-5 lub SAB-25.
W 1943 na kilku samolotach zainstalowano specjalne wyposażenie umożliwiające im zrzut „superbomb” FAB-5000NG. Bomba miała masę 5400 kg i średnicę 1000 mm. Jej długość, odpowiadała długości komory bombowej samolotu Pe-8. Nie można było jednak zamknąć całkowicie jej drzwi.
Nowa bomba została zastosowana pierwszy raz w nocy z 28 na 29 kwietnia 1943 w czasie nalotu na Królewiec.
Uzbrojenie strzeleckie
W samolotach seryjnych zamontowano 5 stanowisk strzeleckich, uzbrojonych początkowo następująco:
W trakcie działań wojennych ustalono, że takie uzbrojenie obronne jest niewystarczające. Z tego powodu podczas przygotowywania samolotów dla 412. Pułku Ciężkich Bombowców, stanowiska strzelców i oparcia foteli pilotów dodatkowo opancerzono. W stanowiskach w gondolach silnikowych zamiast karabinów maszynowych SzKAS, zamontowano karabiny maszynowe UBT kalibru 12,7 mm. Tylna wieżyczka 2T-215 została zastąpiona wieżyczką TAT lub KEB-42. W późniejszym okresie, z tyłu samolotu, montowano wieżyczkę KEB-42 z działkiem SzWAK kalibru 20 mm. Od 1943 roku w przednim stanowisku strzeleckim montowano pojedynczy karabin maszynowy UBT kal. 12,7 mm.

</doc>
<doc id="294369" url="https://pl.wikipedia.org/wiki?curid=294369" title="Jan Michna">
Jan Michna

Jan Andrzej Michna (ur. 24 listopada 1947) – polski oficer, generalny inspektor Policji, komendant główny Policji w latach 1998–2001.
Życiorys.
Ukończył studia na Wydziale Prawa i Administracji Uniwersytetu Jagiellońskiego oraz w Wyższej Szkole Oficerskiej w Szczytnie. Od 1970 pracował w Milicji Obywatelskiej, w pionie operacyjno-dochodzeniowym, w którym pełnił m.in. funkcje kierownika sekcji i naczelnika wydziału. W czerwcu 1990 objął funkcję komendanta wojewódzkiego policji w Bielsku-Białej. Od grudnia 1997 był komendantem wojewódzkim policji w Katowicach. 29 stycznia 1998 awansował na stanowisko komendanta głównego Policji. Do dymisji podał się 25 października 2001.
Jako pierwszy funkcjonariusz w historii polskiej Policji po 1990 został awansowany na stopień generalnego inspektora.

</doc>
<doc id="294371" url="https://pl.wikipedia.org/wiki?curid=294371" title="Joey Jordison">
Joey Jordison

Joey Jordison, właśc. Nathan Jonas Jordison, ps. Superball (ur. 26 kwietnia 1975 w Des Moines, zm. 26 lipca 2021) – amerykański muzyk, kompozytor i multiinstrumentalista. Był liderem i gitarzystą grupy muzycznej Murderdolls, perkusistą grupy Slipknot, występował ponadto z takimi grupami jak Korn, Metallica, Avanga, Ministry, Modifidious czy Anal Blast. W latach 2010–2011 występował w zespole Roba Zombie.
Podczas koncertów z grupą Slipknot występował w charakterystycznej masce kabuki, wywodzącej się z tradycyjnej japońskiej formy teatralnej. Był autorem logo Slipknot i Murderdolls.
W grudniu 2013 grupa Slipknot poinformowała, że Joey Jordison opuścił jej skład, po czym na początku stycznia 2014 sam zainteresowany oświadczył, że nie odszedł z zespołu.
W latach 2013–2016 występował w zespole Scar the Martyr, którego był założycielem.

</doc>
<doc id="294373" url="https://pl.wikipedia.org/wiki?curid=294373" title="Janusz Niemcewicz">
Janusz Niemcewicz

Janusz Marian Niemcewicz (ur. 28 lipca 1949 w Siemianowicach Śląskich) – polski prawnik, adwokat, polityk, wiceminister sprawiedliwości, sędzia Trybunału Konstytucyjnego w stanie spoczynku, były wiceprezes TK, poseł na Sejm II kadencji, były członek Państwowej Komisji Wyborczej.
Życiorys.
W latach 1964–1968 był członkiem Związku Młodzieży Socjalistycznej. Został absolwentem Liceum Ogólnokształcącego im. Bolesława Chrobrego w Pszczynie. W 1971 ukończył studia na Wydziale Prawa i Administracji Uniwersytetu Śląskiego w Katowicach. W latach 1971–1973 odbył aplikację sądową. Od 1973 do 1974 był zatrudniony na stanowisku asesora sądowego w Sądzie Rejonowym w Katowicach. W latach 1974–1989 należał do Polskiej Zjednoczonej Partii Robotniczej. W latach 1974–1978 odbył aplikację adwokacką. W latach 1978–1995 praktykował jako adwokat. W latach 80. występował jako obrońca opozycjonistów w procesach politycznych.
W latach 1995–1997 był członkiem Naczelnej Rady Adwokackiej. Od 1993 do 1997 sprawował mandat posła na Sejm II kadencji z ramienia Unii Demokratycznej i następnie Unii Wolności. W latach 1997–2001 pełnił funkcję podsekretarza stanu w Ministerstwie Sprawiedliwości.
W marcu 2001 został wybrany przez Sejm sędzią Trybunału Konstytucyjnego. 30 listopada 2006 prezydent RP powołał go na stanowisko wiceprezesa TK; urzędowanie rozpoczął 2 grudnia 2006. 24 marca 2010 został powołany przez prezydenta RP na członka Państwowej Komisji Wyborczej.
1 grudnia 2014 wraz z siedmioma innymi członkami PKW zrzekł się funkcji pełnionej w komisji, jednak 4 grudnia 2014 został ponownie powołany przez prezydenta w skład PKW, zasiadając w tym gremium do czasu ukończenia 70 lat.
Odznaczony Krzyżem Komandorskim Orderu Odrodzenia Polski (2010).

</doc>
<doc id="294375" url="https://pl.wikipedia.org/wiki?curid=294375" title="Ar-2">
Ar-2

Ar-2 (ros. Ар-2) – radziecki samolot bombowy z okresu II wojny światowej.
Historia.
Samolot został skonstruowany przez Aleksandra Archangielskiego w 1939. Jego budowa została oparta na konstrukcji samolotu SB-2. Prototyp, noszący oznaczenie SB-RK, oblatano w 1940. Po krótkich próbach wszedł do produkcji seryjnej pod oznaczeniem Ar-2. Zbudowano 280 samolotów.
Służba.
Nowe samoloty weszły na wyposażenie jednostek bombowych stacjonujących w północno-zachodniej części ZSRR. Po wybuchu wojny operowały na Froncie Północno-Zachodnim i Leningradzkim. Walczyły przeciwko siłom niemieckim i fińskim. Znalazły się także w jednostkach lotnictwa morskiego Floty Północnej. Operowały nad Morzem Białym i Barentsa. Kilka samolotów zdobyli Finowie i użyli w walce. Samoloty Ar-2 służyły do 1943. 
Konstrukcja.
Całkowicie metalowy średniopłat z pojedynczym usterzeniem i chowanym podwoziem. Kadłub półskorupowy. Płat kesonowy, dwudźwigarowy, trójdzielny. Napęd, dwa rzędowe 12-cylindrowe silniki M-105P o mocy 1100 KM (809 kW) napędzające metalowe, trójłopatowe, przestawialne śmigła typu WISz-22E.

</doc>
<doc id="294378" url="https://pl.wikipedia.org/wiki?curid=294378" title="Piwo Tyskie">
Piwo Tyskie



</doc>
<doc id="294379" url="https://pl.wikipedia.org/wiki?curid=294379" title="Jak-4">
Jak-4

Jak-4 (ros. Як-4) – taktyczny samolot bombowy i rozpoznawczy bliskiego zasięgu, powstały w biurze konstrukcyjnym Jakowlewa, z okresu II wojny światowej.
Historia.
Samolot został skonstruowany przez A. S. Jakowlewa. Prototyp noszący oznaczenie samolot "22", został oblatany w styczniu 1939. Wszedł on do produkcji jako Jak-2 z silnikiem M-103. W tym samym roku zmieniono oznaczenie na Jak-4 i zmieniono silnik na M-105 o większej mocy. W latach 1940-1941 w zakładach nr 1 i 81 zbudowano 111 Jaków-2 i 90 Jaków-4. Jakowlew zapisał w swoich wspomnieniach, że wyprodukowano 600 samolotów. Jednak jak utrzymują inni nie była to prawda.
Służba.
Samoloty Jak-4 weszły na uzbrojenie jednostek lotniczych w 1940. Od pierwszych dni wojny operowały na Białorusi i Ukrainie. Eskadry wyposażone w te samoloty poniosły duże straty. W 1941 wstrzymano jego produkcję. Pozostałe maszyny były używane w jednostkach do zadań specjalnych.
Konstrukcja.
Wolnonośny średniopłat konstrukcji mieszanej z chowanym podwoziem. Kadłub trójdzielny, mieszanej konstrukcji: przód duralowy, część centralna drewniana integralnie połączona ze skrzydłem, część tylna kratownicowa spawana z rur stalowych, oprofilowana sklejką i płótnem. Płat dwudźwigarowy, nie dzielony, drewniany, kryty sklejką. Usterzenie podwójne konstrukcji metalowej.

</doc>
<doc id="294380" url="https://pl.wikipedia.org/wiki?curid=294380" title="Alfons III">
Alfons III



</doc>
<doc id="294388" url="https://pl.wikipedia.org/wiki?curid=294388" title="Europejskie piktogramy ostrzegawcze">
Europejskie piktogramy ostrzegawcze

Europejskie piktogramy ostrzegawcze – stosowane do 2015 r. piktogramy do oznakowania niebezpiecznych substancji i mieszanin chemicznych określające wiążące się z nimi zagrożenia. Mają kształt kwadratu z czarnym symbolem na pomarańczowym tle. Wraz ze zwrotami ryzyka i bezpieczeństwa były częścią systemu oznakowania stosowanego w Unii Europejskiej, wprowadzonego Dyrektywą 67/548/EWG. Po wejściu w życie Rozporządzenia 1272/2008 mogły być stosowane w czasie okresu przejściowego do 1 czerwca 2015, kiedy to zostały całkowicie zastąpione piktogramami GHS. Piktogramy obowiązujące od roku 2001 określił załącznik nr 2 Dyrektywy 2001/59/WE z dnia 6 sierpnia 2001.
Obecnie piktogramy te nie są obowiązujące: zostały zastąpione piktogramami określającymi rodzaj zagrożenia – oznakowaniami niebezpiecznych substancji chemicznych i mieszanin będącymi częścią globalnie zharmonizowanego systemu klasyfikacji i oznakowania chemikaliów (GHS).
&lt;gallery caption = "Piktogramy z załącznika 2 Dyrektywy 2001/59/WE" widths=110 heights=110 perrow=5&gt;
Plik:Hazard E.svg|"Wybuchowy" (E)
Plik:Hazard O.svg|"Utleniający" (O)
Plik:Hazard F.svg|"Łatwopalny" (F)
Plik:Hazard F.svg|"Skrajnie łatwopalny" (F+)
Plik:Hazard T.svg|"Toksyczny" (T)
Plik:Hazard T.svg|"Silnie toksyczny" (T+)
Plik:Hazard C.svg|"Żrący" (C)
Plik:Hazard X.svg|"Szkodliwy" (Xn)
Plik:Hazard X.svg|"Drażniący" (Xi)
Plik:Hazard N.svg|"Groźny dla środowiska" (N)
&lt;/gallery&gt;
W użyciu były też piktogramy, które nie zostały ujęte w załączniku 2 Dyrektywy 2001/59/WE:

</doc>
<doc id="294389" url="https://pl.wikipedia.org/wiki?curid=294389" title="Jerzy Stępień">
Jerzy Stępień

Jerzy Adam Stępień (ur. 7 września 1946 w Staszowie) – polski prawnik, sędzia, radca prawny i polityk, senator I i II kadencji (1989–1993), wiceminister spraw wewnętrznych i administracji (1997–1999), w latach 1999–2008 sędzia Trybunału Konstytucyjnego, w latach 2006–2008 prezes TK. W latach 2016–2017 prezes Instytutu Lecha Wałęsy.
Życiorys.
Syn Mariana oraz Reginy. W 1969 ukończył studia na Wydziale Prawa i Administracji Uniwersytetu Warszawskiego. W latach 1969–1971 odbył aplikację sądową. Od 1971 do 1973 był asesorem, od 1973 sędzią Sądu Powiatowego w Kielcach, a od 1975 Sądu Rejonowego. W latach 1979–1989 wykonywał zawód radcy prawnego.
W 1980 był współzałożycielem „Solidarności” w Regionie Świętokrzyskim, objął stanowisko wiceprzewodniczącego zarządu regionu. Należy do współautorów "Posłania do narodów Europy Środkowej i Wschodniej". W stanie wojennym został internowany na okres roku. Pod koniec internowania tymczasowo aresztowany za sporządzenie odezwy skierowanej do członków zdelegalizowanego związku, następnie skazany na karę 1 roku pozbawienia wolności z warunkowym zawieszeniem jej wykonania i na karę grzywny. Ponownie aresztowany w marcu 1984 w związku z dystrybucją wydawnictw drugiego obiegu, w lipcu tegoż roku postępowanie umorzono na mocy amnestii. Do końca lat 80. był aktywnym działaczem opozycji demokratycznej.
Uczestniczył w obradach Okrągłego Stołu w grupie roboczej do spraw samorządu terytorialnego. W latach 1989–1993 zasiadał w Senacie I i II kadencji z województwa kieleckiego. W 1989 uzyskał mandat z listy Komitetu Obywatelskiego, w 1991 jako bezpartyjny kandydat z ramienia Porozumienia Obywatelskiego Centrum. W trakcie II kadencji przystąpił do Klubu Parlamentarnego Konwencja Polska. Przewodniczył Komisji Samorządu Terytorialnego i Administracji Państwowej Senatu, zasiadał w Komisji Konstytucyjnej Senatu oraz Komisji Konstytucyjnej Zgromadzenia Narodowego. Pełnił także funkcję Generalnego Komisarza Wyborczego (od 1990 do 1993).
Wraz z Jerzym Regulskim, Walerianem Pańką, Andrzejem Celińskim i Aleksandrem Paszyńskim w 1989 należał do współzałożycieli Fundacji Rozwoju Demokracji Lokalnej. Został później przewodniczącym Rady Fundatorów FRDL.
W 1993 wstąpił do Partii Chrześcijańskich Demokratów. W latach 1997–1999 w rządzie Jerzego Buzka był podsekretarzem stanu w Ministerstwie Spraw Wewnętrznych i Administracji.
W czerwcu 1999 został wybrany przez Sejm na sędziego Trybunału Konstytucyjnego. 4 listopada 2006 prezydent RP powołał go na stanowisko prezesa TK, funkcję tę objął 6 listopada 2006 (był pierwszym prezesem tej instytucji bez tytułu naukowego profesora). 25 czerwca 2008 zakończył swoją kadencję sędziego i zarazem prezesa Trybunału Konstytucyjnego. Został później dyrektorem Instytutu Przestrzeni Obywatelskiej i Polityki Społecznej przy Uczelni Łazarskiego, a także wykładowcą i prorektorem tej uczelni.
We wrześniu 2016 zastąpił Mieczysława Wachowskiego na stanowisku prezesa Instytutu Lecha Wałęsy. Funkcję tę pełnił do października 2017, zrezygnował z niej po przeprowadzeniu audytu w ILW.
W 2017 został członkiem rady programowej Archiwum im. Wiktora Osiatyńskiego.
W 2020 nakładem Wydawnictwa Nieoczywiste ukazał się wywiad rzeka pt. "Samorząd Wolności"; który z Jerzym Stępniem przeprowadziła Renata Maciejczak.
Odznaczenia i wyróżnienia.
Odznaczony Krzyżem Komandorskim Orderu Odrodzenia Polski (2010), Krzyżem Komandorskim Orderu Wielkiego Księcia Giedymina (2008) i Złotym Krzyżem Zasługi (2006).
Wyróżniony Brązowym Medalem Gloria Artis, złotą odznaką Podkarpackiego Stowarzyszenia Samorządów Terytorialnych, Odznaką Honorową za Zasługi dla Samorządu Terytorialnego (2015), Medalem „Zasłużony dla Wymiaru Sprawiedliwości – Bene Merentibus Iustitiae” przyznawanym przez KRS, a także tytułami honorowego obywatela miast Włoszczowy (1999) i Brzozowa (2009).
W 2013 za działalność publiczną otrzymał Nagrodę „Newsweeka” im. Teresy Torańskiej.

</doc>
<doc id="294393" url="https://pl.wikipedia.org/wiki?curid=294393" title="Ignacy Domejko">
Ignacy Domejko



</doc>
<doc id="294398" url="https://pl.wikipedia.org/wiki?curid=294398" title="Rodrigo García (wielki mistrz)">
Rodrigo García (wielki mistrz)

Rodrigo García – wielki mistrz zakonu Kalatrawy w latach 1212–1216.
Jego czasy to okres wyraźnego wzrostu potęgi, autorytetu i znaczenia zakonu, stającego się wzorem dla innych iberyjskich zakonów rycerskich. Wyrazem tego jest otrzymanie w 1212 r. tymczasowej kontroli nad portugalskim zakonem Avis w celu jego reformy i przekształcenia jego struktury i statutów na wzór zakonu Calatravy.

</doc>
<doc id="294399" url="https://pl.wikipedia.org/wiki?curid=294399" title="Martín Fernández de Quintana">
Martín Fernández de Quintana

Martín Fernández de Quintana – wielki mistrz zakonu Calatrava w latach 1216–1218.
W 1216 r. zapoczątkował rozbudowę twierdzy Calatrava la Nueva położonej kilkanaście kilometrów od "starej" Calatravy, gdzie w 1217 r. przeniosła się z Salvatierry główna siedziba zakonu. Połączyło się to z powrotem do starej nazwy zakonu – zakon Calatrava.
Ten wielki mistrz, po otrzymaniu miasta i twierdzy Alcántara w 1217 r. od króla Leónu Alfonsa IX, przekazał je w 1218 r. zakonowi św. Juliana z Pereiro, zawierając jednocześnie układ, na mocy którego zakon Calatrava i św. Jakuba z Pereiro zachowają braterski związek, a mistrzowie Calatravy będą mieli prawo wizytować domy zakonne i twierdze rycerzy św. Jakuba. Zawarcie tego układu było prawdopodobnie spowodowaną konsolidacją sił zakonów do dalszej walki z Maurami, albowiem był to czas szczególnie intensywnej rekonkwisty.

</doc>
<doc id="294400" url="https://pl.wikipedia.org/wiki?curid=294400" title="Gonzalo Ibáñez de Novoa">
Gonzalo Ibáñez de Novoa

Gonzalo Ibáñez de Novoa – wielki mistrz zakonu Calatrava w latach 1218–1238.
Wywodził się z hiszpańskiej Galicji. Był synem hrabiego Gomeza Ibáñeza
Walczył w bitwie pod Las Navas de Tolosa w 1212 r.
Jako wielki mistrz w 1221 r. zawarł porozumienie z zakonem Santiago o braterstwie i pomocy wzajemnej w walce z Maurami. W tym też roku uzyskuje od Ferdynanda III Kastylijskiego zamek Monfrag, przyłączając do zakonu Calatravy braci-rycerzy z zakonu Monfrag. Zakon ten obejmował grupę rycerzy kastylijskich z zakonu Montegaudio, która sprzeciwiła się przyłączeniu do templariuszy i optowała za przyłączeniem do Calatravy. Zapoczątkowało to też spór między zakonem Calatravy a templariuszami o prawo do Monfrag, ciągnący się do 1245 r.

</doc>
<doc id="294406" url="https://pl.wikipedia.org/wiki?curid=294406" title="Christo Stoiczkow">
Christo Stoiczkow

Christo Stoiczkow Stoiczkow (cyryl. Христо Стоичков Стоичков; ur. 8 lutego 1966 w Płowdiwie) – bułgarski trener piłkarski, były zawodnik m.in. CSKA Sofia, FC Barcelona i Parma F.C., laureat Złotej Piłki 1994, z reprezentacją Bułgarii zajął czwarte miejsce na mundialu 1994 i został współkrólem strzelców turnieju. Powszechnie uważany za najlepszego piłkarza w historii bułgarskiej piłki nożnej.
Kariera piłkarska.
Bułgaria.
Urodził się 8 lutego 1966 w drugim co do wielkości mieście Bułgarii – Płowdiwie nad rzeką Maricą. Jego ojciec był bramkarzem miejscowego Spartaka. "Kiedy byłem małym chłopcem, pogryzłem kolegę, który obrzucał mnie kamieniami. Nazwano mnie psem. Nie było szans, aby znaleźć kogoś, kto zachowywał się gorzej ode mnie" – wspominał swoje dzieciństwo piłkarz. Kiedy miał 10 lat, zapisał się do innego klubu ze swojego miasta – Marica, a następnie grał w zespole o nazwie Jurij Gagarin Płowdiw. Dzięki pomocy znanego działacza i sędziego Atanasa Uzunowa trafił do Hebrosa Charmanli, a po 2 latach podpisał kontrakt z czołową bułgarską drużyną – CSKA Sofia.
W klubie ze stolicy zadebiutował 23 lutego 1985 roku w przegranym 1-3 spotkaniu z Trakia Płowdiw i już w pierwszym roku gry zdobył z zespołem mistrzostwo i puchar kraju. W finale Pucharu Bułgarii w 1985 CSKA wygrało ze Spartakiem-Lewskim Sofia 2-1, a Stoiczkow został po meczu zdyskwalifikowany podobnie jak wielu uczestników tamtego spotkania i sędzia. Zawodnicy Lewskiego byli przekonani, że jeden z napastników rywala zagrał w polu karnym ręką i na boisku doszło do przepychanek oraz bójek, a sędziowie stracili kontrolę nad wydarzeniami. 19-letni wówczas napastnik, oprócz udziału w awanturze na placu gry, według niektórych po meczu wbiegł do szatni rywali z trofeum krzycząc "Ten puchar jest nasz" i został dożywotnio zdyskwalifikowany.
Po awansie reprezentacji do mundialu w Meksyku, wobec ukaranych zastosowano amnestię i piłkarz wrócił do gry po 10 miesiącach i 8 dniach, tracąc cały sezon 1985/86. "Skazali mnie ludzie, którzy nie mieli pojęcia o futbolu. Nigdy nie grali w piłkę. Nie odróżniali jej od arbuza" powiedział potem zawodnik. W 1987 r. CSKA zdobyło dublet, a napastnik strzelił 7 bramek.
W drużynie narodowej zadebiutował 23 września 1987 występując w pierwszym składzie w meczu z Belgią w eliminacjach do Euro 1988. Wcześniej był podporą reprezentacji młodzieżowych: U-18 (11 występów, 2 gole), U-20 (4 mecze), U-21 (18 spotkań, 10 goli) i drużyny olimpijskiej (2 mecze).
W sezonie 1988/89 tworzył linię ataku razem z Emiłem Kostadinowem oraz Ljubosławem Penewem i został królem strzelców ligi z 23 bramkami.
W półfinale Pucharu Zdobywców Pucharów zespół CSKA przegrał z FC Barcelona, ale zawodnik zapadł w pamięć trenerowi Johanowi Cruijffowi. Katalończycy chcieli sprowadzić młodego napastnika latem 1989 roku, ale władze wojskowego klubu nie chciały oddać swojej gwiazdy przed zakończeniem kontraktu. W kolejnym sezonie 38 goli dało Bułgarowi tytuł najbardziej bramkostrzelnego piłkarza Europy wspólnie z Hugo Sánchezem z Realu Madryt.
FC Barcelona.
4 maja 1990 podpisał pięcioletnią umowę z FC Barcelona, a kwota odstępnego za zawodnika, któremu skończył się kontrakt wynosiła 4,5 mln dolarów (nie obowiązywało wtedy tzw. prawo Bosmana). Tamtego lata klub z Katalonii zasilili także Jon Andoni Goikoetxea i Albert Ferrer. Jak ujawnił po latach Bułgar, zanim trafił do „Blaugrany” otrzymał propozycję gry w zespole lokalnego rywala – Espanyolu Barcelona.
Podczas grudniowego meczu o Superpuchar Hiszpanii z Realem Madryt nadepnął na piętę sędziego Urízara Azpitarte, który pokazał mu czerwoną kartkę. Kibice katalońskiego klubu wielokrotnie zarzucali temu arbitrowi stronniczość, pretensji nie krył także Johan Cruijff. „Ósemka” Barcelony została początkowo zawieszona na pół roku, co zmniejszono później do dwóch miesięcy. Wiele lat później Bułgar przeprosił publicznie sędziego, który nie żywił do niego urazy. Wspólnie wystąpili w programie rozrywkowym i w sposób humorystyczny odtworzyli tamto boiskowe wydarzenie.
Dyskwalifikacja napastnika była tym dotkliwsza, że poważną kontuzję kostki w sezonie 1990/91 leczył filar zespołu Ronald Koeman. Po powrocie do gry Bułgar strzelił 4 gole w wygranym 6:0 spotkaniu z Athletikiem Bilbao na San Mamés. W swoim debiutanckim sezonie w Primera División w 24 spotkaniach zdobył 14 goli, o 5 mniej niż król strzelców Emilio Butragueño, a Barca zdobyła pierwsze od 6 lat mistrzostwo Hiszpanii.
W Pucharze Zdobywców Pucharów Bułgar strzelił 6 goli w 8 spotkaniach, ale z powodu kontuzji nie wystąpił w przegranym przez Barcelonę finale z Manchesterem United.
W sezonie 1991/92 zdobył 17 bramek w 32 spotkaniach w lidze, a Barça obroniła mistrzowski tytuł oraz zdobyła krajowy Superpuchar.
20 maja 1992 na Wembley, w meczu z Sampdorią Barça wygrała finał Pucharu Europy, a Stoiczkow został pierwszym Bułgarem, który zdobył to trofeum. Napastnik wykupił prawa do transmisji tego spotkania bułgarskiej telewizji, aby mogli je obejrzeć jego rodacy.
W plebiscycie France Football na najlepszego piłkarza Europy zdobył o 18 głosów mniej niż zwycięzca Marco van Basten. Znany z kontrowersyjnych wypowiedzi zawodnik Barcelony powiedział mediom, że on sam powinien otrzymać nagrodę, a na wynik głosowania wpływał właściciel Milanu Silvio Berlusconi. Holenderski napastnik wyprzedził Bułgara także w plebiscycie Piłkarza Roku FIFA.
Latem zawodnik odrzucił oferty m.in. z SSC Napoli, Interu Mediolan oraz Paris Saint-Germain i przedłużył swój kontrakt.
W grudniu 1992 roku strzelił bramkę w meczu o Puchar Interkontynentalny, a Barça przegrała z São Paulo FC 1-2. Podczas zwycięskiego lutowego dwumeczu o Superpuchar Europy z Werderem Brema zdobył gola w rewanżu na Camp Nou.
Walka o zwycięstwo w Primera División podobnie jak rok wcześniej rozstrzygnęła się w ostatniej kolejce. Real Madryt przegrał na wyjeździe z CD Tenerife, a Barça wygrała swój mecz oraz całe rozgrywki dzięki bramce Stoiczkowa, która była jego dwudziestym ligowym trafieniem w sezonie.
W kolejnym okresie transferowym do „Blaugrany” trafił Romário. Cruijff uzasadniał ten transfer mówiąc, że dopiero gdy Bułgar będzie miał godnego siebie konkurenta do gry w ataku, to zacznie grać na 100%. Stoiczkow odpowiedział "To głupota kupować czwartego obcokrajowca. A jeśli już kierownictwo klubu tak chce, powinno sprowadzić do Barcelony mojego rodaka Lubo Peneva. Ile kosztował Brazylijczyk? 600 mln peset? Dodam 200 mln z własnych oszczędności i kupmy Lubo". Ostatecznie Romario został najlepszym przyjacielem Stoiczkowa w Barcelonie.
Zgodnie z obowiązującymi wtedy w Hiszpanii przepisami, na boisku mogło występować tylko trzech obcokrajowców. Brazylijczyk oraz Ronald Koeman występowali regularnie, a wobec Stoiczkowa i Michaela Laudrupa Johan Cruijff stosował rotację. Z biegiem czasu coraz częściej grał Bułgar, a Barça ponownie zdobyła tytuł mistrza Hiszpanii w ostatniej kolejce.
Najskuteczniejszym zawodnikiem Barcelony w lidze został Romário – 30 bramek, a Stoiczkow strzelił 16 goli. Tytuł mistrzowski przysłoniła fatalna porażka w finale Pucharu Europy z A.C. Milan 0-4, po której trener „Dumy Katalonii” postanowił odmłodzić skład.
Mundial w USA.
17 listopada 1993 roku na Parc des Princes w Paryżu Bułgaria po dramatycznym meczu pokonała Francję i awansowała do mundialu w USA.
W pierwszym meczu fazie grupowej reprezentacja prowadzona przez Dimityra Penewa, odkrywcę talentu Stoiczkowa w CSKA przegrała z Nigerią 0-3. W kolejnym spotkaniu, z Grecją Stoiczkow wykorzystał dwa rzuty karne, a pojedynek, który zakończył się wynikiem 4-0 był pierwszym zwycięstwem Bułgarów w historii MŚ. Napastnik Barcelony powiedział po meczu "Przy obu „jedenastkach” byłem bardzo spokojny, nigdy nie marnuję takich sytuacji". W następnym meczu, z Argentyną piłkarz ponownie strzelił gola, a po wygranej 2-0 jego drużyna awansowała do fazy pucharowej.
W 1/8 finału Bułgarzy wygrali w rzutach karnych z Meksykiem (w regulaminowym czasie 1-1, gol Stoiczkowa), a w ćwierćfinale pokonali Niemcy 2-1. Bramka którą w tym spotkaniu z rzutu wolnego zdobył najlepszy zawodnik reprezentacji z Bałkanów stała się jednym z symboli mundialu w USA. W półfinałowym pojedynku z Włochami piłkarze z Bałkanów przegrali 1-2 po bramce swojego najlepszego strzelca, który po spotkaniu powiedział "Bóg jest ciągle Bułgarem, ale sędzia jest Francuzem" krytykując arbitra za niepodyktowanie rzutu karnego w drugiej połowie spotkania.
W meczu o trzecie miejsce Szwecja rozgromiła drużynę z Bałkanów 4-0.
Po turnieju Stoiczkow powiedział o selekcjonerze Dymitarze Penewie "W naszym sukcesie nie ma żadnej jego zasługi. Marny z niego taktyk, jeszcze gorszy psycholog. Miał po prostu dobrych zawodników".
Tytuł króla strzelców turnieju wspólnie z Rosjaninem Olegiem Saleko dało mu 6 strzelonych bramek (5 goli w meczu z Kamerunem).
Bułgar był najlepszym europejskim zawodnikiem roku i z dużą przewagą wygrał Złotą Piłkę 1994. Otrzymał 210 głosów (28 pierwszych miejsc za 5 punktów, 13 drugich za 4, pięć trzecich za 3, jedno czwarte za 2 i jedno piąte za 1) i wyprzedził wicemistrzów świata, Roberta Baggia (136) i Paola Maldiniego (109). Jedynie austriacki korespondent France Football nie umieścił Bułgara wśród pięciu najlepszych europejskich zawodników 1994 roku.
Żona piłkarza, Mariana powiedziała, że nigdy wcześniej nie widziała go tak szczęśliwego, a podczas wręczenia nagrody w Paryżu zawodnik wyznał "Gdy byłem mały, zobaczyłem w telewizji Johana Cruyffa, jak w świetle lamp błyskowych podnosił w górę Złotą Piłkę. Od tamtej pory śniłem, że spotka mnie to samo".
Stoiczkow został także wybrany Człowiekiem Roku w Bułgarii doświadczając tego zaszczytu jako drugi sportowiec w historii po Geoirgim Asparuchowie w 1965, a także otrzymał nagrodę Piłkarza Roku w Bułgarii i został najlepszym sportowcem Bułgarii w 1994 roku, a w plebiscycie na Piłkarza Roku FIFA ustąpił tylko Romário.
1994/95 i rok w Parmie.
W sezonie 1994/95 wystąpił w 26 ligowych meczach Barçy i zdobył 9 goli, tyle samo co Ronald Koeman i Jordi Cruijff. W marcu 1995 publicznie wygłosił swoje zarzuty wobec trenera – odejście Romario, Laudrupa, Zubizarrety oraz promowanie własnego syna, za co został ukarany przez klub piętnastodniową dyskwalifikacją. Stosunki Stoiczkowa z Johanem Cruijffem znacznie się pogorszyły, co doprowadziło do transferu napastnika.
Za 15 mln dolarów trafił do włoskiej Parmy, ale nie mógł znaleźć wspólnego języka z gwiazdą drużyny Gianfranco Zolą. W prowadzonym przez Nevio Scalę zespole strzelił 5 bramek w 23 spotkaniach w Serie A, oraz 2 w Pucharze Zdobywców Pucharów.
Euro 1996.
Na Euro 1996 Bułgaria trafiła do grupy B razem z Hiszpanią, Francją i Rumunią. Napastnik strzelił po jednej bramce w każdym spotkaniu i został wybrany do drużyny gwiazd turnieju, ale jego drużyna zdobyła tylko 4 punkty i nie awansowała do fazy pucharowej.
Powrót do Barçy.
Latem 1996 za 3 mln dolarów ponownie trafił do Barçy. Niekwestionowanym liderem drużyny Bobby’ego Robsona był Ronaldo (47 goli w 49 meczach we wszystkich rozgrywkach), a w ataku występowali także Luis Enrique i Juan Antonio Pizzi. Bułgarski internacjonał strzelił 7 bramek w 22 meczach często wchodząc na końcówki spotkań. Wraz z zespołem zdobył Puchar Zdobywców Pucharów i Puchar Króla.
W kolejnym sezonie popadł w konflikt z nowym trenerem „Blaugrany” Louisem van Gaalem, który poprowadził drużynę do mistrzostwa oraz pucharu kraju. W marcu 1998 roku, jak powiedział Bułgar "Zaprosił mnie do swego pokoju na Camp Nou i wygłosił mowę pożegnalną. Miał pretensje o to, że pojechałem na zgrupowanie kadry o dwa dni wcześniej, niż stanowiły o tym przepisy FIFA, jednak to był tylko pretekst". Konflikt trenera z zawodnikiem przybierał na sile i coraz częściej informowały o nim media. Stoiczkow znany był z trudnego charakteru, a Holender mimo sukcesów nie miał w Katalonii dobrej prasy.
Podsumowując swoją karierę piłkarz nie wahał się powiedzieć, że wszystkiego co wie o futbolu nauczył go Cruijff, bo praca z Luisem van Gaalem nie dała mu nic. Na początku 2003 roku gdy Holender ponownie był szkoleniowcem Barçy, ale osiągał słabe wyniki, Stoiczkow powiedział w radiu „Marca”: "On jest pracownikiem klubu. Po co więc mamy mu płacić miliony odszkodowania skoro może on się przydać do stania przy wejściach na Camp Nou lub do podawania wody ludziom, którzy czyszczą lodowisko. Czym się różni van Gaal od innych pracowników jakich zatrudnia klub? Tylko tym, że zarabia miliony".
W sezonie 1997/98 rozegrał w Barcelonie tylko 5 spotkań we wszystkich rozgrywkach i w trakcie sezonu został wypożyczony do CSKA, gdzie grał za darmo w otoczeniu kilku kolegów z reprezentacji. Klub z Sofii zakończył rozgrywki ligowe na trzecim miejscu (1 gol w 4 meczach "Itso"), a w finale pucharu został rozgromiony przez lokalnego rywala Lewskiego 5-0.
Na finałowe mecze Pucharu Zdobywców Pucharów Azji 1998 został za 200 tysięcy dolarów wypożyczony do saudyjskiego An-Nassr. W spotkaniu rewanżowym zdobył bramkę i wraz z drużyną sięgnął po kontynentalne trofeum.
Mundial we Francji.
Po Euro 1996 Christo Bonew zastąpił na stanowisku selekcjonera Dimityra Penewa. Stoiczkow popadł w konflikt z bułgarską federacją i ogłosił, że jeśli jej zarząd nie poda się do dymisji, to od 1 września 1996 przestanie grać w reprezentacji, a jego decyzję poparli Ljubosław Penew, Ilian Kiriakow i Dimityr Penew. W czerwcu 1997 zawodnik ogłosił "Przepraszam za wszystko, co wcześniej mówiłem. Chcę wrócić do kadry". Stoiczkow wrócił do zespołu wzmacniając go w trudnych meczach eliminacyjnych do mundialu we Francji z Izraelem i Rosją. Bułgarzy wygrali oba mecze i awansowali na mundial.
Przed samym turniejem media informowały o złych relacjach w bułgarskiej reprezentacji Stoiczkowa z Bałakowem oraz Iwanowem, który został kapitanem w czasie nieobecności piłkarza Barcelony.
Na mistrzostwach Bułgaria trafiła do „grupy śmierci” z Paragwajem, Nigerią i Hiszpanią. W pierwszym meczu Bułgarzy nie pokonali Jose Luisa Chilaverta i mecz zakończył się bezbramkowym remisem, a potem, podobnie jak 4 lata wcześniej przegrali z „Super Orłami”, tym razem 0-1. Pozbawiona szans na awans reprezentacja przegrała z Hiszpanią 1-6, a jedynym bułgarskim strzelcem gola na turnieju był Kostadinow.
Mała ilość podań, które wymienili ze sobą podczas turnieju piłkarze (którzy mieli napędzać zespół, czyli Stoiczkow i Bałakow) powodowała kolejne spekulacje odnośnie do wpływu ich konfliktu na porażkę zespołu.
Kolejne kluby.
Po turnieju podpisał kontrakt z drużyną Kashiwa Reysol, z którą zajął trzecie miejsce w J-League i zdobył Puchar Ligi. W swoim debiucie, występujący z numerem 31 zawodnik zdobył 2 gole przeciw Cerezo Osaka. Podczas dwóch sezonów w Japonii Bułgar strzelił 13 bramek w 28 meczach.
Jego ostatnim meczem w reprezentacji było spotkanie eliminacji do Euro 2000 z Anglią 9 czerwca 1999, w którym zanotował asystę.
Łącznie, na przestrzeni 12 lat, wystąpił w 83 spotkaniach kadry i zdobył 37 bramek (rekord Christo Bonewa wynosi 47 goli).
Kolejnym klubem piłkarza było Chicago Fire, gdzie grał trzy sezony. W 2000 r. „Strażacy” zdobyli Open Cup i dotarli do finałów rozgrywek play-off, a napastnik został wybrany do najlepszej drużyny sezonu (Pepsi best 11). W kolejnych latach drużyna Fire docierała do półfinałów i w ćwierćfinałów fazy play-off. W 2003 piłkarz podpisał kontrakt z D.C. United, gdzie był także członkiem sztabu szkoleniowego. W 72 spotkaniach w USA strzelił w 33 bramki.
14 grudnia 2000 Stoiczkow był głównym bohaterem towarzyskiego meczu dwóch drużyn z Płowdiwu – Lokomotiwu i Botewa. Napastnik rozegrał po połowie spotkania w obu zespołach, a spotkanie obejrzało 23 tysiące kibiców.
W 2003 roku, w 10. min. towarzyskiego meczu, brutalnym atakiem złamał 2 kości w prawej nodze Freddy’ego Llerena, zawodnika American University, który pozwał go do sądu i domagał się 5 mln dolarów odszkodowania. Strony zawarły ugodę, której szczegółów nie ujawniono.
Władze MLS ukarały Bułgara odsunięciem od dwóch spotkań w lidze i grzywną w wysokości 2 tys. dolarów.
Koniec kariery piłkarz ogłosił w obecności Johana Cruijffa i Joana Laporty 15 grudnia 2003 roku w Barcelonie, "mieście, które dało mi wszystko i gdzie dorosłem – zarówno jako piłkarz, jak też jako człowiek", jak sam powiedział.
Bułgar nie ukrywał swoich sympatii w wyborach na prezydenta Barçy w 2003 r. "Moi kandydaci to Bassat, Minguella albo Laporta. Z José Marią Minguellą jestem aż do śmierci, był on moim agentem przez wiele lat. Rozmawiam z Johanem Cruyffem, z Txikim Beguiristainem... Chcę oddać Barcelonie całą swoją duszę, oddać siebie Barçie" powiedział. Po kilku miesiącach sprawowania funkcji przez Laportę Bułgar pozytywnie ocenił jego pracę, dodając, że za kryzys w jakim znalazł się klub nie można obciążać wyłącznie Joana Gasparta.
Kariera szkoleniowa.
W lutym 2004 roku został trenerem młodzieży FC Barcelona.
15 lipca został następcą Płamena Markowa na stanowisku selekcjonera reprezentacji swojego kraju i znacznie odmłodził skład drużyny. W eliminacjach do Mistrzostw Świata 2006 Bułgaria zdobyła o 9 punktów mniej niż Chorwacja oraz Szwecja i zajmując 3. miejsce w grupie nie awansowała na turniej w Niemczech.
Przed i po meczu ze Szwecją, który odbył się 3 września 2005, Stoiczkow publicznie oskarżał prezydenta europejskiej federacji, Lennarta Johanssona o manipulowanie wynikami spotkań. Bułgar został ukarany odsunięciem od prowadzenia kadry w czterech meczach.
Szkoleniowiec popadł w konflikt z niektórymi zawodnikami, 12 października 2006 dzień po meczu z Luksemburgiem kapitan Stilijan Petrow oświadczył, że w prowadzonej przez Stoiczkowa reprezentacji już nie wystąpi. Wcześniej podobne decyzje podjęli bramkarz Zdrawko Zdrawkow i obrońca Ilian Stojanow. 17 marca 2007, po rozmowie z selekcjonerem, Petrow ogłosił swój powrót do kadry.
Stoiczkow podał się do dymisji w marcu 2007, niedługo po tym jak otrzymał propozycję pracy w Celcie Vigo. Kilka dni wcześniej prowadzona przez niego drużyna zremisowała bezbramkowo z Albanią w eliminacjach do Euro 2008, co spotkało się z ostrą krytyką mediów, które zażądały odejścia trenera.
Objętej po Fernando Vázquezie Celty Vigo nie zdołał uchronić przed spadkiem z Primera División. W kolejnym sezonie zamierzał walczyć o awans do La Liga, ale już 8 października 2007 po 7 kolejkach Segunda División (3 zwycięstwa, 3 porażki i 1 remis) zrezygnował, podając jako powód rozłąkę z rodziną. Jego następcą został były szkoleniowiec Realu Madryt Juana Ramóna Lópeza Caro.
Bułgar prowadził zespół Celty w 16 spotkaniach (7 zwycięstw, 10 porażek i 1 remis).
W czerwcu 2009 media podały informację, że od sezonu 2009–2010 Stoiczkow będzie trenerem irańskiego klubu F.C. Aboomoslem. Jednak sam zainteresowany szybko ją zdementował. Ostatecznie przyjął propozycję prowadzenia Mamelodi Sundowns z Republiki Południowej Afryki. W 2011 był dyrektorem sportowym FK Rostów. W lutym 2012 został trenerem Liteksu Łowecz. W maju 2013 został uznany najlepszym trenerem w lidze. Miesiąc później objął posadę szkoleniowca CSKA Sofia. 24 czerwca 2013 został właścicielem tego klubu. Miesiąc później Stoiczkow zrezygnował z tej funkcji tłumacząc iż stracił wiarę we właścicieli zadłużonego klubu.
Inne.
Stoiczkow był szybkim lewonożnym napastnikiem (czasem występował na skrzydle), dobrze dryblował i bił rzuty wolne. Wyróżniał się także charakterem i jak sam twierdzi to właśnie cechy osobowościowe doprowadziły go do sukcesów. Johan Cruijff powiedział "W szatni każdego zespołu powinien być taki piłkarz jak on. Wolę dwóch lub trzech zawodników z charakterem niż jednego dobrego piłkarza, ale bez charakteru" oraz "Jest piłkarzem o trudnym charakterze. Jego agresja, pasja nie jest wadą, lecz zaletą. Ona wyniosła go na piłkarskie szczyty. Wszystko, co robi na boisku, wypływa z głębi jego duszy. Takich piłkarzy należy podziwiać".
Znany był z wybuchowej natury, krytyki sędziów oraz kontrowersyjnych wypowiedzi. Jest spokojnym człowiekiem, innym niż znany z boiska „wściekły byk” jak go czasem nazywano.
Bułgar jest jednym z najbardziej uwielbianych przez cules zawodników w historii, wybieranym w plebiscytach do drużyn wszech czasów klubu. Fani „Blaugrany” doceniają jego grę, nieustępliwość, mentalność zwycięzcy, identyfikację z klubem i regionem.
Stoiczkow wraz z rodziną, żoną i dwiema córkami, mieszka w Barcelonie. Żyje w Katalonii, bo jak sam powiedział, ludzie go tam kochają, a w jego rodzinnej Bułgarii nie rozumieją, że był piłkarskim idolem.
Jesienią 1993 roku spytany przez francuskich dziennikarzy co myśli o nadchodzącym meczu fazy grupowej Ligi Mistrzów AS Monaco-FC Barcelona odpowiedział, że wyrzucił Francję z Mistrzostw Świata, a teraz wyeliminuje ich klub z europejskich rozgrywek. W meczu na Stade Louis II strzelił jedynego gola spotkania.
W 1994 w bułgarskich wyborach parlamentarnych poparł partię centrystów, w samej Sofii rozlepiono 300 tysięcy plakatów z jego podobizną.
29 maja 2005 odbył się charytatywny mecz „Dream Teamu” z drużyną „All-Stars” złożoną z przyjaciół bułgarskiego internacjonała. 30 tys. widzów na Camp Nou oklaskiwało bohatera wieczoru, który strzelił 2 gole (rywale odpowiedzieli jedną bramką Davora Šukera). W drużynie Cruijffa i Carlesa Rexacha zagrali m.in. Sergi Barjuán, Miguel Ángel Nadal, Jon Andoni Goikoetxea, Guillermo Amor, Gheorghe Popescu, Eusebio Sacristán, Juan Antonio Pizzi, Julio Salinas, Aitor Beguiristáin, Gheorghe Hagi i Rivaldo, a w zespole prowadzonym przez Bobby’ego Robsona i Dimityra Penewa wystąpili tacy zawodnicy jak Dan Petrescu, Iwajło Jordanow, Emił Kostadinow, Djalminha, Jordan Leczkow, Krasimir Bałykow, Roberto Mancini, Frank Rijkaard i Iván Zamorano. Sędzią spotkania był przyjaciel Stoiczkowa Atanas Uzunow.
W Sofii działa penya FC Barcelona o nazwie Penya Hristo Stoichkov, która otrzymała numer 1801.
Stoiczkow mocno identyfikuje się z FC Barcelona, a także Katalonią. W oknie hotelu, w którym mieszkał podczas MŚ 1998 wywiesił Senyerę – flagę tego regionu. Prowadził kampanię na rzecz wycofania wsparcia Katalonii dla hiszpańskiej reprezentacji narodowej i uznania reprezentacji Katalonii przez FIFA.
Podczas gry w Bułgarii strzelił 4 gole w derbowym meczu z Lewskim, a w kolejnym spotkaniu z tym zespołem zagrał z numerem 4 na koszulce, choć normalnie występował z ósemką. "Chciałem się zrewanżować kibicom Lewskiego, którzy mnie nie znosili. Zawsze gwizdali na mnie i nie żałowali najgorszych wyzwisk" – tłumaczył Stoiczkow, a jego drużyna wygrał wtedy 5-0.
Aktualnie najwięcej czasu Stoiczkowowi zabiera praca we własnej szkółce piłkarskiej w Villafranca, a w wolnych chwilach grał w golfa z Johanem Cruijffem.
Antimadridista.
Stoiczkow nigdy nie ukrywał swojej nienawiści do odwiecznego wroga FC Barcelona, drużyny Realu Madryt. Przed wiosennym El Clásico w 2003 roku ówczesny zawodnik Chicago Fire powiedział "Zawsze będę nienawidził Realu Madryt (...) Wolałbym, żeby ziemia się otworzyła i wzięła mnie ze sobą niż zaakceptować pracę dla nich (...) Naprawdę nie lubię o nich rozmawiać, ponieważ kiedy to robię, chce mi się wymiotować". Pół roku później w wypowiedzi dla radia „Marca” na pytanie, czy spodziewa się, że w stronę byłego piłkarza „Blaugrany”, a wtedy zawodnika „Królewskich” Luísa Figo ponownie zostanie rzucona głowa świni odpowiedział "Jak ktoś robi świństwa na boisku to normalne, że rzucają w niego prosiakami z trybun!" dodając później, że choć nie zachęca do rzucania czymkolwiek, to nigdy nie wybaczy Portugalczykowi zdrady.
Dwa tygodnie po ogłoszeniu zakończenia kariery powiedział madryckiemu dziennikowi „AS”: "Szybko zrozumiałem na czym polega rywalizacja Katalonia – Madryt. Trzeba wybrać, albo jesteś z nimi albo z nami. Jeśli trzymasz z Barçą, Real to twój wróg. Ja wybrałem Barcelonę".
W 2004 roku, jako trener młodzieży w Barcelonie, nazwał błaznem prezesa Realu Madryt Florentina Péreza za jego postawę w loży honorowej na Estadio Santiago Bernabéu. Za swoje zachowanie Bułgar dostał reprymendę od przełożonego – Aitora Beguiristáina.
Podczas letniego tournée Barcelony w USA w 2003 roku Bułgar wyrzucił z wieczornego treningu w Waszyngtonie jednego z widzów ubranego w koszulkę Realu Madryt. Obserwującemu z bliska piłkarzy młodzieńcowi trener dał do wyboru zdjęcie koszulki lub opuszczenie obiektu, a ten wolał wyjść ze stadionu.
Sukcesy.
Statystyki.
W wykazie nie uwzględniono Pucharu Japonii, Pucharu USA oraz rozgrywek play-off MLS.

</doc>
<doc id="294414" url="https://pl.wikipedia.org/wiki?curid=294414" title="Ruud Gullit">
Ruud Gullit

Ruud Gullit (ur. 1 września 1962 w Amsterdamie jako Rudi Dil) – holenderski trener piłkarski i piłkarz. Wybrany Europejskim Piłkarzem Roku 1987 i najlepszym zawodnikiem świata według FIFA w 1987 roku.
Kariera piłkarska.
Ruud Gullit rozpoczynał swoją piłkarską karierę w klubie z miasta Haarlem o nazwie HFC Haarlem, następnie przeniósł się do lepszych zespołów z Eredivisie: Feyenoordu i PSV Eindhoven. Następnie prezydent A.C. Milanu Silvio Berlusconi ściągnął go na San Siro, gdzie zaoferował mu rekordową gażę 6 milionów funtów. Grając dla wielkiego Milanu późnych lat 80., w którym grały m.in. takie gwiazdy jak Marco van Basten, Frank Rijkaard, Paolo Maldini czy Franco Baresi, Gullit pomógł klubowi w wywalczeniu trzech tytułów mistrzowskich w Serie A oraz dwóch w Pucharze Europy Mistrzów Krajowych w 1989 i 1990. Gullit był znany z powodu swoich umiejętności wyskoku do piłki i gry głową, które wyróżniały się spośród jego wielkiego talentu kreowania gry (grał na pozycji ofensywnego pomocnika). Ruud był jednym z najlepszych piłkarzy w historii Holandii oraz podstawowym zawodnikiem reprezentacji Niderlandów, którą doprowadził do jedynego w historii tytułu, Mistrzostwa Europy 1988.
W 1995 r. podpisał kontrakt z Chelsea F.C. na zasadzie wolnego transferu. Początkowo grał według taktyki trenera Glenna Hoddle’a na pozycji defensywnej, jednak później został przesunięty do środka, dzięki czemu zdobył sześć bramek. Latem 1996 Hoddle opuścił klub ze Stamford Bridge i został trenerem reprezentacji Anglii, a Gullit został grającym menedżerem Chelsea.
Kariera trenerska.
Początek jego kariery menedżerskiej był obiecujący. W pierwszym sezonie, 1996/1997, zdobył z zespołem Chelsea F.C. Puchar Anglii, pierwsze poważne trofeum od 26 lat. Gullit doprowadził także klub do zaskakująco wysokiej szóstej pozycji w tabeli Premier League w tym samym roku. W kolejnym sezonie powiodło mu się jeszcze lepiej, zajął w lidze 4. miejsce i doszedł do ćwierćfinałów Pucharu Anglii. Został jednak zwolniony z klubu po nieporozumieniach związanych z finansami.
W 1998 został menedżerem klubu Newcastle United, gdzie od razu obiecał sukcesy. W pierwszym sezonie dotarł do finału Pucharu Anglii. W kolejnym sezonie, w którym zawód przyniósł pech gwiazdy klubu Alana Shearera, Gullit pokłócił się z kapitanem klubu Robertem Lee i zrezygnował z funkcji po 5 meczach sezonu 1999/2000, po porażce ligowej z lokalnym rywalem Sunderlandem. Mówi się, że jego decyzja i tak była konieczna, gdyż Gullit był przygotowywany do zwolnienia z pracy. Kolejne kilka lat pracował okazjonalnie jako ekspert piłkarski. Przed sezonem 2004/2005 został trenerem swojego byłego klubu Feyenoordu, jednakże zrezygnował po zakończeniu tego samego sezonu z powodu braku zdobytych tytułów. Od 2007 do 2008 roku prowadził Los Angeles Galaxy. Następnie pracował dla swojego byłego klubu, Milanu, gdzie zajmował się skautingiem. Od stycznia do czerwca 2011 roku był trenerem Terieku Grozny. W latach 2017–2018 był asystentem trenera reprezentacji Holandii.
Gullit jest kibicem Feyenoordu. Jego syn Maxim Gullit gra w Cambuur.

</doc>
<doc id="294417" url="https://pl.wikipedia.org/wiki?curid=294417" title="Lilian Thuram">
Lilian Thuram

Lilian Thuram (ur. 1 stycznia 1972 w Pointe-à-Pitre w Gwadelupie) – francuski obrońca pochodzenia gwadelupskiego. Karierę piłkarską musiał zakończyć po wykryciu u niego choroby serca. Jego dwaj synowie - Marcus (ur. 6 sierpnia 1997) i Khéphren (ur. w styczniu 2001) - też są piłkarzami.
Kariera.
Lilian Thuram rozpoczął swoją przygodę z futbolem w AS Monaco, gdzie grał przez 6 sezonów. W 1996 roku kupiła go AC Parma, a 5 lat później – Juventus F.C. Początki w nowych barwach były dla niego trudne, ale z czasem jego forma osiągnęła przyzwoity poziom. Thuram preferował grę na środku defensywy, podczas gdy trener Marcello Lippi narzucał mu rolę bocznego obrońcy.
Sytuacja ta zmieniła się wraz z objęciem posady trenera przez Fabio Capello. Jako reprezentant Francji Thuram dwukrotnie wznosił zwycięskie puchary – najpierw w Mistrzostwach Świata w 1998 roku oraz 2 lata później w Mistrzostwach Europy. Zdobył srebrny medal na mistrzostwach świata w Niemczech w 2006. W 2006 roku, po spadku Juventusu do Serie B przeszedł na zasadzie transferu łączonego razem z Gianlucą Zambrottą do FC Barcelona. W 2008 roku podczas testów medycznych w Paris Saint Germain wykryto u niego wadę serca taką samą, przez którą kilka lat wcześniej zmarł jego brat. Jako reprezentant kraju rozegrał 142 mecze (rekord) i strzelił dwie bramki. Obydwa gole dla reprezentacji strzelił w meczu z Chorwacją w 1998 roku wygranym przez Francję 2:1. Chorwaci zdobyli swoją bramkę po błędzie Liliana Thurama, który następnie dwa razy umieścił piłkę w bramce Dražena Ladicia. Po sezonie 2007/2008 wykryto u niego chorobę serca i 1 sierpnia 2008 oficjalnie ogłosił zakończenie kariery piłkarskiej.

</doc>
<doc id="294422" url="https://pl.wikipedia.org/wiki?curid=294422" title="Powielacz">
Powielacz

Powielacz – urządzenie do kopiowania dokumentów, używane od XIX wieku do końca lat osiemdziesiątych XX wieku. Obecnie wyparte już niemal całkowicie przez wygodniejsze urządzenia wykorzystujące skanery i drukarki laserowe, bądź przez kserokopiarki.
Historia.
Stosowane były powielacze spirytusowe (na bazie mieszaniny izopropanolu i metanolu) lub białkowe, z żelatynową (koloidową) matrycą.
W powielaczach białkowych (starsza wersja – mimeograf – wykorzystywała wosk zamiast żelatyny) kluczowym procesem było wykonanie matrycy w postaci pokrytej warstwą żelatyny bibułki, na której pisano tekst dokumentu na zwykłej maszynie do pisania (można było również dodawać odręczne uzupełnienia – np. podpis – twardym ołówkiem). W ten sposób w miejscach, w które trafiały czcionki maszyny do pisania bądź które zarysowane były ostrzem ołówka usuwana była warstwa żelatyny i pozostawała tylko cienka bibułka. Tak sporządzoną matrycę kładziono na czystym papierze i przeciskano przy pomocy wałka gumowego przez nią farbę (tj. przez obszary, w których żelatyna odsłoniła przepuszczalną dla farby bibułkę) tak, że kopia zapisanego na matrycy dokumentu przenosiła się na papier. Technika ta była więc odmianą sitodruku. Powielacze profesjonalne, w których matryca umieszczana była na wewnętrznej powierzchni specjalnego bębna, a podawanie i układanie papieru było częściowo zautomatyzowane, podobnie jak przeciskanie farby, miewały napęd elektryczny i stosunkowo dużą wydajność kilkudziesięciu kopii na minutę.
Powielacze umożliwiały wykonanie do kilkuset dostatecznie czytelnych kopii dokumentu, przy czym ze względu na stopniowe zanieczyszczanie się i zużywanie matrycy każda następna kopia była nieco gorszej jakości niż poprzednia.
W okresie, kiedy w Polsce działała cenzura, a zwłaszcza w czasie stanu wojennego, powielacze były powszechnie używanym przez struktury podziemne sprzętem drukarskim. Powszechna w użyciu była wówczas prosta "samodziałowa" wersja tego urządzenia zwana "ramką wrocławską", sporządzona z kilku deszczułek, listewek i kawałków tkaniny; powielacze profesjonalne skupowane były na czarnym rynku, bądź docierały w formie darów, przemycane z Europy Zachodniej.
Obecnie niektóre firmy produkujące sprzęt cyfrowy nazywają "powielaczami" swoje zestawy skanerów z drukarkami.

</doc>
<doc id="294424" url="https://pl.wikipedia.org/wiki?curid=294424" title="Stanisław Cat Mackiewicz">
Stanisław Cat Mackiewicz



</doc>
<doc id="294425" url="https://pl.wikipedia.org/wiki?curid=294425" title="Stanisław Cat-Mackiewicz">
Stanisław Cat-Mackiewicz



</doc>
<doc id="294427" url="https://pl.wikipedia.org/wiki?curid=294427" title="Joachim Marx">
Joachim Marx

Joachim Jerzy Marx (ur. 31 sierpnia 1944 w Gliwicach) – polski piłkarz występujący na pozycji środkowego napastnika lub obrońcy oraz trener piłkarski. Reprezentant Polski, złoty medalista olimpijski 1972 z Monachium.
Kariera zawodnicza.
Piłkarską karierę rozpoczynał w lokalnym klubie Sośnica Gliwice. W 1959 przeniósł się do GKS Gliwice, w którym grał w niższych ligach do 1963, kiedy to stał się pierwszoligowym zawodnikiem Gwardii Warszawa.
Jako złoty już medalista IO oraz zawodnik reprezentujący Gwardię Warszawa posiada również epizod w barwach Wisły Kraków, gdzie 8 maja 1966 r. – w ramach obchodów 60-lecia klubu – gościnnie wystąpił w meczu przeciwko MTK Budapeszt wygranym przez Białą Gwiazdę 2:0 (0:0), a swój występ uświetnił bramką otwierającą wynik spotkania.
Najlepsze lata klubowej kariery przeżywał jednak na Śląsku, w Ruchu Chorzów, w którym grał w latach 1969–1975, rozgrywając 162 mecze w ekstraklasie i zdobywając 66 bramek. W 1974 i 1975 wywalczył tytuły mistrza Polski z Ruchem, zaś w 1974 Puchar Polski, w którym "„Niebiescy”" po dwóch golach Marksa pokonali jego były klub Gwardię Warszawa. 
Po zakończeniu kariery w Polsce, wyemigrował do Francji, gdzie występował w klubie RC Lens w latach 1975–1979. Z klubem z Lens zdobył wicemistrzostwo Ligue 1 w 1977 r. Karierę zakończył w 1982 w prowincjonalnym klubie US Nœux-les-Mines. 
Po zakończeniu kariery zawodniczej założył szkółkę piłkarską w Liévin. Obecnie prowadzi szkołę piłkarską reprezentacji Francji w Lens.
Kariera reprezentacyjna.
Reprezentacyjną karierę Joachim Marx rozpoczął w 1966, debiutując w meczu z Izraelem (0:0). W reprezentacji rozegrał 23 mecze, w których strzelił 10 goli. Do dorobku tego wpisują się również 4 występy w reprezentacji olimpijskiej i 2. zdobyte w niej bramki. Najlepszy mecz rozegrał w 1970 z Danią w Warszawie, w którym zdobył trzy bramki. Na Olimpiadzie w Monachium nie był podstawowym zawodnikiem, wystąpił jedynie w meczach z Danią (1:1) i Ghaną (4:0). Choroba uniemożliwiła mu występ na Mistrzostwach Świata 1974, jednak w 1975 wrócił do kadry 8 października 1975 na mecz z Węgrami (2 bramki). Reprezentacyjną karierę zakończył w tym samym roku meczem z Włochami (0:0). 
Sukcesy.
Klubowe.
Ruch Chorzów

</doc>
<doc id="294436" url="https://pl.wikipedia.org/wiki?curid=294436" title="Goblin">
Goblin

Goblin – fantastyczne stworzenie wywodzące się z baśni i legend. Jest tam przedstawiane jako istota zła lub jedynie złośliwa, zazwyczaj brzydka i groteskowa. Różne postacie nazywane goblinami często pojawiają się kulturze masowej – występują w wielu utworach i grach fantasy.
Rodzajem goblinów są hobgobliny, w baśniach przedstawiane jako przyjazny rodzaj goblinów, zaś w niektórych gier fantasy jako większa, groźniejsza ich odmiana (np. w internetowej grze runescape).
Gobliny we współczesnej kulturze masowej.
Świat Tolkiena.
W książkach J.R.R. Tolkiena "Hobbit, czyli tam i z powrotem" i "Władca Pierścieni" słowo "goblin" używane jest (zazwyczaj przez hobbitów) jako synonim słowa "ork", choć w ekranizacji "Władcy Pierścieni" w reżyserii Petera Jacksona gobliny i orkowie to spokrewnione ze sobą, ale różne stworzenia. W książce "Hobbit, czyli tam i z powrotem" gobliny jeżdżą na wargach, olbrzymich wilkach.
Gothic.
W cyklu gier Gothic gobliny przedstawione są jako stworzenia zbliżone wyglądem do małp. Istnieją co najmniej dwie ich odmiany: częściej spotykane zielone gobliny (zwykłe i gobliny-wojownicy) oraz nieco potężniejsze czarne niektóre z nich opanowały proste zaklęcia (kula ognia). Gobliny wydają się być stworzeniami prymitywnymi, nic nie wiadomo o żadnych wytworach ich kultury, ani o ewentualnych podziałach społecznych. Spotykane niemal wyłącznie w grupach, żyją w lasach lub jaskiniach. Są agresywne i brutalne; walczą niemal wyłącznie przy pomocy drewnianych pałek, czasem posługują się zardzewiałymi mieczami. Nie zbliżają się do siedzib ludzkich. Odżywiają się mięsem (znają jego cieplną obróbkę), rybami i roślinami. Jak wchodzą w posiadanie mięsa, nie wiadomo, bowiem niewiele jest zwierząt, którym mogłyby zaszkodzić ich ataki. Przy ich truchłach można nieraz odnaleźć złote monety (tych samych używają ludzie), ale nie wiadomo, w jakim celu je przechowują – czy używają ich jako środka płatniczego, czy też gromadzą je jako świecidełka. Najprawdopodobniej nie znają mowy, być może używają jedynie jakiegoś prostego języka. Są także pożywieniem dla topielców.
Świat Dysku.
U Terry’ego Pratchetta gobliny są przedstawione jako rasa stworów brudnych, odrażających i złośliwych, co okazuje się jedynie pozorem. Po odkryciu ich zdolności do tworzenia sztuki włączone zostają do wielogatunkowej społeczności parahumanoidów.
Świat J.K. Rowling.
Gobliny w cyklu J.K. Rowling o Harrym Potterze to karłowate istoty, posiadające długie palce i stopy. Pracują w czarodziejskim Banku Gringotta. Posiadały „smykałkę” do zarządzania pieniędzmi. Zawsze miały skłonności do buntów. Często też korzystały z wrodzonej w sobie skłonności do spożywania miodu pitnego jako środka stymulującego myślenie. Były twórcami niezwykłych przedmiotów, które w świecie czarodziejów cieszyły się dużym uznaniem (np. Miecz Gryffindora). Wierzyły, że jedynym prawowitym właścicielem przedmiotu wytworzonego przez goblina jest jego twórca. Zapłatę za przedmiot uważały za opłatę za wypożyczenie. Według goblinów przedmiot powinien wrócić do twórcy po śmierci jego właściciela. Nie zaakceptowały dziedziczenia wytworzonych przez nich przedmiotów przez rodziny zmarłych czarodziejów, uznając takie działanie za kradzież. Czarodzieje odmówili im prawa do korzystania z różdżek co było kolejnym, po zwyczaju dziedziczenia, zarzewiem konfliktu pomiędzy goblinami i czarodziejami.
The Elder Scrolls.
W serii gier The Elder Scrolls gobliny są ukazane jako niewielkie istoty (mniej niż pół wzrostu Bosmera) o słabo rozwiniętej inteligencji, która pozwala im jednak tworzyć własne narzędzia, a także posługiwać się prostą bronią (głównie pałki, miecze i tarcze). Gobliny posiadają (zależnie od gry) kolor skóry od szarego po oliwkowy. Żywią się mięsem, najczęściej ze szczurów, których hodowle prowadzą. Nie znają języka ludzkiego ani elfickiego, najprawdopodobniej posługują się własnym. Na czele społeczności stoi wódz, ważni są również szamani (posługują się prostą magią ofensywną) i wojownicy. Reszta goblinów jest im zwykle podległa. Wykorzystują zwierzęta zwane Durzogami.
Warcraft.
W cyklu gier Warcraft gobliny są przedstawiane jako konkurenci gnomów. Słyną ze swojej wielkiej inteligencji i z wielkich wynalazków np. Sterowca albo Wyrwidrzewa, za których wynajęcie chcą trochę złota. W czasie II wojny gobliny wspierały orkową Hordę w ich podbojach, lecz po jej zakończeniu są neutralne, choć wielu z nich zamieszkuje razem z nową Hordą Thralla Orgrimmar. Założyli miasto Ratchet w Kalimdorze. W trzecim dodatku do gry World of Warcraft zatytułowanym Cataclysm gobliny są nową rasą grywalną dołączoną do Hordy.
Warhammer Fantasy / Age of Sigmar.
W świecie Warhammer Fantasy gobliny, hobgobliny, orkowie i tzw. paszczury to spokrewnione ze sobą zielonoskóre stworzenia znane ze swojej agresywności i prymitywności, określane jako "Zielonoskórzy" ("the Greenskins").
Inne światy.
W fantasy gobliny przedstawiane są zwykle jako prymitywne i głupie stwory, o zielonej, czasem czarnej lub oliwkowej skórze, i małymi świńskimi oczkami. Gobliny charakteryzują się brutalnością, porywczością, ale również ogromnym tchórzostwem. 
W komiksie o Spider-Manie występuje przeciwnik głównego bohatera o pseudonimie Zielony Goblin.
Goblin mode (tryb goblina).
W 2022 roku w konkursie "Word of the Year" organizowanym corocznie przez wydawcę słownika "Oxford English Dictionary" wygrał zwrot "goblin mode". Tryb goblina to rodzaj zachowania, które odrzuca normy społeczne lub oczekiwania po to, aby pobłażać sobie, pozwalając przy tym na lenistwo, niechlujność lub chciwość.

</doc>
<doc id="294437" url="https://pl.wikipedia.org/wiki?curid=294437" title="Georges Leekens">
Georges Leekens

Georges Leekens (ur. 18 maja 1949 w Meeuwen) – belgijski piłkarz i trener.
Życiorys.
Karierę piłkarską zaczynał w klubach Dessel Sport i Crossing Club. Później był zawodnikiem Club Brugge (1972–1981), z którym zdobył pięć tytułów mistrza (1973, 1976, 1977, 1978 i 1980) i jeden puchar kraju (1977) oraz Sint-Niklase (1981–1984).
W reprezentacji Belgii w latach 1975–1978 rozegrał 3 mecze.
Po zakończeniu kariery rozpoczął pracę szkoleniową. Prowadził m.in. RSC Anderlecht i Club Brugge, z którym w 1990 roku zdobył mistrzostwo, a rok później Puchar Belgii oraz turecki Trabzonspor.
Od stycznia 1997 do sierpnia 1999 był selekcjonerem reprezentacji Belgii. Awansował z nią do Mundialu 1998, ale pobyt we Francji „Czerwone Diabły” zakończyły na fazie grupowej. Mimo to przedłużył kontrakt i miał przygotować Belgów do Euro 2000, którego byli współgospodarzami.
Wiosną 1999 r. został zdymisjonowany po kilku porażkach w meczach towarzyskich (m.in. z Egiptem, Rumunią i Finlandią). Później prowadził m.in. KSC Lokeren, reprezentację Algierii, Rodę Kerkrade i AA Gent.
W latach 2007 - 2009 po raz drugi w karierze był trenerem KSC Lokeren. Zaliczył krótki epizod w saudyjskim klubie Al-Hilal. Od 2009 r. jest trenerem KV Kortrijk.
W latach 2010–2012 ponownie był selekcjonerem reprezentacji Belgii.

</doc>
<doc id="294442" url="https://pl.wikipedia.org/wiki?curid=294442" title="Aimé Anthuenis">
Aimé Anthuenis

Aimé Anthuenis (ur. 21 grudnia 1943 w Lokeren) – belgijski piłkarz i trener piłkarski. Jako szkoleniowiec w drugiej połowie lat 90. pracował w Racingu Genk, z którym najpierw awansował do pierwszej ligi, a trzy sezony później zdobył mistrzostwo kraju. Do tytułu najlepszej drużyny w Belgii dwukrotnie doprowadził także RSC Anderlecht. Sukcesów z pracy klubowej nie powtórzył w reprezentacji Belgii, której selekcjonerem był od 2002 do 2005 roku; przegrał z nią eliminacje do Euro 2004 i Mundialu 2006. W styczniu 2006 roku został trenerem KSC Lokeren, ale zrezygnował już po miesiącu, tłumacząc się kłopotami zdrowotnymi. Zapowiedział jednocześnie zakończenie kariery szkoleniowej.
W 2010 objął zespół Lierse SK zastępując dotychczasowego trenera Hermana Helleputte.

</doc>
<doc id="294444" url="https://pl.wikipedia.org/wiki?curid=294444" title="Życie na Gorąco">
Życie na Gorąco



</doc>
<doc id="294449" url="https://pl.wikipedia.org/wiki?curid=294449" title="Inge">
Inge

Inge – germańskie imię męskie, odpowiednik żeńskiego imienia Inga.

</doc>
<doc id="294450" url="https://pl.wikipedia.org/wiki?curid=294450" title="Tadeusz Białek">
Tadeusz Białek

Tadeusz Białek (ur. 10 czerwca 1918, zm. 11 września 1998) – generał brygady Wojska Polskiego.
Życiorys.
Podczas II wojny światowej, po napaści Niemiec na ZSRR został w 1941 wcielony do Armii Czerwonej. Brał m.in. udział w walkach odwrotowych w rejonie Połtawy i w obronie Charkowa, a następnie po wycofaniu Polaków z radzieckich oddziałów liniowych był żołnierzem batalionu pracy w Kazaniu, gdzie uczęszczał na Budowlany Kurs Inżynieryjny. Od 1943 w formowanych na terenie ZSRR jednostkach Wojska Polskiego; wyznaczony na zastępcę dowódcy kompanii ds. polityczno-wychowawczych w 1 Brygadzie Pancernej im. Bohaterów Westerplatte w Darnicy. Brał udział w walkach 2 Armii WP pod Budziszynem.
W 1945 mianowany zastępcą dowódcy 16 Dywizji Piechoty ds. polityczno-wychowawczych. 
Następnie przez wiele lat był oficerem pionu kwatermistrzowskiego w Marynarce Wojennej i w Departamencie Budownictwa MON. W 1955 r. objął funkcję szefa Departamentu Budownictwa w Głównym Zarządzie Tyłów WP. Od 1956 r. szef Departamentu Kwaterunkowego w Głównym Kwatermistrzostwie WP, a w latach 1957–1961 zastępca szefa Departamentu Służby Kwaterunkowo-Budowlanej ds. technicznych. W latach 1961–1966 szef Departamentu Służby Kwaterunkowo-Budowlanej, a w latach 1966–1971 szef Inspektoratu Budownictwa i Zakwaterowania Wojskowego. W 1963 roku awansowany do stopnia generała brygady. Długoletni zastępca Głównego Kwatermistrza WP (1962–1971). 
W latach 60. należał do grupy zaledwie 12 osób w Polsce, które posiadały wiedzę na temat przechowywania na terenie kraju sowieckiej broni atomowej (zadanie specjalne "Wisła").
W latach 1971–1975 attaché handlowy i radca handlowy Ambasady PRL w Moskwie. W 1975 pracował też w spółce handlowej w Londynie. Na stanowiskach tych zajmował się dostawami uzbrojenia i wyposażenia dla wojska. W 1978 roku przeszedł do dyspozycji MON i został zwolniony z zawodowej służby wojskowej. W 1987 r. wszedł w skład polskiej sekcji ruchu „Emerytowani Generałowie na rzecz Pokoju i Rozbrojenia”. Pochowany na Cmentarzu Wojskowym na Powązkach w Warszawie (kwatera 6D-2-40).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Był synem Józefa i Franciszki. Od 1945 był żonaty z Marią z domu Brajczewską (1923-2007). Małżeństwo miało dwóch synów.

</doc>
<doc id="294451" url="https://pl.wikipedia.org/wiki?curid=294451" title="Robert Waseige">
Robert Waseige

Robert Waseige (ur. 26 sierpnia 1939 w Rocourt, zm. 17 lipca 2019 w Liège) – belgijski piłkarz i trener piłkarski. Jako szkoleniowiec w latach 70. i 80. odnosił sukcesy z małymi klubami, m.in. przez dziewięć lat prowadził RFC Liège, z którym trzykrotnie grał w finale Pucharu kraju. Później pracował również w Standardzie Liège, Royalu Charleroi i krótko w Sportingu. Mimo iż żadna z prowadzonych przez niego drużyn nie wygrała rozgrywek ligowych, to jest jedną z najbardziej cenionych i szanowanych osobowości piłkarskich w Belgii. Do tej opinii przyczyniła się również udana praca z reprezentacją Belgii. Był jej selekcjonerem od 1999 do 2002 roku. W tym czasie „Czerwone Diabły” grały w Euro 2000 i Mundialu 2002, skąd odpadli w drugiej rundzie po porażce z późniejszymi triumfatorami Brazylijczykami. Po mistrzostwach Waseige pracował jeszcze w Standardzie i reprezentacji Algierii, po czym przeszedł na emeryturę.

</doc>
<doc id="294452" url="https://pl.wikipedia.org/wiki?curid=294452" title="Po naszymu, czyli po śląsku">
Po naszymu, czyli po śląsku

Po naszymu, czyli po śląsku – konkurs etnolektu śląskiego organizowany corocznie od 1993, w którym uczestnicy ubiegają się o tytuł „Ślązaka Roku”. Pomysłodawczynią imprezy jest Maria Pańczyk – dziennikarka Polskiego Radia w Katowicach, Wicemarszałek Senatu RP w latach 2011–2015. Przebieg konkursu polega na przedstawieniu pięciominutowego monologu w śląszczyźnie na temat dowolny. W konkursie nie ma ograniczeń wiekowych.
Jurorami są Dorota Simonides, Jerzy Szymik oraz przewodniczący jury Jan Miodek. Patronat nad konkursem obejmuje Radio Katowice oraz Dziennik Zachodni.

</doc>
<doc id="294453" url="https://pl.wikipedia.org/wiki?curid=294453" title="Persona (film)">
Persona (film)

Persona – szwedzki film fabularny z 1966 roku, dramat w reżyserii i na podstawie scenariusza Ingmara Bergmana.
Film uznawany przez krytyków za jedno z najbardziej enigmatycznych, zarazem największych, dzieł w historii kina.
Tytuł.
Łaciński rzeczownik tworzący tytuł filmu znaczy: "osoba". Tytuł odwołuje się do filozoficznego rozumienia osoby w duchu personalizmu - jako suwerennego podmiotu, mającego swą godność i wartość. Film odsłania też psychologiczne pojmowanie osoby jako osobowości, poddanej zewnętrznym interakcjom, odczuwanym niekiedy jako zagrożenie.
Jednak "persona" oznacza także maskę, którą nosił na scenie aktor w teatrze greckim, czy wprost rolę. Persona jest wreszcie przyjętą przez osobę jej "rolą" w kulturze, przyjętą "maską", jak twierdził Jung. Jedna z głównych bohaterek to aktorka. Tytuł staje się aluzją do jej zawodu, zarazem metaforycznie wskazując udawanie i rozpad tożsamości jako piętno sztuki.
Fabuła, styl, znaczenia.
Pierwsza i ostatnia sekwencja filmu to obraz lampy łukowej w (tradycyjnym) projektorze filmowym. Lampa rozbłyska i taśma zaczyna się przewijać, z chaotycznych kadrów powstaje narracja. Na końcu "Persony" spójny ruch obrazów staje się chaotyczny, taśma zamiera, lampa projektora gaśnie. Sceny te, perfekcyjnie nakręcone przez operatora Svena Nykvista, tworzą klamrę filmu. Pomiędzy nimi toczy się opowieść fabularna o aktorce i pielęgniarce. Bergman uczynił tak "Personę" najpierw filmem o sztuce, o istocie kreacji i złudzeniach narracji, a potem dopiero – przenikliwym studium psychologicznym.
Aktorka Elizabet Vogler po spektaklu teatralnym tragedii Eurypidesa "Elektra" przestała mówić. Obserwacja szpitalna wyklucza chorobę psychiczną – to raczej przejaw niezgody na siebie i świat oraz akt niezwykle silnej woli. Lekarka wysyła aktorkę wraz z pielęgniarką Almą do swego domku nad Bałtykiem, by tam odzyskała równowagę. Elżbieta milczy. Za to Alma, która podziwia ją naiwnie jako aktorkę, wiele mówi, odsłaniając siebie, w tym intymne szczegóły życia, zwierza się z lęków i urazów. Stara się upodobnić do aktorki, którą ubóstwia. W ręce Almy trafia jednak list aktorki do lekarki, w którym została ironicznie opisana. Alma czuje się zdradzona i wykorzystana. Elżbieta odzyska siły, powróci do męża i pracy. W domku pozostanie Alma – wewnętrznie rozbita, bez zgody na samą siebie. Dźwigając walizkę Alma wsiądzie do powrotnego autobusu w takim stanie wewnętrznym, w jakim przedtem znajdowała się pani Vogler.
Doszło do symbolicznej wymiany osobowości, prawie do zamiany tożsamości, a może – jak sugerują niektóre interpretacje (ujmując fabułę filmu alegorycznie) – Elżbieta i Alma to... jedna osoba, dwoista psychicznie? Bergmana zajmuje tożsamość osoby ludzkiej – głębinowe pokłady szczerości i prawdy, lecz też odgrywana rola społeczna, maska (w psychologii określana jako "persona"), także napięcia międzyludzkie. Temat osobny to sztuka: jej moc, kreacja, ale i fałsz. W końcu aktorka zdradziła swoistą przyjaźń, okazywaną przez Almę.
"Persona" jest może najtrudniejszym filmem Bergmana, ma cechy eseju lub powiastki filozoficznej. To zarazem dzieło przełomowe dla języka sztuki filmowej, wielokrotnie wymieniane pośród największych arcydzieł kina. Precyzja czarno-białych zdjęć Nykvista, ascetyczna czystość kadru, wielkie (nowatorskie) zbliżenia twarzy lub tylko oczu, słynny kolaż, kiedy połowę kadru zajmuje twarz Elizabeth, a drugą połowę twarz pielęgniarki (reżyser celowo wykorzystał fascynujące go fizyczne podobieństwo Liv Ullmann i Bibi Andersson), wreszcie skupione i powściągliwe, a bogate psychologicznie aktorstwo – czynią z "Persony" film o niezwykłej mocy artystycznej.
Przyjęta przez krytykę jako film skrajnie trudny, zarazem arcydzieło nowatorskie stylistycznie, "Persona" nie zdobyła nagród. Na festiwalach filmowych pokazywana była poza konkursem.
Bergman po latach wspominał:

</doc>
<doc id="294457" url="https://pl.wikipedia.org/wiki?curid=294457" title="Stefan Koza">
Stefan Koza

Stefan Koza (ur. 2 października 1913 w Skowieszynie, zm. grudzień 1986 na wyspie Iki) – franciszkanin, misjonarz. Wstąpił do zakonu franciszkanów konwentualnych w Niepokalanowie, skąd wysłany został na studia we Lwowie, po ukończeniu których w roku 1937 przyjął święcenia kapłańskie. W roku 1938 z inicjatywy ojca Maksymiliana Kolbe wyjechał do Japonii, gdzie pracował przez 49 lat (Nagasaki, Nigawa, wyspa Iki). Odwiedził swą parafię i rodzinną wieś w roku 1971. W pamięci mieszkańców pozostały jego wspomnienia o Japonii i słowa wypowiedzianego przed odjazdem przesłania "Módl się i pracuj". Zmarł w grudniu 1986 w wieku 76 lat na wyspie Iki, gdzie jest pochowany.

</doc>
<doc id="294460" url="https://pl.wikipedia.org/wiki?curid=294460" title="Sieniawa (ujednoznacznienie)">
Sieniawa (ujednoznacznienie)



</doc>
<doc id="294467" url="https://pl.wikipedia.org/wiki?curid=294467" title="Reprezentacja Maroka w piłce nożnej mężczyzn">
Reprezentacja Maroka w piłce nożnej mężczyzn

Reprezentacja Maroka w piłce nożnej mężczyzn – zespół biorący udział w imieniu Maroka w zawodach piłkarskich.
Historia.
Była pierwszą drużyną z Afryki, która awansowała z rozgrywek grupowych na mistrzostwach świata. W drugiej rundzie Mundialu 1986 "Lwy Atlasu" przegrały z RFN 0:1. Szesnaście lat wcześniej (1970) podobnie jak w 1994 i 1998 roku zmagania mundialowe zakończyli już po fazie grupowej.
W 1976 roku Maroko jedyny raz zdobyło Puchar Narodów Afryki. Później dwukrotnie – w 1980 (III miejsce) i 2004 roku (II miejsce) – stawało na podium mistrzostw Czarnego Kontynentu. W 1986 i 1988 zajęło czwarte miejsce, w 1998 i 2017 osiągnęło ćwierćfinał tych rozgrywek.
W połowie lat 90. piłkarzami marokańskimi zaczęły interesować się kluby europejskie. Mustapha Hadji był liderem Coventry City w czasie, kiedy zespół ten występował w Premier League. W defensywie Deportivo La Coruña przez sześć lat grał Noureddine Naybet, kapitan reprezentacji podczas Mundialu 1998. Przez jakiś czas jego partnerem w Deportivo był napastnik Salaheddine Bassir. W ligach europejskich wyróżniali się także obrońca Youssef Rossi oraz pomocnicy Youssef Chippo i Saïd Chiba. Dzisiaj także wielu piłkarzy obecnej kadry gra na Starym Kontynencie. Większość z nich to wychowankowie Rai Casablanca, jednego z najlepszych klubów w Afryce, trzykrotnego triumfatora Ligi Mistrzów.
W grudniu 2005 roku z funkcji selekcjonera reprezentacji po miesiącu pracy zwolniony został Francuz Philippe Troussier. Jego następcą został Mohammed Fakhir. Prowadzona przez niego drużyna w Pucharu Narodów Afryki 2006 nie wygrała meczu i pożegnała się z turniejem już po fazie grupowej. Po coraz słabszych wynikach drużyny w spotkaniach towarzyskich, szefowie federacji postanowili – w sierpniu 2007 roku – zatrudnić doświadczonego szkoleniowca z zagranicy. Ich wybór padł na Francuza Henri Michela, wcześniej pracującego z reprezentacją Maroka w latach 1995-2000. Jednak druga kadencja Michela była znacznie krótsza – został zwolniony już w lutym 2008 roku po porażce w Pucharze Narodów Afryki (runda grupowa) oraz krytyce piłkarzy i działaczy związku. Zastąpił go jego rodak Roger Lemerre. Później marokańską kadrę prowadzili kolejno Eric Gerets, Rachid Taoussi, Hassan Benabicha, oraz Badou Ezzaki. Od 2016 roku trenerem ekipy Maroka jest Francuz Hervé Renard.
Do eliminacji mistrzostw świata w Brazylii w 2014 z kolei Maroko przystąpiło od drugiej rundy. Zostało w niej przydzielone do grupy C razem z Wybrzeżem Kości Słoniowej, Tanzanią i Gambią. Po dwóch zwycięstwach, trzech remisach i porażce Marokańczycy nie awansowali ostatecznie do mundialu w Brazylii kosztem WKS-u.
Co nie udało się w 2014 roku udało się cztery lata później. W eliminacjach do rosyjskiego czempionatu najpierw w drugiej rundzie Maroko wygrało 2:1 dwumecz z Gwineą Równikową, a w trzeciej rundzie grając w grupie C z WKS-em, Gabonem i Mali zdobyli ostatecznie dwanaście punktów po trzech zwycięstwach i trzech remisach, uzyskując bezpośrednią kwalifikację do turnieju głównego.
Podczas Mistrzostw Świata 2018 Maroko zagrało w grupie B razem z Portugalią, Hiszpanią, oraz Iranem; nie udało mu się wyjść z grupy. Pierwsze mecze przegrało, a w trzecim zremisowało z Hiszpanią 2:2.
Na Mistrzostwach Świata 2022 Maroko zajęło pierwsze miejsce w grupie, wyprzedzając Chorwację, Belgię i Kanadę. W 1/8 finału wyeliminowało Hiszpanię, zwyciężając 3:0 w serii rzutów karnych, a w ćwierćfinale Portugalię (1:0), zostając pierwszą drużyną z Afryki i pierwszą drużyną arabską, która awansowała do półfinału mistrzostw świata, drugim krajem muzułmańskim który dotarł do półfinału (po Turcji w 2002) i trzecim w historii półfinalistą mundialu spoza UEFA czy CONMEBOL (po Stanach Zjednoczonych w 1930 oraz Korei Południowej w 2002). W półfinale Maroko przegrało 0:2 z reprezentacją Francji. 17 grudnia 2022 reprezentacja Maroka przegrała 1:2 z Chorwacją w meczu o trzecie miejsce, ostatecznie zajmując czwarte miejsce w turnieju.

</doc>
<doc id="294469" url="https://pl.wikipedia.org/wiki?curid=294469" title="Porfirio Díaz">
Porfirio Díaz

José de la Cruz Porfirio Díaz Mori (ur. 15 września 1830 w Oaxace, zm. 2 lipca 1915 w Paryżu) – prezydent Meksyku, dyktator, rządził Meksykiem od 1876 do 1911 (z czteroletnią przerwą).
Życiorys.
Był Metysem, którego przodkowie pochodzili z plemienia Mixteków. Jego ojciec, José de la Cruz Díaz zmarł, gdy Porfirio miał 3 lata. W 1843 chłopiec wstąpił do seminarium, lecz wkrótce opuścił je i dołączył do lokalnej milicji podczas wojny z USA. Pod kierunkiem Benito Juáreza studiował prawo, które ukończył w 1853. Díaz wkrótce stał się miejscowym opozycjonistą i członkiem liberałów, którzy walczyli z dyktaturą Santa Anny.
Jednak prawdziwy przełom w karierze Díaza nadszedł w czasie bitwy pod Pueblą w 1862 z wojskami francuskimi, gdzie wsławił się jako dowódca kawalerii. Potem nastąpił długi okres, w czasie którego Díaz usunął się w cień, aż do 1876, gdy obalił rząd prezydenta Sebastiána Lerdo de Tejady. Początkowo wystąpił z żądaniem reformy, której podstawowym hasłem jest zakaz reelekcji ("No Re-election") na stanowisko prezydenta. Po mianowaniu go na najwyższe stanowisko w państwie w listopadzie 1876, sprawował jedną kadencję, po czym ustąpił na rzecz Manuela Gonzáleza. Okres ten charakteryzował się wszechobecną korupcją i niekompetencją urzędników. Díaz wykorzystał to i wygrał następne wybory prezydenckie, łamiąc tym samym swoje wcześniejsze obietnice o „nie-reelekcji”. Wkrótce zmienił konstytucję i usunął z niej artykuły zabraniające powtórnego kandydowania na urząd prezydencki. Władzę podtrzymywał głównie dzięki manipulacjom wyborczym („cudom przy urnach”), ale także poprzez eliminowanie opozycji i morderstwa przeciwników politycznych. Był przy tym bardzo zręcznym manipulatorem i zawsze mówił wyborcom to, co chcieli usłyszeć.
W 1899 w jego własnym rządzie pojawiła się opozycja w osobie Bernardo Reyesa, który zdecydował się współzawodniczyć z Díazem w następnych wyborach. Jednak wkrótce został on zmuszony do udania się na wygnanie.
Epoka rządów Díaza była okresem uprzemysławiania i modernizacji Meksyku, z którego w większości skorzystali potomkowie Hiszpanów (Kreole) oraz koncerny zagraniczne (głównie amerykańskie). Natomiast ogromna większość społeczeństwa (indiańscy i metyscy chłopi) cierpiała wielkie ubóstwo spowodowane głównie brakiem ziemi należącej do obszarników, którzy posiadali wielohektarowe hacjendy oraz stworzonym przez Díaza systemem kierowanym przez bezwzględnych i chciwych urzędników, znienawidzonych przez chłopów. Rozwój kolei i przemysłu spowodował powstanie zaczątków klasy robotniczej, która zaczęła się powiększać wraz z przemieszczaniem się chłopów do miast. Wzmogło się także uzależnienie Meksyku od USA.
W 1908 Díaz w wywiadzie dla amerykańskiej prasy stwierdził, że jest gotów na demokrację i wolne wybory. Zadeklarował, że nie będzie się już ubiegał o urząd prezydenta. Wkrótce jednak uczynił coś zupełnie innego, nakazując aresztowanie Francisco Madero – jednego z głównych faworytów w dniu wyborów.
Wybory jednak odbyły się normalnie. Madero uzyskał wysokie poparcie, ale oficjalne wyniki wyborów były inne, bo jednogłośnie okrzyknięto prezydentem znowu Díaza. Wzbudziło to w społeczeństwie ogromne niezadowolenie, a Díaz, który tyle lat rządził twardą ręką, pozwolił, aby sytuacja wymknęła się mu spod kontroli. Madero wzywał do ogólnonarodowego powstania, które obaliło dyktatora w 1911. Pozostała mu jedynie ucieczka; na miejsce swojego azylu wybrał Francję, gdzie zmarł w Paryżu w 1915.

</doc>
<doc id="294486" url="https://pl.wikipedia.org/wiki?curid=294486" title="Porfirio Diaz">
Porfirio Diaz



</doc>
<doc id="294489" url="https://pl.wikipedia.org/wiki?curid=294489" title="Stater">
Stater



</doc>
<doc id="294495" url="https://pl.wikipedia.org/wiki?curid=294495" title="Henri Michel">
Henri Michel

Henri Michel (ur. 29 października 1947 w Aix-en-Provence, zm. 24 kwietnia 2018) – francuski piłkarz i trener piłkarski. W latach 1984–1988 był selekcjonerem reprezentacji Francji, z którą zdobył brązowy medal na mundialu 1986. Od 2004 do 2006 roku był trenerem drużyny narodowej Wybrzeża Kości Słoniowej, którą jako pierwszy szkoleniowiec w historii wprowadził do mistrzostw świata. Po mundialu 2006 został opiekunem piłkarzy katarskiego Al-Arabi. W październiku 2006 roku po słabym starcie w lidze dostał wymówienie. Dwa miesiące później podpisał krótkoterminowy kontrakt z egipskim Zamalkiem Kair, który rozwiązał, gdy otrzymał propozycję prowadzenia (po raz drugi w karierze) reprezentacji Maroka.
Kariera piłkarska.
Przez całą piłkarską karierę związany był z FC Nantes. Przez siedemnaście lat był jego podstawowym zawodnikiem, jednym z wyróżniających się ogniw zespołu, który pod koniec lat 70. nie miał sobie równych w lidze francuskiej. Bogatą, zarówno w krajowe trofea, jak w występy w narodowej reprezentacji, karierę zakończył w 1982 roku, w wieku trzydziestu pięciu lat.
Sukcesy piłkarskie.
W reprezentacji Francji od 1967 do 1980 roku rozegrał 58 meczów i strzelił 4 gole.
Kariera trenerska.
Jeszcze jako zawodnik Nantes dostał się do sztabu selekcjonera reprezentacji Michela Hidalgo, u którego przez cztery lata terminował jako asystent. Ukoronowaniem wspólnej pracy było pierwsze w historii francuskiego futbolu mistrzostwo Europy, wywalczone na własnych boiskach w 1984 roku.
Po turnieju Hidalgo zrezygnował z prowadzenia kadry, a na swojego następcę wyznaczył właśnie Michela, który w tym samym roku, jako selekcjoner młodzieżowej reprezentacji, zdobył złoto na Igrzyskach Olimpijskich. Pierwszym sprawdzianem umiejętności nowego trenera były Mistrzostwa Świata 1986. Francuzi, z Platinim, Batsem, Tiganą i Giressem w składzie, po zwycięstwach nad faworyzowanymi Włochami i Brazylijczykami pewnie zmierzali do finału. W półfinałowym meczu z RFN przegrali jednak 0:2. Dzięki wygranej w meczu o trzecie miejsce z Belgią wracali do kraju z tarczą, a Michel pobił osiągnięcie swojego mistrza Hidalgo, który cztery lata wcześniej przegrał w meczu o brąz z Polską. W eliminacjach do Mistrzostw Europy 1988 "Trójkolorowi", mimo iż w grupie wylosowali m.in. Związek Radziecki i NRD, startowali z pozycji faworytów. Jednak już po pierwszych, słabych meczach (remis z Islandią, remis i porażka z Norwegią) stracili szansę na awans z grupy. Pierwszy raz w historii obrońca trofeum nie awansował do turnieju mistrzowskiego. Henri Michel ustąpił ze stanowiska, na rzecz swojego podopiecznego Platiniego, po słabym starcie do mundialu 1990 w listopadzie 1988 roku.
Przez kolejne dwa lata pracował dla krajowego związku, a w 1991 roku, po nieudanej przygodzie w Paris Saint-Germain, na prawie trzy lata zrezygnował z pracy szkoleniowej.
W połowie lat 90. rozpoczął się zupełnie nowy etap przygody trenerskiej Michela. Najpierw po zwolnieniu Jules'a Nyonghy na kilka miesięcy przed mundialem 1994 został selekcjonerem Kamerunu, a później przez pięć lat trenował piłkarzy Maroka, z którymi w 1998 roku grał w finałach mistrzostw świata. Był również selekcjonerem Zjednoczonych Emiratów Arabskich. W 2001 roku na krótko powrócił do Europy, ale w greckim Arisie Saloniki pożegnano się z nim już po kilku pierwszych meczach. W tym samym roku wywalczył z Tunezją awans na mundial 2002, ale szefowie federacji cztery miesiące przed turniejem postanowili go zdymisjonować. Oficjalnym powodem był słaby występ reprezentacji w Pucharze Narodów Afryki.
W 2003 roku prowadzona przez niego marokańska Raja Casablanca sięgnęła po najcenniejsze klubowe trofeum w futbolu afrykańskim – Puchar Mistrzów Afryki.
Od 2004 do 2006 roku był selekcjonerem Wybrzeża Kości Słoniowej, z którym pierwszy raz w historii wywalczył awans do mistrzostw świata. Na cztery miesiące przed turniejem drużyna WKS wywalczyła wicemistrzostwo kontynentu na rozgrywanym w Egipcie Pucharze Narodów Afryki. W Niemczech "Słonie" przegrały dwa pierwsze spotkania (z Holandią i Argentyną), więc zwycięstwo w ostatnim z Serbią i Czarnogórą 3:2 miało wyłącznie charakter prestiżowy. Po mistrzostwach Michel złożył dymisję.
Linki zewnętrzne.
Henri Michel w bazie Playerhistory.com 

</doc>
<doc id="294502" url="https://pl.wikipedia.org/wiki?curid=294502" title="Egriselles-le-Bocage">
Egriselles-le-Bocage



</doc>
<doc id="294520" url="https://pl.wikipedia.org/wiki?curid=294520" title="Philippe Troussier">
Philippe Troussier

Philippe Troussier, na początku 2006 roku przyjął imię Omar (ur. 21 marca 1955 w Paryżu) – francuski trener piłkarski. Od końca lat 80. pracuje z dużymi sukcesami w Afryce oraz Azji. Dwukrotnie brał udział w rozgrywkach o mistrzostwo świata – w 1998 roku prowadzona przez niego reprezentacja RPA odpadła po rundzie grupowej, a cztery lata później z drużyną narodową Japonii dotarł do drugiej rundy turnieju.
Kariera piłkarska.
W latach 1976–1983 bez większych sukcesów występował we francuskich zespołach z niższych lig: Angoulême, Red Star 93, FC Rouen oraz Stade de Reims.
Kariera trenerska.
Pracę szkoleniową rozpoczął na początku lat 80. w małych prowincjonalnych klubach.
W 1989 roku wyjechał do Wybrzeża Kości Słoniowej, gdzie przez trzy lata trenował piłkarzy ASEC Mimosas. Wtedy też odniósł swoje pierwsze sportowe sukcesy – trzy razy z rzędu doprowadził drużynę do mistrzostwa kraju. Dobre wyniki w ASEC-u zaowocowały propozycją poprowadzenia reprezentacji narodowej WKS. Troussier wytrzymał na stanowisku selekcjonera niecały rok. Na początku 1994 roku zawitał w Republice Południowej Afryki.
Prowadząc w latach 1994–1997 najlepsze kluby z RPA i Maroka, stał się jednym z najbardziej cenionych szkoleniowców europejskich pracujących na Czarnym Kontynencie. W 1997 roku został selekcjonerem reprezentacji Nigerii, z którą awansował do Mundialu 1998. Na pół roku przed tym turniejem został zastąpiony przez Jo Bonfrère.
Na mistrzostwa do rodzinnej Francji pojechał jako szkoleniowiec Republiki Południowej Afryki. Kilka miesięcy wcześniej doprowadził Burkina Faso do IV miejsca w Pucharze Narodów Afryki 1998. Drużyna RPA, debiutująca w rozgrywkach o Puchar Świata, zanotowała na Mundialu dwa remisy (z Danią i Arabią Saudyjską) oraz pechową porażkę z gospodarzami turnieju (dwa gole podopieczni Troussiera stracili po samobójczych strzałach obrońcy RPA Pierre’a Issy).
Po Mundialu przyjął ofertę szefów japońskiego związku piłki nożnej. Jego zadaniem miało być przygotowanie reprezentacji Japonii do mistrzostw świata 2002, których "Kraj Wiśni" był współgospodarzem. Duża autonomia w podejmowaniu decyzji, spokój i doświadczenie szkoleniowca zaprocentowały już w 2000 roku, kiedy drużyna olimpijska, której również był opiekunem, zajęła piąte miejsce na igrzyskach olimpijskich. Rok później dorosła reprezentacja doszła do finału Pucharu Konfederacji, a tuż przed turniejem triumfowała w mistrzostwach Azji. Na Mundialu Japończycy zajęli pierwsze miejsce w grupie (wyprzedzili Belgię, Rosję i Tunezję), a w drugiej rundzie przegrali 0:1 z Turcją, która następnie zdobyła brązowy medal. Po tym meczu Troussier podał się do dymisji.
Po kilku miesiącach odpoczynku powrócił do pracy szkoleniowej. Krótko prowadził reprezentacje Maroka oraz Kataru.
Jesienią 2004 roku powrócił nad Sekwanę, by po raz pierwszy od piętnastu lat poprowadzić francuską drużynę klubową – Olympique Marsylia. Pod koniec edycji 2004–2005 doprowadził ją do piątego miejsca w lidze. Na kilka tygodni przed rozpoczęciem kolejnych rozgrywek został niespodziewanie zwolniony.
W listopadzie 2005 roku po raz drugi objął stery reprezentacji Maroka, ale po niespełna miesiącu pracy otrzymał wymówienie.

</doc>
<doc id="294526" url="https://pl.wikipedia.org/wiki?curid=294526" title="Eloyes">
Eloyes



</doc>
<doc id="294533" url="https://pl.wikipedia.org/wiki?curid=294533" title="Katastrofa w Swierdłowsku">
Katastrofa w Swierdłowsku

Katastrofa w Swierdłowsku (dzis. Jekaterynburg) – wypadek, do którego doszło 2 kwietnia 1979 w zakładzie opracowującym, produkującym i magazynującym broń biologiczną pod oficjalną nazwą "Instytutu Problemów Techniki Wojskowej w Swierdłowsku".
Do katastrofy doszło w kompleksie dziewiętnastym na nocnej zmianie w wyniku przeoczenia notki o potrzebie założenia nowego filtru, w wyniku czego z fabryki wydostały się przetrwalniki laseczek wąglika ("Bacillus anthracis") oznaczanego jako szczep 836 (z grupy "Trans Eurasia"). Zakażeniu ulegli głównie pracownicy nocnej zmiany innych zakładów, m.in. cała załoga położonego naprzeciwko zakładu ceramicznego.
U zainfekowanych wystąpiły objawy płucnej postaci wąglika, a większa część chorujących zmarła. Liczbę ofiar zwiększył nakaz władz terytorialnych dotyczący spryskania dróg, dachów itd. wodą, co zwiększyło „mobilność” patogenu (pacjenci zaczęli chorować na postać skórną) i wydłużyło czas trwania epidemii o miesiąc.
Wypadek został całkowicie zatajony przed opinią publiczną, a jak twierdzi Ken Alibek, KGB zlecono ochronę tajemnicy. Z tego też powodu trudna do ustalenia obecnie pozostaje dzienna data katastrofy, jak i liczba ofiar.
Jak podaje w swojej książce K. Alibek zachodni naukowcy datowali wypadek na 3 lub 4 kwietnia, zaś jego kolega naukowiec przebywający w czasie katastrofy w Swierdłowsku na piątek 30 marca. Sugeruje on, że to właśnie koniec tygodnia mógł być przyczyną roztargnienia i niedopilnowania notatek w dzienniku z zapiskami techników.
Władze Związku Radzieckiego utrzymywały, że zakaziło się 96 osób, z czego 66 zmarło. Twierdzili także, że do infekcji doszło w wyniku spożywania skażonej żywności (mięsa od chorujących na wąglik zwierząt) – jednak takie praktyki nie wywołują postaci płucnej. Naukowcy z Instytutu informowali o 105 osobach zmarłych na wąglik, czego nigdy nie potwierdzono.
Zachodnia prasa poinformowała o wypadku dopiero w listopadzie 1979, jednak największe zainteresowanie tragedią wynikło po opublikowaniu książki "Biohazard".

</doc>
<doc id="294534" url="https://pl.wikipedia.org/wiki?curid=294534" title="August Wilhelm Miete">
August Wilhelm Miete

August Wilhelm Miete (ur. 1 listopada 1908 w Westerkappeln, zm. 1987) – niemiecki rolnik, SS-Unterscharführer, uczestnik akcji T4. Był jednym z najokrutniejszych członków personelu obozu zagłady w Treblince, żydowscy więźniowie nazwali go „aniołem śmierci”. Został skazany w pierwszym procesie załogi Treblinki na karę dożywotniego pozbawienia wolności.
Życiorys.
Urodził się w miejscowości Westerkappeln w Westfalii. Był jednym z dziewięciorga dzieci miejscowego młynarza. Po śmierci ojca i ukończeniu szkoły ludowej prowadził wraz z bratem Walterem rodzinne gospodarstwo rolne i młyn. Kontynuował pracę na rodzinnej farmie także po tym, gdy Walter – będący najstarszym synem – przejął ją w wyłączne posiadanie. W 1940 roku wstąpił do NSDAP.
W maju 1940 roku znalazł pracę w majątku rolnym Würrtemberg należącym do szpitala psychiatrycznego na zamku Grafeneck. Szpital ten był w tym czasie jednym z ośrodków nazistowskiego programu „eutanazji” (akcja T4). Patricia Heberer podaje, że Miete został zatrudniony w Würrtemberg, gdyż otrzymał nakaz pracy z Izby Rolniczej w Münsterze. Inne źródła sugerują natomiast, że za zachętą Izby sam złożył stosowne podanie. Jesienią 1940 roku wraz z grupą członków personelu T4 udał się do opuszczonego szpitala psychiatrycznego w Hadamarze i wziął udział w jego przebudowie na ośrodek eksterminacji. Po uruchomieniu ośrodka nadal pracował w Hadamarze, wykonując drobne naprawy i uczestnicząc w kremacji zwłok. Do jego zadań miało także należeć wyrywanie ofiarom złotych zębów.
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. W lipcu 1942 roku rozpoczął służbę w obozie zagłady w Treblince. Mimo że w czasie akcji T4 był w ograniczonym stopniu zaangażowany w mordowanie chorych, szybko zdobył sobie reputację jednego z najokrutniejszych członków obozowej załogi. Początkowo uczestniczył w przyjmowaniu transportów na rampie oraz pełnił służbę na „placu transportowym”, na którym Żydzi rozbierali się przed udaniem się do komór gazowych. Często posługiwał się biczem lub strzelał na oślep do tłumu, aby zmusić ofiary do szybszego wykonywania poleceń. 
Po pewnym czasie powierzono mu nadzór nad tzw. lazaretem. Było to miejsce straceń upozorowane na szpital polowy, w którym rozstrzeliwano osoby niebędące w stanie o własnych siłach dojść do komór gazowych, a także żydowskich więźniów niezdolnych do pracy lub skazanych na śmierć za rozmaite przewinienia. Wielokrotnie osobiście wykonywał egzekucje, nie oszczędzając przy tym dzieci, ani kobiet w ciąży. Ponadto nieustannie selekcjonował żydowskich więźniów pod względem zdolności do pracy; osoby zdradzające najmniejsze oznaki choroby lub wyczerpania zabierał do „lazaretu”. Wielu chorych więźniów zostało zabitych przez niego lub za jego sprawą podczas epidemii tyfusu zimą 1942/43. Często rewidował także wybranych więźniów i jeżeli znalazł u nich kosztowności, pochodzącą ze spekulacji żywność lub inne zakazane przedmioty, okrutnie bił ofiarę, po czym zabierał ją do „lazaretu”. Nierzadko zabijał zresztą Żydów bez wyraźnego powodu. Podczas powojennego przesłuchania liczbę swych ofiar oszacował na kilkaset osób. Więźniowie nazywali go „aniołem śmierci” (jid. "Malechamowes"). Był również znany w obozie pod przydomkiem „Krzywa głowa”.
W drugiej połowie 1943 roku, w związku z likwidacją obozu, podobnie jak większość weteranów akcji „Reinhardt” został przeniesiony na wybrzeże Adriatyku. Pełnił służbę w okolicach Triestu i Udine, walcząc z partyzantką i uczestnicząc w eksterminacji miejscowych Żydów. Po zakończeniu wojny powrócił do Westerkappeln. Do 1950 roku pracował na rodzinnej farmie, później był kierownikiem kasy oszczędnościowej w gminie Lotte. 
W 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Treblince, w którym Miete był jednym z pierwszych podejrzanych. W maju 1960 roku został tymczasowo aresztowany. Akt oskarżenia przeciwko niemu i trzynastu innym esesmanom został wniesiony 29 stycznia 1963 roku. Był sądzony w pierwszym procesie załogi Treblinki, który toczył się w Düsseldorfie w latach 1964–1965. W trakcie śledztwa i procesu przyznał, że własnoręcznie zamordował co najmniej dwustu Żydów. Twierdził jednak, że zbrodni dokonywał pod przymusem, nie mając możliwości niewykonania rozkazów przełożonych lub uzyskania przeniesienia z Treblinki. Prokuratura postawiła mu zarzut morderstwa i zażądała dla niego kary dożywotniego pozbawienia wolności. Wyrokiem z 3 września 1965 roku został uznany winnym zamordowania 9 osób oraz współudziału w zbiorowym mordzie na 300 tys. osób. Skazano go na karę dożywotniego więzienia.
Zmarł w zakładzie karnym w 1987 roku.

</doc>
<doc id="294536" url="https://pl.wikipedia.org/wiki?curid=294536" title="Rodrigo García (reżyser)">
Rodrigo García (reżyser)

Rodrigo García (ur. 24 sierpnia 1959 w Bogocie) – kolumbijski reżyser filmowy i telewizyjny, scenarzysta, operator i producent filmowy, pracujący w USA. Syn znanego pisarza kolumbijskiego Gabriela Garcíi Márqueza.
García wyreżyserował kilka filmów kojarzonych z nurtem tzw. kina niezależnego, ale przede wszystkim znany jest jako reżyser seriali telewizyjnych, między innymi serii "Karnawał (Càrnivale)" oraz "Sześć stóp pod ziemią (Six Feet Under)" produkowanych na zlecenie HBO (García wyreżyserował również jeden odcinek serialu "Rodzina Soprano (The Sopranos)".
Ponadto reżyser współuczestniczył jako operator filmowy i kamerzysta w tworzeniu takich filmów jak Gia.

</doc>
<doc id="294537" url="https://pl.wikipedia.org/wiki?curid=294537" title="Bullet in a Bible">
Bullet in a Bible

Bullet in a Bible – płyta z nagraniem koncertu zespołu Green Day, który odbył się 18 i 19 czerwca 2005 roku w Milton Keynes National Bowl w Milton Keynes w Wielkiej Brytanii, gromadząc ponad 130 tysięcy osób publiczności. Podczas tego koncertu Green Day zagrał dla największej ilości osób podczas jednego występu w swojej karierze. Wydawnictwo ukazało się 15 listopada tego samego roku jako komplet płyt CD i DVD, oraz w postaci dysku UMD. Reżyserem koncertu jest Samuel Bayer, który reżyserował również materiały dokumentalne o grupie Green Day, również dołączone do materiału DVD z koncertu.
Chociaż podczas koncertu wykonano 20 utworów, na płytach znalazło się tylko 14 z nich. Nazwa "Bullet in a Bible" (ang. – pocisk w Biblii) została wymyślona podczas wizyty grupy w Imperial War Museum w Wielkiej Brytanii, gdzie znajduje się egzemplarz Biblii, który uratował jej właściciela zatrzymując pocisk.
Koncert ten został uznany przez Kerrang! najlepszym pokazem na Ziemi.
Twórcy.
Produkcja.
CD
DVD
Opakowanie

</doc>
<doc id="294539" url="https://pl.wikipedia.org/wiki?curid=294539" title="Aime Anthuenis">
Aime Anthuenis



</doc>
<doc id="294545" url="https://pl.wikipedia.org/wiki?curid=294545" title="Via Mistica">
Via Mistica

Via Mistica – polski zespół muzyczny powstały w 1998 roku w Białymstoku, grający muzykę w stylu gothic metal.
Historia.
Via Mistica to białostocki projekt muzyczny o charakterze gotycko-metalowym. Powstanie zespołu datowane jest na 1998. W początkowym okresie problem stanowiły zmiany składu i próby ustabilizowania go. Mimo to w 1999 Via Mistica wchodzi do studia Hertz i rejestruje swoje pierwsze demo "In Hora Mortis Nostre". Dzięki temu nagraniu już niecały rok później zespół podpisuje kontrakt płytowy z firmą Morbid Noizz Productions. Rozpoczynają się prace nad pierwszym oficjalnym albumem. W międzyczasie zespół występuje na festiwalu Castle Party 2000.
Po tym wydarzeniu pojawiają się kolejne problemy personalne. Jakiś czas później plajtuje też firma Morbid Noizz. Te niekorzystne zdarzenia początkowo przytłaczają zespół, następują kolejne zmiany. Mimo to Via Mistica przetrwała i w 2003 podpisała kontrakt z Metal Mind Productions. Zaraz potem nakładem tej firmy ukazuje się debiutancki krążek "Testamentum (In Hora Mortis Nostre)", a rok później kolejny album "Fallen Angels". Zespół zaczął więcej koncertować. Wystąpił m.in. na Dark Stars Festiwal 2004, Three Days Of Metal Madness, Abrakadabra Gothic Tour 2005 i 2006. Grał z takimi zespołami jak: Closterkeller, Artrosis, Moonlight, Delight, Cemetery of Scream czy Darzamat. W 2006 ukazał się trzeci album "Under My Eyelids", który zakończył współpracę z MMP.
Dyskografia.
Albumy
Dema

</doc>
<doc id="294548" url="https://pl.wikipedia.org/wiki?curid=294548" title="Dłoń">
Dłoń

Dłoń, powierzchnia dłoniowa (łac. "palma manus") – u naczelnych okolica ciała obejmująca powierzchnię przednią (w pozycji anatomicznej) ręki, pozbawiona owłosienia, której skóra pokryta jest liniami papilarnymi. Według profesora Bochenka do dłoni nie zalicza się okolicy dłoniowej palców (zatem dotyczy jedynie śródręcza i nadgarstka). W języku potocznym określenie "dłoń" oznacza rękę.

</doc>
<doc id="294554" url="https://pl.wikipedia.org/wiki?curid=294554" title="Patrick Vieira">
Patrick Vieira

Patrick Vieira (ur. 23 czerwca 1976 w Dakarze w Senegalu) – francuski trener i piłkarz senegalskiego pochodzenia grający na pozycji defensywnego pomocnika.
Kariera.
Vieira trenował piłkę nożną już w Afryce (w klubie Trappes), zanim wyjechał z rodziną do Francji. Pierwszym jego klubem we Francji był Dreux. Po niedługim czasie przeszedł do FC Tours. Z tego borykającego się z problemami finansowymi klubu został sprzedany do AS Cannes. Zawodnik bardzo spodobał się trenerowi Luisowi Fernándezowi i szybko, bo 20 listopada 1993 roku zadebiutował w zremisowanym 0-0 meczu z FC Nantes. Także następny trener ASC Safet Susić postawił na młodego zawodnika. W tym momencie do walki o zawodnika włączył się A.C. Milan.
1 sierpnia 1995 r. piłkarz potajemnie podpisał kontrakt z A.C. Milan. Pierwszemu transferowi zawodnika do Włoch towarzyszyło wiele zamieszania ponieważ do walki włączyły się Juventus F.C., Inter Mediolan, a także Paris Saint Germain. Ostatecznie suma którą „rossoneri” zapłacili AC Cannes wynosiła 26 milionów franków.
6 sierpnia 1996 roku piłkarz został za 3,5 mln funtów sprzedany do Arsenalu. W barwach „Kanonierów” zadebiutował 16 września przeciwko Sheffield Wednesday. Natomiast pierwszą bramkę zdobył 7 grudnia w meczu z Derby. Vieira bardzo pomógł „Kanonierom” w zdobyciu pucharu oraz dwukrotnie mistrzostwa Anglii. Do niego należy rekord czerwonych kartek w jednym sezonie, mianowicie aż 9. Po piłkarza zgłosił się powtórnie A.C. Milan. 26 lutego 1997 r. Vieira zadebiutował w reprezentacji „trójkolorowych” przeciwko Holandii. Vieira zagrał również parę meczów na mundialu w 1998, który Francuzi wygrali. Podczas meczu finałowego, w którym Vieira wszedł z ławki, zaliczył asystę przy golu Emmanuel Petita.
Dwa lata po mundialu we Francji na boiskach Belgii i Holandii zaliczył sześć występów w barwach trójkolorowych i przyczynił się do zdobycia przez nich mistrzostwa Europy. W tym samym roku, tuż przed mistrzostwami zaliczył także występ w finale Pucharu UEFA, w którym Arsenal uległ Galatasaray SK. Następnym sukcesem było zdobycie Pucharu Konfederacji w 2001 r. Vieira zdobył też mistrzostwo Anglii w 2002 roku oraz Puchary Anglii w 2002 i 2003. Zdobył też srebrny medal na mistrzostwach świata w Niemczech w 2006.
Latem 2005 roku został sprzedany z Arsenalu do Juventusu. Latem 2006 roku przeszedł z Juventusu do Interu Mediolan.
8 stycznia 2010 został zawodnikiem Manchesteru City.
3 kwietnia 2010 roku w wygranym 6-1 meczu z Burnley strzelił swoją pierwszą bramkę w nowym klubie.
14 lipca 2011 roku zakończył karierę, będzie pracował w sztabie szkoleniowym Manchesteru City.
W połowie lipca 2010 roku postanowił definitywnie zakończyć karierę reprezentacyjną. W klubie Manchester City objął stanowisko dyrektora ds. rozwoju (rozwój karier młodych zawodników i obserwacja takich piłkarzy w Anglii i za granicami kraju).
17 maja 2013 Vieira oficjalnie został ogłoszony trenerem drużyny rezerw Manchesteru City. W listopadzie 2015 został szkoleniowcem New York City F.C., z którym podpisał trzyletni kontrakt obowiązujący od 1 stycznia 2016
Styl gry.
Vieira był zawodnikiem bardzo kompletnym, mimo wysokiego wzrostu posiadał dużą szybkość i przyspieszenie. Grał zazwyczaj jako środkowy pomocnik. Dzięki swoim kompletnym umiejętnościom mógł jednak grać na każdej pozycji. Znany był z dobrej tężyzny, zawsze dużo biegał. Charakteryzował się wspaniałymi cechami defensywnymi, ale także miał dużą łatwość omijania i podawania, zaliczał dużą ilość asyst, a także goli. Vieira był zawodnikiem inteligentnym, a także agresywnym.

</doc>
<doc id="294555" url="https://pl.wikipedia.org/wiki?curid=294555" title="Socket 370">
Socket 370

Socket 370 – gniazdo procesora stworzone przez firmę Intel, które zostało początkowo zaprojektowane do obsługi procesorów Intel Celeron opartych na rdzeniu Mendocino w obudowie PPGA (300 – 533 MHz). Nowe procesory (Pentium III i Celeron na rdzeniu Coppermine, zamknięte w obudowach FC-PGA/FC-PGA2, taktowanie 500 – 1400 MHz) otrzymały wizualnie tę samą podstawkę, jednak wprowadzono drobne zmiany związane z rozkładem pinów. Podstawka zachowała wsteczną kompatybilność, jednak nowe procesory nie działają na starszych płytach głównych (pin „reset” konieczny do wystartowania procesora znajduje się w innym miejscu; próbowano to obejść łącząc 2 odpowiednie piny, jednak pozostaje problem różnicy napięcia – Mendocino 2 V, Coppermine ok. 1,5 – 1,8 V). Wprowadzając nowe procesory oparte na jądrze Tualatin (FC-PGA2; 1 – 1,4 GHz; 1,45 – 1,5 V) Intel kolejny raz zmodyfikował podstawkę, zachowując nadal częściową kompatybilność – płyty FC-PGA2 obsługiwały procesory FC-PGA.

</doc>
<doc id="294558" url="https://pl.wikipedia.org/wiki?curid=294558" title="Pan Twardowski">
Pan Twardowski

Sztuka:
Filmy:

</doc>
<doc id="294563" url="https://pl.wikipedia.org/wiki?curid=294563" title="Epinay-sur-Orge">
Epinay-sur-Orge



</doc>
<doc id="294564" url="https://pl.wikipedia.org/wiki?curid=294564" title="Albert I Grimaldi">
Albert I Grimaldi

Albert I (ur. jako "Albert Honoré Charles Grimaldi"; ur. 13 listopada 1848 w Paryżu, zm. 26 czerwca 1922 w Paryżu) – 11. książę Monako od 10 września 1889 do 26 czerwca 1922, syn księcia Karola III Grimaldi i Antoinette de Merode.
Dzieciństwo i młodość.
Albert urodził się 13 listopada 1848 w Paryżu. Jego rodzicami byli Karol III Grimaldi, książę Monako i jego żona, Antoinette de Merode, hrabina Merode. Nie miał rodzeństwa. Jego dziadkowie ze strony ojca to Florestan I Grimaldi, książę Monako i Maria Gibert de Lametz, a ze strony matki Werner de Merode, hrabia Merode i Wiktoria de Spangen d'Uyternesse.
W latach młodości Albert służył w armii hiszpańskiej, ale podczas wojny francusko-pruskiej przyłączył się do wojsk francuskich i tam został odznaczony Legią Honorową V klasy. W wieku dwudziestu dwóch lat zaczął zgłębiać swoje zainteresowanie oceanografią. Studiował ten kierunek i po latach (w roku 1889) utworzył w Monako Instytut Oceanografii, złożony z akwarium, muzeum i biblioteki (obecnie Muzeum Oceanograficzne w Monako). Ponadto do jego zasług należy odkrycie terytorium zwanego Prince Alice Bank na Azorach w 1896 roku. Wkrótce książę otworzył w Paryżu Instytut Ludzkiej Paleontologii, który był odpowiedzialny za liczne wykopaliska archeologiczne. Jego dokonania naukowe stały się znane na całym świecie i w 1909 roku Brytyjska Akademia Nauki przyjęła go w poczet swoich członków.
Małżeństwa i rodzina.
21 września 1869 roku Albert, następca monakijskiego tronu, poślubił brytyjską arystokratkę, Marię Wiktorię Hamilton. Ślub miał miejsce w Marchais w podparyskiej posiadłości, należącej do rodu Grimaldich. Para spotkała się po raz pierwszy na miesiąc przed zaślubinami na balu zorganizowanym przez cesarza i cesarzową Francji; mariaż został zaplanowany przez babkę Alberta, Marię Gibert de Lametz.
Maria próbowała doprowadzić do małżeństwa Alberta z Marią Adelajdą Hanowerską, księżniczką Cambridge i księżną Teck, która była w pierwszej linii kuzynką królowej Wiktorii. Wkrótce, mimo interwencji samego cesarza Francji okazało się, że królowa Wiktoria nie życzyła sobie, by ktokolwiek z członków jej rodziny żenił się z przedstawicielem rodziny Grimaldich. Cesarz francuski zasugerował wówczas Marię Wiktorię Hamilton, córkę księcia Hamilton, mającą szkockie pochodzenie. Kobieta nie miała jednak królewskiej krwi; Marię Gibert przekonały jednak bogactwa jej rodziny i połączenia rodowe z najważniejszymi dworami europejskimi.
Maria Wiktoria Hamilton nie była szczęśliwa w roli księżnej Monako. Nie lubiła księstwa, wciąż była młoda. 12 lipca 1870 urodziła księciu syna i następcę tronu, Ludwika. Wkrótce jednak wyjechała z kraju do Niemiec, zabierając ze sobą chłopca. Albert uzyskał rozwód, a jego małżeństwo unieważniono w 1880 roku. Maria Wiktoria wyszła potem za węgierskiego hrabiego Tolna i miała jeszcze czworo dzieci. Ludwik zaś został zmuszony do powrotu do Monako, gdyż musiał wykonywać obowiązki następcy tronu.
30 października 1889 w Paryżu Albert poślubił Alicję Heine. Kobieta była wdową po księciu Richelieu, Marie Odet Armandzie Aimbale de la Chapelle i miała z tego małżeństwa syna Armanda. Młoda księżna doprowadziła do rozkwitu życia kulturalnego w Monako, współpracowała między innymi z wybitnym Rosjaninem Siergiejem Diagilewem. Od 1902 roku małżonkowie żyli w separacji, ale nigdy się nie rozwiedli.
Książę Monako.
Po śmierci Karola III Grimaldi, dnia 10 września 1889 Albert został nowym księciem Monako. W marcu 1910 roku wybuchły masowe protesty przeciwko jego władzy. Żądano przekształcenia państwa albo w monarchię absolutną, albo w republikę. Satysfakcji nie wzbudzała francuska dominacja w księstwie, a także ekonomia i polityka panującego władcy. Wzrastało bezrobocie, choć zabroniono obcokrajowcom pracować w miejscowych zakładach pracy. 5 stycznia 1911 Albert I uchwalił Konstytucję Monako, choć w ówczesnej sytuacji dokument miał niewiele znaczenie i został obalony wraz z wybuchem pierwszej wojny światowej.
Książę pozostał pacyfistą, tworząc Międzynarodowy Instytut Pokoju w Monako jako miejsce pokojowego rozwiązywania konfliktów. Został zaangażowany w działania wojenne, między innymi w konflikt z Wilhelmem II, cesarzem Niemiec. W jednym z przypadków napisał nawet osobisty list do cesarza, informując go o konsekwencjach jego działań. Dzięki działaniom księcia uratowano dwie francuskie miejscowości przed całkowitym zniszczeniem. Monako zadeklarowało w największej dotychczasowej wojnie w dziejach świata neutralność, ale i tak było zaangażowane w to poprzez użyczanie miejscowych szpitali, żołnierzy, wśród których znalazł się również jedyny syn księcia Alberta i następca tronu, Ludwik Grimaldi.
W 1920 roku Amerykańska Akademia Nauki nagrodziła księcia Alberta złotym medalem za jego osiągnięcia. W 1921 roku Explorers Club wyróżnił go honorowym członkostwem. Jego potomek, książę Rainier III Grimaldi ustanowił Medal imienia księcia Alberta I, przyznawany za zasługi w naukach fizycznych i chemicznych.
Albert posiadał kolekcję znaczków, którą potem przejął jego syn Ludwik. Ostatecznie trafiła ona do muzeum pocztowego, założonego w 1950 roku przez Rainiera III.
Książę zmarł 26 czerwca 1922 roku w Paryżu, a na tronie zasiadł jego jedyny syn jako Ludwik II.

</doc>
<doc id="294566" url="https://pl.wikipedia.org/wiki?curid=294566" title="Odzyskiwanie danych komputerowych">
Odzyskiwanie danych komputerowych



</doc>
<doc id="294567" url="https://pl.wikipedia.org/wiki?curid=294567" title="Socket 423">
Socket 423

Socket 423 – gniazdo procesora typu ZIF na płycie głównej. Jest kompatybilny wyłącznie z pierwszymi wersjami procesorów Pentium 4. Socket ma 423 otwory na piny procesora i wymiary 61x73 mm.

</doc>
<doc id="294569" url="https://pl.wikipedia.org/wiki?curid=294569" title="Mjølner">
Mjølner

Mjølner, Mjolnir (także Mjǫlnir, Mjollnir, Mjölner, Mjölnir, Mjølnir lub Mjølne) – w mitologii nordyckiej młot Thora, boga burzy i piorunów. Według Snorriego Sturlusona został wykuty przez krasnoludy o imionach Sindri i Brokk.
Nazwa.
Znaczenie słowa "Mjølner" jest zwykle tłumaczone jako "ten, który miażdży", od czasownika "mölva" "miażdżyć," po łacinie "malleus". 
Polskie słowo "mleć" lub "mielić" pochodzi z języka prasłowiańskiego "*melti," a to od praindoeuropejskiego *"mel(ә) –" rozkruszać, rozdrabniać; por. "miałki".
Inna teoria łączy tę nazwę z rosyjskim молния ("mołnija") i walijskim "mellt", oznaczającymi „błyskawica”. Ta teoria utożsamia "Mjølner" z piorunem jako bronią boga burzy, podobnie do innych mitologii indoeuropejskich.
W tekstach staronordyckich jest określany jako "hamarr" „młot”, które to słowo w staronordyckim i niektórych współczesnych dialektach norweskich może znaczyć zarówno „młot”, jak i „kamień/skała”, z indoeuropejskiego określenia na „kamień, narzędzie kamienne”, "h₂éḱmō"; co łączy się z sanskryckim "aśman", oznaczającym „kamień, skała, kamienne narzędzie, młot”, a także „błyskawica”.
"Mjøl" we współczesnym norweskim (nynorsk) oznacza dosłownie „mąka” lub „proszek”, więc „Mjølner” może oznaczać „mielący na pył”.
Mitologia nordycka.
"Edda prozaiczna".
W "Gylfaginning" w "Eddzie Prozaicznej (Młodszej)" Mjølner jest wymieniany jako jedna z trzech cennych rzeczy posiadanych przez Thora, obok pasa podwajającego jego moc i żelaznych rękawic. Tam też znajduje się informacja, że po śmierci Thora (który zginie w Ragnaröku), jego młot odziedziczą jego synowie: Modi i Magni.
Informacje o pochodzeniu Mjølnera znajdują się w "Skáldskaparmál": Loki zakłada się o głowę z Sindrim (lub Eitrim) i jego bratem Brokkrem, że nie zdołają oni stworzyć piękniejszych przedmiotów niż synowie Ivaldiego (karły, które stworzyły cenne rzeczy dla bogów: włócznie Odyna Gungnir i łódź Freja Skíðblaðnir). Mimo że Loki usiłuje im przeszkodzić, karły tworzą Gullinburstiego, dzika dla Freja, Draupnir, złoty pierścień dla Odyna, który codziennie powiela się dziewięciokrotnie, i Mjølner dla Thora. Lokiemu udaje się uniknąć zapłaty, twierdząc, że karły musiałyby przeciąć jego szyję żeby odebrać głowę, a ta nie była przedmiotem zakładu. Edda opisuje ponadto młot jako broń, którą Thor mógł uderzać tak mocno jak tylko chciał, która rzucona, wracała zawsze do jego ręki i którą mógł w razie potrzeby łatwo schować w kieszeni.
"Edda poetycka".
Pieśń "Þrymskviða" w "Eddzie poetyckiej" opowiada o tym, jak olbrzym Thrym, kradnie Mjølner i żąda za jego zwrot ręki bogini Frei. Aby odzyskać młot, Loki namawia Thora by przebrał się za Freję i udał, że przyjmuje warunki Thrymra. Podczas wesela olbrzym kładzie Mjølner na kolanach „panny młodej”, a Thor zrzuca przebranie i zabija młotem Thryma i zebranych gigantów.
Współczesne użycie.
Neopogaństwo.
Obecnie Mjöllnir jest ważnym symbolem w Ásatrú i szeroko rozumianym germańskim rekonstrukcjonizmie religijnym. Naszyjniki w kształcie młota Thora (historycznie noszone głównie przez kobiety) oraz tatuaże z tym motywem są często spotykane wśród wyznawców tych ruchów. Także heavy metal, zwłaszcza viking metal i pagan metal, spopularyzowały użycie tego symbolu.
Heraldyka.
Mjöllnir bywa używany jako logo, symbol czy godło, najczęściej w Skandynawii.

</doc>
<doc id="294571" url="https://pl.wikipedia.org/wiki?curid=294571" title="KateOS">
KateOS

KateOS – nierozwijana od 2009 roku polska dystrybucja Linuksa, początkowo oparta na Slackware, natomiast od wersji 3.0 korzystająca z formatu pakietów TGZex rozszerzonego względem formatu pakietów Slackware o obsługę zależności oraz wielu języków. Przeznaczona dla średnio zaawansowanych użytkowników systemu Linux. Do zarządzania pakietami służyły natywne narzędzia KateOS – "PKG" i Updateos. Poczynając od wersji 3.2 pojawiły się również narzędzia graficzne służące do obsługi systemu KateOS. Część z tych narzędzi powstała z użyciem technologii PHP-GTK.
Założenia.
Celem projektu KateOS było stworzenie systemu operacyjnego, który miał być odpowiedzią na dziurę rynkową spowodowaną, w mniemaniu autorów, podziałem wszystkich dystrybucji Linuksa na trzy typy (typu desktop, serwerowe, ogólnego użytku). Przez połączenie najlepszych cech ze wszystkich typów dystrybucji Linuksa oraz dalszy rozwój KateOS miał stać się odpowiednią dystrybucją dla prawie każdego (administrator, programista, użytkownik domowy). Cele te miały zostać osiągnięte za pomocą możliwie najprostszych rozwiązań, które nie powinny naruszyć struktury całego systemu i pozwolić użytkownikom na ręczne modyfikacje.
Historia.
Projekt KateOS powstał pod koniec 2003 roku pod nazwą Kate Linux. Jego założycielem był Damian Rakowski, będący liderem projektu do końca jego funkcjonowania.
Kate Linux 1.0 Rabbit (seria I)
Pierwsza wersja systemu została wydana w połowie roku 2004. System bazował na Slackware 9.0, jednak w odróżnieniu od dystrybucji bazowej, używał mechanizmu autoryzacji PAM, oraz posiadał wzbogacony zestaw pakietów, który zapewniał pełną obsługę multimediów. Z powodu problemów z serwerem głównym (który rzadko kiedy był włączony) mało osób dowiedziało się o istnieniu projektu. Po zmianie serwera dystrybucja powoli zaczęła zdobywać użytkowników. Kate Linux 1.0 był jedną z pierwszych dystrybucji, która zaadaptowała jako domyślne środowisko graficzne Xfce (4.0). Po pewnym czasie wyszedł Kate Linux 1.0.1, który był wydaniem poprawkowym (zawierającym UpdatePack 1), oraz wersja Live systemu.
Kate Linux 2.0 Zyklon (seria II)
Kolejna seria, którą rozpoczynała wersja 2.0 była już systemem oderwanym od Slackware. System został wydany 9 kwietnia 2005 roku, wywołując skandal swoją nazwą kodową. Wiele osób mylnie skojarzyło nazwę Zyklon z Zyklon-B, oskarżając twórców systemu o związek z organizacjami faszystowskimi. Ponieważ w Kate_Teamie były jedynie osoby, których rodziny były ofiarami II wojny światowej sytuacja bardzo szybko się wyjaśniła. Choć wiele osób kojarzy nazwę kodową serii z deathmetalowym zespołem Zyklon, nazwa ta powinna w tym przypadku być kojarzona z niemieckim słowem oznaczającym cyklon (huragan). Dzięki temu drobnemu zamieszaniu, projekt uzyskał większy rozgłos i rozpoczął się okres dynamicznego rozwoju Kate Linux. Kate 2.0 po raz pierwszy posiadał rozszerzone pakiety TGZex, które były gotowe do zdalnej aktualizacji. Z powodu zamieszania w Kate_Teamie 2.0 został wydany bez narzędzia wykorzystującego możliwości tych pakietów. Wersja 2.0 była wydaniem perspektywicznym, bazą dla kolejnych modyfikacji systemu. Była to także pierwsza wersja używająca jądra Linux 2.6.
6 maja 2005, projekt zmienił nazwę na KateOS. Zmiana była wymuszona konfliktem nazwy z edytorem tekstu KDE (kate).
22 maja 2005 została wydana wersja 2.0.1, która jako pierwsza w historii projektu dostarczała narzędzie do zdalnej aktualizacji pakietów. Piotr Korzuszek napisał pierwszą wersję własnego menedżera pakietów KateOS – Updateos. Program pozwalał na prostą aktualizację systemu, dzięki czemu użytkownicy serii mogli przez kolejne 10 miesięcy aktualizować swój system. Nowa wersja poprawiała wiele wykrytych błędów.
21 czerwca 2005 projekt wydał kolejną wersję systemu – 2.1. Była to przełomowa chwila dla projektu, od tej pory dystrybucja zyskiwała na popularności, a tempo jej rozwoju stale rosło. Wraz z tą wersją narzędzie Updateos otrzymało możliwość zdalnej instalacji pakietów, a sam system używał nowego systemu wątków – NPTL oraz obsługiwał system plików Reiser4.
13 sierpnia 2005 miało miejsce wydanie pierwszej wersji LIVE serii II KateOS. Wydanie zachwycało bardzo nietypowym domyślnym wystrojem graficznym. Wersja LiveCD używała technologii squashfs (dzięki czemu na jednej płytce CD umieszczono 2 GB danych) oraz unionfs (możliwość zapisu w każdym miejscu systemu plików). Dystrybucja posiadała system automatycznej detekcji sprzętu i konfiguracji serwera X.
13 października 2005 dostępne było kolejne wydanie, wersja 2.2. Wersja ta przyniosła pewne ułatwienia w procesie instalacji i konfiguracji systemu.
7 grudnia 2005 została wydana ostatnia wersja serii II – 2.3. Jak zwykle nowe wydanie wnosiło szereg aktualizacji i poprawionych błędów. Narzędzie Updateos uzyskało nowe możliwości, a sam system zyskał lepszą detekcję sprzętu (dzięki narzędziu discover).
KateOS 3.0 Virgin (seria III)
12 kwietnia 2006 udostępniona została pierwsza odsłona KateOS 3.0. Był to początek prężnego rozwoju systemu, prowadzącego do wydania wersji 3.0.
9 sierpnia 2006 wydana została długo oczekiwana wersja 3.0. System wnosił rewolucyjne zmiany, był zbudowany całkowicie od podstaw, na bazie najnowszych komponentów. System pakietów został całkowicie przepisany, dzięki czemu powstało narzędzie PKG, Updateos2 oraz biblioteki libupdateos i libsmarttools. Po raz kolejny pakiety zostały rozszerzone, dzięki czemu możliwa była obsługa zależności między pakietami, oraz opisy w wielu językach. System został całkowicie spolszczony – instalator, narzędzia systemu, skrypty startowe potrafiły komunikować się z użytkownikiem w języku polskim. Każdy pakiet będący w dystrybucji posiadał opis w naszym ojczystym języku. Proces instalacji został usprawniony, w wyniku czego po 15 minutach system był gotowy do pracy. Dystrybucja do detekcji sprzętu, automontowania nośników wymiennych używała połączenia demonów Udev Dbus i Hal. Wydanie to było jedną z najnowocześniejszych dystrybucji Linuksa na świecie.
4 września 2006 wydano wersje LIVE KateOS z serii III działającą bezpośrednio z płyty CD. Miała służyć jako demo możliwości systemu oraz narzędzie przydatne w czasie ratowania danych. Na płycie zostało skompresowane 2 GB danych, które zawierały środowisko Xfce wraz z aplikacjami multimedialnymi i biurowymi. Ta wersja LIVE automatycznie wykrywała i konfigurowała dostępny sprzęt, dzięki czemu kilka minut po włożeniu płyty CD użytkownik miał w pełni funkcjonalny system.
7 października 2006 wydana została wersja systemu 3.1, druga odsłona w ramach serii III. Zawierała poprawki wykrytych do tej pory błędów. Zaktualizowane zostało także środowisko GNOME, była to pierwsza wersja GNOME w KateOS specjalnie dostosowana do tego systemu. Nowością był program napisany specjalnie dla KateOS, informujący użytkownika o nowych aktualizacjach: Update-notifier. Aplikacja pozwalała także na łatwy wybór pakietów i ich aktualizowanie (program został napisany w oparciu o bibliotekę libupdateos i obsługiwał tylko repozytoria/pakiety KateOS).
21 grudnia 2006 wydano wersje 3.2 w której oprócz poprawek i aktualizacji zaprezentowano nowe narzędzie KatePKG. KatePKG to narzędzie graficzne do zarządzania pakietami KateOS, napisane w PHP przy użyciu biblioteki PHP-GTK. Nowa aplikacja pozwalała w prosty sposób instalować, aktualizować i usuwać pakiety. Program obsługiwał dowolną liczbę repozytoriów, także tych utrzymywanych lokalnie na dysku twardym. Dodatkowo biblioteka libsmarttools została poddana gruntownemu przeglądowi i optymalizacji, dzięki czemu korzystające z niej aplikacje (w tym Updateos2) pracowały nawet do 60% szybciej. Kolejną istotną zmianą było przejście na nowego bootloadera. Porzucono LILO na rzecz GRUB-a, mając nadzieję, że spełni on lepiej wymagania użytkowników i uprości proces aktualizacji jądra systemu. Polscy użytkownicy KateOS dodatkowo otrzymali skrypt ułatwiający konfigurację popularnej usługi Neostrada.
17 września 2007 wydano wersję 3.6: oprócz licznych aktualizacji i poprawek dodano w niej możliwość programowej hibernacji systemu, nowe graficzne narzędzie do konfiguracji sieci KateLAN, a initrd został zastąpiony przez initramfs. Wersja LIVE została zaopatrzona w nowy graficzny (napisany w PHP-GTK) instalator systemu, natomiast ten występujący w wersji CORE uległ uproszczeniu.
Po wydaniu wersji 3.6 prowadzone były pracę nad wersją 4.0, zakończone wydaniem 26 czerwca 2008 wersji 4.0 pre1. Prace zostały zarzucone w 2009 roku.

</doc>
<doc id="294574" url="https://pl.wikipedia.org/wiki?curid=294574" title="Dłoń (ujednoznacznienie)">
Dłoń (ujednoznacznienie)



</doc>
<doc id="294579" url="https://pl.wikipedia.org/wiki?curid=294579" title="Escarène">
Escarène



</doc>
<doc id="294583" url="https://pl.wikipedia.org/wiki?curid=294583" title="Balistyka">
Balistyka

Balistyka (z gr. βάλλειν "ballein" „rzut”) – nauka o miotaniu i ruchu pocisków oraz rakiet. Została zapoczątkowana w średniowieczu.
Ta dyscyplina naukowa dzieli się na:
Balistyka zewnętrzna umożliwia sporządzanie tablic strzelniczych, czyli tabel liczbowych, zawierających dane o elementach toru pocisku z uwzględnieniem odstępstw od typowych warunków. Są one niezbędne artylerzystom przy strzelaniach (nawet jeśli strzelanie artyleryjskie jest w wielkim stopniu zautomatyzowane, to tablice stanowią podstawę przeliczeń dokonywanych w pamięci komputera sterującego działem).

</doc>
<doc id="294584" url="https://pl.wikipedia.org/wiki?curid=294584" title="Angerboda">
Angerboda

Angerboda ("Angrboda") – postać z mitologii nordyckiej, gigantka. Choć nie była żoną boga Lokiego, urodziła mu trójkę potomstwa: gigantycznego wilka Fenrira, boginię Hel oraz Węża Midgardu, Jormunganda. Jej imię tłumaczy się jako "zwiastun smutku".

</doc>
<doc id="294586" url="https://pl.wikipedia.org/wiki?curid=294586" title="Jormungand">
Jormungand

Jormungand (zwany również: Midgardsorm, Midhgardhsormr, Midgårdsormen) – w mitologii nordyckiej gigantyczny wąż opasujący Midgard, jedno z trzech dzieci boga Lokiego oraz gigantki o imieniu Angerboda z lasu Yrnvid.
Loki miał trójkę nieślubnych dzieci z gigantką Angbordą. Odyn miał wizję, że staną się one „największymi nieprzyjaciółmi bogów”. Bogowie Tyr i Thor wyruszyli do Jutunheimu, aby sprowadzić je do Asgardu. Najstarszy Jormungand był wężem i potrafił pluć czarnym palącym jadem. Odyn wypuścił go do oceanu otaczającego Midgard. Wąż rósł w otchłaniach, aż w końcu przyjął takie rozmiary, iż otaczał cały świat i mógł ugryźć własny ogon.
Podczas wyprawy Thora do krainy olbrzymów w której towarzyszyli mu Loki i Thialfi dotarli do Utgardu. Król Utgardaloki zaproponował im zawody, w których mogli pokazać, jak są wyjątkowi i w czym przewyższają innych. Thor popisywał się swoją umiejętnością picia. Król zaproponował mu zawody w podnoszeniu kota. Miał podnieść należącą do króla kotkę. Niestety udało mu się tylko oderwać od ziemi tylko jedna łapę. Jak się później okazało, podnosił Jormunganda, którego nie da się oderwać od ziemi. Gdy oderwał łapę kotki, rozległ się odgłos poruszającej ziemi.
Znana była przygoda, w której Thor wybrał się wraz z olbrzymem Hymirem na ryby. Zamiast normalnej przynęty nabił na hak łeb wołu. Po jakimś czasie potężne szarpnięcie niemal wyrwało Thorowi wędkę z rąk, lecz ten się nie poddał. W końcu wyłowił wściekłego Jormunganda, który dał się złapać na przynętę. Hymir, przerażony rozmiarami potwora, sztyletem przeciął żyłkę i pozwolił Jormungandowi uciec.
W dniu zmierzchu bogów wyłoni się z oceanu i zacznie wypluwać z siebie jad, truciznę, która pokryje ziemię i niebo. Wówczas jego odwieczny wróg Thor przybędzie, aby z nim walczyć. Na równinie Vigrid bóg pokona węża, ale zanim zada ostateczny cios, zostanie otruty jego jadem.

</doc>
<doc id="294588" url="https://pl.wikipedia.org/wiki?curid=294588" title="Rotten Sound">
Rotten Sound

Rotten Sound - fiński zespół grindcore'owy utworzony w 1993.

</doc>
<doc id="294591" url="https://pl.wikipedia.org/wiki?curid=294591" title="Etigny">
Etigny



</doc>
<doc id="294592" url="https://pl.wikipedia.org/wiki?curid=294592" title="Puttgarden">
Puttgarden

Puttgarden – dzielnica miasta Fehmarn w Niemczech, w kraju związkowym Szlezwik-Holsztyn, w powiecie Ostholstein. Jest bardzo ważnym punktem na trasie Hamburg-Kopenhaga. Leży na północnym krańcu wyspy Fehmarn, nad cieśniną Bełt Fehmarn. 
Historia.
W 1961 roku wybudowany został w tym miejscu port promowy, a w 1963 roku po przeciwnej (południowej) stronie wyspy most Fehmarnsund łączący wyspę z lądem i portem "Großenbrode Kai". Celem budowy było stworzenie połączenia z Danią. Inne połączenia: Rostock – Gedser (na wyspę Falster) leżało za żelazną kurtyną, a połączenie "Großenbrode Kai" - Gedser było zbyt długie i zawiłe. Z kolei droga poprzez Półwysep Jutlandzki (pomimo wybudowania mostu nad Wielkim Bełtem) była nawet o 160 km dłuższa.
Komunikacja.
Połączenie promowe Puttgarden – Rødbyhavn ma 18 km długości, a jego pokonanie zajmuje około 45 minut. Połączenie Rostock – Gedser jest ponad dwukrotnie dłuższe.
Znajduje się tutaj stacja kolejowa.
Przez dzielnicę przebiega trasa europejska E47, łącząca szwedzkie Helsingborg z niemiecką Lubeką. Do połowy lat 80. Puttgarden znajdowało się przy międzynarodowej drodze E4 z Lizbony do Helsinek.
Turystyka.
W Puttgarden kończy się także trasa turystyczna "Deutsche Ferienroute Alpen-Ostsee" prowadząca z Alp nad Morze Bałtyckie.

</doc>
<doc id="294595" url="https://pl.wikipedia.org/wiki?curid=294595" title="Port szeregowy">
Port szeregowy

Port szeregowy – port komputerowy, przez który dane są przekazywane w formie jednego ciągu bitów. Port ten jest zwykle zaopatrzony w specjalny układ (tak zwany uniwersalny asynchroniczny nadajnik-odbiornik), który tłumaczy ciągi bitów na bajty i na odwrót.
Komputery osobiste mają zwykle kilka portów szeregowych: jeden lub dwa porty RS-232, dwa złącza PS/2 i kilka portów USB. Komputery przenośne są także czasami wyposażone w port podczerwieni. Porty szeregowe w komputerze wykorzystuje się zwykle do podłączania „strumieniowych” urządzeń zewnętrznych (myszy, klawiatury, modemu, urządzeń pomiarowych). Ze względu na synchronizację prostszą niż w przypadku portu równoległego porty szeregowe w praktyce osiągają większe przepustowości. Teoretyczna przepustowość portów równoległych jest większa, ponieważ nie istnieje ograniczenie ilości równolegle wykorzystywanych linii sygnałowych.
Port szeregowy jest często błędnie utożsamiany z magistralą RS-232, gdyż komputery PC początkowo posiadały zewnętrzne porty szeregowe z RS-232.

</doc>
<doc id="294597" url="https://pl.wikipedia.org/wiki?curid=294597" title="Liczba losowa">
Liczba losowa

Liczba losowa – liczba otrzymana jako rezultat działania określonego mechanizmu losującego (na przykład przy rzucaniu kostką do gry, tasowaniu kart, ciągnieniu losów z urny itp.). Można je także uzyskiwać za pomocą specjalnie skonstruowanych urządzeń zwanych generatorami liczb losowych lub przy użyciu odpowiednich programów komputerowych. 
Otrzymywanie liczb prawdziwie losowych (tzn. takich, które faktycznie nie ukrywają w sobie żadnej prawidłowości) jest trudne, dlatego często mówi się o liczbach pseudolosowych, czyli takich, których rozkład ma pewne ukryte regularności, ale nieistotne z punktu widzenia technicznego.
Liczby losowe odgrywają istotną rolę w praktyce. Za pomocą tablic liczb losowych można wybierać na przykład numery dowodów osobistych osób, które uwzględni się w badaniu opinii publicznej czy pobierać próbkę losową z jakiejś zbiorowości ludzi, czy przedmiotów, np. celem badania jakości. Stosuje się je także w statystyce korzystając z metody Monte Carlo oraz w badaniu wielu procesów rzeczywistych metodami symulacji matematycznej.

</doc>
<doc id="294603" url="https://pl.wikipedia.org/wiki?curid=294603" title="Port COM">
Port COM



</doc>
<doc id="294604" url="https://pl.wikipedia.org/wiki?curid=294604" title="Okręty desantowe typu Anchorage">
Okręty desantowe typu Anchorage

Okręty desantowe typu Anchorage – amerykańskie okręty desantowe (ang. "Dock Landing Ship") z lat sześćdziesiątych XX wieku, zbudowane w ilości 5 jednostek.
Historia.
Na początku lat sześćdziesiątych XX wieku przystąpiono do opracowywania okrętów desantowych nowej klasy okrętów – doków, zdolnych zarówno do przewozu wojsk, jak również mniejszych jednostek desantowych. Tak powstał typ "Anchorage".
Okręty tego typu były przeznaczone do przewozu pododdziałów, środków desantowych i pojazdów. Przestrzeń ładunkowa dla pojazdów znajduje się na platformie śmigłowcowej, pokładzie głównym, międzypokładzie oraz w ładowni studniowej. Część pokładu głównego i platforma śmigłowcowa mogą być zdemontowane w celu powiększenia przestrzeni ładowni studniowej.
Pojazdy ładowane są na okręt z pływających środków desantowych przez ładownie studniową lub podnoszone dźwigiem na pokład główny i przetaczane rampami międzypokładowymi do ładowni. Ładownia studniowa może pomieścić każdy typ pływających środków desantowych. Ładunki drobnicowe odpowiednio opakowane mogą być składowane na międzypokładzie. Do składowania amunicji przewożonych pododdziałów wykorzystuje się również dwa magazyny amunicyjne okrętów.
Budowę okrętów desantowych typu "Anchorage" przystąpiono w 1965 roku i zakończono w 1967. Zbudowano 5 okrętów tego typu.
Losy poszczególnych jednostek.
Wszystkie okręty tego typu brały udział w wojnie wietnamskiej oraz we wszystkich konfliktach, gdzie uczestniczyły oddziały Marines po 1969 roku. Zostały wycofane ze służby w okresie 1998-2003.
Anchorage (LSD-36).
Położenie stępki w dniu 29 czerwca 1965 roku w stoczni Ingalls Shipbulding w Pascagoula. Włączenie w skład floty 20 lutego 1969 roku. Port macierzysty – San Diego.
Wycofany ze służby – 1 października 2003 roku
Portland (LSD-37).
Położenie stępki w dniu 25 lutego 1966 roku w stoczni Bath Iron Works. Włączenie w skład floty – 3 października 1970 roku. Port macierzysty – Little Creek.
Wycofany ze służby – 4 sierpnia 2003 roku.
Pensacola (LSD-38).
Położenie stępki w dniu 25 lutego 1966 roku w stoczni Bath Iron Works. Włączenie w skład floty – 1 marca 1971 roku. Port macierzysty – Little Creek.
Wycofany ze służby – 30 września 1999 roku
Mount Vernon (LSD-39).
Położenie stępki w dniu 25 lutego 1966 roku w stoczni Bath Iron Works. Włączenie w skład floty – 1 kwietnia 1972 roku. Port macierzysty – San Diego.
Wycofany ze służby – 25 lipca 2003 roku
Fort Fisher (LSD-40).
Położenie stępki w dniu 2 maja 1967 roku w stoczni Bath Iron Works. Włączenie w skład floty – 9 grudnia 1972 roku. Port macierzysty – San Diego.
Wycofany ze służby – 27 czerwca 1998 roku.

</doc>
<doc id="294608" url="https://pl.wikipedia.org/wiki?curid=294608" title="Anneliese Michel">
Anneliese Michel

Anneliese Michel (ur. 21 września 1952 w Leiblfing, zm. 1 lipca 1976 w Klingenbergu nad Menem) – niemiecka katoliczka poddawana wielu egzorcyzmom.
Wydarzenia z życia Michel stały się kanwą dla trzech filmów fabularnych: "Egzorcyzmy Emily Rose" (2005), "Requiem" (2006), "" (2011) oraz filmu dokumentalnego "Egzorcyzmy Anneliese Michel" (2007).
Wczesne lata.
Anneliese Michel urodziła się w 1952 roku w niemieckiej miejscowości Leiblfing. Wychowała się w bardzo religijnej rodzinie, rodzice zaangażowani byli w działalność wspólnot religijnych odrzucających m.in. postanowienia Drugiego Soboru Watykańskiego. Jako nastolatka sypiała zimą na gołej podłodze, usiłując w ten sposób odkupić grzechy świata. Po nasileniu się objawów mogących świadczyć o opętaniu bądź chorobie, zmuszona była odizolować się od przyjaciół i przerwać studia pedagogiczne, których nie ukończyła.
Leczenie.
W wieku 16 lat, kiedy uczęszczała do szkoły średniej zaczęła cierpieć na ataki epilepsji. Sąd rozpatrujący sprawę śmierci Anneliese ustalił, iż pierwszy atak padaczki miał nastąpić w 1969 roku. Z uwagi na jego siłę i depresję, na którą zaczęła cierpieć, skierowano ją na leczenie szpitalne. Jesienią 1970 roku lekarze przyznali, że są bezsilni wobec braków postępów w leczeniu pomimo wykorzystania wszelkich dostępnych w tamtym czasie metod.
Wkrótce rozpoczęły się pojawiać u niej omamy, wedle jej relacji podczas modlitw widziała diabelskie twarze i słyszała głosy mówiące jej, iż została potępiona. Jej zachowanie stało się trudne do wytłumaczenia. Anneliese piła swój mocz, spożywała muchy i pająki, żuła węgiel, klęła w obecności księży, odgryzała głowy martwym ptakom oraz zdarzyło się jej szczekać i wyć jak pies przez dwa dni. Szczególną jej agresję wywoływały dewocjonalia: niszczyła krzyże i maryjne figurki, rozrywała różańce, rozlewała wodę święconą, nie mogła przełknąć podawanej jej hostii, nie mogła znieść ceremonii kościelnych.
W ostatnich latach życia – na jej ciele, w charakterystycznych miejscach na stopach i dłoniach – pojawiły się niegojące się rany i blizny mogące być uznane za stygmaty. 
Wystąpił u niej również cały szereg objawów fizycznych. Lekarze badający ją stwierdzili anomalie funkcjonowania mięśni szyi, które w wyniku dużej twardości uniemożliwiały połykanie. Napięcie mięśni rozszerzało się na klatkę piersiową i przeszkadzało jej w oddychaniu. Obserwowano u niej nieproporcjonalnie dużą siłę fizyczną w stosunku do masy jej ciała. Jej partner, Peter Himsel zeznał, że widział jak jedną ręką rozgniotła jabłko. Świadkowie również zeznali, iż była zdolna rzucić dorosłym człowiekiem. Anneliese w pewnym okresie życia dzień i noc była w nieustannym pobudzeniu, kiedy jej siły ulegały wyczerpaniu, już po dwóch godzinach była na nowo pobudzona, co miało się powtarzać wielokroć.
Egzorcyzmy.
Wedle doktryny katolickiej objawy mogły świadczyć o wystąpieniu u niej religijnego stanu wyjątkowego – opętania demonicznego, z tego też powodu, rodzice Anneliese w 1973 roku zwracali się do różnych egzorcystów o pomoc. Początkowo odmawiano udzielenia jej egzorcyzmu, tłumacząc, że powinna kontynuować leczenie farmakologiczne. Pomimo tego była pod stałą opieką kapłanów i minęło 7 lat od wystąpienia pierwszych symptomów opętania, zanim we wrześniu 1975 roku biskup Würzburga Josef Stangl udzielił księdzu Arnoldowi Renzowi zgody na egzorcyzmy wg Rituale Romanum z 1614, jednocześnie nakazując zachowanie ścisłej tajemnicy.
Anneliese Michel egzorcyzmowało dwóch księży: proboszcz Ernst Alt oraz salwatorianin Arnold Renz. Większość przeprowadzonych egzorcyzmów została udokumentowana przez nagranie 51 taśm magnetofonowych. Renz przeprowadził pierwszą sesję 24 września, po której Michel zaczęła odmawiać przyjmowania posiłków. Od tego czasu rodzice na jej żądanie zaprzestali korzystania z konsultacji lekarskich i odtąd polegali wyłącznie na poleceniach egzorcystów. Od jesieni 1975 przez 10 miesięcy przeprowadzono 67 sesji egzorcystycznych, które odbywały się raz lub dwa razy w tygodniu i trwały do czterech godzin.
Ostatni egzorcyzm miał miejsce 30 czerwca 1976 roku w Klingenbergu nad Menem, w czasie którego Anneliese otrzymała rozgrzeszenie od ks. Renza. Zmarła następnej nocy we śnie 1 lipca 1976 roku.
Śmierć.
1 lipca 1976 Anneliese zmarła w swoim domu. Sekcja zwłok wykazała niedożywienie i odwodnienie, będące skutkiem głodzenia przez niemal rok trwania egzorcyzmów. Dziewczyna ważyła 30 kg i miała zniszczone stawy kolanowe wskutek nieustannego klęczenia tak, że w ostatnim czasie nie była w stanie się samodzielnie poruszać, zachorowała też na zapalenie płuc.
Proces karny.
Sąd Krajowy w Aschaffenburgu uznał w wyroku z 1978 roku, że przyczyną śmierci Anneliese było zagłodzenie. W czasie procesu biegli lekarze interpretowali objawy jako skutek epilepsji oraz surowego religijnego wychowania w dzieciństwie i młodości. Prokurator stwierdził, że przed śmiercią dziewczyna mogła nie otrzymywać posiłków ani napojów nawet przez tydzień. Rodzice dziewczyny, a także dwaj duchowni egzorcyści, zostali uznani winnymi za nieumyślne spowodowanie śmierci poprzez „doprowadzenie dziewczyny do śmierci wskutek niedbalstwa”. Sąd wymierzył im kary sześciu miesięcy pozbawienia wolności w zawieszeniu na trzy lata. 
Ekshumacja.
W lutym 1978 rodzice doprowadzili do ekshumacji ciała córki, chcąc się przekonać czy ciało ulega rozkładowi, co świadczyć miałoby o tym, że jest uwolnione od wpływu szatana.
Opinie.
Ulrich Niemann, jezuicki duchowny i lekarz psychiatra, odnosząc się do sprawy powiedział: „jako lekarz muszę powiedzieć, że nie istnieje coś takiego jak opętanie. W moim odczuciu tacy pacjenci cierpią na schorzenia umysłowe. Niezbędna jest interwencja psychiatry. Modlę się wraz z nimi, jednak nie może to być jedyną pomocą”.
W obronie egzorcyzmów w tamtym czasie nie stanął żaden z niemieckich biskupów. Biskup diecezjalny Josef Stangl pozwolił na ten egzorcyzm, później jednak wydał (niezgodny z nauczaniem Kościoła Katolickiego) dokument stwierdzający, że szatan nie istnieje, a Anneliese nie była opętana.
Wedle mocno krytykowanej hipotezy ojca Marka Mularczyka OMI Anneliese Michel została wykorzystana przez szatana jako narzędzie i jej ofiara ekspiacyjna była dopełnieniem opętania.
Skutki.
Po procesie Anneliese, niemieccy biskupi oraz teolodzy powołali komisję, która zajęła się zbadaniem procedur egzorcystycznych, co poskutkowało w 1984 dokumentem przesłanym do Watykanu z prośbą o dokonanie modyfikacji. Głównym problemem, jaki niemiecki kler dostrzegł w procedurze egzorcystycznej była praktyka zwracania się do Szatana w sposób „bezpośredni” lub „nakazujący” – szkodliwość polegała na potwierdzaniu w ten sposób Szatanowi, że osoba egzorcyzmowana jest faktycznie opętana. Przepisy watykańskie zmieniono dopiero w 1999, pozostawiając jednak możliwość przemawiania bezpośrednio do domniemanych demonów władających osobą egzorcyzmowaną.

</doc>
<doc id="294616" url="https://pl.wikipedia.org/wiki?curid=294616" title="Evenos">
Evenos



</doc>
<doc id="294618" url="https://pl.wikipedia.org/wiki?curid=294618" title="Hendrik Anthony Kramers">
Hendrik Anthony Kramers

Hendrik Anthony Kramers (ur. 2 lutego 1894 w Rotterdamie, zm. 24 kwietnia 1952 w Oegstgeest) – fizyk holenderski, laureat Medalu Hughesa w 1951 roku i Medalu Lorentza w 1947, współtwórca przybliżenia WKB.
Jeden z kraterów na Księżycu został nazwany jego imieniem.

</doc>
<doc id="294619" url="https://pl.wikipedia.org/wiki?curid=294619" title="Eze">
Eze



</doc>
<doc id="294622" url="https://pl.wikipedia.org/wiki?curid=294622" title="Evosges">
Evosges



</doc>
<doc id="294624" url="https://pl.wikipedia.org/wiki?curid=294624" title="Te quiero puta">
Te quiero puta



</doc>
<doc id="294629" url="https://pl.wikipedia.org/wiki?curid=294629" title="AIML">
AIML

AIML ("Artificial Intelligence Markup Language") – język znaczników oparty na języku XML, służący do tworzenia baz wiedzy chatterbotów, opracowany pierwotnie przez hakera, dr. Richarda S. Wallace’a, a później rozwijany również przez społeczność wolnego oprogramowania ALICE w latach 1995-2000.
Elementy języka AIML.
Język AIML zawiera kilka różnych elementów. Najważniejsze z nich są opisane poniżej.
Category.
Kategorie (codice_1) są najważniejszymi znacznikami AIML. Kategorie składają się z przynajmniej dwóch elementów: znacznika codice_2 oraz znacznika codice_3. Poniżej znajduje się prosty przykład zastosowania znacznika codice_1:
&lt;aiml version="1.0.1"&gt;
&lt;category&gt;
 &lt;pattern&gt;HELLO&lt;/pattern&gt;
 &lt;template&gt;Witam.&lt;/template&gt;
&lt;/category&gt;
&lt;/aiml&gt;
Baza wiedzy podana w przykładzie jest zgodna z wersją 1.0.1 dokumentacji języka AIML.
Pattern.
Wzorzec (codice_2) jest ciągiem znaków dopasowanych do jednego lub więcej zapytań użytkownika. Wzorzec w stylu:
zawiera tylko jedno zapytanie, ignorując: „jak masz na imię”.
Wzorce mogą również zawierać symbol wieloznaczny ('*'), który odpowiada jednemu lub kilku wyrazom. Wzorzec w stylu:
dopasuje do skończonej liczby zapytań np.: „ile masz lat”, „ile masz zwierzaków”, „ile masz par butów” itd.
Pattern języka AIML jest prostszym i o wiele mniej skomplikowanym językiem dla wzorów niż wyrażenia regularne.
Template.
Szablony (codice_3) określają reakcje na wzorzec. Szablony mogą być całą odpowiedzią, np.
W szablonach można używać również zmiennych np.
która zastąpi nazwę bota w zdaniu, lub
która zastąpi user-age (jeśli zostało to już wcześniej w rozmowie z botem podane) wiekiem użytkownika.
Znacznik template zawiera podstawowe elementy formatowania tekstu, odpowiedzi warunkowe (if-then/else) oraz losowe odpowiedzi.
Szablony mogą przekierowywać do innych wzorców przy użyciu znacznika codice_7. Może być to wykorzystywane w przypadku synonimicznych wzorców, jak w przykładzie poniżej
&lt;category&gt;
 &lt;pattern&gt;JAK MASZ NA IMIĘ&lt;/pattern&gt;
 &lt;template&gt;MAM NA IMIĘ &lt;bot name="name"/&gt;.&lt;/template&gt;
&lt;/category&gt;
&lt;category&gt;
 &lt;pattern&gt;JAK SIĘ NAZYWASZ&lt;/pattern&gt;
 &lt;template&gt;
 &lt;srai&gt;JAK MASZ NA IMIĘ&lt;/srai&gt;
 &lt;/template&gt;
&lt;/category&gt;
Pierwsza kategoria zawiera prostą odpowiedź na pytanie „jak masz na imię”, wstawiając w odpowiedzi nazwę bota. Druga kategoria przekieruje zapytanie „jak się nazywasz” do kategorii, zawierającej zapytanie „jak masz na imię” i zwróci odpowiedź. Oba wyrażenia są równoważne.

</doc>
<doc id="294632" url="https://pl.wikipedia.org/wiki?curid=294632" title="Bitwa pod Somosierrą">
Bitwa pod Somosierrą

Bitwa pod Somosierrą – trwająca osiem do dziesięciu minut szarża trzeciego szwadronu 1. Pułku Szwoleżerów Gwardii Cesarskiej, przeprowadzona 30 listopada 1808 rano (około godziny 10.30) na przełęcz Somosierra w Hiszpanii na wysokości 1444 metrów n.p.m., przy 200-metrowej różnicy poziomów. Zakończyła się zdobyciem wąwozu przez polskich szwoleżerów i sukcesem armii napoleońskiej. Bitwa ta otworzyła Napoleonowi drogę na Madryt i pozwoliła kontynuować kampanię hiszpańską.
Tło konfliktu.
Cesarz Napoleon Bonaparte, aby doprowadzić do kryzysu gospodarczego w Wielkiej Brytanii, zmierzał do wprowadzenia całkowitej blokady kontynentalnej, która miała odciąć Europę od wszelkich towarów sprowadzanych z (a także wysyłanych do) Anglii i wywołać na Wyspach zapaść ekonomiczną, a króla Jerzego III zmusić do negocjacji. Blokada, by zadziałać, musiała być szczelna: od Półwyspu Iberyjskiego po Rosję; dzięki pokojowi w Tylży Napoleon w roku 1807 miał teoretycznie pod swoją kontrolą ziemie od Pirenejów po Dwinę, wystarczyło zatem zneutralizować Hiszpanię i Portugalię, aby całkowicie uszczelnić blokadę.
Francuzi w listopadzie 1807 roku wkroczyli przez Hiszpanię do Portugalii obalając niechętną im dynastię Bragança, której bronił korpus brytyjski Arthura Wellesleya. Hiszpania w tym czasie znajdowała się w stanie kryzysu na skutek sporów dynastycznych umiejętnie podsycanych przez Francuzów. Przemarsz Wielkiej Armii w drodze do Portugalii dodatkowo powiększył chaos. Karol IV Burbon, aby uniknąć obalenia przez Napoleona, wszedł z nim w formalny sojusz. W marcu 1808 roku został jednak zmuszony przez lud Madrytu do abdykacji. Jego miejsce zajął niechętny Napoleonowi i sprzyjający Anglikom Ferdynand VII. Obie strony konfliktu dynastycznego w Hiszpanii zostały przez Napoleona zaproszone na rokowania do Bayonne. Napoleon jednak, zamiast podjąć rokowania, uwięził obu władców, zaś królem Hiszpanii mianował swego brata Józefa Bonaparte.
Na miesiąc przed przybyciem nowego władcy do Hiszpanii, 2 maja 1808 roku wybuchło powstanie ludowe Dos de Mayo. Józef Bonaparte, przezywany przez niechętnych mu Hiszpanów "Don José" lub "Pepe Botella", dotarł do Madrytu dopiero w lipcu. Jednak 20 lipca wojska francuskie pod dowództwem gen. Duponta poniosły porażkę pod Bailén, co wywołało spontaniczny wybuch powstania w całej Hiszpanii, zmuszając Józefa Bonaparte do ucieczki z Madrytu. W zaistniałej sytuacji Napoleon w listopadzie 1808 roku osobiście poprowadził kampanię wojskową mającą odzyskać francuską kontrolę nad Hiszpanią.
Przed bitwą.
Podczas kampanii hiszpańskiej Napoleon zamierzał zdobyć Madryt, który pozostawał w tym czasie w rękach powstańców. W dniu 23 listopada ruszył z wziętego właśnie Burgos. Aby przedostać się do stolicy od strony północno-wschodniej, armia mogła iść głównym gościńcem przez Valladolid i Segowię, ale cesarz wybrał drogę krótszą (przez Lermę i Arandę), na której musiał pokonać przełęcz Somosierra w górach Ayllón, będących zachodnią odnogą pasma Guadarrama. Była ona ostatnim przed Madrytem punktem obrony Hiszpanów pod dowództwem generała Benito de San Juana. Generał ten (dysponując niewielkimi raczej siłami) uznał, że przy tak dogodnym ukształtowaniu terenu na przełęczy wystarczy odpowiednio ustawić artylerię, aby zatrzymać armię napoleońską. Długa i kręta droga wiodąca na szczyt przełęczy uniemożliwiała pokrycie jej ogniem artyleryjskim z jednego stanowiska. Szesnaście dział regimentowych 8-funtowych (kaliber 100 mm) o skutecznym zasięgu około 800 m podzielono więc na cztery baterie na odcinku 2500 metrów, co pozwoliło na zabezpieczenie większości drogi wiodącej na szczyt.
Wszystkie baterie były 4-działowe (przy czym dwa środkowe działa każdej baterii zostały pozbawione kół po to, by wszystkie mogły zmieścić się obok siebie na drodze o szerokości 8 metrów, ograniczonej na całej długości ok. 1-metrowej wysokości kamiennym murkiem i obsadzonej topolami). Pierwsza z nich ustawiona została około 300 metrów za rowem, który wykopano w poprzek drogi, biegnącej od podnóża pasma Guadarramy ku przełęczy, dla uniemożliwienia Francuzom przeciągnięcia – pod ogniem – własnych armat. Druga bateria stała na zakręcie 800-1000 metrów za pierwszą. Położenie takie dawało możliwość strzelania wzdłuż traktu. Na kolejnym zakręcie drogi, około 600 metrów dalej była trzecia bateria, która miała za zadanie prowadzenie ewentualnego ostrzału po najdłuższej prostej. Działa stały, prawdopodobnie, za koszami wypełnionymi ziemią. Ostatnia, czwarta bateria znajdowała się 800 metrów za trzecią, na samej prawie przełęczy. Zaledwie 400 metrów dalej znajdowały się już pierwsze zabudowania wioski Somosierra.
San Juan dowodził 12 tysiącami ludzi tzw. "Armii Rezerwowej", jednak w wyniku wcześniejszych działań francuskich musiał przesunąć w kierunku Sepúlvedy 4 tys. swoich żołnierzy pod dowództwem gen. Juana José Sadeny, zaś na samej przełęczy były rozmieszczone wspomniane działa (około 200 artylerzystów) i kilka tysięcy w większości nieregularnej piechoty, która miała bronić zboczy opadających dość łagodnie ku dolinom. Możliwe, że żołnierze ci byli okopani, choć bardziej prawdopodobne, że chowali się za murkami grodzącymi pastwiska i licznymi blokami skalnymi.
Bitwa.
Po zwycięskiej potyczce pod Burgos, 29 listopada 40-tysięczna armia napoleońska pod dowództwem samego cesarza wyruszyła z Arandy, przekroczyła rzekę Duero i zatrzymała się w miasteczku Boceguillas. Cesarz miał okazję zapoznać się tam z raportami francuskiego zwiadu opisującego pozycje i działania wojsk San Juana oraz wyruszyć osobiście na rozpoznanie. Pojawił się tam wczesnym rankiem 30 listopada, ale z powodu gęstej mgły niewiele widział. W rzeczywistości pozycja hiszpańska była niemal nie do zdobycia bez długotrwałego szturmu piechoty i znacznych strat. Jak pisał po latach Józef Załuski: "„Droga zwężona w tym wąwozie wiła się na pochyłości między skałami obsadzonymi piechotą a na czterech jej zagięciach stało po cztery dział, które ją ostrzeliwały we wszystkich jej kierunkach”".
Rano 30 listopada trzy francuskie pułki piechoty wraz z sześcioma działami dotarły do wejścia do przełęczy. Na rekonesans wysłano francuskich strzelców konnych, których mogły wspierać jednak tylko 2 działa (pozostałe utknęły na drodze zatarasowanej przez piechotę i kawalerię). Postępujący naprzód szaserzy po chwili zostali zasypani gradem kul z pierwszej baterii i zmuszeni do cofnięcia się poza rów, który tymczasem piechota – korzystając z zalegającej doliny gęstej mgły – zdołała częściowo zasypać. Piechota francuska posuwała się śmiało naprzód, ale około godz. 9, mgła się podniosła i piechurzy znaleźli się pod huraganowym ogniem piechoty i artylerii hiszpańskiej (liczono do 4 pocisków działowych i 400 karabinowych na minutę). W tym samym mniej więcej czasie podporucznik Andrzej Niegolewski został wysłany ze swym plutonem w góry celem zdobycia „języka”, nie był więc przy szwadronie, gdy padł decydujący rozkaz cesarski.
Cesarz, zdenerwowany odwrotem piechoty, polecił generałowi Montbrunowi, dowódcy straży przedniej, by na baterie uderzył polski szwadron służbowy, którym dowodził szef 3. szwadronu Jan Leon Kozietulski (w zastępstwie; właściwy dowódca, Ignacy Stokowski, nie dotarł jeszcze z Francji). Z uwagi na brak plutonu, z którym odjechał Niegolewski, do ataku miało ruszyć około 125 szwoleżerów oraz kilku ochotników. Nie wiadomo do dziś, czy cesarz zamierzał rzeczywiście zdobyć szarżą lekkokonnych przełęcz, czy też myślał o rozpoznaniu bojem pozycji hiszpańskich.
Z boku drogi, a więc 3–4 km za Boceguillas i u wejścia na przełęcz, ustawiły się 3. kompania kpt. Jana Nepomucena Dziewanowskiego, a za nią 7. kompania kpt. Piotra Krasińskiego; plutony prowadzili por. Stefan Krzyżanowski, ppor. Gracjan Rowicki, Ignacy Rudowski i Benedykt Zielonka. Kolumnę zamykał por. Wincenty Leon Szeptycki. Dla większości z nich miała to być pierwsza w życiu prawdziwa bitwa.
Generał Montbrun, doświadczony kawalerzysta, zorientowawszy się w sytuacji zawrócił do stojącego pół kilometra w tyle cesarza i zameldował, że szarża wprost na armaty jest niemożliwa, w czym poparł go szef sztabu armii, marszałek Berthier, ale zniecierpliwiony Napoleon odpowiedział: „Zostawcie to Polakom!” (fr. "Laissez faire aux Polonais!") i kazał adiutantowi, mjr. de Ségur, zawieźć ponownie rozkaz Polakom. Ségur nie tylko dostarczył rozkaz, ale sam przyłączył się do szarży.
Na komendę Kozietulskiego: "„Naprzód! Niech żyje cesarz!”" (według innych źródeł miał krzyknąć: "Naprzód, psiekrwie, cesarz patrzy!", potwierdza taką wersję nawet Wacław Gąsiorowski) szwoleżerowie z obnażonymi szablami ruszyli galopem przechodzącym w cwał i wkrótce wpadli wprost na pierwszą baterię. Kiedy byli tuż przed nią, padła pierwsza mordercza salwa, która jednak nie załamała ataku. Fala jeźdźców nie zatrzymała się nawet na chwilę, przelatując nad armatami i tnąc kanonierów hiszpańskich w przelocie. Kozietulski, pod którym padł koń, został na miejscu, lekko tylko kontuzjowany. Na pozycję wyjściową za mostkiem wrócił pieszo jako jeden z pierwszych.
W mniej niż dwie minuty po zdobyciu pierwszej, szwoleżerowie pod komendą Dziewanowskiego dotarli do drugiej baterii. Dzięki wysokiemu tempu szarży artylerzyści z drugiej baterii nie zdążyli zadać wielkich strat Polakom i zaraz padli pod szablami. Dalej, po kolejnym zakręcie, szwoleżerowie wpadli na trzecią baterię, obsługa armat miała dużo czasu, aby wycelować i odpalić. Tu zginął porucznik Krzyżanowski, a Dziewanowski został ciężko ranny. Jednak mimo ponoszonych strat, zarówno od ostrzału artyleryjskiego, jak i karabinowego (zwłaszcza z prawej flanki), impet ataku był tak duży, że zmiótł obronę i działa się już nie odezwały.
Przed szwoleżerami został ostatni fragment drogi, biegnącej lekkim łukiem w prawo i wznoszącej się coraz bardziej stromo, gdzie dogonił (i przegonił z częścią plutonu) kolegów Niegolewski, który objął dowodzenie. Tu najwięcej było hiszpańskich piechurów stojących kilkanaście kroków od drogi i strzelających do polskich szwoleżerów. Polacy zdołali zdobyć czwartą baterię, ale była ich już tylko garstka. Niegolewski padł przygnieciony zabitym koniem i zaraz podbiegło do niego kilku Hiszpanów kłując go bagnetami oraz strzelając z karabinów, przyłożywszy wyloty luf do jego czapki, co w rezultacie osłabiło impet kul i pozwoliło mu przeżyć.
Wśród ostatnich żołnierzy szwadronu Kozietulskiego, zdobywających działa IV baterii, był wachmistrz Wiktor Roman, który dwukrotnie ranny jako ostatni padł przy hiszpańskich działach. Jego zasługi w szarży potwierdził Napoleon w uzasadnieniu nominacji na podporucznika: Dowodził pierwszym plutonem szwadronu, który odbył szarżę na Sommo-Sierra.
W tej samej niemal chwili do niedobitków oddziału szturmowego dołączyli francuscy strzelcy konni wysłani przez Napoleona, który z uwagą śledził przebieg szarży, oraz piechota, na widok której Hiszpanie zaczęli się cofać, a w końcu w popłochu uciekać. Po kilku następnych minutach na polu bitwy pojawił się – wysłany na rozkaz cesarza – 1. szwadron pod Łubieńskim, a wkrótce pozostałe szwadrony lekkokonnych z dowódcą pułku, Wincentym Krasińskim na czele i szwoleżerowie rozpoczęli pościg za wojskiem San Juana.
Nad rannym Niegolewskim pochylił się dowódca jazdy gwardii marszałek Jean-Baptiste Bessières. Niegolewski pewien, że umiera wyszeptał do niego: "„Monseigneur, umieram, oto armaty, które zdobyłem. Powiedz o tym cesarzowi!”". Polak jednak przeżył. Inny oficer, Jan Nepomucen Dziewanowski, któremu kula armatnia urwała nogę przed trzecią baterią, zmarł parę dni po bitwie (5 grudnia).
Polacy prowadzili pościg przez ponad 4 mile biorąc z marszu miasto Buytrago i zdobywając wiele cennego sprzętu wojennego i jeńców. Szwoleżerowie (i idące z nimi oddziały szaserów) rozproszyli oddziały hiszpańskie, część zabili, a część wzięli do niewoli. W tym samym czasie francuscy piechurzy zajęli całą przełęcz i okoliczne szczyty, opatrując po drodze szwoleżerów rannych i oswobadzając przygniecionych końmi.
Po bitwie.
Podczas bitwy zginęli oficerowie: kapitan Dziewanowski (zmarł kilka dni później), porucznik Krzyżanowski, podporucznicy Rowicki i Rudowski; podoficerowie: wachmistrz Sokołowski i brygadier Mroczek; szwoleżerowie: Białkowski, Ciesielski, Drodziński, Drożdżewski, Jasiński, Kowalski, Rokuszewski, Rymdzyko, Strachowski, Sulczycki, Turczyński, Wasilewski, Żabałowicz, Żurawski, Żylicz oraz Nieszworowicz (zaginął bez wieści). Łącznie straty w zabitych i rannych wyniosły 57 ludzi (w tym 22 zabitych i zmarłych z ran po bitwie). Ubyło kilkadziesiąt koni.
Straty Hiszpanów nie są znane nawet w przybliżeniu. Zapewne zginęła większość obsługi armat, a do niewoli zostało wziętych około 3 tysięcy żołnierzy. Średnie tempo szarży wynosiło około 19 km/godz., było więc – zważywszy na nachylenie stoku, nieustający ostrzał i przeszkody w postaci obstawionych koszami z ziemią armat – bardzo wysokie. Straty w koniach spowodowały, że zaledwie kilkunastu szwoleżerów dojechało na szczyt, natomiast straty w ludziach – biorąc pod uwagę, że szarżowano wąskim korytarzem wprost na armaty – nie były tak wielkie, jak można się było spodziewać.
Podczas ataku szwoleżerów na czwartą baterię ranny został generał San Juan, jednak mimo obrażeń zdołał uciec do Talavery, gdzie podejmował próby odbudowania swojej armii i gdzie w końcu został zamordowany przez swoich własnych żołnierzy z nieregularnych oddziałów.
Cesarz, który posuwał się w górę tuż za wojskiem i widział zabite konie, martwych, rannych i kontuzjowanych szwoleżerów, był pod wrażeniem szarży, czemu dał wyraz najpierw dekorując krzyżem Legii Honorowej rannego Niegolewskiego, a następnie, 1 grudnia, rozkazując płk. Krasińskiemu sformować pułk w szyk bojowy z dobytymi szablami. Gdy padła komenda „baczność!”, Napoleon zdjął kapelusz i zawołał: „Cześć najdzielniejszym z dzielnych!” (fr. "Honneur aux braves des braves!"), po czym odbyła się defilada lekkokonnych, czemu przyglądała się cała gwardia cesarska wyrażając podziw dla Polaków, którymi dotąd raczej pogardzano. Wśród gwardzistów jął szerzyć się nawet swoisty „kult” lekkokonnych, skutkiem czego wiele późniejszych formacji Wielkiej Armii przyjmowało polskie mundury z charakterystycznymi rogatywkami i polskim krojem mundurów. Najbardziej znaną tego typu formacją był pułk lansjerów holenderskich, których mundury nie różniły się niczym (poza kolorem) od polskich. Znani byli jako „Czerwoni Lansjerzy”.
Pierwszą relacją o bitwie był list Tomasza Łubieńskiego do żony, napisany wieczorem 30 listopada w Buytrago:
W dwa dni po bitwie przez wąwóz przejeżdżał Dezydery Chłapowski. Widział on jeszcze nie uprzątnięte i nie pochowane ciała poległych szwoleżerów, które z wolna pokrywał padający od rana śnieg. W samej wiosce na przełęczy Chłapowski spotkał kilku rannych szwoleżerów, których dopiero w jego obecności (i na skutek jego interwencji) zabierano do szpitali w Madrycie.
2 grudnia, na postoju w okolicach Madrytu, cesarz podyktował treść XIII Biuletynu Armii Hiszpanii oceniającego operację somosierską, w której wychwalał Polaków, ale (ku zdziwieniu uczestników szarży) główną rolę oddał gen. Montbrunowi i mjr. Ségurowi. Tym samym szarża polska stała się szarżą polsko-francuską, co było zgodne z praktykowaną narodowościową polityką Napoleona.
Świetna szarża polskich szwoleżerów pozwoliła Napoleonowi kontynuować marsz w stronę Madrytu i dokonać ostatecznego podboju Hiszpanii. Była to jedna z „najtańszych” napoleońskich bitew. Okupacja Hiszpanii była jednak w konsekwencji dla Napoleona bardzo kosztowna. Musiał w tym kraju stale utrzymać kontyngent 370 tysięcy żołnierzy (od roku 1810), co znacznie uszczupliło jego siły, na innych teatrach działań w Europie, nie przynosząc Francji większych korzyści. Wśród wojsk okupujących Półwysep Iberyjski znalazła się także Legia Nadwiślańska pod dowództwem płk. Józefa Chłopickiego oraz piechurzy I Dywizji Księstwa Warszawskiego walcząc pod Saragossą i Fuengirolą.
Polscy szwoleżerowie odznaczyli się jeszcze wielokrotnie, m.in. w bitwach pod Wagram, nad Berezyną, a do Warszawy wrócili (bez szwadronu Jerzmanowskiego, który towarzyszył Napoleonowi na Elbie) 8 września 1814 roku. Niemal wszyscy zostali oficerami w armii Królestwa Polskiego i brali udział w powstaniu listopadowym.
Kontrowersje.
Mimo że starcie trwało zaledwie kilka minut, brało w nim udział stu kilkudziesięciu ludzi i było opisywane przez wielu świadków, ustalenie obiektywnej prawdy stanowi trudność. Zarówno wspomnienia uczestników, jak i późniejsze opracowania, pełne są niedomówień, przekłamań, celowego naginania faktów do własnego założenia, co dodatkowo utrudnia rzeczowe ustalenia.
Autorzy niektórych wspomnień (pisanych przeważnie po wielu latach) kreują się na zwycięskich wodzów, jak Ségur (twierdził, że jechał dziesięć, a nawet czterdzieści kroków przed szwoleżerami), Niegolewski (rzekomo dokonywał reorganizacji szwadronu przed szarżą na ostatnią baterię „po lewej”), czy też Wincenty Krasiński (dowodził, bo był dowódcą pułku), co powoduje, że trudno przyjmować ich relacje bezkrytycznie. Podobnie mało wiarygodni są autorzy niektórych opracowań, jak np. Bielecki, który – dla uzasadnienia nagłego rozkazu napoleońskiego – opowiada o uprowadzeniu przez Hiszpanów jednego z żołnierzy plutonu Niegolewskiego podczas patrolu, z którego to powodu Napoleon miał wpaść w złość i kazać szarżować wąwóz właśnie Polakom.
Długość odcinka i czas trwania szarży.
Według różnych źródeł odcinek od rowu przecinającego drogę do ostatniej baterii wynosił od 2000 do 4000 metrów zaś czas jej trwania od 7 przez 8 nawet do 10-12 minut. Najwięcej jednak zapisów mówi o 2500 metrach do pokonania i 8 minutach trwania szarży i takie też dane należy przyjąć jako najbardziej wiarygodne.
Liczba uczestników.
W opracowaniach liczba ta waha się od 80, przez 140, do około 200, przy czym wraz z upływem czasu rosła liczba uczestników, co wynikało zarówno z chęci „wpisania się na listę bohaterów”, jak i nie do końca sprecyzowanego znaczenia terminu „szwadron”. Uczestnicy szarży i jej bezpośredni obserwatorzy, przede wszystkim pamiętnikarz Pułku, Józef Załuski, mówią o 125 szwoleżerach, co świadczyłoby, że w szarży brał udział „półszwadron”, czyli jedna z dwóch kompanii 3. szwadronu. W opisach znajdujemy jednak, że gen. Montbrun przed bitwą ustawił na poboczu drogi dwie kompanie, 3. i 7., a więc cały szwadron, który w pełnym składzie winien był liczyć 250 szwoleżerów, w tym co najmniej 20 żołnierzy tyłowych, jak trębacze, kowale itp. Jeśli w szarży brały udział obie 3. i 7. kompania trzeciego szwadronu w pełnym składzie (o czym zdają się świadczyć nazwiska dowódców kompanii i plutonów), liczba jej uczestników wynosiłaby 11 oficerów i 200 szwoleżerów. Najbardziej przekonywające wydaje się twierdzenie, że w szarży brał udział cały szwadron, ale w stanie jeszcze niepełnym (jako że uzupełnienia cały czas dochodziły) oraz bez plutonu Niegolewskiego (1 oficer i 25 ludzi) wysłanego na zwiady i wzmocnionego o „kilku chwatów”. W tym sensie liczba 125 szwoleżerów + pewna liczba ochotników (jednego tylko znamy z nazwiska, co o niczym nie świadczy) wydaje się najbliższa prawdy. Pawly dodaje, że część szwoleżerów wszystkich szwadronów pełniła funkcje dodatkowe: w eskorcie poszczególnych marszałków, jak np. Bessièresa, na tyłach celem uzupełniania wyposażenia, na patrolach i w pikietach rozstawionych u podnóża pasma Guadarramy.
Liczba dział w bateriach i liczba zakrętów.
W niektórych opracowaniach (wbrew trudnym do zanegowania relacjom uczestników bitwy) mowa jest o trzech bateriach 2-działowych i jednej 10-działowej na samej przełęczy. Według analizy zdjęć satelitarnych były tylko dwa zakręty drogi i to o stopniu skrętu o około 15°-25°. Pierwsza bateria stała na wprost wjazdu na drogę, ostatnia na samej przełęczy (albo raczej tuż poniżej). Na nieukończonej panoramie Kossaka (który – w listopadzie roku 1898 – był na miejscu jeszcze przed przebudową drogi i wszystko dokładnie obejrzał, czego nie mógł już dokonać Zawodny w roku 1999, bowiem zastał drogę wyprostowaną, zabetonowaną, wyasfaltowaną, z tunelem pod samą przełęczą) wyraźnie widać, że środkowe działa baterii są pozbawione kół. Jeśli przyjmiemy, że droga (ograniczona kamiennym murkiem z obu stron) miała 7-8 metrów szerokości, a rozstaw kół ówczesnych lekkich i średnich dział polowych wynosił 130–140 cm, to cztery 8-funtowe działa regimentowe, w tym jedno lub dwa wewnętrzne pozbawione kół, mogły się tam zmieścić. W tym ujęciu twierdzenie świadków bitwy mówiących o 4 bateriach 4-działowych ma swoje uzasadnienie. Można wprawdzie − nadal za obrazem Kossaka − przyjąć, że niektóre baterie (zapewne druga i trzecia) były trzydziałowe, natomiast najsilniejszymi baterie pierwsza (4 działa) i czwarta (6), ale nie ma co do tego żadnej pewności.
Dowództwo podczas szarży.
W pamiętnikach i opracowaniach możemy znaleźć kilku oficerów, którzy rzekomo dowodzili szwoleżerami. Są nimi pułkownik Krasiński, generał Montbrun, major Ségur oraz kapitan Łubieński. Krasiński był daleko od pola bitwy i nie mógł szarżą dowodzić, a na przełęczy pojawił się dopiero wtedy, gdy pozostałe szwadrony lekkokonnych prowadziły pościg za uchodzącymi Hiszpanami, zaś Montbrunowi i Ségurowi przypisano zwycięstwo w 13. Biuletynie Armii Hiszpanii. W rzeczywistości Montbrun przekazał jedynie Polakom cesarski rozkaz ataku, a Ségur dowodził wcześniejszym rekonesansem francuskich szaserów, a w szarży wziął udział na ochotnika, ale niczym nie dowodził. Łubieński dowodził 1. szwadronem w końcowej fazie bitwy (po zdobyciu ostatniej baterii), kiedy jego szwoleżerowie atakowali uciekających Hiszpanów.
Na czele szwadronu (wprawdzie w zastępstwie, ale jednak) stał Kozietulski i to jemu wydany został rozkaz uderzenia, tak więc tylko on może być uznawany za dowodzącego szarżą. Kwestię dowodzenia 3. szwadronem tak przedstawił kronikarz pułku, Józef Załuski:
Kolumna czwórkowa.
W dyskusjach na temat szarży często podnoszona jest kwestia czwórkowego ustawienia atakującej kolumny szwoleżerów z sugestią, że na szerszy szereg nie pozwalała wąska droga (co automatycznie nasunęło pomysł zmniejszenia liczby dział do dwóch). Tymczasem atak w kolumnie czwórkowej wynikał z regulaminu musztry lekkiej jazdy francuskiej (której pułk lekkokonnych podlegał) zakładającego, że jeśli – ze względu na szczupłość miejsca – nie da się atakować rozwiniętym pułkiem, szwadronem lub plutonami, wówczas atak jest prowadzony w kolumnie, a ta została regulaminowo ustalona na czwórkową. Dlatego też, wjeżdżając do wąwozu, Kozietulski prowadził kolumnę czwórkami (fr. "en colonne par peloton"). Później jednak (zapewne tuż przed pierwszą baterią) konie przeszły w cwał i nie można już było utrzymać ich w jakimkolwiek porządku. Tak więc, mówiąc o kolumnie czwórkowej, mówimy o samym początku szarży, w chwili przekraczania rowu i mostku. Ta uwaga dotyczy także kwestii dowodzenia w szalonym cwale (czasami określanym jako "karier"), gdy złamane zostały wszelkie zasady uporządkowanego szyku i nie mogło być mowy o jakimkolwiek dowodzeniu. Niegolewski był najstarszy stopniem spośród tych, którzy zdobyli ostatnią baterię i tylko w tym sensie „dowodził” w ostatnim etapie szarży, kiedy to na czele pędziło kilkunastu (w większości rannych szwoleżerów na rannych koniach).
Somosierra w kulturze.
Szarża szwoleżerów była często wykorzystywanym motywem zarówno w literaturze, jak i malarstwie. Opisywali ją uczestnicy w pamiętnikach. Znany historyk francuski Louis Adolphe Thiers nazwał jeden z tomów swego dzieła o epopei napoleońskiej ("L'Histoire du Consulat et de l'Empire") „Somosierra”. Powstały obrazy: Juliusza, Jerzego i Wojciecha Kossaków, Januarego Suchodolskiego, Piotra Michałowskiego czy Michała Byliny, ale także Horacego Verneta, Louisa-François Lejeune’a i Hyppolita Bellangé. Powstały także prace takich malarzy jak Wiktor Mazurowski, Jan Rosen czy Zygmunt Rozwadowski. O bitwie wspominał Adam Mickiewicz:
opisał ją Wacław Gąsiorowski w powieści "Huragan"; na przełomie XIX i XX wieku bardzo popularna stała się pieśń patriotyczna „Wizja szyldwacha”, której refren brzmiał:
Maria Konopnicka napisała pieśń "Wąwóz Samosierry", zaczynającą się od słów „A czyjeż to imię”.
Jacek Kaczmarski poświęcił jej jedną ze swych ballad
W pieśni "Czerwone maki na Monte Cassino" szturmujący żołnierze są porównywani do „szaleńców” z Somosierry:
W związku z legendą Somosierry nie sposób nie wspomnieć o terminie „kozietulszczyzna”, jaki został ukuty przez przeciwników gloryfikacji epopei napoleońskiej, szczególnie modny w latach PRL-u, a mający dyskredytować bohaterskie czyny Polaków w czasach, gdy Polska znajdowała się pod zaborami. Termin ten miał być synonimem głupoty i sarmackiej niefrasobliwości, co miało przynosić Polakom wyłącznie straty. Co najważniejsze jednak (wbrew twierdzeniom Niegolewskiego, Ségura, Łubieńskiego i Krasińskiego), nie istnieją terminy „łubieńszczyzna”, czy „niegolewszczyzna”, z czego jasno wynika, komu historia przyznała laur dowodzenia szarżą.
Upamiętnienie.
Walki żołnierza polskiego pod Somosierrą zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „SOMOSIERRA 30 XI 1808”.
Od 1874 w parku w Niegolewie stał pomnik poświęcony bitwie pod Samosierrą, został zniszczony przez Niemców w 1940. W 2008 roku, w dwusetną rocznicę, w Niegolewie odsłonięto obelisk upamiętniający bitwę.

</doc>
<doc id="294634" url="https://pl.wikipedia.org/wiki?curid=294634" title="Thom Mayne">
Thom Mayne

Thom Mayne (ur. 19 stycznia 1944 w Waterbury w stanie Connecticut), amerykański architekt, laureat Nagrody Pritzkera w 2005.
Mayne studiował architekturę na University of South California i w 1968 uzyskał stopień bakałarza, zaś po dalszych studiach na Uniwersytecie Harvarda w 1978 tytuł magisterski (master). Jest współzałożycielem Southern California Institute of Architecture (SCI-Arc), pracuje w założonym w 1972 biurze "Morphosis".
Mayne został przez jury Nagrody Pritzkera określony jako innowator i ze swoją "duszą bojownika i dążnością do zmian" jako owoc wywrotowych lat 60. Architektura Mayne'a charakteryzuje się złożonymi formami geometrycznymi, a jego odważny styl odzwierciedla zdaniem jury "jedyną w swoim rodzaju, w pewnym sensie pozbawioną korzeni kulturę południowej Kalifornii".

</doc>
<doc id="294637" url="https://pl.wikipedia.org/wiki?curid=294637" title="Janosik">
Janosik



</doc>
<doc id="294639" url="https://pl.wikipedia.org/wiki?curid=294639" title="Bullfrog Productions">
Bullfrog Productions

Bullfrog Productions – nieistniejący brytyjski producent gier komputerowych. Firma została założona w 1987 roku przez Petera Molyneux i Lesa Edgara. Była najbardziej znana ze swojej trzeciej produkcji – "Populous" – wydanej w 1989 roku.
Electronic Arts, wydawca Bullfroga, wykupił studio w styczniu 1995 roku. W 1994 roku Molyneux został wiceszefem Electronic Arts. Opuścił on Bullfrog we wrześniu 1997 roku zakładając Lionhead Studios. Ostatnie tytuły z logo Bullfroga zostały wydane w 2001 roku.
Następcy.
Wielu pracowników założyło własne firmy po opuszczeniu Bullfrog. Należą do nich:
Kilka gier Bullfrog doczekało się duchowych następców. War for the Overworld i Startopia są wzorowane na Dungeon Keeper, Hospital Tycoon porównuje się do Theme Hospital, a Two Point Hospital wydany w 2018 roku uważa się za jego duchowego następcę, Satellite Reign uważa się za duchowego następcę serii "Syndicate".
W październiku 2013 Jeff Skalski z Mythic Entertainment wydał remake free-to-play Dungeon Keeper dla platform mobilnych. W grudniu 2011 wydano remake freemium Theme Park na iPhone'a i iPada.

</doc>
<doc id="294642" url="https://pl.wikipedia.org/wiki?curid=294642" title="Live A Live">
Live A Live

Live A Live – gra z gatunku jRPG stworzona przez firmę Square i wydana w 1994 roku na konsolę Super Nintendo.
"Live A Live" nie można nazwać znaną grą; jej premiera przebiegła w cieniu innego hitu firmy Square, powszechnie znanego Chrono Trigger. Została oficjalnie wydana jedynie w Japonii, ale od czasu stworzenia w roku 2001 fanowskiego tłumaczenia anglojęzyczni gracze mają okazję ją docenić; jak wynika z recenzji i komentarzy, ogromna większość ludzi, która się z "Live A Live" zetknęła, ocenia ją bardzo pozytywnie, głównie ze względu na oryginalną fabułę, klimat i różnorodność dostarczanych emocji, podkreślanych przez muzykę Yōko Shimomury.
Fabuła.
Rozpoczynający grę nie wie o fabule niczego; daje mu się jedynie wybór jednej z siedmiu postaci, które reprezentują 'rozdziały' gry. Każdy z tych rozdziałów odbywa się w innej epoce historycznej. Jest na przykład rewolwerowiec z Dzikiego Zachodu, młody zapaśnik z czasów współczesnych czy też człowiek pierwotny. Każdy z rozdziałów cechuje zupełnie inny klimat, tematyka i sposób przejścia. Po pokonaniu jednego etapu, podczas którego gracz lepiej poznaje osobowość i sposób działania swojego bohatera, może zająć się następnym. Kolejność przechodzenia rozdziałów nie ma znaczenia, ale wiele z działań gracza ma pewien wpływ na dużo późniejsze etapy "Live A Live".
Gra jest znana z dramatycznych zwrotów akcji.
System walki.
System walki posiada cechy taktycznego, turowego RPG. Wszystkie potyczki odbywają się na planszy podzielonej na 49 kwadratowych pól. Nowością jest, że żadna z postaci nie ma tzw. many czy też inaczej punktów magii. Nie ma też standardowych w grach tego typu komend, jak 'Walcz' czy 'Broń się', są za to różne umiejętności zdobywane wraz z doświadczeniem postaci. Podczas jednej walki można używać nieskończenie wiele takich umiejętności, należy tylko pamiętać, że zazwyczaj ich siła i skuteczność są wprost proporcjonalne do czasu wykonania, mierzonego w turach.
Kolejnym ewenementem jest brak konieczności leczenia czy ożywiania poległych postaci po bitwie. Po każdej wygranej walce cała drużyna wraca do pełni sił.

</doc>
<doc id="294643" url="https://pl.wikipedia.org/wiki?curid=294643" title="Czarna Elstera">
Czarna Elstera

Czarna Elstera (niem. "Schwarze Elster", dolnołuż. "Carny Halšter", górnołuż. "Čorny Halštrow", czes. "Černý Halštrov") – rzeka we wschodnich Niemczech, prawy dopływ Łaby o długości 188 km.
Rzeka wypływa ze źródeł na Pogórzu Zachodniosudeckim, między miejscowościami Elstra i Bischofswerda, na wschód od Drezna, płynie przez Niziny Sasko-Łużyckie, a do Łaby uchodzi koło miejscowości Elstra, na wschód od Wittenbergi.
Ważniejsze miejscowości nad Czarną Elsterą: Kamenz, Hoyerswerda, Senftenberg, Lauchhammer, Elsterwerda, Bad Liebenwerda, Falkenberg/Elster, Jessen.

</doc>
<doc id="294650" url="https://pl.wikipedia.org/wiki?curid=294650" title="ARJ">
ARJ

ARJ – format kompresji danych oraz program do kompresji i dekompresji tego typu plików. Został stworzony przez Roberta K. Junga. Wersja 1.0 powstała w lutym 1991 roku. Nazwa wywodzi się od (skompresowane przez Roberta Junga). Pliki spakowane ARJ mają zwykle rozszerzenie „.arj”.
Program ARJ udostępnia pokaźną liczbę opcji kompresji plików między innymi umożliwia tworzenie wieloczęściowych archiwów o wielkości dostosowanej do pojemności dyskietek.
Został wyparty przez takie formaty kompresji jak RAR i ZIP, które pozwalają uzyskać wyższy poziom kompresji i są wygodniejsze w użytkowaniu (ARJ nie doczekał się oficjalnego interfejsu graficznego).
Wersje.
ARJ
ARJ32
Wersje te prawie nie różnią się funkcjonalnością. Jedyną różnicą jest, że ARJ32 obsługuje długie nazwy plików w środowisku Windows NT.

</doc>
<doc id="294651" url="https://pl.wikipedia.org/wiki?curid=294651" title="Null-modem">
Null-modem



</doc>
<doc id="294662" url="https://pl.wikipedia.org/wiki?curid=294662" title="Spisek prochowy">
Spisek prochowy

Spisek prochowy (ang. "Gunpowder Plot") – nieudany zamach zorganizowany w Londynie 5 listopada 1605 przez grupę angielskich spiskowców, mający na celu zabójstwo króla Anglii i Szkocji Jakuba I.
W nocy z 4 na 5 listopada jeden ze spiskowców Guy Fawkes został znaleziony z 36 beczkami prochu w podziemiach Parlamentu. Późniejsze śledztwo ujawniło spisek małej grupy angielskich katolików, który trwał 2 lata. Plan zakładał detonację ładunku pod Izbą Lordów w momencie otwarcia Parlamentu i uśmiercenie tym samym, obok króla, zgromadzonych w niej przedstawicieli szlachty, biskupów oraz członków Izby Gmin. Autorem planu nie był w istocie Fawkes – kluczowymi postaciami w spisku byli Thomas Percy i Robert Catesby. Po 2 miesiącach procesu zamachowcy – w liczbie ośmiu – zostali skazani na śmierć przez powieszenie i poćwiartowanie. Egzekucja czterech z nich odbyła się 30 stycznia 1606, pozostałych – dnia następnego. Fawkes w dniu egzekucji skoczył z szafotu i złamał kark, by uniknąć okrutnej śmierci.
Incydent odbił się szerokim echem w całej ówczesnej Europie. Wykorzystywany był również do kreowania nastrojów antykatolickich w samej Anglii, stał się motywem wielu utworów satyrycznych.
Noc znana jest pod nazwą "Guy Fawkes Night" lub "Bonfire Night". Co roku, w rocznicę zamachu, odbywają się w Londynie obchody upamiętniające to wydarzenie. W listopadzie 2005 odbyły się huczne uroczystości z okazji 400-lecia pamiętnej nocy.
Do tej historii nawiązuje też komiks Alana Moore’a "V jak vendetta" i film na jego podstawie.
W 1847 pisarz francuski Juliusz Verne napisał sztukę teatralną w pięciu aktach wierszem "La Conspiration des poudres" o tych wydarzeniach. Sztuka została wydana drukiem w XX wieku, ale jeszcze nie została wystawiona.
Rymowanka.
Wydarzenia 5 listopada upamiętnia angielska rymowanka. Poniżej przedstawiono jedną z jej wersji – pozostałe różnią się szczegółami, takimi jak zamiana "see of" na "know of" czy dodanie przedrostka "the" w czwartym wersie. Najbardziej znana jest jej pierwsza zwrotka.
Co dosłownie oznacza:
Pierwsza zwrotka tej rymowanki pojawiła się w filmie V jak vendetta. Jej wolne tłumaczenie z polskiej wersji językowej filmu brzmi tak:

</doc>
<doc id="294668" url="https://pl.wikipedia.org/wiki?curid=294668" title="Nadwyżka">
Nadwyżka



</doc>
<doc id="294671" url="https://pl.wikipedia.org/wiki?curid=294671" title="Martín Ruiz">
Martín Ruiz

Martín Ruiz (lub Rodríguez) – wielki mistrz zakonu Calatrava w latach 1238–1240.
W 1238 r. uczestniczył w ceremonii powołania nowego mistrza zakonu Avis, Martína Fernándeza, uzyskując obietnicę posłuszeństwa ze strony rycerzy Avis oraz wyboru mistrza Avis tylko przy udziale mistrza z Calatravy. Zatwierdził kilkanaście krótkich statutów tego zakonu. Wiązało to mocniej zakon Avis z Calatravą, czyniąc z niego (w mniemaniu wielu historyków) autonomiczną gałąź Calatravy w Portugalii.
W tym też roku oddziały zakonne pod jego dowództwem zdobyły zamki w Locabin i Susanie, które król Ferdynand III Kastylijski formalnie przekazał zakonowi w użytkowanie 2 lata później.
Podczas jego rządów zaostrzył się konflikt z arcybiskupem Toledo na tle posłuszeństwa i podległości zakonu lokalnej władzy kościelnej, który zmusił do interwencji papieża Grzegorza IX. Papież stanął po stronie braci-rycerzy, zabraniając arcybiskupowi i jego sufraganom ekskomunikowania rycerzy i ich mistrza, jednocześnie potwierdzając przywileje papieskie dla zakonu.

</doc>
<doc id="294672" url="https://pl.wikipedia.org/wiki?curid=294672" title="Order św. Męczennika Tryfona">
Order św. Męczennika Tryfona

Order Świętego Męczennika Tryfona (ros. "Орден Святого Myчeникa Tpифoнa") – odznaczenie kościelne Cerkwi Prawosławnej Federacji Rosyjskiej.
Tryfon, mnich syryjski żyjący na przełomie II i III wieku, urodzony we wsi Campsada w pobliżu miasta Apamea w Syrii, najpierw pasterz gęsi był znanym cudotwórcą i egzorcystą. Wezwany do Nicei, by wygnać złego ducha, który opanował córkę cesarza Gordiana, zmarł śmiercią męczeńską w r. 250 na rozkaz cesarza Trajana Decjusza. Pochowany został w kościele pw. św. Augustyna w Rzymie, ale także kościół pod jego wezwaniem w miejscowości Kotor, której Trifon ("Tripun") jest patronem, w Czarnogórze, chlubi się posiadaniem jego sarkofagu. Tryfon jest świętym i katolickim (imieniny: 10 listopada) i prawosławnym (imieniny 1 lutego). Chroni przed złymi duchami i owadami. Oprócz niego Rosyjski Kościół Prawosławny czci jeszcze dwóch innych świętych tego imienia: opata Tryfona z Wiatki (XVII w.) i opata Tryfona z Koli (XVI w.).
Ustanowiony przez Święty Synod Rosyjskiej Cerkwi Prawosławnej 22 lutego 1995 roku trójklasowy order jego imienia nadawany jest zarówno osobom fizycznym jak i organizacjom za aktywną działalność w walce z alkoholizmem, narkomanią i innymi chorobliwymi objawami w życiu społeczeństwa oraz za ochronę Wiary Chrystusowej.
Insygnium orderu jest krzyż grecki z nieco przedłużonym prostopadłym ramieniem, w II i Ii klasie emaliowany na czarno, w III nieemaliowany. W owalnym medalionie środkowym krzyża mieści się podobizna świętego, otoczona napisem "ЗA TPYДЫ И ПOЛЬЗY CB. TPИФOHA MYЧ". Między ramionami krzyża znajdują się pięcioczłonowe wiązki promieni. Order jest noszony na piersi na śrubie z mutrą.

</doc>
<doc id="294673" url="https://pl.wikipedia.org/wiki?curid=294673" title="Bitwa pod Sluys">
Bitwa pod Sluys

Bitwa pod Sluys (Sluis) – bitwa morska pomiędzy flotą angielską i francuską, stoczona 24 czerwca 1340 roku na wodach koło portu Sluys w zachodniej Flandrii. 
Była drugą bitwą morską wojny stuletniej. Po stronie angielskiej pod wodzą króla Edwarda III uczestniczyło 210 okrętów wobec 190 po stronie francuskiej, dowodzonych przez admirałów Huguesa Quiéreta i Nicolasa Béhucheta, w tym 20 genueńskich galer pod komendą Egidio Boccanegry (zwanego też Barbanera – „Czarnobrody”). 
Działania poprzedzające.
Celem działania Francuzów było zablokowanie portu Brugii, gdzie Anglicy mogliby wysadzić swe wojska dla podjęcia przeciw nim operacji lądowych i w ich następstwie skierować się na Paryż. Na obszarze rozległego ujścia Skaldy Francuzi rozmieścili swe siły w zatoce poprzedzającej dojście, z przepustem chronionym dodatkowo przez Sluys (dosł. „śluza”), jako swoistym awanportem Brugii. Edward III, który ze swą flotą zakotwiczył 23 czerwca pod Blankenberghe (na wysokości Brugii), rozpoznał ich pozycje, a rano dnia następnego jego okręty wpłynęły na wody zatoki pod Sluys.
Bitwa.
Flota francuska została uszykowana w 4 linie wzdłuż brzegu w szyku czołowym, przy czym zakotwiczone okręty dodatkowo spięto łańcuchami, zgodnie z ówczesnymi zasadami walki w defensywie. Nie miały one jednolitego dowództwa (dowodzili równocześnie Quieret z Béhuchetem), a najemnymi kusznikami dysponowały głównie na okrętach genueńskich, które (wobec sprzeciwu Boccanegry), dla swobody manewru pozostawiono poza zwartym szykiem liniowym. 
Szyk floty angielskiej składał się z dwóch linii okrętów, z których drugą dowodził sam król. Główną siłę zbrojną na ich pokładach stanowili łucznicy wyposażeni w długie łuki angielskie. Na czoło wysunięto w parach największe kogi z łucznikami, pomiędzy nimi umieszczając mniejszy okręt ze zbrojnymi. Z tyłu wspierały je pomniejsze jednostki, na ogół też obsadzone łucznikami. 
Do starcia doszło około południa. Kogi angielskie przeszły przed frontem zakotwiczonych jednostek przeciwnika, a potem wykonały zwrot i zajmując pozycję na wprost, rozpoczęły atak czołowy, na wstępie silnie ostrzeliwując z łuków okręty przeciwnika. W następnej kolejności atakowane były one przez mniejsze jednostki i zdobywane abordażem lub niszczone przez podpalenie. W tym czasie reszta zakotwiczonych i spiętych okrętów szyku francuskiego pozostawała unieruchomiona i bezczynna.
Po kilkugodzinnym boju strona angielska osiągnęła widoczną przewagę, rozbijając pierwszą linię Francuzów, wobec czego załogi okrętów z dalszych linii ich szyku zaczęły opuszczać swe jednostki, uchodząc łodziami wiosłowymi na brzeg. Na lądzie rozproszone załogi zostały zaatakowane przez sprzymierzonych z Anglikami Flamandów, co ostatecznie przesądziło o klęsce Francuzów.
Podsumowanie.
Spośród dowodzących Quieret zginął (według niektórych źródeł, został wzięty do niewoli i ścięty w odwecie za masakrę angielskich jeńców po bitwie pod Arnemuiden w 1338), Béhuchet został ujęty i powieszony na rei. Starcie zakończyło się niemal całkowitym zniszczeniem floty francuskiej (zdobyto bądź zatopiono 170 okrętów) i stratą ok. 15 tysięcy żołnierzy; z pogromu udało się ocalić jedynie czterem genueńskim galerom Boccanegry, który poza tym zdobył 2 kogi angielskie. 
Bitwa ta wykazała niezwykłą skuteczność użycia angielskich łuczników nie tylko w starciach lądowych, lecz także w bitwach na morzu, we wstępnej fazie walki. Fakt, iż rozpoczęto ją regularnym starciem czołowym, które następnie przekształciło się w szereg indywidualnych walk okrętów, zdecydował o zwycięstwie Anglików, którzy w pełni wykorzystali czynnik manewrowości, jakiego zabrakło przeciwnikowi.
Uzyskana w wyniku tej batalii kontrola nad akwenem kanału La Manche umożliwiła Anglikom operację lądowania ich wojsk we Flandrii dla podjętego następnie oblężenia Tournai.

</doc>
<doc id="294680" url="https://pl.wikipedia.org/wiki?curid=294680" title="Martin Ruiz">
Martin Ruiz



</doc>
<doc id="294681" url="https://pl.wikipedia.org/wiki?curid=294681" title="Proplastyd">
Proplastyd



</doc>
<doc id="294682" url="https://pl.wikipedia.org/wiki?curid=294682" title="Bitwa morska pod Sluis">
Bitwa morska pod Sluis



</doc>
<doc id="294686" url="https://pl.wikipedia.org/wiki?curid=294686" title="Marc Wilmots">
Marc Wilmots

Marc Wilmots (ur. 22 lutego 1969 w Dongelbergu) – belgijski trener i piłkarz występujący na pozycji pomocnika.
Kariera klubowa.
Wilmots jest wychowankiem klubu CS Jodoigne, gdzie grał w latach 1980–1985. W 1985 roku trafił do juniorskiej ekipy zespołu Sint-Truidense VV. W 1987 roku został włączony do jego pierwszej drużyny. W 1988 roku odszedł do KV Mechelen. W 1989 roku zdobył z nim mistrzostwo Belgii. W Mechelen spędził 3 lata.
W 1991 roku Wilmots został graczem Standardu Liège. W 1993 roku zdobył z nim Puchar Belgii, a także wywalczył wicemistrzostwo Belgii. W 1996 roku przeszedł do niemieckiego FC Schalke 04. W Bundeslidze zadebiutował 17 sierpnia 1996 roku w przegranym 0:4 meczu z VfB Stuttgart. 23 sierpnia 1996 roku w zremisowanym 4:4 spotkaniu z FC St. Pauli strzelił pierwszego gola w Bundeslidze. W 1997 roku zdobył z klubem Puchar UEFA, po pokonaniu w jego finale Interu Mediolan.
W 2000 roku Wilmots trafił do francuskiego Girondins Bordeaux. Po roku powrócił do Schalke. W 2001 roku oraz w 2002 roku wystąpił z nim w finale Pucharu Ligi Niemieckiej, jednak w obu przypadkach Schalke przegrywało tam swoje pojedynki. W 2002 roku zdobył z zespołem Puchar Niemiec. W 2003 roku zakończył karierę.
Kariera reprezentacyjna.
W reprezentacji Belgii Wilmots zadebiutował 26 maja 1990 roku w zremisowanym 2:2 towarzyskim meczu z Rumunią. W tym samym roku znalazł się w kadrze na Mistrzostwa Świata. Nie zagrał jednak na nich w żadnym pojedynku, a Belgia odpadła z turnieju w 1/8 finału.
W 1994 roku Wilmots został powołany do kadry na Mistrzostwa Świata. Wystąpił na nich w spotkaniu fazy grupowej z Arabią Saudyjską (0:1). Tamten mundial reprezentacja Belgii ponownie zakończyła na 1/8 finału.
W 1998 roku po raz trzeci w karierze był uczestnikiem Mistrzostw Świata. Tym razem zagrał na nich we wszystkich meczach swojej drużyny, z Holandią (0:0), Meksykiem (2:2) i Koreą Południową (1:1). W potyczce z Meksykiem zdobył także 2 bramki. Kadra Belgii natomiast odpadła z turnieju po fazie grupowej.
W 2000 roku Wilmots wziął udział w Mistrzostwach Europy. Rozegrał tam 3 spotkania: ze Szwecją (2:1), Włochami (0:2) i Turcją (0:2). Tamten turniej Belgowie zakończyli na fazie grupowej.
W 2002 roku został powołany do kadry na Mistrzostwa Świata. Zagrał na nich w meczach z Japonią (2:2), Tunezją (1:1), Rosją (3:2) oraz Brazylią (1:2). W spotkaniach z Japonią, Tunezją i Rosją strzelił także po jednym golu. Z mundialu 2002 Belgia odpadła w 1/8 finału.
W latach 1990–2002 w drużynie narodowej Wilmots rozegrał w sumie 70 spotkań i zdobył 28 bramek.
Kariera trenerska.
26 marca 2003 roku, 4 dni po rozegraniu ostatniego meczu jako piłkarz, został trenerem FC Schalke 04. Jako trener w Bundeslidze zadebiutował 5 kwietnia 2003 roku w zremisowanym 0:0 meczu z 1. FC Nürnberg. Szkoleniowcem Schalke był do końca sezonu 2002/2003. Od lata 2004 roku do lutego 2005 roku prowadził Sint-Truidense VV. W 2009 roku został asystentem Dicka Advocaata w reprezentacji Belgii, a w 2012 roku przejął drużynę jako trener. W 2014 roku doprowadził Belgów do ćwierćfinału turnieju MŚ. Po porażce z reprezentacją Walii w ćwierćfinale Euro 2016 zrezygnował ze stanowiska selekcjonera reprezentacji Belgii. W marcu 2017 roku został selekcjonerem reprezentacji Wybrzeża Kości Słoniowej.
Kariera polityczna.
W 2003 roku Wilmots został członkiem Senatu Belgii z ramienia partii Ruchu Reformatorskiego. W 2005 roku zrezygnował z mandatu senatora.

</doc>
<doc id="294688" url="https://pl.wikipedia.org/wiki?curid=294688" title="Koszykówka na Letnich Igrzyskach Olimpijskich 2004">
Koszykówka na Letnich Igrzyskach Olimpijskich 2004

Koszykówka na XXVIII Letnich Igrzyskach Olimpijskich rozgrywana była w fazie wstępnej w Helliniko Olympic Complex, ostatnie gry odbyły się w Olympic Indoor Hall w Athens Olympic Sports Complex.
Kwalifikacje.
W zawodach mężczyzn, jak i kobiet brało udział 12 zespołów. Gospodarz Grecja automatycznie zakwalifikował się do obu turniejów. Tak jak i mistrz świata wśród mężczyzn 2002- Serbia i Czarnogóra. A w gronie kobiet- USA.
Pozostałe 10 miejsc było przeznaczone dla reprezentacji z pięciu kontynentów. Każdy kontynent otrzymał określoną liczbę miejsc (Afryka- po 1 w każdym turnieju, Oceania- 2, Europa- 3, Ameryka- 3 dla mężczyzn, 1 dla kobiet; Azja- 1 dla mężczyzn, 3- dla kobiet)
Mężczyźni.
Finał.
Argentyna wygrała swój pierwszy złoty medal na Igrzyskach Olimpijskich w koszykówkę i była pierwszym zespołem od 1988 innym od USA który wygrał te zawody.

</doc>
<doc id="294693" url="https://pl.wikipedia.org/wiki?curid=294693" title="Iwan Bohun">
Iwan Bohun

Iwan Teodorowicz Bohun (; zm. 27 lutego 1664) – pułkownik kozacki, jeden z głównych przywódców powstania Chmielnickiego.
Życiorys.
Urodził się prawdopodobnie około 1608 roku (gdyż w momencie wybuchu wojny z Rzeczpospolitą miał około 40 lat) w Bracławiu. Jego pochodzenie jest nieznane, choć istnieje przypuszczenie, że był synem drobnego szlachcica, dzierżawcy wsi Bubnowa (Kijowszczyzna).
Sotnik pułku czehryńskiego, w 1650 roku pułkownik kalnicki. W 1651 roku zdobył i spalił Winnicę. W maju tegoż roku wraz z innymi pułkami bezskutecznie oblegał Kamieniec Podolski i Ołykę (Wołyń). Pod Beresteczkiem wyprowadził resztki wojsk kozackich z okrążenia. 
Być może latem 1652 r. towarzyszył Tymofiejowi Chmielnickiemu w wyprawie do Mołdawii.
Zdecydowany przeciwnik uzależnienia od Moskwy, nie przysiągł wierności carowi podczas rady perejasławskiej. Walczył u boku Chmielnickiego z wojewodą Stanisławem Lanckorońskim i Stefanem Czarnieckim. Występując po stronie rosyjskiej w bitwie pod Ochmatowem w 1655 roku, atakiem na flankę wojsk polskich uratował armię kozacką od pewnej klęski.
Podczas potopu szwedzkiego namawiał hetmana do opowiedzenia się po stronie Rzeczypospolitej, potem poparł go jednak przeciw Polsce. Wobec coraz bardziej prawdopodobnych planów rozbioru Polski (traktat w Radnot) i związanej z tym możliwości powstania suwerennej Ukrainy, przyłączył się do wojsk księcia siedmiogrodzkiego Jerzego II Rakoczego, pozostając przy nim aż do klęski w bitwie pod Czarnym Ostrowem w 1657 roku. Poparł unię hadziacką, był zwolennikiem Iwana Wyhowskiego; Jerzego Chmielnickiego popierał do czasu, gdy ten, łamiąc unię hadziacką, postanowił związać się z Moskwą. Walczył po stronie polskiej z Rosjanami, został jednak usunięty ze stanowiska, pozbawiony tytułu pułkownika i uwięziony w Malborku. Uwolniony w 1663 roku, uczestniczył w zmaganiach z promoskiewskim Iwanem Brzuchowieckim. Rozstrzelany 27 lutego 1664 roku w obozie pod Nowogrodem Siewierskim pod zarzutem zdrady.
Posłużył Henrykowi Sienkiewiczowi za pierwowzór bohatera powieści "Ogniem i mieczem", Jurka Bohuna. Jest także tytułowym bohaterem powieści Jacka Komudy "Bohun", opowiadającej o największej klęsce wojsk Rzeczypospolitej, poniesionej w bitwie pod Batohem w 1652 roku.

</doc>
<doc id="294694" url="https://pl.wikipedia.org/wiki?curid=294694" title="Gdańskie Gimnazjum Akademickie">
Gdańskie Gimnazjum Akademickie

Gdańskie Gimnazjum Akademickie ("Das Städtische Gymnasium") – miejska szkoła o poziomie wyższym od średniego (ale jeszcze nie uniwersyteckim), przeznaczona dla młodzieży protestanckiej wyrosła na gruncie kalwinizmu, działająca w Gdańsku w latach 1558-1817.
Historia.
Językiem wykładowym była łacina. Nazwa "Gimnazjum Akademickie" przyjęła się ok. 1630. W XVII i XVIII wieku szkołę zwano też często "Ateneum gdańskim" (łac. "Athenaeum gedanense").
Szkoła została otwarta 13 czerwca 1558 w budynku klasztoru pofranciszkańskiego, jako tzw. partykularz ("studium particulare" albo "schola particularis"). Już 10 lat później używano nazwy "gimnazjum". Strukturę szkoły ustalił Jacob Fabricius, jej długoletni rektor (1580-1629). W 1580 utworzył katedry teologii, prawa i historii, filozofii oraz greki i języków orientalnych. W 1584 dodano katedrę fizyki z medycyną, a w 1589 lektorat języka polskiego, który poprowadził Jan Rybiński.
W 1595 rozważano koncepcję przekształcenia Gimnazjum w protestancki uniwersytet, do czego jednak nie doszło.
Od 1596 przy gimnazjum działała biblioteka, pochodząca z daru Jana Bernarda Bonifacia. Poziom dydaktyki był wysoki; dwie najwyższe klasy ("classes supremae"), w których nauka trwała łącznie 4 lata, prezentowały już poziom akademicki. Absolwenci Gimnazjum, udając się na dalszą naukę do różnych uczelni polskich i europejskich, przyjmowani byli z reguły na III rok studiów.
Siedzibą Gimnazjum były budynki byłego klasztoru franciszkanów na Starym Przedmieściu. W skrzydle wschodnim znajdowało się Małe Audytorium Anatomiczne oraz biblioteka, w południowym sale wykładowe oraz Auditorium Maximum (w którym urządzano m.in. okolicznościowe przedstawienia i uroczystości dla władz miejskich). Pod koniec XVI wieku dobudowano nowe skrzydło zachodnie, w którym znalazły się dalsze sale wykładowe oraz mieszkania dla uczniów i być może nauczycieli. Rektor gimnazjum pełnił z reguł obowiązki pastora w kościele św. Trójcy, a lektor języka polskiego (był nim m.in. Krzysztof Celestyn Mrongowiusz) – polskiego kaznodziei w kaplicy św. Anny.
Gimnazjum gdańskie, obok Gimnazjum Akademickiego w Toruniu zajęło jedno z czołowych miejsc w ówczesnym systemie szkolnictwa w Polsce i zyskało także uznanie za granicą. Wysoki poziom naukowy i korzystne warunki pracy ściągały tu licznych pedagogów ze szkół polskich i europejskich. Profesorowie Gimnazjum rozwijali własne intensywne badania w różnych dziedzinach, tworząc podwaliny pod dalszy rozwój nauki w Gdańsku. Rozkwit Gimnazjum przypada na wiek XVII (ok. 1600 liczba uczniów dochodziła do 200), natomiast w wieku XVIII zaczęło ono podupadać.
W okresie wojen napoleońskich budynki poklasztorne zostały zajęte przez wojsko na szpital i magazyny, a zajęcia szkolne odbywały się w domu pastora. 18 czerwca 1815 Prusacy przekształcili Gimnazjum w sześcioletnią szkołę średnią. 10 listopada 1817 została ona połączona ze Szkołą Mariacką i powstało sześcioletnie klasyczne Gimnazjum Miejskie.
W latach 1834-1837 został zbudowany nowy, neogotycki gmach gimnazjum przy ul. Lastadia 2. Gimnazjum Miejskie, które w tamtym czasie było najbardziej prestiżową szkołą średnią w okolicy, działało w tym miejscu do 1920.

</doc>
<doc id="294697" url="https://pl.wikipedia.org/wiki?curid=294697" title="Załęże">
Załęże



</doc>
<doc id="294698" url="https://pl.wikipedia.org/wiki?curid=294698" title="Black Swarm – Dark Force">
Black Swarm – Dark Force

Black Swarm – Dark Force – specjalne wydanie siedemnastego (dziewiętnastego – USA) albumu grupy Depeche Mode wydanego w 2005 (zob. 2005 w muzyce).
"Black Swarm – Dark Force" – promo (w formacie CD-R) albumu "Playing the Angel" wydane pod innym tytułem i inną nazwą zespołu. W celu zapobieżenia próbom sporządzania kopii pirackich albumu zarówno na okładce jak i na samej płycie wydrukowany został indywidualny numer i nazwisko osoby, do której wydawnictwo zostało wysłane

</doc>
<doc id="294703" url="https://pl.wikipedia.org/wiki?curid=294703" title="Fernando Belaúnde Terry">
Fernando Belaúnde Terry

Fernando Belaúnde Terry (ur. 7 października 1912 w Limie, zm. 4 czerwca 2002 tamże) – architekt i polityk peruwiański, dwukrotnie prezydent kraju (w latach 1963–1968 i 1980–1985).
Po raz pierwszy był prezydentem Peru w latach 1963–1968. Zasłynął wtedy popadnięciem w zatarg z eksploatującymi za bezcen bogactwa kraju koncernami wspieranymi przez Waszyngton. Został wtedy odsunięty od władzy przez armię, która kontynuowała pod tym względem jego politykę. Drugi raz najwyższy urząd w państwie piastował w latach 1980–1985. W wyborach prezydenckich w 1989 popierał kandydaturę Mario Vargasa Llosy.

</doc>
<doc id="294705" url="https://pl.wikipedia.org/wiki?curid=294705" title="HUGO">
HUGO



</doc>
<doc id="294708" url="https://pl.wikipedia.org/wiki?curid=294708" title="Fernando Belaunde Terry">
Fernando Belaunde Terry



</doc>
<doc id="294712" url="https://pl.wikipedia.org/wiki?curid=294712" title="Jan Urban (piłkarz)">
Jan Urban (piłkarz)

Jan Urban (ur. 14 maja 1962 w Jaworznie) – polski trener piłkarski i piłkarz, który występował na pozycji napastnika. W latach 1985–1991 reprezentant Polski. Uczestnik Mistrzostw Świata 1986.
Kariera klubowa.
Urban rozpoczynał swoją karierę w Victorii Jaworzno, z której w 1981 odszedł do pierwszoligowego wówczas Zagłębia Sosnowiec. W klubie tym występował przez kolejne cztery sezony, po czym w 1985 podpisał kontrakt z Górnikiem Zabrze. Z drużyną tą trzykrotnie zdobywał mistrzostwo Polski. W 1989 opuścił kraj i wyjechał do Hiszpanii, gdzie został zawodnikiem Osasuny. W sezonie 1990/91 pomógł klubowi awansować do rozgrywek Pucharu UEFA w sezonie 1990/1991. 30 grudnia 1990 zdobył trzy gole w wygranym 4:0 meczu wyjazdowym z Realem Madryt, czym zapisał się w historii Osasuny. Łącznie w sezonie Primera División (1990/1991) zdobył 13 goli i zajął 10. miejsce w ligowej klasyfikacji strzelców. Wystąpił także w spotkaniu pomiędzy reprezentacją obcokrajowców Primera División a Katalonią. W styczniu 1995 przeszedł do Realu Valladolid, a w sierpniu tegoż roku do CD Toledo. Latem 1996 związał się z niemieckim klubem VfB Oldenburg, zaś na początku 1998 powrócił do Górnika Zabrze, gdzie po sezonie 1997/98 zakończył swoją karierę.
Kariera reprezentacyjna.
W 1985 Urban zadebiutował w reprezentacji Polski. Znalazł się także w kadrze na Mistrzostwa Świata 1986. Ostatni występ w zespole narodowym zanotował w 1991 podczas zremisowanego 1:1 meczu z Anglią.
Kariera trenerska.
Po zakończeniu kariery piłkarskiej zajął się szkoleniem młodzieży w Osasunie. W sezonie 2004/05 prowadził Polideportivo Ejido, by następnie powrócić do Osasuny i objąć zespół rezerw. 4 czerwca 2007 został trenerem Legii Warszawa. Wraz z klubem zdobył Puchar Polski oraz Superpuchar Ekstraklasy. Przed Mistrzostwami Europy 2008 dołączył do sztabu szkoleniowego reprezentacji, gdzie objął funkcję asystenta ówczesnego selekcjonera Leo Beenhakkera. 14 marca 2010 został zwolniony z Legii. Od 29 października do 10 grudnia 2010 pracował w Polonii Bytom. 10 marca 2011 podpisał kontrakt z Zagłębiem Lubin, gdzie na stanowisku pierwszego trenera zastąpił Marka Bajora. Jeszcze w tym samym roku został zwolniony z powodu słabych wyników drużyny w rundzie jesiennej i zastąpiony przez Pavla Hapala. 30 maja 2012 Urban ponownie objął Legię Warszawa. W sezonie 2012/13 sięgnął z zespołem po mistrzostwo oraz Puchar Polski. 19 grudnia 2013 został zwolniony z klubu za porozumieniem stron. Działacze decyzję o zwolnieniu Urbana tłumaczyli rozbieżną wizją budowy zespołu. 3 lipca 2014 Urban został oficjalnie nowym szkoleniowcem Osasuny Pampeluna. Zadaniem polskiego trenera był powrót z drużyną do Primera División. 28 lutego 2015 został zwolniony ze stanowiska trenera Osasuny Pampeluny, ze względu na rozczarowujące wyniki drużyny pod jego wodzą. W momencie jego odejścia klub znajdował się na 16. miejscu w tabeli Segunda División. 12 października 2015 został trenerem Lecha Poznań, natomiast współpracę z klubem z Wielkopolski zakończył 29 sierpnia 2016. 5 stycznia 2017 został trenerem Śląska Wrocław, podpisując kontrakt na 1,5 roku. 19 lutego 2018 został zwolniony z tej funkcji.
27 maja 2021 roku został ogłoszony trenerem Górnika Zabrze. 14 czerwca 2022 został zwolniony z tej funkcji, kończąc sezon 2021/2022 na ósmym miejscu w tabeli i dochodząc do ćwierćfinału Pucharu Polski. W 2023 był jednym z kandydatów do objęcia stanowiska selekcjonera reprezentacji Polski. 18 marca tego samego roku powrócił do funkcji trenera Górnika Zabrze, zastępując Bartoscha Gaula.
Sukcesy.
Piłkarz.
 Górnik Zabrze 
Trener.
 Legia Warszawa 
 Lech Poznań 

</doc>
<doc id="294715" url="https://pl.wikipedia.org/wiki?curid=294715" title="Kartusz (hieroglif)">
Kartusz (hieroglif)

&lt;-Aa1-G43-I9-G43-&gt;Kartusz faraona Cheopsa
Kartusz – w starożytnym Egipcie magiczna pętla-węzeł "szen", oznaczająca „Uniwersum”. Dosłownie w języku egipskim „kartusz” to szenu, słowo o takim samym rdzeniu jak szeni „otaczać”.
Pierwotnie kartusz był kołem, w którym umieszczano imię króla, wchodzące w skład Królewskiego Protokołu. Koło to mogło oznaczać dysk solarny lub „wszystko, co oznacza słońce”, czyli świat, którym rządził faraon. Bardzo wcześnie owo koło wydłużyło się, aby móc objąć całe imię władcy. Znane są bardzo rzadkie przykłady okrągłych kartuszy.
Kartusze pojawiały się jako podwójny sznur z zawiązanymi dwoma końcami lub jako pusta pieczęć. Służyły do identyfikacji władcy; umieszczane były na papirusach, stelach, reliefach w świątyniach, malowidłach ściennych w grobowcach i w formie pieczęci (np. odciskane w świeżej zaprawie po zamknięciu królewskiego grobowca).

</doc>
<doc id="294717" url="https://pl.wikipedia.org/wiki?curid=294717" title="Pałac braci Karola i Emila Steinertów w Łodzi">
Pałac braci Karola i Emila Steinertów w Łodzi

Pałac braci Karola i Emila Steinertów – budynek znajdujący się w Łodzi przy ulicy Piotrkowskiej 272, a i b.
Historia i architektura.
Pałac braci Steinertów, synów Adolfa, zbudowany został w roku 1909 według projektu berlińskiego architekta Alfreda Balckego w stylu nawiązującym do pseudobaroku południowoniemieckiego. Wybór ten miał demonstrować i podkreślać narodowość rodziny Steinertów.
Pałac, składający się z dwóch niezależnych budynków, przeznaczony był dla dwóch rodzin. Stąd bierze się ich jednolita fasada i dwie bramy. Podział ten, od strony dziedzińca, podkreślony był murem, który również dzieli ogród na dwie części. Nad wjazdami umieszczone zostały symbole włókienniczej profesji właścicieli – figurkę prządki otoczoną industrialnym motywem zębatego koła.
Fasadę obu budynków cechuje zachwianie symetrii: nieregularny jest układ okien i dwukondygnacyjnych wykuszy. Na skrzydłach umieszczono dwa wykusze o dwóch kondygnacjach, bramy zamknięte półkoliście, nad nimi okna trójdzielne, a między nimi znajduje się dekoracyjny kartusz z sentencją "salus intrandibus" („zdrowie wchodzącemu”) i z datą budowy pałacu. Budynek jest dwupiętrowy z mansardą, łamanym dachem, o szczytach obramowanych wolutami. Elewacja jest zdobiona wieloma ornamentami: kartuszami, głowami amorów, rozetami, figurami lwów, maszkaronami i festonami z liśćmi akantu.
Wnętrza były niegdyś luksusowo urządzone. Znajdowały się m.in. witraże, arrasy, boazerie i majolikowe kominki. Obok pałacu stoi dawny domek Steinertów z 1833 roku, w którym swoją karierę przemyslową rozpoczęła rodzina Steinertów. Jego skromny wygląd znakomicie kontrastuje z obok stojącym pałacem.
W głębi posesji istniejące budynki pofabryczne służyły produkcji tkanin bawełnianych.
W latach 2017–2019 pałac przeszedł gruntowny remont.

</doc>
<doc id="294721" url="https://pl.wikipedia.org/wiki?curid=294721" title="Skyclad">
Skyclad

Skyclad – brytyjski zespół heavymetalowy z silnymi wpływami muzyki folk, uważany powszechnie za twórcę nowego rodzaju muzyki: folk metalu.
Zespół uformowali w 1990 roku Martin Walkyier i Steve Ramsey.
Nazwa.
Nazwa zespołu nie jest przypadkowym splotem liter i w pełni oddaje słowa piosenek. W potocznym j. angielskim skyclad to wyrażenie oznaczające "nagość wszędzie/nagość na zewnątrz". Uformowało się wraz z powstaniem pogańskiej religii znanej i rozpowszechnionej w wielu krajach anglojęzycznych pod nazwą Wicca, w której większość działań rytualnych wykonuje się nago. Zespół nie stroni więc od rubasznego humoru i pogańskich wpływów w swojej żywej i skocznej muzyce.

</doc>
<doc id="294725" url="https://pl.wikipedia.org/wiki?curid=294725" title="Proplastydy">
Proplastydy



</doc>
<doc id="294726" url="https://pl.wikipedia.org/wiki?curid=294726" title="Zagłębie różane">
Zagłębie różane

Zagłębie różane – nazwa zwyczajowo używana dla określenia okolic Puław i Końskowoli.
Od ponad 200 lat Pożóg słynie z uprawy róż. Pierwszy różany ogród założyła w Pożogu Izabela Czartoryska. Ponad połowa polskiej produkcji róż pochodzi z terenów gminy Końskowola. Szacuje się, że roczna produkcja krzewów różanych wynosi w tym rejonie około 6 mln sztuk rocznie.
Od 1998 co roku w Końskowoli odbywa się Święto Róży.

</doc>
<doc id="294727" url="https://pl.wikipedia.org/wiki?curid=294727" title="A Little Piece (singel)">
A Little Piece (singel)

A Little Piece – singel Dave’a Gahana, frontmana i wokalisty Depeche Mode, promujący album "Paper Monsters", nagrania "live" dokonano podczas koncertu w Paryżu (Francja) 5 lipca 2003.

</doc>
<doc id="294730" url="https://pl.wikipedia.org/wiki?curid=294730" title="Odżywianie">
Odżywianie

Odżywianie – proces życiowy polegający na pozyskiwaniu przez organizm ze środowiska pokarmu (a dokładniej zawartych w nim składników odżywczych). W zależności od formy, w jakiej uzyskiwane są składniki budulcowe, elektrony oraz energia wyróżnia się różne strategie metaboliczne (przede wszystkim: samożywność lub cudzożywność).
W zależności od zróżnicowania przyjmowanych związków organicznych można mówić o:
W zależności od ilości zapotrzebowania na dany pierwiastek w pokarmie wyróżnia się:
Składniki odżywcze dostarczane w niewłaściwych proporcjach prowadzą do otyłości. Zaburzenia trawienia lub wchłaniania powodują niedożywienie prowadzące do niedowagi. Schorzenia te mogą być spowodowane zaburzeniami czynnościowymi przewodu pokarmowego.
U zwierząt, w toku ewolucji, wykształciły się struktury umożliwiające sprawne odżywianie – układ pokarmowy.

</doc>
<doc id="294736" url="https://pl.wikipedia.org/wiki?curid=294736" title="Kosmiczne jaja">
Kosmiczne jaja

Kosmiczne Jaja (ang. "Spaceballs") – amerykański parodystyczny film SF w reżyserii Mela Brooksa. Nakręcony został w 1987 z budżetem 25 mln dolarów.
"Kosmiczne Jaja" postrzegane są jako parodia "Gwiezdnych wojen" George'a Lucasa, choć Brooks sparodiował w nim wiele innych filmów SF (np. teleportację ze "Star Treka", a bohater grany przez Johna Hurta ma na imię Kane - identycznie jak bohater grany przez tego samego aktora w filmie "Obcy – ósmy pasażer Nostromo")
Otrzymał mieszane recenzje; serwis Rotten Tomatoes przyznał mu wynik 54%.
Opis fabuły.
Prezydent Skroob deleguje swojego pomocnika, Lorda Hełmofona, by porwał księżniczkę Vespę i uwolnił ją, dopiero gdy jej ojciec udostępni kody pozwalające wyssać całe powietrze z jego planety - Druidii. Kosmiczny wagabunda Lone Starr i jego towarzysz Barf muszą szybko spłacić dług gangsterowi Pizza the Hutt. Aby zdobyć potrzebne pieniądze, podejmują się zadania uwolnienia i zwrócenia Vespy, zlecanego przez króla Druidii.

</doc>
<doc id="294737" url="https://pl.wikipedia.org/wiki?curid=294737" title="Willa Reinholda Richtera">
Willa Reinholda Richtera

Willa Reinholda Richtera – willa znajdująca się przy ulicy I. Skorupki 6/8 w Łodzi, w parku im. ks. bp. Michała Klepacza, obecnie siedziba rektoratu Politechniki Łódzkiej.
Historia.
Willa zbudowana została według projektu architekta Ignacego Stebelskiego w latach 1903–1904 przy ówczesnej ulicy Placowej. Budynek zaprojektowano na niemieckich i angielskich wzorcach „architektury nieregularnej” dla Reinholda Richtera. W sąsiedztwie znajdowała się wzniesiona kilka lat wcześniej willa jego brata Józefa Richtera, z którą połączona została parkiem.
Po śmierci Reinholda Richtera w 1930 roku willa stała się współwłasnością jego żony Matyldy oraz ich pięciorga dzieci. Po śmierci Matyldy nastąpił dalszy podział własności. Ostatnią mieszkanką była do II wojny światowej Jadwiga Scheiblerowa z domu Richter. Po wojnie willa została przejęta przez Towarzystwo Uniwersytetów Robotniczych. W latach 1951–1956 mieściło się tu Studium Przygotowawcze do Wyższych Uczelni. 23 listopada 1954 powstał dokument o przekazaniu budynku Politechnice Łódzkiej, co nastąpiło dopiero w pierwszej połowie 1956 roku, kiedy to został siedzibą nowo powstałego Wydziału Budownictwa Lądowego. W latach 1969–1976 mieścił się tu Dział Wydawnictw PŁ. W roku 1977 postanowiono, że budynek zostanie przeznaczony na siedzibę rektoratu. Rok później rozpoczęto prace remontowe i konserwatorskie, które prowadzono z kilkuletnią przerwą do kwietnia 1985 roku. Oficjalne przekazanie budynku rektorowi nastąpiło w 40. rocznicę powstania Politechniki Łódzkiej, 24 maja 1985 roku.
W 2014 roku przeprowadzono renowację południowej ściany budynku, w 2016 zaś rozpoczęto remont dachu i drewnianych balkonów, który został przerwany 8 lipca 2016 roku pożarem. Spaleniu uległa znaczna część oryginalnej więźby dachowej budynku.
Budynek posłużył jako redakcja fikcyjnego czasopisma "Pasikonik" w filmie "Kingsajz".

</doc>
<doc id="294747" url="https://pl.wikipedia.org/wiki?curid=294747" title="Maria Walewska">
Maria Walewska

Maria Walewska, z domu Łączyńska, później hrabina d’Ornano (ur. 7 grudnia 1786 w Brodnem, zm. 11 grudnia 1817 w Paryżu) – polska szlachcianka, metresa cesarza Napoleona Bonaparte.
Życiorys.
Maria Łączyńska urodziła się w pałacu w Kiernozi. Była córką Macieja (wzgl. Mateusza) Łączyńskiego herbu Nałęcz (dziedzic Kiernozi, urzędnik ziemski, zm. przed 1797) i Ewy Zaborowskiej. 
Jej rodzeństwem byli: Anastazja (1788–1864, żona 1. Michała Lasockiego, 2. Radwana, 3. gen. Stanisława Rychłowskiego; dziedziczka Milanówka), Benedykt, Teodor (ur. 1785) oraz prawdopodobnie też Ignacy (pułkownik jazdy, dziedzic Kiernozi). Guwernerem rodzeństwa przez sześć lat (ok. 1795–1801) był Mikołaj Chopin - ojciec Fryderyka Chopina.
Pierwsze małżeństwo.
Pod koniec 1804 wzięła ślub z szambelanem Anastazym Walewskim z Walewic. 13 czerwca 1805, po powrocie z podróży poślubnej do Włoch, urodziła syna – Antoniego Bazylego Rudolfa. Nie jest zbyt prawdopodobne, aby zniedołężniały, blisko pół wieku starszy od Marii szambelan był biologicznym ojcem tego dziecka, urodzonego niespełna 6 miesięcy po ich ślubie; małżeństwo to zatem miało może na celu ratowanie honoru panny Łączyńskiej. Ojcostwo przypisywano niejakiemu Arkadijowi Suworowowi, domniemanemu ciotecznemu wnukowi feldmarszałka rosyjskiego, odrzuconemu przez rodzinę Marii Łączyńskiej ze względów „patriotycznych”. Niemniej syn został uznany przez szambelana Anastazego i uważany był w późniejszych latach za podobnego do ojca.
Kochanka Napoleona.
W styczniu 1807 Maria Walewska spotkała się z cesarzem Napoleonem, oficjalnie po raz pierwszy widząc go podczas balu w warszawskim Zamku Królewskim, choć inni twierdzą, iż odbyło się to w pałacu Michała Poniatowskiego w Jabłonnie. Wkrótce potem, w wyniku awansów, prezentów i liścików cesarza, została jego oficjalną metresą; sprowadził ją na trzy tygodnie m.in. do swej kwatery w pałacu w Finckenstein (dziś Kamieniec) w Prusach Wschodnich, gdzie stacjonował po wznowieniu działań wojennych. W lipcu Napoleon podpisał z Rosją i Prusami traktaty pokojowe w Tylży i wyjechał do Paryża; nie jest pewne, czy zabrał Marię Walewską ze sobą.
W 1809, po zwycięstwie cesarza nad V koalicją antynapoleońską, Maria Walewska mieszkała przez kilka miesięcy w pobliżu rezydującego, po zajęciu Wiednia, w pałacu Schönbrunn Napoleona. W tym czasie zaszła z nim w ciążę; powróciła do Walewic, gdzie 4 maja 1810 urodziła Aleksandra Floriana Józefa. Napoleon właśnie dzięki Marii przekonał się, że przyczyną braku potomka z jego małżonką Józefiną nie jest on sam. Wkrótce wziął z nią rozwód, motywowany względami dynastycznymi, po czym poślubił Marię Ludwikę, córkę cesarza Austrii (Franciszka II Habsburga), która dała mu legalnego potomka w marcu 1811.
Opieka cesarza Francuzów.
Napoleon jednak otoczył dyskretną opieką tak Marię, jak i obu jej synów, obdarowując Walewską pałacykiem w Paryżu, gdzie zamieszkała z nimi jeszcze w 1810. Wkrótce nadał Aleksandrowi tytuł hrabiego oraz przynoszące zysk posiadłości ziemskie, co uniezależniło finansowo na przyszłość Aleksandra i jego matkę. Tak zabezpieczona Maria złożyła w Warszawie wniosek o unieważnienie małżeństwa z Anastazym Walewskim, jakoby zawartego pod przymusem jej matki i brata Benedykta. W sierpniu 1812 uzyskała rozwód (Anastazy zmarł w 1815), a po kilku miesiącach – po klęsce Napoleona w kampanii rosyjskiej – pojechała do Paryża.
We wrześniu 1814, po abdykacji Napoleona, odwiedziła go wraz z synem i bratem Teodorem na wyspie Elbie, a ostatni raz spotkała się z nim w 1815, w ciągu 100 dni pomiędzy jego ucieczką z Elby a zesłaniem na św. Helenę.
Romans z Filipem-Antonim d’Ornano.
W tych latach nawiązała romans z kuzynem Napoleona, hrabią i marszałkiem Francji, Filipem-Antonim d’Ornano, z którym zawarła ślub 7 września 1816 w Brukseli (dopiero po śmierci Anastazego – miała z nim rozwód cywilny, ale nie kościelne uznanie małżeństwa za nieważne). Zamieszkali razem w Liège, a 9 czerwca 1817 Maria urodziła Rudolfa Augusta, swego trzeciego syna. Wkrótce jednak, ciężko chora na kamicę nerkową i osłabiona przez karmienie dziecka piersią (co jej zarzucał w swych wspomnieniach, jako nieostrożność, Aleksander), zmarła 11 grudnia 1817.
Serce Marii Walewskiej "secundo voto" Ornano znajduje się w grobowcu rodzinnym Ornano, obok prochów jej zmarłego w 1863 małżonka, na cmentarzu Père Lachaise w Paryżu, natomiast ciało przewieziono w 1818 do Kiernozi, gdzie 27 września pochowano je w tamtejszym kościele parafialnym pw. św. Małgorzaty.
Potomkowie Marii Walewskiej.
Potomkowie jej drugiego syna Aleksandra z jego romansu z aktorką Rachel Felix żyją do dziś. Nadal też istnieją hrabiowie d’Ornano, potomkowie trzeciego syna Marii Rudolfa Augusta. Prawnuk Marii Antoine Philippe Rodolphe d’Ornano opublikował na początku lat 50. XX w. szereg prac o Walewskiej i Aleksandrze, wykorzystując rzekomo istniejące dokumenty rodzinne, m.in. dziennik Marii, czym wywołał długoletnie spory wśród historyków francuskich. Jego brat Guillaume, w latach międzywojennych attaché francuski w Warszawie, ożenił się z Polką, Elżbietą Michalską z Mełgwi-Podzamcza. Syn tej pary, praprawnuk Marii, Michel d’Ornano, dwukrotny minister kultury i środowiska V Republiki Francuskiej, po przejęciu gazety Rzeczpospolita przez francuską grupę Hersanta (ok. 1989) był wydawcą tego pisma. Hrabiowie d’Ornano są właścicielami fabryki perfum Sisley SA, którą dziś kieruje wraz z synem Filipem Izabela d’Ornano z hr. Potockich (ur. 1937), małżonka Huberta, brata Michała.
Nawiązania w sztuce i upamiętnienia.
Romans Napoleona z Marią Walewską stał się wątkiem wielu filmów, m.in. "Pani Walewska" nakręconego przez amerykańską wytwórnię filmową Metro-Goldwyn-Mayer w 1937 z Gretą Garbo w roli Marii, który na podstawie powieści Wacława Gąsiorowskiego wyreżyserował Clarence Brown. Do tej historii nawiązuje także polski film "Marysia i Napoleon" (1966) w reżyserii Leonarda Buczkowskiego, z Beatą Tyszkiewicz i Gustawem Holoubkiem w rolach tytułowych. W 2015 Editions Spotkania opublikowało książkę Huberta d’Ornano – "Od Marii Walewskiej do Sisleya. Piękno bez granic".
W Ajaccio na Korsyce, mieście urodzenia Napoleona, imię Marii Walewskiej nadano ulicy – „rue Comtesse Maria Walewska”. Ulice jej imienia istnieją ponadto w Warszawie, w dzielnicy Praga-Południe i w Krakowie na Bronowicach.

</doc>
<doc id="294748" url="https://pl.wikipedia.org/wiki?curid=294748" title="Pani Walewska">
Pani Walewska



</doc>
<doc id="294750" url="https://pl.wikipedia.org/wiki?curid=294750" title="Łukasz Barczyk">
Łukasz Barczyk

Łukasz Barczyk (ur. 2 września 1974 w Olkuszu) – polski reżyser, scenarzysta, producent, aktor i montażysta. Twórca filmów psychologicznych i obyczajowych.
Życiorys.
Studiował na Wydziale Prawa i Administracji Uniwersytetu Warszawskiego. W 1998 roku ukończył studia na wydziale reżyserii PWSFTviT w Łodzi.
W 2000 roku na Festiwalu Polskich Filmów Fabularnych w Gdyni Łukasz Barczyk zdobył nagrodę za debiut reżyserski - "Patrzę na ciebie Marysiu" (z Mają Ostaszewską i Michałem Bukowskim. Jego drugi film, "Przemiany" (z Mają Ostaszewską, Katarzyną Herman i Jackiem Poniedziałkiem), zdobył kilka prestiżowych nagród, m.in. Specjalną Nagrodę Jury i Nagrodę FIPRESCI na Międzynarodowym Festiwalu Filmowym w Turynie.
Teatr Telewizji.
Barczyk jest także reżyserem kilku sztuk Teatru Telewizji:

</doc>
<doc id="294751" url="https://pl.wikipedia.org/wiki?curid=294751" title="Chronometr">
Chronometr

Chronometr – zegar cechujący się dużą dokładnością i odpornością na zmienne warunki pracy. Dawniej pojęcie to odnosiło się wyłącznie do zegarów mechanicznych; obecnie chronometrami bywają nazywane również inne systemy pomiaru czasu działające w oparciu o urządzenia elektroniczne i łączność radiową lub satelitarną.
Chronometr mechaniczny został skonstruowany w 1759 przez angielskiego stolarza Johna Harrisona.
W nawigacji stosowane były chronometry mechaniczne z mechanizmem balansowym, o napędzie sprężynowym. Posiadają mocną obudowę, aby wytrzymywać działanie zmiennych warunków morskich.
Chronometry takie są umieszczane w drewnianych skrzynkach, a następnie zawiesza się je na specjalnym mocowaniu w pozycji poziomej, aby nie dochodziło do błędów pomiarowych. Błąd wskazań chronometru – liczba sekund, o którą przyspiesza lub spóźnia się w czasie doby – nazywany jest dziennym ruchem lub chodem chronometru. Ustawiany jest najczęściej na czas Greenwich, a następnie nie przestawia się go na czas aktualny w miejscu położenia (czas strefowy), lecz różnice czasu z odpowiednim znakiem zapisuje się w dzienniku chronometru. Znajomość dokładnego czasu jest niezbędna przy stosowaniu astronawigacji.
W porównaniu z tradycyjnymi zegarami mechanicznymi, konstrukcja chronometru zawiera szereg nowych rozwiązań. Bęben o zmiennej średnicy, na który nawinięta jest sprężyna, kompensuje spadek siły naciągu towarzyszący odwijaniu sprężyny. Zastosowano też nowy rodzaj wychwytu i zamocowania balansu mniej wrażliwych na drgania z mechanizmem balansowym specjalnej konstrukcji (bimetaliczny włos balansu kompensujący zmiany temperatury).
Obecnie wobec możliwości korzystania z dokładnych zegarów elektronicznych i radiowych sygnałów czasu oraz nowoczesnych systemów nawigacyjnych chronometry wyszły z powszechnego użycia. Stosowane są jednak nadal na okrętach jako rezerwowy czasomierz, nieczuły na działanie impulsu elektromagnetycznego.
Chronometr został po raz pierwszy użyty w czasie drugiej podróży Jamesa Cooka.
Zastosowanie chronometru w nawigacji morskiej.
W nawigacji dawniej miał zastosowanie chronometr okrętowy.
Tradycyjny chronometr okrętowy składa się z właściwego zegara w antymagnetycznej obudowie, zawieszonego w łożu Cardana wewnątrz drewnianej skrzynki, chroniącej go dodatkowo przed wpływem otoczenia.
Dzienny chód chronometru był zapisywany w specjalnej książce i uwzględniany przy obliczeniach nawigacyjnych, jako że w nawigacji nawet kilkusekundowe odchylenie czasu powoduje błąd rzędu kilku mil morskich.
Tradycyjne chronometry mechaniczne zostały wyparte przez chronometry elektroniczne oraz nawigację satelitarną.
Wzorcowanie chronometru.
Chronometr oficjalny to taki zegar mechaniczny, którego mechanizm przeszedł badanie w Contrôle Officiel Suisse des Chronomètres (C.O.S.C.) – niezależnym laboratorium szwajcarskim.
Badanie trwa 15 dni, podczas których jest sprawdzany chód zegara w pięciu różnych położeniach, w trzech temperaturach.
Badanie wygląda następująco:
Wszystkie badania przeprowadza się przy około 24% wilgotności względnej powietrza. Po każdych 24 godzinach mierzy się chód chronometru oraz nakręca i nastawia mechanizm. Po zakończonych z pozytywnym wynikiem badaniach mechanizm zegara otrzymuje certyfikat potwierdzający jego dokładność.
Certyfikat zawiera następujące informacje:
Uzyskanie przez mechanizm zegara certyfikatu C.O.S.C. upoważnia producenta do umieszczania na nim oznaczenia "Chronometer".

</doc>
<doc id="294753" url="https://pl.wikipedia.org/wiki?curid=294753" title="Parvati Patil">
Parvati Patil



</doc>
<doc id="294754" url="https://pl.wikipedia.org/wiki?curid=294754" title="Pokarm">
Pokarm

Pokarm – pożywka dostarczająca substancji chemicznych ważnych dla zachowania zdrowia i rozwoju organizmu. Są to tzw. składniki odżywcze spełniające wiele funkcji w organizmie:

</doc>
<doc id="294756" url="https://pl.wikipedia.org/wiki?curid=294756" title="Składniki odżywcze">
Składniki odżywcze

Składniki odżywcze – substancje chemiczne dostarczane do organizmu przez pokarm, który dostaje się do niego poprzez układ pokarmowy i wydobywane są z niego w procesie trawienia. Elementy produktów spożywczych są niezbędne do prawidłowego funkcjonowania organizmu.
Należą do nich:
Składniki odżywcze spełniają trzy funkcje w organizmie:

</doc>
<doc id="294762" url="https://pl.wikipedia.org/wiki?curid=294762" title="Algérie (1932)">
Algérie (1932)

Algérie – francuski krążownik ciężki okresu międzywojennego i II wojny światowej, krążownik traktatowy. Ostatni francuski krążownik ciężki, uważany za jeden z najbardziej udanych okrętów tej klasy na świecie.
Historia powstania.
„Algérie” był ostatnim typem francuskiego ciężkiego krążownika, zbudowanym w ramach programu z 1930 roku. Po słabo opancerzonych krążownikach typów "Duquesne" i "Suffren", nowy okręt był projektowany według zupełnie innej koncepcji. Wpływ na jego projekt wywołała budowa przez Włochy czterech wyjątkowo silnie opancerzonych krążowników ciężkich typu "Zara". Francuzom udało się w odpowiedzi skonstruować udany projekt, który mieszcząc się w narzuconych traktatem waszyngtońskim ograniczeniach wyporności 10.000 t, oferował bardzo dobrą ochronę i zbalansowane charakterystyki (włoskie okręty z kolei faktycznie przekraczały ten limit wyporności, o ok. 1500 t). Podobnie jak inne francuskie krążowniki ciężkie, klasyfikowany był we Francji jako „krążownik 1. klasy” ("Croiseur de 1ère classe").
Stępkę pod okrętem położono 19 marca 1931 w stoczni Marynarki w Breście (Arsenal de Brest), wodowanie – 21 maja 1932, wejście do służby – 15 września 1934. Zbudowano jednak tylko jeden okręt tego typu, z powodu zawarcia przez Francję i Włochy w 1931 układu rzymskiego o ograniczeniu budowy okrętów. Z kolei w odpowiedzi na charakterystyki „Algérie” Niemcy zaprojektowali serię silnych krążowników ciężkich typu "Admiral Hipper". Mimo jednak znacznie zwiększonej wyporności ponad limity traktatowe, nie przewyższały one francuskiego okrętu.
Opis.
W odróżnieniu od wcześniejszych francuskich krążowników ciężkich, „Algérie” miał konstrukcję gładkopokładową, z niewielkim wzniosem pokładu na dziobie i rufie. Charakterystycznym elementem okrętu był rozbudowany wysoki maszt wieżowy na nadbudówce dziobowej, ze stanowiskami kierowania ogniem na szczycie. Dolne piętro nadbudówki rozciągało się przez całe śródokręcie i stały na nim wieża nr 2 na dziobie i wieża nr 3 na rufie. Za nadbudówką dziobową znajdował się pojedynczy lekko pochylony komin, dalej katapulta dla wodnosamolotów i dość charakterystyczna wąska i wysoka nadbudówka stanowiąca podstawę dla platformy reflektorów i dźwigów dla wodnosamolotów i łodzi okrętowych. Sylwetkę uzupełniał pochylony rufowy maszt trójnożny, pomiędzy platformą reflektorów a wieżami rufowymi (w 1942 na jego miejscu wzniesiono nadbudówkę z platformami działek przeciwlotniczych). Ogólnie sylwetka okrętu była zwarta i harmonijna.
Uzbrojenie.
Uzbrojenie główne było typowe dla krążowników traktatowych, i składało się z 8 dział 203 mm M1931 w czterech wieżach dwudziałowych, rozmieszczonych po dwie na dziobie rufie, w dwóch poziomach. Działa te były nowego modelu, o dłuższej lufie i lepszych właściwościach balistycznych, niż na wcześniejszych krążownikach („Algérie” był jedynym okrętem w nie uzbrojonym). 
Artyleria przeciwlotnicza średniego kalibru była wyjątkowo silna, w postaci 12 nowych dział kalibru 100 mm, w sześciu podwójnych podstawach z tarczami ochronnymi (dwie po bokach nadbudówki dziobowej i cztery po bokach platformy reflektorów). Lekkie uzbrojenie plot stanowiły początkowo 4 pojedyncze działka półautomatyczne 37 mm, zgrupowane na pokładzie rufowym, zastąpione w 1940 przez 4 podwójne podstawy (8 działek). Uzupełniały je 4 poczwórnie sprzężone podstawy wkm-ów 13,2 mm Hotchkiss (w konfiguracji z lat 1938-1940: jedna na dachu mostka, dwie po bokach nadbudówki dziobowej i jedna na samej rufie). Ogólnie, lekkie uzbrojenie przeciwlotnicze było słabszą stroną okrętu z uwagi na liczbę oraz małą skuteczność półautomatycznych armat 37 mm (szybkostrzelność 30-42 strz./min.). W połowie 1942 wzmocniono to uzbrojenie, instalując platformę na śródokręciu z dwoma podwójnymi podstawami działek 37 mm i dalsze dwie na platformie z przodu masztu wieżowego, oraz montując dalsze wkm-y Hotchkiss.
Opancerzenie.
Pomimo posiadania pancerza mniejszej grubości od włoskich okrętów typu "Zara", „Algérie” był jednym z najlepiej opancerzonych przedwojennych krążowników ciężkich. Masa pancerza sięgnęła w nim 2657 t (prawie dwa razy więcej, niż na poprzedzającym typie "Suffren"). Pancerz był przy tym bardzo dobrze rozplanowany. Główny burtowy pas pancerny, długości 105 m (58% długości kadłuba) miał grubość 110 mm. Wysokość pasa wynosiła na większości długości 3,8-4,5 m. Wewnętrzny pokład pancerny miał grubość 80 mm, a na krańcach i przy burtach - 30 mm. Wieże artylerii głównej miały pancerz: 100 mm z przodu, 70 mm z boków i góry oraz 40 mm z tyłu. Poprzeczne grodzie z przodu i tyłu cytadeli miały grubość 70 mm. Komory amunicyjne były od góry chronione pancerzem 80 mm.
Opancerzenie poziome i pionowe teoretycznie zapewniało całkowitą ochronę kadłuba przeciw niemieckim pociskom kalibru 203 mm na dystansach powyżej 17.700 m (na bliższych mógł zostać przebity pancerz burtowy), podczas gdy pociski „Algerie” mogły przebić pancerz burtowy znacznie większych niemieckich krążowników ciężkich typu "Admiral Hipper" do odległości 19.500 m, a ich pokład pancerny z odległości powyżej 14.200 m.
Opancerzenie uzupełniał zaawansowany system biernej ochrony przeciw wybuchom podwodnym, wyjątkowy dla okrętów tej klasy, o głębokości (grubości) po 5,1 m od burt do wewnątrz kadłuba. Jego głównym elementem były podłużne grodzie grubości 40 mm, ciągnące się wzdłuż burt od dna do pokładu pancernego. Gródź chroniła siłownię, barbety artylerii i komory amunicyjne. Między grodziami a burtami były zbiorniki paliwa i puste przedziały, stanowiące element ochrony przeciwtorpedowej. 
Jedyną wadą okrętu w porównaniu ze starszymi francuskimi krążownikami były nieco gorsze własności morskie, z powodu mniejszych wymiarów i obniżonych burt w części dziobowej, gdyż w odróżnieniu od nich, „Algérie” miał konstrukcję gładkopokładową. 
„Algérie” miał wyposażenie lotnicze w postaci jednej katapulty obrotowej na śródokręciu na lewej burcie i dwóch wodnosamolotów (częste w źródłach są błędne informacje o 2 katapultach, 3 wodnosamolotach lub późniejszym zdjęciu wyposażenia lotniczego). Początkowo były to maszyny Gourdou-Leseurre GL-812, a od 1938 łodzie latające Loire 130.
Służba.
Po wybuchu II wojny światowej, „Algérie” w składzie alianckiego zespołu X (razem z francuskimi okrętami: pancernikiem „Strasbourg”, krążownikiem ciężkim „Dupleix” oraz brytyjskim lotniskowcem HMS „Hermes”) uczestniczył w bezowocnych poszukiwaniach niemieckiego „pancernika kieszonkowego” „Admiral Graf Spee” na Atlantyku. W marcu 1940 przewiózł do Kanady część rezerw złota Francji (59 ton). 
Po upadku Francji, „Algérie” znalazł się w składzie sił morskich rządu Vichy. W 1942 przeszedł modernizację, podczas której maszt rufowy zastąpiono nadbudówką i wzmocniono lekkie uzbrojenie przeciwlotnicze. Stacjonując w porcie w Tulonie, „Algérie” został samozatopiony przez załogę podczas próby przejęcia floty francuskiej przez Niemców 27 listopada 1942 (okręt płonął do 29 listopada). 18 marca 1943 wrak został podniesiony przez Włochów i przeznaczony do złomowania.

</doc>
<doc id="294764" url="https://pl.wikipedia.org/wiki?curid=294764" title="METAFONT">
METAFONT

METAFONT jest częścią systemu TeX. Jest to program autorstwa Donalda Knutha służący do tworzenia fontów bitmapowych. Pierwsza wersje programu została ukończona w 1977, ale w 1984 METAFONT został przepisany od nowa w języku WEB i ta wersja jest używana do dziś. Analogicznie do TeX-a, kolejne wersje METAFONT-a, począwszy od 1990 roku, oznaczane są coraz dokładniejszym rozwinięciem liczby Eulera – wersja z 2021 roku ma numer 2.71828182.
METAFONT interpretuje specjalizowany język programowania zorientowany na grafikę, którego składnia była wzorowana na Algolu. W języku tym projektant fontu opisuje:
Znaki powstają przez zapełnienie powierzchni ograniczonej krzywymi lub rysowane są wirtualnym pędzlem ("pen"), który porusza się po ścieżkach definiowanych za pomocą krzywych Béziera. Pędzel może mieć różne kształty i zmieniać swoje atrybuty (rozmiar, kąt obrotu itp.) wzdłuż ścieżki. Wynikiem kompilacji programu METAFONT-owego jest plik GF ("generic font") zawierający obrazy bitmapowe wszystkich znaków, wygenerowane w określonej rozdzielczości; ponieważ znaki opisywane są wektorowo, zawsze istnieje możliwość wygenerowania pliku GF w praktycznie dowolnej rozdzielczości.
Pliki GF są na ogół pakowane do plików PK ("packed font") zewnętrznym narzędziem GFtoPK. Wcześniej używany był niespakowany format PXL.
METAFONT generuje ponadto pliki TFM ("TeX Font Metrics") zawierające informacje o rozmiarze poszczególnych znaków potrzebne TeX-owi, aby mógł złożyć tekst (stworzyć plik DVI). Następnie pliki GK/PK wykorzystywane są przez odrębny program do przetworzenia pliku DVI na wydruk.
METAFONT może pracować interaktywnie, lecz częściej odbywa się to wsadowo, tzn. polecenia odczytywane są z pliku. Pliki zawierające programy metafontowe mają zwyczajowo rozszerzenie mf.
Tak naprawdę zastosowanie programu METAFONT nie ogranicza się tylko do definiowania fontów, można go użyć także do tworzenia ilustracji, chociaż nie jest to specjalnie wygodne. Z tego powodu powstał MetaPost – program będący rozwinięciem METAFONT, przeznaczony do tworzenia rysunków w języku bardzo zbliżonym do METAFONT i wytwarzający pliki wektorowe w formacie PostScript, a nie bitmapowe.

</doc>
<doc id="294766" url="https://pl.wikipedia.org/wiki?curid=294766" title="Metafont">
Metafont



</doc>
<doc id="294769" url="https://pl.wikipedia.org/wiki?curid=294769" title="Góry Północnoalbańskie">
Góry Północnoalbańskie

Góry Północnoalbańskie, Alpy Albańskie (serb. "Prokletije" – "Przeklęte", serb. - cyrylica "Проклетије" alb. "Bjeshket e Namuna") – pasmo górskie w Albanii, Czarnogórze i Kosowie, najwyższa część Gór Dynarskich.
Najwyższym szczytem jest Maja e Jezercës (2694 m n.p.m.), u którego stóp leży miasto Bajram Curri.
Najwyższym szczytem w części kosowskiej jest Djeravica (także: "Đeravica", "Gjerovica", 2656 m n.p.m., najwyższy szczyt kraju), w części czarnogórskiej Maja Kolata, którego wierzchołek o nazwie Zla Kolata (2534 m) jest najwyższym szczytem Czarnogóry.
W górach usytuowany jest Bałkański Park Pokoju. W 2009 r. w paśmie utworzono Park Narodowy Prokletije.

</doc>
<doc id="294774" url="https://pl.wikipedia.org/wiki?curid=294774" title="Herpetofauna">
Herpetofauna

Herpetofauna – ogół wszystkich płazów i gadów występujących na danym obszarze. , choć istnieje też podział herpetofauny na batrachofaunę (płazy) i reptiliofaunę (gady).

</doc>
<doc id="294777" url="https://pl.wikipedia.org/wiki?curid=294777" title="William Anders">
William Anders

William Alison Anders (ur. 17 października 1933 w Hongkongu) – amerykański astronauta, generał major United States Air Force.
Wykształcenie oraz służba wojskowa.
Szkołę średnią ukończył w Denver, stan Kolorado. Później rozpoczął studia w Akademii Marynarki Wojennej (United States Naval Academy) w Annapolis w stanie Maryland.
Następnie trafił do Laboratorium Broni Sił Powietrznych (Air Force Weapons Laboratory) w bazie lotniczej Kirtland, stan Nowy Meksyk.
Na różnych typach samolotów wylatał ponad 6000 godzin.
Kariera astronauty.
Apollo 8.
Lot statku Apollo 8 miał miejsce w dniach 21–27 grudnia 1968 roku. Podczas startu, po raz pierwszy w historii lotów załogowych użyto rakiety nośnej Saturn V, po raz pierwszy też skierowano pojazd kosmiczny z ludźmi na pokładzie w kierunku Księżyca. Misją dowodził Frank Borman, a poza Williamem Andersem (pełnił funkcję pilota modułu księżycowego), znalazł się w niej również James Lovell. 
Apollo 8 na orbicie okołoksiężycowej znalazł się 24 grudnia 1968 roku. Pozostał tam przez ponad 20 godzin wykonując w sumie 10 okrążeń. Astronauci fotografowali powierzchnię Srebrnego Globu. Przeprowadzili też transmisję telewizyjną, podczas której odczytano fragmenty Biblii. 27 grudnia 1968, po sześciodniowej misji, wodowali pomyślnie na Oceanie Spokojnym.

</doc>
<doc id="294788" url="https://pl.wikipedia.org/wiki?curid=294788" title="Hans Ulrich Schaffgotsch">
Hans Ulrich Schaffgotsch



</doc>
<doc id="294789" url="https://pl.wikipedia.org/wiki?curid=294789" title="Poziom spożycia">
Poziom spożycia

Poziom spożycia – średnia kaloryczność dziennej porcji pożywienia spożywanej przez ludzi. Ze względu na kulturę i narodowość wskaźnik poziomu spożycia zmienia się dla każdego kraju, aczkolwiek dla uogólnienia stosuje się uśredniający podział na dwa rejony świata. W krajach bogatszej Północy je się więcej i bardziej urozmaicone pożywienie niż w rejonach uboższego Południa.
Średnie spożycie w Europie i Ameryce Północnej.
Średnia dzienna wartość energetyczna – ok. 3600 kilokalorii, w tym:
Średnie spożycie w Azji, Afryce i Ameryce Południowej.
Średnia dzienna wartość energetyczna wynosi ok. 2000 kilokalorii, gdzie śniadanie, obiad czy kolacje nie są urozmaicone, a składają się na nie przede wszystkim pokarmy takie jak: "ryż, warzywa, niewielkie ilości mięsa i jaj, ryby, fasola i rośliny okopowe".

</doc>
<doc id="294790" url="https://pl.wikipedia.org/wiki?curid=294790" title="Architektura secesji we Włoszech">
Architektura secesji we Włoszech

Secesja czyli "styl Liberty" (włoskie "architettura Liberty", także "modernismo") w architekturze Włoch stanowiła na przełomie XIX i XX w. ogół tendencji dążących do wyzwolenia się od historyzmu. 
Styl Liberty wyróżniał się wśród europejskiej secesji dużo silniejszą akceptacją klasycyzmu. Jego powstanie wiąże się z estetyczno-społecznym programem "Arte Nouva", dążącym do rozpowszechnienia sztuki wśród szerokich mas i z wykorzystaniem możliwości stworzonych przez nowoczesny przemysł. Egalitarystyczny program "estetycznego socjalizmu" odrzucał francuską architekturę bohemy ruchu "art nouveau"'. Mimo występowania belgijskich i francuskich wpływów formalnych włoska secesja wykazuje silny związek z twórczością architektów niemieckich i austriackich, co można tłumaczyć rozwojem kontaktów związanych z sojuszem politycznym oraz tym, że wielu włoskich architektów studiowało w Wiedniu, m.in. u Ottona Wagnera. Rozwój secesji włoskiej daje się opisać przez trzy etapy:
Głównymi ośrodkami rozwoju secesji były Turyn, Mediolan i Palermo, w których przejawiała się w budownictwie mieszkaniowym jak również w obiektach reprezentacyjnych. W środkowych Włoszech natomiast miała znaczenie jedynie w miejscowościach wypoczynkowych i koloniach artystycznych, gdzie wznoszono wille i domy zdrojowe. W Rzymie secesja nie miała praktycznie znaczenia wobec wszechobecnego neobaroku, będącego demonstracją idei "imperialnych".

</doc>
<doc id="294793" url="https://pl.wikipedia.org/wiki?curid=294793" title="Śląsk średni">
Śląsk średni



</doc>
<doc id="294795" url="https://pl.wikipedia.org/wiki?curid=294795" title="1. FC Kaiserslautern">
1. FC Kaiserslautern

1. Fußball-Club Kaiserslautern – niemiecki klub piłkarski z siedzibą w Kaiserslautern, obecnie występujący w 2. Bundeslidze.
Historia.
2 czerwca 1900 połączyły się kluby piłkarskie "Germania 1896" i "FG Kaiserslautern" tworząc drużynę "FC 1900", która z kolei w 1909 roku połączyła się z "FC Palatia" (1901) i "FC Bavaria" (1902) tworząc "FV 1900 Kaiserslautern". W 1929 roku dokonana została fuzja z "SV Phönix", po której klub przyjął nazwę "FV Phönix-Kaiserslautern", aby w 1932 roku przybrać obowiązującą do dziś nazwę 1. FC Kaiserslautern.
W sezonie Bundesligi 2011/2012 drużyna z Kaiserslautern zajęła ostatnie miejsce w tabeli i spadła do 2. Bundesligi. W sezonie 2017/2018 klub zajął 18. miejsce w lidze i, po raz pierwszy w historii, spadła na trzeci szczebel rozgrywek w Niemczech.
W czerwcu 2020 klub złożył wniosek o ogłoszenie upadłości.

</doc>
<doc id="294797" url="https://pl.wikipedia.org/wiki?curid=294797" title="Lucjan Rudnicki">
Lucjan Rudnicki

Lucjan Rudnicki ps. „Ludwik”, „Mały”, „Krawiec”, „Kazimierz Lubiński” (ur. 2 stycznia 1882 w Sulejowie, zm. 8 czerwca 1968 w Warszawie) – polski pisarz, działacz PPS, SDKPiL i KPP.
Życiorys.
Był najstarszym z 9 dzieci Wojciecha i Klementyny z Okrasińskich. W roku 1898 przyjechał do Łodzi, gdzie podjął pracę w zakładach Heinzla i Kunitzera na Widzewie. W latach 1898–1906 uczestniczył w nielegalnej działalności antycarskiej i rewolucyjnej prowadzonej przez Polską Partię Socjalistyczną, za co był dwukrotnie więziony i zesłany na 3 lata do guberni archangielskiej. Zbiegł stamtąd i ukrywał się pod przybranym nazwiskiem.
W marcu 1905 brał udział w VII Zjeździe PPS. W 1907 przeszedł z PPS do SDKPiL. Działał m.in. w Komitecie Warszawskim SDKPiL. W czasie I wojny światowej występował przeciwko Niemcom, za co w latach 1916–1918 był internowany w Szczypiornie, Havelbergu i Modlinie. Od grudnia 1918 do sierpnia 1938 członek Komunistycznej Partii Robotniczej Polski (KPRP)/Komunistycznej Partii Polski (KPP). W pierwszej połowie 1919 z ramienia KPRP należał do warszawskiej Rady Delegatów Robotniczych, za co został osadzony w Modlinie. W połowie lat 20. publikował w prasie komunistycznej artykuły wymierzone w działalność PPS i PSL „Wyzwolenie”. W 1933 powrócił do Sulejowa. W styczniu 1942 wstąpił do PPR. Współpracował z GL i ZWM. Od stycznia do maja 1945 był burmistrzem Sulejowa i sekretarzem Komitetu Miejskiego PPR w tym mieście.
Po II wojnie światowej zajmował się głównie pracą pisarską. W grudniu 1948 był delegatem na I Zjazd PZPR, a w marcu 1954 – na III Zjazd PZPR. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina. W latach 1952–1956 pełnił mandat posła na Sejm PRL I kadencji. W 1957 był współzałożycielem i członkiem Zarządu Głównego Stowarzyszenia Ateistów i Wolnomyślicieli. Współpracował z Zakładem Historii Partii przy KC PZPR.
W 1951 otrzymał Nagrodę Państwową II stopnia. Był odznaczony Orderem Budowniczych Polski Ludowej (1954), Krzyżem Komandorskim Orderu Odrodzenia Polski (1952) i Orderem Sztandaru Pracy I klasy (1949). W 1955 otrzymał Medal 10-lecia Polski Ludowej.
Został pochowany w Alei Zasłużonych na Cmentarzu Wojskowym na Powązkach w Warszawie (kwatera A28-Tuje-20).
Życie prywatne.
Żonaty z Marią Szukiewicz-Rudnicką (1887–1980), działaczką ruchu socjalistycznego i komunistycznego, uczestniczką rewolucji 1905 r. oraz zamachu na generał-gubernatora warszawskiego Skałona, Sprawiedliwą wśród Narodów Świata. Ich synem był profesor Konrad Rudnicki (1926–2013), polski astronom oraz duchowny Kościoła Starokatolickiego Mariawitów.
Dorobek literacki.
Dorobek literacki Lucjana Rudnickiego nie jest znany w całości, gdyż część niedrukowanych utworów uległa zniszczeniu w 1939 roku,
Upamiętnienie.
Nazwę Lucjana Rudnickiego nosiła ulica w warszawskiej dzielnicy Bielany. Nazwa została zmieniona w 2017 (na ul. gen. Klemensa Stanisława Rudnickiego). 
Imieniem Lucjana Rudnickiego nazwana była także szkoła podstawowa nr 81 na warszawskim Ursynowie; od 2019 roku szkoła nosi imię Juliana Ursyna Niemcewicza.Do 1992 roku był patronem Szkoły Podstawowej nr 40 w Poznaniu.

</doc>
<doc id="294805" url="https://pl.wikipedia.org/wiki?curid=294805" title="Podwójna helisa">
Podwójna helisa

Podwójna helisa – model struktury DNA w postaci podwójnej helisy zaproponowany w 1953 przez Jamesa Watsona i Francisa Cricka, oparty na pracach Rosalindy Franklin, za który w 1962 roku zostali uhonorowani Nagrodą Nobla z dziedziny medycyny i fizjologii. Praca pt. „Molecular Structure of Nucleic Acids” została opublikowana 25 kwietnia 1953 w czasopiśmie Nature.
Podwójna helisa stanowi podstawowy element struktury przestrzennej cząsteczki DNA. Składa się z dwóch łańcuchów polinukleotydowych, które biegną w przeciwnych kierunkach i owijają się wokół wspólnej osi. Zasady azotowe nukleotydów znajdują się wewnątrz podwójnej helisy i są połączone wiązaniami wodorowymi w pary komplementarne. Fragmenty o strukturze podwójnej helisy znajdują się także w niektórych cząsteczkach RNA, np. tRNA.

</doc>
<doc id="294806" url="https://pl.wikipedia.org/wiki?curid=294806" title="Ornitogamia">
Ornitogamia

Ornitogamia – jest jednym z zoogamicznych sposobów zapylania i oznacza zapylanie kwiatów przez ptaki. Dotyczy około 2000 gatunków należących do 50 rodzin, żyjących w tropikach i subtropikach, które odżywiają się produktami kwiatów, a głównie nektarem np. kolibry, nektarniki, szlarniki, drepanisy, lory, miodojady, czerwonki.
Rośliny zapylane przez ptaki do ich wabienia używają głównie barwy, formą oraz smaku. Większość takich przyciągających ptaki nie ma zapachu lub tylko słaby. Kwiaty wabiące kolibry mają barwę czerwoną. Inne także pomarańczową i fioletową. Większe zróżnicowanie kolorów występuje u kwiatów roślin zapylanych przez owady. Pożywieniem o atrakcyjnym smaku jest zwykle nektar, jednak może nim być także pyłek. Nektar jest zwykle płynny i może być pomieszany ze śluzem. Zapylane przez ptaki mogą być kwiaty lejkowate, dzwonkowate, rurkowate, trąbkowate, wargowate, motylkowe, pędzelkowe, koszyczkowe i inne. Kolibry posiadają długi dziób, nieraz zagięty, umożliwiający dostanie się do głęboko umieszczonych miodników. Wiele gatunków kolibrów wykazuje przystosowanie do pobierania nektaru z określonych tylko gatunków roślin. Niekiedy ptaki żywią się słodkim i soczystym okwiatem.
Czynność zapylania ptaki wykonują w locie lub siadając na gałązkach i liściach. Lepki pyłek przenoszony jest na podbródku ptaka. 
Przez ptaki zapylane są gatunki należące do np.: "Aloe", "Bruguiera", "Rhizophora", "Hibiskus", "Sciadophyllum", "Protea", "Loranthus", "Nicotiana".

</doc>
<doc id="294810" url="https://pl.wikipedia.org/wiki?curid=294810" title="Język naukowy">
Język naukowy



</doc>
<doc id="294822" url="https://pl.wikipedia.org/wiki?curid=294822" title="Konstancja Markiewicz">
Konstancja Markiewicz



</doc>
<doc id="294824" url="https://pl.wikipedia.org/wiki?curid=294824" title="Figowiec">
Figowiec

Figowiec, fikus ("Ficus" L.) – rodzaj roślin z rodziny morwowatych ("Moraceae"), najbardziej zróżnicowany w obrębie rodziny. Obejmuje co najmniej 876 gatunków. Rośliny te występują na wszystkich kontynentach w strefie międzyzwrotnikowej, przy czym najbardziej zróżnicowane są w Azji południowo-wschodniej, gdzie rośnie ich ok. 550 gatunków, w tym m.in. na Borneo i Nowej Gwinei po 150, w Afryce znanych jest 105 gatunków, a w Ameryce Środkowej ok. 190. Są to rośliny zawierające sok mleczny.
Największe znaczenie jako drzewo owocowe ma figowiec pospolity "Ficus carica", uprawiany od co najmniej 6 tysięcy lat dla owoców zwanych figami. Także inne gatunki dostarczają jadalnych owoców, wiele gatunków wykorzystywanych jest jako źródło drewna, kauczuku i jako rośliny lecznicze. Liczne gatunki uprawiane są jako ozdobne, w chłodniejszym klimacie uprawiane jako doniczkowe lub szklarniowe.
Zapylanie.
Uprawiane odmiany figowca pospolitego mogą wytwarzać figi partenokarpicznie, czyli bez zapylenia, podczas gdy w warunkach naturalnych kwiaty figowców zapylane są przez bleskotki z rodziny Agaonidae. 
Dany gatunek figowca jest zapylany tylko przez jeden lub kilka kryptogatunków owadów.
Cykl rozwojowy bleskotek i figowców jest przykładem mutualizmu i skutkiem koewolucji. Larwy bleskotek rozwijają się w żeńskich kwiatach figowca. Samce po wykluciu odnajdują kwiaty z niewyklutymi samicami, które zapładniają, po czym giną wewnątrz figi. U niektórych gatunków nie giną od razu, lecz, wygryzając otwór w ścianie figi, pomagają wydostać się z niej samicom. Samice, uprzednio zapłodnione, wydostają się z zalążni kwiatów żeńskich, którymi się żywiły i przechodzą do kwiatów męskich, zbierając pyłek do swoich kieszeni pyłkowych. Po zgromadzeniu pyłku samice opuszczają rodzimą figę i poszukują innych fig właściwego gatunku, posiadających dojrzałe do zapylenia kwiaty żeńskie. 
Światło otworu kwiatostanu (figi), przez który samice bleskotek dostają się do jego wnętrza jest na tyle wąskie, że przeciskanie się przezeń skutkuje oderwaniem skrzydeł i innych wystających elementów ciała. Zaczopowanie otworu fragmentami ciała bleskotek utrudnia penetrację figi przez inne zwierzęta roślinożerne. Samice bleskotek wewnątrz figi zapylają kwiaty żeńskie i składają w nich jaja. Zwykle nie udaje im się złożyć jaj we wszystkich zapylonych kwiatach, przez co larwy zjadają jedynie część nowo powstałych owoców. W sytuacji, gdy liczba owoców zasiedlonych przez larwy jest zbyt duża (w kategoriach strategii stabilna ewolucyjnie), a więc liczba owoców, które wydadzą nasiona jest mała, roślina może taką figę odrzucić, nie inwestując w jej rozwój. W takiej sytuacji samica bleskotki po złożeniu jaj ginie wewnątrz figi. Sytuacja u figowców dwupiennych jest podobna, ale odmienna. U gatunków tych wytwarzane są bądź figi żeńskie, bądź męskie. Te ostatnie zawierają jednak oprócz kwiatów męskich kwiaty pseudożeńskie, które są wykorzystywane przez bleskotki do składania jaj i rozwoju larw, podczas gdy jaja złożone w figach żeńskich nie rozwijają się.
Systematyka.
"Bosscheria" de Vriese &amp; Teijsm., "Caprificus" Gasp., "Covellia" Gasp., "Cystogyne" Gasp., "Dammaropsis" Warb., "Erythrogyne" Gasp., "Galoglychia" Gasp., "Gonosuke" Raf., "Macrophthalmia" Gasp., "Mastosuke" Raf., "Necalistis" Raf., "Oluntos" Raf., "Pella" Gaertn., "Perula" Raf., "Pharmacosycea" Miq., "Pogonotrophe" Miq., "Rephesis" Raf., "Stilpnophyllum" (Endl.) Drury, "Sycodendron" Rojas Acosta, "Sycomorphe" Miq., "Sycomorus" Gasp., "Synoecia" Miq., Tenorea Gasp., "Tremotis" Raf., "Urostigma" Gasp., "Varinga" Raf., "Visiania" Gasp.
Rodzaj należy do monotypowego plemienia "Ficeae" z rodziny morwowatych ("Moraceae"), która wraz z siostrzaną rodziną pokrzywowatych należy do rzędu różowców.

</doc>
<doc id="294825" url="https://pl.wikipedia.org/wiki?curid=294825" title="Thom Yorke">
Thom Yorke

Thomas Edward Yorke (ur. 7 października 1968 w Wellingborough) – wokalista i lider brytyjskiego zespołu Radiohead. Autor tekstów, w zespole gra na gitarze, perkusji i pianinie.
Współpracował z wieloma innymi artystami przy nagrywaniu ich płyt (Björk, PJ Harvey, Tom Jones, James Lavelle, Beck, Unkle, DJ Shadow, Burial).
Thom gra głównie na gitarze elektrycznej i akustycznej oraz fortepianie. Podczas nagrywania "Kid A" i "Amnesiac" artysta próbował swoich sił na gitarze basowej oraz z perkusją. 
Życiorys.
Thom urodził się 7 października 1968 w Wellingborough. Urodził się ze sparaliżowanym lewym okiem. Swoją pierwszą gitarę dostał mając 7 lat. W wieku 10 lat stworzył własną gitarę, inspirując się Brianem May z Queen. W szkole poznał Ed'a O'Briena, Phila Selwaya i braci Colina i Jonny’ego Greenwooda, z którymi założył zespół On a Friday, nazwany po jedynym dniu, w którym pozwalano im ćwiczyć grać. 
W 1991 roku, Yorke wraz z zespołem podpisał kontrakt z Parlophone i zmienił nazwę na Radiohead. Zyskali popularność w 1993 dzięki singlowi Creep.
10 lipca 2006 ukazała się solowa płyta Thoma – "The Eraser", która wyróżnia się silnymi wpływami muzyki elektronicznej. Projekt ten kontynuuje - m.in. z Flea z Red Hot Chili Peppers oraz Nigelem Godrichem wystąpił w Echoplex w Stanach Zjednoczonych 2 października 2009 roku. Zaprezentował wtedy również swoje nowe utwory. Również od 2009 roku występuje w zespole Atoms for Peace.
Życie prywatne.
Przez dwadzieścia trzy lata pozostawał w nieformalnym związku z Rachel Owen wraz z którą ma dwoje dzieci. W 2015 para ogłosiła, że się rozstali. W 2016 Rachel zmarła na raka. W 2020 roku, Yorke poślubił włoską aktorkę Dajane Roncione.
Dyskografia.
Albumy z soundtrackami do filmów

</doc>
<doc id="294826" url="https://pl.wikipedia.org/wiki?curid=294826" title="MIMUW">
MIMUW



</doc>
<doc id="294829" url="https://pl.wikipedia.org/wiki?curid=294829" title="Stanisław Owczarek (prawnik)">
Stanisław Owczarek (prawnik)

Stanisław Owczarek (ur. 17 listopada 1952, zm. 19 maja 2006) – polski prawnik, sędzia i adwokat, zastępca przewodniczącego Trybunału Stanu.
Życiorys.
W 1975 ukończył studia prawnicze na Uniwersytecie Łódzkim. Po aplikacji sędziowskiej pracował w Sądzie Rejonowym w Łasku, dochodząc do stanowiska prezesa tego sądu. Od 1983 pracował jako radca prawny, a od 1985 praktykował jako adwokat. Był członkiem Izby Adwokackiej w Łodzi, wizytatorem Okręgowej Izby Adwokackiej w Łodzi, sędzią Wyższego Sądu Dyscyplinarnego Naczelnej Rady Adwokackiej. Wykładał prawo i postępowanie karne na aplikacji adwokackiej.
W listopadzie 2005 został powołany przez Sejm RP na stanowisko zastępcy przewodniczącego Trybunału Stanu; jego kandydaturę rekomendowała Platforma Obywatelska. Zginął w wypadku samochodowym pod Mławą 19 maja 2006. Pochowany na Cmentarzu Katolickim na Dołach w Łodzi.

</doc>
<doc id="294831" url="https://pl.wikipedia.org/wiki?curid=294831" title="New Wave">
New Wave



</doc>
<doc id="294832" url="https://pl.wikipedia.org/wiki?curid=294832" title="MIM UW">
MIM UW



</doc>
<doc id="294833" url="https://pl.wikipedia.org/wiki?curid=294833" title="Nowa Fala">
Nowa Fala



</doc>
<doc id="294835" url="https://pl.wikipedia.org/wiki?curid=294835" title="WMIM UW">
WMIM UW



</doc>
<doc id="294837" url="https://pl.wikipedia.org/wiki?curid=294837" title="Chlorek benzoilu">
Chlorek benzoilu

Chlorek benzoilu – organiczny związek chemiczny, pochodna kwasu benzoesowego.
Właściwości.
Należy do klasy chlorków kwasowych kwasów karboksylowych. Ulega hydrolizie, rozkładając się na kwas benzoesowy i chlorowodór (kwas solny).
Otrzymywanie.
Otrzymywany przez chlorowanie kwasu benzoesowego, np. pentachlorkiem fosforu lub chlorkiem sulfurylu.
Stosowany do benzoilowania alkoholi, amin i innych nukleofilowych grup funkcyjnych oraz jako półprodukt w syntezie organicznej, np. przy otrzymywaniu barwników.

</doc>
<doc id="294839" url="https://pl.wikipedia.org/wiki?curid=294839" title="Powiat Güstrow">
Powiat Güstrow

Powiat Güstrow (niem. "Landkreis Güstrow") – dawny niemiecki powiat leżący w centrum landu Meklemburgia-Pomorze Przednie. Od północy graniczył z powiatem Bad Doberan, od północnego wschodu z powiatem Nordvorpommern, od wschodu z powiatem Demmin, od południa z powiatem Müritz, od południowego zachodu z powiatem Parchim, a od zachodu z powiatem Nordwestmecklenburg.
Przez północno-zachodnią część powiatu przepływała rzeka Warnow. W południowo-wschodniej części swoje źródła ma rzeka Piana.
W 1994 roku powiat został utworzony z powiatów "Güstrow", "Teterow" i "Bützow". W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Rostock.
Podział administracyjny.
W skład powiatu Güstrow wchodziły: 
Gmina:
Związki gmin:

</doc>
<doc id="294842" url="https://pl.wikipedia.org/wiki?curid=294842" title="Dżdżownica australijska">
Dżdżownica australijska

Dżdżownica australijska ("Megascolides australis") – gatunek skąposzczeta z rodziny Megascolecidae, jedna z największych pierścienic świata, żyjąca w australijskim stanie Wiktoria na terenie Gippsland.
Przeciętnie osiąga 75 cm długości i 2 cm średnicy. Długość największych osobników dochodzi do 3 m. Część głowowa jest ciemnopurpurowa a reszta ciała szaroróżowa.
Zasiedla gliniaste gleby wzdłuż brzegów strumieni.
Dżdżownice tego gatunku przebywają w głębokich systemach wilgotnych jam, które rzadko opuszczają, gdyż wymagają wilgoci do oddychania. Jak na bezkręgowce, dojrzałość osiągają stosunkowo późno (w wieku około 5 lat). Rozmnażają się w cieplejszej porze roku i produkują wielkie kokony wypełnione jajami, które układają w jamach. Kiedy młode dżdżownice się wylęgają, mierzą około 20 cm długości.
Gatunek jest uważany za zagrożony wyginięciem.

</doc>
<doc id="294844" url="https://pl.wikipedia.org/wiki?curid=294844" title="Święty Michał">
Święty Michał

Zobacz też: Błogosławiony Michał

</doc>
<doc id="294845" url="https://pl.wikipedia.org/wiki?curid=294845" title="Live-A-Live">
Live-A-Live



</doc>
<doc id="294848" url="https://pl.wikipedia.org/wiki?curid=294848" title="Jerzy Rakoczy">
Jerzy Rakoczy

język węgierski: György Rákóczi

</doc>
<doc id="294851" url="https://pl.wikipedia.org/wiki?curid=294851" title="Megascolides australis">
Megascolides australis



</doc>
<doc id="294852" url="https://pl.wikipedia.org/wiki?curid=294852" title="Fikus">
Fikus

Fikus – polskie nazwisko. Na początku lat 90. XX wieku w Polsce nosiły je 1138 osoby. Według nowszych, opartych na danych internetowych liczba wynosi 1027. Nazwisko pochodzi od łacińskiej nazwy gatunku roślin figowiec.

</doc>
<doc id="294854" url="https://pl.wikipedia.org/wiki?curid=294854" title="Paweł Płotowski">
Paweł Płotowski

Paweł Płotowski (ur. przed 1480, zm. 18 kwietnia 1547 we Fromborku) – polski duchowny katolicki, kanonik i prepozyt kapituły warmińskiej.
Był m.in. sekretarzem podkanclerzego i kanclerza wielkiego koronnego Krzysztofa Szydłowieckiego, a także dworzaninem i jednym z sekretarzy króla Zygmunta Starego. Gromadził prebendy kościelne, był m.in. proboszczem w Niepołomicach, a od 1520 kanonikiem warmińskim. Jako pierwszy Polak objął w kapitule warmińskiej godność prepozyta (1523), w t.r. znalazł się na liście kandydatów do biskupstwa warmińskiego (biskupem został wówczas Maurycy Ferber). Prowadził w imieniu kapituły liczne interesy, ubiegał się w związku z tym o dodatkowe dochody, których odmówił mu ówczesny kanclerz kapituły (1524) Mikołaj Kopernik.
Po śmierci Ferbera ponownie ubiegał się o biskupstwo warmińskie (1536), tym razem przegrywając rywalizację z Janem Dantyszkiem. Chcąc zdobyć łaski nowego biskupa Płotowski donosił Dantyszkowi na kanoników, m.in. Kopernika i Aleksandra Scultetiego, oskarżając ich o sprzyjanie herezji i łamanie celibatu; w rezultacie tych działań Sculteti był zmuszony opuścić Warmię. Bez powodzenia Płotowski starał się również o godność biskupa chełmińskiego. Uczestniczył w obradach sejmików pruskich.
Został pochowany w katedrze we Fromborku.
Postać Pawła Płotowskiego pojawia się w filmie i serialu "Kopernik" (1972) Czesława i Ewy Petelskich. W roli tej wystąpił Witold Pyrkosz.

</doc>
<doc id="294855" url="https://pl.wikipedia.org/wiki?curid=294855" title="Kiernozia">
Kiernozia

Kiernozia – wieś w Polsce położona w województwie łódzkim, w powiecie łowickim przy drodze wojewódzkiej nr 584. Siedziba gminy Kiernozia. Dawniej miasto; uzyskała lokację miejską w 1523, zdegradowana przed 1579, ponowne nadanie praw miejskich w 1784, degradacja w 1870. W drugiej połowie XVI wieku jako prywatne miasto szlacheckie położone było w powiecie gąbińskim ziemi gostynińskiej województwa rawskiego. W latach 1954–1972 wieś należała i była siedzibą władz gromady Kiernozia. W latach 1975–1998 wieś administracyjnie należała do województwa płockiego.
Położona około 20 km na północ od Łowicza, nad rzeką Nidą, przy skrzyżowaniu dawnych traktów z Płocka do Łowicza oraz z Kutna do Sochaczewa (obecnie droga nr 584 i lokalne drogi przez Żychlin do Kutna i przez Rybno do Sochaczewa).
Historia.
W 1219 dostojnik Krystyn zapisał katedrze płockiej wieś Brodne sąsiadującą z Kiernozią. W 1303 biskup poznański Andrzej poświęcił kościół w osadzie Kiernozia, wydzielonej z obszaru Czerniew, któremu nadał dziesięcinę ze swego łanu w tej wsi. Również w dokumencie z 1359 stwierdza się, że Kiernozia i Czerniew były w dobrach biskupa poznańskiego. Miejscowości te w tamtych czasach były w rękach Kościoła. Następnym właścicielem byli Kiernoscy herbu Junosz.
Do II połowy XIX wieku Kiernozia miała prawa miejskie. Pierwotne dokumenty lokacyjne nie zachowały się, wiadomo jedynie, że pierwsza wzmianka o miejscowości pochodzi z 1303, kiedy poznański biskup Andrzej poświęcił tu kościół. Cały czas, aż do 1870, pozostając w rękach prywatnych (w XV wieku rodziny Sierpskich, potem Piwów, w XVIII Łączyńskich, następnie Lasockich) Kiernozia dwukrotnie uzyskiwała prawa miejskie (po raz pierwszy w 1567, drugi raz przed 1784) i dwukrotnie je traciła (w 1579 i ukazem carskim z 1870); w czasie szwedzkiego „potopu” w 1655 miejscowość w poważnym stopniu ucierpiała, w znacznej części została spalona.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W XIX-wiecznym Słowniku geograficznym Królestwa Polskiego wymieniona jest jako "osiedle, przedtem miasteczko" leżące przy trakcie bitym z Łowicza do Płocka. W 1827 w miejscowości znajdowało się 36 domów i 451 mieszkańców. W 1866 31 domów zamieszkanych przez 352 mieszkańców, a w 1882 32 domostwa zamieszkane przez 534 mieszkańców. W miejscowości znajdowało się wówczas 8. sklepów, olejarnia tłocząca olej na sumę 650 rubli srebrnych rocznie, 11 rzemieślników oraz 2 felczerów. Odnotowane zostały również kościół, synagoga, szkoła początkowa i rząd gminy.
Trakty komunikacyjne zbiegają się na rynku, od którego na południowy wschód znajduje się kościół parafialny (pochowano tu w 1818 szczątki pani Walewskiej, metresy Napoleona), a dalej na wschód – park i pałac. Kościół parafialny pod wezwaniem św. Małgorzaty, pierwotnie gotycki, pochodzi z XVI wieku. Znajdują się w nim: chrzcielnica z 1519, kamienne epitafia Sierpeckich, Piwów, Łączyńskich i Lasockich, portret trumienny Anny Piwowej z Zaborowa (ok. 1665), ołtarz z 1803; ciało pani Walewskiej pochowane jest w krypcie kościoła.
Od początku XVIII w. właścicielem Kiernozi był starosta Łączyński – dziadek Marii Walewskiej. Rodzina Łączyńskich wybudowała klasycystyczny, jednopiętrowy dwór kryty czterospadowym dachem, wokół którego urządziła rozległy park. W pobliskim Brodnie, 7 grudnia 1786, urodziła się Maria z Łączyńskich Walewska (kochanka Napoleona Bonapartego – z którym miała nieślubnego syna). Dorastała w rodzinnym dworze w Kiernozi razem z trzema siostrami i dwoma braćmi (Józefem i Teodorem), późniejszymi oficerami Napoleona. Guwernerem rodzeństwa był Mikołaj Chopin, który mieszkał w Kiernozi przez sześć lat (ok. 1795–1801).
II wojna światowa.
W maju 1940 Niemcy utworzyli w Kiernozi getto dla ludności żydowskiej. W grudniu 1940 przebywało w nim 650 osób. W marcu 1941 getto zostało zlikwidowane, a Żydzi wywiezieni do getta warszawskiego.
Legendy.
Z Kiernozią łączy się kilka legend.
Herb.
Herb (ustanowiony w 1847, ) – brązowy biegnący dzik ze srebrnymi szablami (kłami) i srebrnym okiem, w zielonym polu.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="294861" url="https://pl.wikipedia.org/wiki?curid=294861" title="Królowie i królowe">
Królowie i królowe

 Królowie i królowe (fr. "Les Rois et Les Reines", ang. "The Kings and Queens", 2000) – francuski serial animowany zrealizowany na podstawie książek dla dzieci autorstwa Alex Sanders i Romain Page i wyprodukowany przez wytwórnię Ellipsanime. Opowiada on o przygodach królów i królowych w bajkowej krainie. Serial powstał w 2000 roku, a w Polsce był wyświetlany w TVP1 w 2002 roku.
Wersja polska.
Opracowanie wersji polskiej: na zlecenie Telewizji Polskiej – START INTERNATIONAL POLSKAReżyseria: Paweł GaliaDialogi polskie: Tomasz RobaczewskiDźwięk i montaż: Jerzy WiercińskiKierownictwo produkcji: Elżbieta AraszkiewiczTeksty piosenek: Marek RobaczewskiKierownictwo muzyczne: Piotr GogolUdział wzięli:
i inniŚpiewali: Anna Apostolakis, Katarzyna Łaska, Joanna Cybińska, Magdalena Tul, Olga Bończyk, Tomasz Bednarek, Robert Tondera i Jacek Bończyk.

</doc>
<doc id="294862" url="https://pl.wikipedia.org/wiki?curid=294862" title="Frances Walsh">
Frances Walsh



</doc>
<doc id="294863" url="https://pl.wikipedia.org/wiki?curid=294863" title="Keila">
Keila

Keila (niem. "Kegel") – miasto w Estonii położone 25 km na zachód od Tallinna.
Powierzchnia miasta: 10,46 km²
Liczba mieszkańców: 9500.
Gospodarka.
W mieście rozwinął się przemysł spożywczy, włókienniczy oraz mineralny.
Miasta partnerskie.
Na podstawie:

</doc>
<doc id="294864" url="https://pl.wikipedia.org/wiki?curid=294864" title="Pallawowie">
Pallawowie

Pallawa – hinduistyczna dynastia panująca na obszarze południowych Indii od IV do IX w. Ustawicznie prowadzili walki z dynastią Ćalukjów. Ok. 880 r. ich państwo zostało podbite przez Ćolów. Głównymi centrami ich państwa były Kańćipuram i Mahabalipuram, gdzie wznieśli szereg wspaniałych świątyń. Utrzymywali kontakty z Cejlonem i Azją Południowo-Wschodnią. Podział tego okresu przeprowadzono według języka, który był używany w inskrypcjach z obszaru panowania dynastii.
Pomimo że religią państwową dynastii był hinduizm, władcy wspierali też sztukę związaną z buddyzmem i braminizmem. Jednym z ważniejszych zabytków pozostawionych przez dynastie jest świątynia nadbrzeżna (ang. "Shore Temple") w Mahabalipuram.

</doc>
<doc id="294865" url="https://pl.wikipedia.org/wiki?curid=294865" title="Ty'iga">
Ty'iga



</doc>
<doc id="294866" url="https://pl.wikipedia.org/wiki?curid=294866" title="Spartak Moskwa (piłka nożna)">
Spartak Moskwa (piłka nożna)

Futbolnyj Kłub „Spartak” Moskwa () – rosyjski wielosekcyjny klub sportowy z siedzibą w Moskwie, znany z sukcesów sekcji piłkarskiej. Drużyna piłkarska występuje w rozgrywkach Priemjer Ligi. Nazwa pochodzi od Spartakusa, starożytnego wojownika, który wzniecił bunt przeciwko Rzymowi.
Historia.
Spartak był założony w 1934 roku przez braci Starostinów, ale historia zespołu sięga do 1922 roku i tę datę klub uznaje oficjalnie. Do historii klubu przypisuje się drużyny "Krasnaja Priesnia" i "Piszczewiki" grające w Mistrzostwach Moskwy. Bezpośrednim poprzednikiem Spartaka była natomiast "Promkoopieracyja". W czasach Związku Radzieckiego klub oficjalnie był amatorski, chociaż faktycznie prawie zawsze funkcjonował profesjonalnie. Jesienią 1936 roku zdobył swoje pierwsze mistrzostwo ZSRR, a jego popularność w społeczeństwie cały czas rosła.
W latach 60. drużyna Spartaka wywalczyła dwa razy mistrzostwo kraju. Kolejna dekada przyniosła wielki kryzys i w 1976 roku Spartak spadł z elity. Powrót Spartaka był natychmiastowy i w 1979 roku zdobył on mistrzostwo pokonując Dynamo Kijów. Nową historię klub pisał już po rozpadzie Związku Radzieckiego, kiedy to stał się hegemonem nowo utworzonej Top Dywizji w Rosji. W pierwszych 10 latach jej istnienia zespół Spartaka wywalczył 9 razy mistrzostwo i reprezentował Rosję w rozgrywkach Ligi Mistrzów, Pucharu UEFA i Pucharu Zdobywców Pucharów.
Problemy zaczęły się wraz ze śmiercią prezesa klubu Nikołaja Starostina, który powierzył całą opiekę nad drużyną trenerowi Olegowi Romancewowi. Spartak popadł w kłopoty finansowe, a przejął go bogaty biznesmen Andriej Czerwiczenko, który traktował klub jako pralnię brudnych pieniędzy. Wraz z jego odejściem 2004 roku Spartak zaczął powoli odzyskiwać dawną pozycję i w 2005 zdobył wicemistrzostwo Rosji, pozbawiając go w ostatniej kolejce Lokomotiw Moskwa i kwalifikując się do eliminacji do Ligi Mistrzów 2006/2007. Od jesieni 2003 roku do końca 2007 roku podstawowym bramkarzem klubu był reprezentant Polski, były zawodnik Szachtara Donieck i Legii Warszawa – Wojciech Kowalewski.
Barwy i symbole.
Od początku istnienia klubu jego barwami są kolory czerwony i biały. Autorstwo klubowego herbu przypisuje się Nikołajowi Starostinowi.
Stadion.
Przez większość swojej historii Spartak nie miał własnego stadionu; rozgrywał swoje "domowe" mecze na Łużnikach lub korzystał z obiektów innych moskiewskich drużyn.
W 2014 roku otwarto w Moskwie Stadion Otkrytije Ariena. Pierwszy mecz na tym stadionie Spartak rozegrał 5 września 2014, remisując towarzysko z serbską Crveną Zvezdą 1–1.

</doc>
<doc id="294867" url="https://pl.wikipedia.org/wiki?curid=294867" title="Dies Irae">
Dies Irae



</doc>
<doc id="294873" url="https://pl.wikipedia.org/wiki?curid=294873" title="Królowie Egiptu">
Królowie Egiptu



</doc>
<doc id="294880" url="https://pl.wikipedia.org/wiki?curid=294880" title="Joseph Juran">
Joseph Juran

Joseph Moses Juran (ur. 24 grudnia 1904 w Brăila, obecnie Rumunia, zm. 28 lutego 2008) – amerykański teoretyk zarządzania rumuńskiego pochodzenia.
Życiorys.
Urodził się w rodzinie rumuńskich Żydów. W 1912 roku przybył wraz z ojcem do Stanów Zjednoczonych. W 1917 roku uzyskał amerykańskie obywatelstwo. Mając 16 lat rozpoczął naukę w college'u, którą kontynuował następnie na studiach na uniwersytecie Minnesota. Utrzymywał się wykonując drobne prace. W 1924 roku uzyskał licencjat z inżynierii elektrycznej.
Po ukończeniu studiów rozpoczął pracę w fabryce Western Electric. W 1926 roku był członkiem grupy specjalistów, która miała za zadanie wdrożenie nowych metod zarządzania jakością. Spotkał tu po raz pierwszy W. A. Shewharta. Przyjął propozycję uczestnictwa w pracach Shewharta, co dało mu możliwość nabycia doświadczenia w kwestiach statystycznej kontroli jakości. W międzyczasie w 1936 roku uzyskuje stopień doktora prawa na Uniwersytecie Loyola.
W trakcie II wojny światowej pracował w programie Lend-Lease, gdzie udało mu się usprawnić poprzez odbiurokratyzowanie odprawę statków płynących do Europy. 
Po wojnie rozpoczął pracę jako samodzielny konsultant i wykładowca. W 1954 roku został zaproszony przez Związek Japońskich Naukowców i Inżynierów do wygłoszenia serii wykładów dla japońskich inżynierów. Okazały się one dużym sukcesem. Juran pozostał w Japonii, gdzie popularyzował idee jakości. Jednym z jego pomysłów było prowadzenie audycji radiowych poświęconych jakości. Przyczynił się także do ustanowienia dnia jakości. 
W 1979 roku powołał Instytut Jurana, który ma na celu popularyzację i rozwijanie jego metod. W 1986 roku opublikował trylogię jakości (planowanie, sterowanie i doskonalenie).
O ile William Edwards Deming skupiał się w swoich wskazówkach na sterowaniu, o tyle Juran mówi głównie o planowaniu, jako pierwotnym źródle dobrej jakości produktu.
Niektórzy autorzy wskazują, że Juran był pomysłodawcą kół jakości wdrożonych przez Kaoru Ishikawę.
Zasada Pareta.
Juran jest autorem tzw. "zasady Pareta" czy "zasady 80/20", powszechnie przypisywanej włoskiemu ekonomiście i socjologowi Vilfredowi Parecie. Zgodnie z nią rozkład wielu cech przyjmuje stosunek 20% do 80%, np. około 80% przychodów przedsiębiorstwa generowanych jest przez około 20% jego klientów, lub 20% czasu poświęcanego pracy generuje 80% efektów tej pracy. 
W 1951 r. Juran opublikował "Quality Control Handbook", w którym zawarł zasadę "kluczowych nielicznych i błahych licznych" ("vital few and trivial many"), mającą ujmować złą dystrybucję większości zasobów. Juran ujął tę zasadę jako pewne uniwersalne prawo odnoszące się do alokacji zasobów. W podawanych przykładach wskazał m.in., iż Vilfredo Pareto zajmował się nierówną dystrybucją bogactwa, i określał zasadę 20/80 mianem "zasady Pareta". Zrodziło to powszechne, błędne mniemanie, iż zasada ta wywodzi się od Pareta. Po latach Juran zaznaczył, że przypisanie takie jest błędne i jego źródłem jest nieprecyzyjny styl podręcznika. Zasada "kluczowych nielicznych i błahych licznych" została zaobserwowana przez wiele osób na długo przed Paretem. Jako uniwersalną zasadę sformułował ją dopiero Juran.

</doc>
<doc id="294881" url="https://pl.wikipedia.org/wiki?curid=294881" title="Andrzej Wiśniewski">
Andrzej Wiśniewski



</doc>
<doc id="294889" url="https://pl.wikipedia.org/wiki?curid=294889" title="Magnetochemia">
Magnetochemia

Magnetochemia – dział chemii fizycznej obejmujący badania zależności między własnościami magnetycznymi a budową chemiczną substancji.
Substancje dzieli się na:
Własności te zależą od wypadkowego momentu magnetycznego elektronów. Większość substancji ma własności diamagnetyczne. Paramagnetyczne są cząsteczki i rodniki zawierające niesparowane elektrony. Niektóre substancje paramagnetyczne wciągane są bardzo silnie przez niejednorodne pole magnetyczne (np. żelazo, kobalt, nikiel, magnetyt); zwane są one one "ferromagnetycznymi".
Magnetochemia ma duże znaczenie w badaniach strukturalnych, badaniach rodników, procesów polimeryzacji i innych.

</doc>
<doc id="294890" url="https://pl.wikipedia.org/wiki?curid=294890" title="Dies irae (ujednoznacznienie)">
Dies irae (ujednoznacznienie)



</doc>
<doc id="294892" url="https://pl.wikipedia.org/wiki?curid=294892" title="Pojezierze Meklemburskie">
Pojezierze Meklemburskie

Pojezierze Meklemburskie (niem. "Mecklenburgische Seenplatte") – pojezierze leżące w centralnej i południowej części landu Meklemburgia-Pomorze Przednie. Niekiedy mówi się o Pojezierzu Meklembursko-Brandenburskim ze względu na fakt, że w północnej części Brandenburgii istnieje również wiele jezior o takim samym pochodzeniu.
Pojezierze powstało podczas i tuż po ostatniej epoce lodowcowej.
Na pojezierzu znajduje się szereg parków narodowych, rezerwatów przyrody oraz jeziora z unikatową florą i fauną. Należą do niego takie jeziora jak Müritz, Schweriner See, Schaalsee, Plauer See, Jezioro Fleesen czy Jezioro Kölpin. Są także wydzielone tereny łowieckie. Większe miasta to Neubrandenburg, Neustrelitz, Rheinsberg, Waren (Müritz), Röbel/Müritz, Malchow i Plau. Razem z Pojezierzem Mazurskim i Pojezierzem Pomorskim stanowią trzy największe skupiska jezior nad Morzem Bałtyckim (tzw. Pojezierze Bałtyckie).
Pojezierze dzieli się na:
Osadnictwo.
Pojezierze zostało już zaludnione około 10 tys. lat p.n.e. przez myśliwych i rybaków, po których pozostały do dziś kamienne groby.
W III i IV wieku przybyli w to miejsce osadnicy germańscy z południa, którzy z kolei zostali wyparci w VI wieku przez plemiona Połabian, którzy później zmieszali się z pozostałymi na tym terenie osadnikami.
Od XII wieku zaczęli się tu osiedlać niemieccy osadnicy.
Turystyka.
Pojezierze Meklemburskie ze względu na swoje walory krajobrazowe oraz wyjątkowo czyste wody jezior i rzek jest niezmiernie atrakcyjne turystycznie. Rejon całego pojezierza, z wyłączeniem rezerwatów przyrody, jest udostępniony do uprawiania sportów wodnych – kajakarstwa oraz sportów motorowodnych. Jeziora połączone są ze sobą systemem kanałów i śluz, co umożliwia odbywanie długich rejsów połączonych ze zwiedzaniem licznych zabytkowych miast i obserwowaniem przyrody oraz wędkowaniem. Ze względu na ochronę przyrody turystów obowiązuje wiele ograniczeń, między innymi takich jak: ograniczenie prędkości łodzi motorowych do 25 km/h na jeziorach i maksymalnie do 10 km/h na rzekach i kanałach, zakaz zrzucania ścieków do wód jeziornych. W regionie liczne, dobrze wyposażone mariny.

</doc>
<doc id="294893" url="https://pl.wikipedia.org/wiki?curid=294893" title="Dies iræ">
Dies iræ



</doc>
<doc id="294896" url="https://pl.wikipedia.org/wiki?curid=294896" title="Lew Szestow">
Lew Szestow

Lew Szestow, Lew Isaakowicz Szestow, ros. Лев Исаакович Шестов, właśc. Jehuda Lejb Szwarcman (Schwarzmann), ros. Иегуда Лейб Шварцман (ur. w Kijowie, zm. 19 listopada 1938 w Paryżu) – filozof rosyjski.
Życiorys.
Wychował się w zamożnej rodzinie kupieckiej. W domu jego rodziców spotykała się kulturalna elita Kijowa i Sankt Petersburga. Szestow studiował matematykę i prawo w Moskwie, Berlinie i Kijowie, nie miał akademickiego wykształcenia filozoficznego. Przygotowywał doktorat na temat prawodawstwa dotyczącego klasy robotniczej, ale go nie ukończył. W latach 1896-1914 wiele podróżował po Europie. W 1896 roku w tajemnicy przed rodziną poślubił w Rzymie studentkę medycyny Annę Jelezarowną Berezowską. Przez następne dziesięć lat żyli w różnych miastach, by ich małżeństwo nie wyszło na jaw. W 1898 roku opublikował swoją pierwszą, podpisaną pseudonimem Lew Szestow książkę, "Szekspir i jego krytyk Brandes" (ros. "Шекспир и его критик Брандес"). Od początków XX wieku jednocześnie pisał książki filozoficzne i krytyczno-literackie, pracował w firmie swego ojca i podróżował. Rewolucje lutowa i październikowa zastały go w Moskwie. Nie był ich zwolennikiem. W 1920 na zawsze emigrował z Rosji, przez pewien czas mieszkał w Genewie, w końcu osiadł w Paryżu, gdzie wykładał m.in. na Sorbonie. Korespondował m.in. z Husserlem, Buberem, Gilsonem, Bierdiajewem, Bułgakowem.
Filozofia.
Centralnym tematem rozważań filozoficznych Szestowa był człowiek: albo świat człowieka, albo stosunek człowieka do Boga. Stworzył skrajnie antyracjonalistyczną filozofię. Uważał, że kultura europejska znajduje się w kryzysie, a jedynym wyjściem z niego będzie radykalna krytyka tradycji europejskiej. Krytykował tradycję opartą na rozumie (symbolizowały ją Ateny). Przeciwstawiał jej Objawienie oraz dzieło takich myślicieli jak Dostojewski, Pascal, Nietzsche, Luter, Kierkegaard, Plotyn, Jan Duns Szkot, William Ockham. Naczelnym pojęciem jego filozofii tragedii było doświadczenie "biespoczwiennostii" (nieoczywistości). Pierwotnie Szestow wychodził od koncepcji mitycznego wygnania człowieka z raju. W przeciwieństwie do Hegla zakładał, że wąż człowieka oszukał proponując mu spożywanie owoców z drzewa poznania dobrego i złego, kusząc go obietnicą ("Eritis sicut Deus, scientes bonum et malum" – będziecie jako Bóg, znający dobro i zło) wzniesienia się do poziomu Boga. U Szestowa istnieją dwie przestrzenie. Pierwsza – zapomniana przestrzeń raju, gdzie ludzka istota decydowała o tym, czy zło istnieje, czy nie istnieje i druga, rzeczywista, przestrzeń – świat, po wygnaniu, gdzie człowiek może tylko biernie akceptować rzeczywistość, dokonując „wyboru” pomiędzy złem a dobrem. Jedynie, co przypada wówczas filozofii, to refleksja i spekulacja. Spożywanie owoców z drzewa poznania dobrego i złego doprowadziło do upadku pierwszego człowieka i skrępowania go prawami rozumu i podporządkowało konieczności – ananke. W konsekwencji nie pozostawało nic innego jak tylko ogłosić aktualność powiedzenia Stagiryty, i powtórzyć, że z koniecznością nie walczą nawet bogowie, że los opornych wlecze, a poddanych prowadzi i że jedynie do czego zdolny jest rozum ludzki, to przyznanie konieczności i oczywistości prymatu. Non ridere, non lugere, neque detestari, sed intelligere. Spinozjańską formułę, Szestow odwraca proponując ridere, lugere, detestari, non intelligere i dodając do niej flere. Według Szestowa wszystkie racjonalistyczne filozofie obiecywały prawdę i filozofię optymalną, a były tylko lokajami na usługach przebiegłej konieczności i wieczności. Obojętnie, czy do czynienia mamy z "clare et distincte" Kartezjusza, poprzedzanym de omnibus dubitandum, czy z "more geometrico" Spinozy, czy wreszcie z radykalną redukcją fenomenologiczną Husserla, jasne jest, że życie, egzystencją jest wówczas relatywizowana i podporządkowana. Tam gdzie miejsce jest na śmierć, cierpienie, zniewolenie i ograniczenie, tam gdzie człowiek upada w czas, tam nie ma miejsca na prawdziwe życie. Wszędzie gdzie człowiek krępowany jest prawem wiecznego – ‘stało się’ – łańcuchem przeszłych zdarzeń, pozostaje mało miejsca na prawdziwą wolność. Wolności w tym wypadku nie może zagwarantować rozum. Wobec powyższego wszystko, co pozostawało Szestowowi, to powtórzyć wówczas za Lutrem, że człowiek może być zbawiony tylko i wyłącznie przez wiarę ("Hominem sola fide iustificari"), i za Plotynem, że czeka go „wielka i ostateczna walką o własną duszę”. Wielka walka z koniecznościami, wymaga poprzez anamnezę Platona przyswojenia sobie potęgi ludzkiego umysłu sprzed momentu spożycia owoców z drzewa poznania dobrego i złego. Doprowadziło to rosyjskiego filozofa do opowiedzenia się za filozofią egzystencjalną, opartą na myśleniu intuicyjnym, na doświadczeniu duchowym oraz na uczciwości swobodnego argumentu czerpanego z bezpośrednich danych świadomości. W tym miejscu Szestow zbliżył się do koncepcji filozoficznej Kierkegaarda, którego twórczość poznał za wskazaniem Husserla. Warto jednak zaznaczyć, że zarówno Kierkegaard, jak i wspominany wcześniej Nietzsche ostatecznie uginają się przed prawidłowościami rozumu, co wskazuje Szestow. Ostatnie dzieło Nietzschego – Ecce homo – traktuje już wyłącznie o amor fati, jest zatem przepełnione miłością do ananke. Lew Szestow wybija się poza te koncepcje filozoficzne ze swoim uwielbieniem prawdy objawionej. Szestowowi bardzo blisko było do Pascala. Podziwiał jego zaangażowanie i wielokrotnie powtarzał znaną sentencję francuskiego myśliciela, o tym, iż gotów jest poważać tylko tych, którzy szukają jęcząc, a także taką, iż „nasz Pan Jezus Chrystus będzie cierpiał do końca świata i nam nie wolno przez ten czas spać”. Filozofia antyracjonalistyczna rosyjskiego myśliciela przepełniona była gotowością rezygnacji z hedone i jednocześnie gotowością przyjęcia na własne barki ogromnego wysiłku, a także cierpienia. Tylko w ten sposób można było doprowadzić do tryumfu prawdę. Sprowadzając koncepcję filozoficzną Szestowa do lapidarnie ujętej sentencji, in nuce, powiedzieć można, że walczył on przez całe życie, filozofował całą swoją istotą walcząc z koniecznościami, po to by udowodnić, że życie ludzkie jest warte całego świata, a może nawet więcej; filozofia jest bowiem walką, a nie refleksją i jej jedynym zadaniem jest doprowadzenie skrępowanego Parmenidesa do odnalezienia jego utraconej wolności i doprowadzenia go od głosu zniewolonego prawdą, do krzyku władcy (hosper eksousioan echon), z którego to można zaczerpnąć prawdę metafizyczną. W ten sposób – według słów zamykających pierwszą część jednego z niewielu zwartych dzieł rosyjskiego myśliciela – („Ateny i Jerozolima”) – „Parmenidesa skrępowanego” – spełni się obietnica: 'ouden adynatesi hymin’ („I nic niemożliwego nie będzie dla was”). Zanim jednak to się stanie, przygotować trzeba się na wielką walkę, gdzie tylko niejaki ‘Mallus Dei’ wzmocniony przez wzgardzone lugere et detestari, pozwoli człowiekowi wyswobodzić się z ułudy jaskini Platona, poprzez zrzucenie kajdan, które rozum na niego nałożył.
Jest to podstawowe zadanie filozofii judeochrześcijańskiej, której Lew Szestow daje wyraz w trzeciej części swojego dzieła – „Aten i Jerozolimy” – w ‘Concupiscenita irresistibilis’ – podczas rozprawiania o duchu filozofii średniowiecznej.
Bóg w filozofii Lwa Szestowa.
Historią ludzkiej myśli począwszy od Sokratesa rządzi jedna prawda dotycząca Boga. W jednym z dialogów Platona – w Eutyfronie – Sokrates mówi, iż z dwóch możliwości, jakie pozostają do wyboru przy rozważaniu racji: czy bogowie upodobali sobie dobro dlatego, że dobro jest dobrem, czy też dobro jest dobrem dlatego, że upodobali je sobie bogowie – opowiedzieć się trzeba za pierwszym znaczeniem. Taki wybór doprowadził do skrępowania Boga powinnościami dobra, a więc umiejscowienia go w hierarchii. Dopiero ostatni z filozofów starożytnych – Plotyn – zaznaczył implicite – że dobro jest dobrem dlatego, że upodobał je sobie Bóg. Od koncepcji Plotyna poczynając, poprzez schyłkowe koncepcje scholastyczne okresu średniowiecza – Jana Dunsa Szkota i Williama Ockhama dochodzi Szestow do własnego rozumienia Boga jako jedynego nieskrępowanego prawodawcy. Poprzez prawdę zawartą w Piśmie Świętym Szestow zaznacza, iż Boga nie obowiązują żadne zasady, że może on uczynić byłe niebyłym, że może zmieniać swoje decyzje, że wreszcie nie jest zobowiązany nagradzać tylko dobrem. Za Kierkegaardem wspomina zaś, że Bóg może zwrócić wszystko wygnanemu – Hiobowi – co nazywa się powtórzeniem. Może również wstrzymać rękę Abrahama. Bóg znajduje się ponad tym – co zwykliśmy za światem antycznym uważać za najbardziej wartościowe – za pierwiastkiem etycznym; znajduje się on poza 'Dobrem i Złem’, poza prawdą i fałszem. Bóg oznacza, że wszystko jest możliwe. Tematyka odnosząca się do Boga przepełnia wszystkie książki i niemal wszystkie artykuły Szestowa. Jest to jeden z tematów, który w pełni go absorbował. Podobnie jak u Dostojewskiego, tak i u Szestowa, jest to podstawowy problem całej jego spuścizny literackiej.
Ważniejsze prace w polskim przekładzie.
Autor dziesięciu książek opublikowanych za jego życia i trzech wydanych pośmiertnie oraz kilkuset artykułów. W języku polskim w 1990 roku ukazał się wybór tekstów Szestowa "Gnoza a filozofia egzystencjalna. Eseje filozoficzne z dodaniem listów Lwa Szestowa, Martina Bubera, Edmunda Husserla i Mikołaja Bierdiajewa oraz szkicu Bierdiajewa" w przekładzie Cezarego Wodzińskiego, oraz wydano ważniejsze jego prace:

</doc>
<doc id="294897" url="https://pl.wikipedia.org/wiki?curid=294897" title="Piotr Hajduk">
Piotr Hajduk

Piotr Leon Hajduk (ur. 9 czerwca 1971 w Gliwicach) – polski kompozytor, aranżer, wokalista, nauczyciel śpiewu i aktor.
Życiorys.
Profesjonalną karierę rozpoczął w 1990 w musicalu "Metro", w którym brał udział od pierwszych przesłuchań. Następnie wyjechał ze spektaklem do USA, gdzie występował na Broadwayu. Związany jest z teatrem Buffo od początku jego działalności pod kierownictwem Janusza Józefowicza. Współpracuje z wieloma teatrami muzycznymi, takimi jak m.in.: Roma i Komedia.
Napisał muzykę do dwóch przedstawień teatralnych, Teatru TV "Gwiazdy i Los Człowieka", teleturnieju "Galaktyka" oraz wielu reklam. Jego muzyka rozbrzmiewała o północy w dniu przystąpienia Polski do Unii Europejskiej (1 maja 2004) na największej imprezie plenerowej (z pokazem ogni sztucznych) w Warszawie.
Równolegle z działalnością twórczą i artystyczną, od 10 lat uczy młodzież i dzieci oraz zajmuje się przygotowaniem strony wokalnej spektakli muzycznych. Przygotowywał rosyjskich wokalistów w Moskwie do moskiewskiej premiery "Metra", skład spektaklu "Kwiaty we Włosach". Przygotowywał dzieci do premiery spektaklu "Piotruś Pan", wystawianego w warszawskiej Romie. Przygotowywał kolejne składy wykonawców Metra w teatrze Buffo. Prowadził zajęcia warsztatowe i był kierownikiem muzycznym wielu festiwali, konkursów i innych form m.in.: Gama, Muszelki Wigier, Obozy artystyczne Studio Buffo, Teatr Pantera.
W pracy posługuje się oryginalnymi metodami, wykształconymi dzięki doświadczeniom zbieranym podczas współpracy z Januszem Józefowiczem, Januszem Stokłosą, Elą Zapendowską, Bilem Youngiem (U.S.A. Broadway – voice coach), Julem Lorancem i wieloma innymi. Stale współpracuje z teatrem muzycznym Studio Buffo, gdzie uczy śpiewu i emisji głosu. Uczył śpiewu uczestników programu "Jak oni śpiewają" oraz trzeciego sezonu "Twoja twarz brzmi znajomo". Jest organizatorem corocznych Wyjątkowych Warsztatów Wokalnych dla młodych amatorów śpiewu w Rabce-Zdroju. Od 2013 roku współpracuje z katowickim teatrem Old Timers Garage przy tworzeniu musicalu "The Bricklin Musical – Samochodowa Fantazja". W ekipie odpowiedzialny jest za część muzyczną, gra w spektaklu także jedną z głównych ról.

</doc>
<doc id="294908" url="https://pl.wikipedia.org/wiki?curid=294908" title="Wszystko jedno">
Wszystko jedno

Wszystko jedno – pierwszy studyjny album zespołu Happysad. Płyta została nagrana w listopadzie 2003, jednak dopiero latem 2004 roku płyta została zmiksowana i wydana. Piosenka „Zanim pójdę” była grana w wielu rockowych rozgłośniach radiowych, osiągając wysokie miejsca na polskich listach przebojów. Zadebiutowała także w 8. Polskim Topie Wszech Czasów radiowej Trójki 1 maja 2015 roku. Zajęła w nim 75. miejsce.

</doc>
<doc id="294909" url="https://pl.wikipedia.org/wiki?curid=294909" title="Podróże z i pod prąd">
Podróże z i pod prąd

Podróże z i pod prąd – drugi studyjny album zespołu happysad. Był nagrywany w okresie lipiec – wrzesień 2005, przy czym perkusja na płycie była nagrywana oddzielnie, w Studiu 7 w lipcu. Płyta ukazała się nagle, w niespełna tydzień przed premierą pojawiła się o niej pierwsza wzmianka na stronie internetowej zespołu.

</doc>
<doc id="294915" url="https://pl.wikipedia.org/wiki?curid=294915" title="Marian Eile">
Marian Eile

Marian Adam Eile-Kwaśniewski, ps. „Bracia Rojek”, „Krecia Pataczkówna”, „Lord Gallux”, „Makaryn z Cedetu”, „Martin Nabiałek”, „mgr Kawusia”, „Salami Kożerski” (ur. 7 stycznia 1910 we Lwowie, zm. 2 grudnia 1984 w Krakowie) – polski dziennikarz, satyryk, malarz i scenograf. Twórca i w latach 1945-1969 redaktor naczelny tygodnika „Przekrój”.
Życiorys.
Urodził się w rodzinie żydowskiej 7 stycznia 1910 we Lwowie jako Marian Tadeusz Adam Eile. Jego ojcem był Henryk Eile (1878-1949), historyk administracji, prawnik i publicysta, legionista i pułkownik Wojska Polskiego, matką Gustawa Teodora z domu Rychter (ur. w 1885). Siostrą Gustawy była recytatorka Kazimiera Rychterówna. 
W 1929 ukończył Gimnazjum imienia Stefana Batorego w Warszawie. W tym samym roku rozpoczął studia prawnicze na Uniwersytecie Poznańskim. W 1930 przeniósł się na ten sam kierunek studiów na Uniwersytecie Warszawskim. Tytuł magistra prawa uzyskał w 1934. Od lutego 1935 do wybuchu II wojny światowej był aplikantem adwokackim w kancelarii Aleksandra Jurkowskiego. W latach 30. rozpoczął współpracę z „Wiadomościami Literackimi”, następnie został ich pracownikiem etatowym, publikował tam rysunki i fotomontaże, wymyślał konkursy i zagadki, projektował także witrynę w siedzibie pisma. 
Po wybuchu II wojny światowej został zmobilizowany (posiadał stopień podporucznika rezerwy), służył w 22 Baterii Motorowej Artylerii Przeciwlotniczej, gdzie był dowódcą 4. plutonu. W połowie września 1939 znalazł się szpitalu z powodu dezynterii, następnie uniknął niewoli niemieckiej. Jesienią 1939 przedostał się do Lwowa. W 1940 rozpoczął pracę jako scenograf w tamtejszym Państwowym Teatrze Miniatur. Po wejściu do Lwowa Niemców ukrywał się, od sierpnia 1942 posługiwał się dokumentami na nazwisko "Zdzisław Kwaśniewski". 15 października 1942 ożenił się z Katarzyną Grzymalską, córką Wiesława Grzymalskiego, architekta. Jego żona przyjęła fikcyjne nazwisko męża i posługiwała się nim do śmierci. Sam Eile formalnie zmienił nazwisko na "Eile-Kwaśniewski" w 1948. 
Jesienią 1942 wyjechał z żoną do Radomia, gdzie mieszkali jego rodzice, tam pracował fizycznie. W 1945 w poszukiwaniu pracy przyjechał do Łodzi. Tam spotkał Jerzego Borejszę, który powierzył mu redagowanie w Krakowie kolorowego magazynu. W Krakowie odpowiadał początkowo za „Ilustrację Polską” (dodatek do „Dziennika Polskiego”), która ukazywała się od 18 lutego do 25 marca 1945. Następnie został redaktorem naczelnym ukazującego się od 15 kwietnia 1945 tygodnika „Przekrój”.
Pod jego kierunkiem „Przekrój” stał się jednym z najciekawszych czasopism całego obozu socjalistycznego, kształtując powojenne pokolenie polskiej inteligencji. W zespole redakcyjnym i wśród współpracowników obecni byli m.in. Janina Ipohorska, Konstanty Ildefons Gałczyński, Sławomir Mrożek, Daniel Mróz, Leopold Tyrmand, Ludwik Jerzy Kern, Zbigniew Lengren, Barbara Hoff, Jerzy Waldorff, Kazimierz Wiśniak, Adam Macedoński, Wojciech Plewiński, Juliusz Kydryński, Kika Szaszkiewiczowa, Lucjan Kydryński. Na łamach tygodnika propagował muzykę jazzową i twórczość Piwnicy pod Baranami, współczesną plastykę i malarstwo. Był twórcą koncepcji szaty graficznej i linii programowej „Przekroju”. Był autorem rubryki "Myśli ludzi wielkich, średnich oraz psa Fafika".
Razem z Janiną Ipohorską, Romanem Szydłowskim i Jerzym Waldorffem założył w Krakowie w 1946 kabaret Siedem Kotów. Od września 1948 do 1950 był wykładowcą w Studium Scenografii Państwowej Wyższej Szkoły Sztuk Plastycznych w Krakowie. Projektował scenografię dla teatrów krakowskich, a także w Łodzi, Tarnowie i Warszawie. Był też autorem licznych obrazów tworzonych w specyficznej dla niego technice (za pomocą farby akrylowej). 
Pod wpływem antysemickiej nagonki lat 1967-1968 wyjechał w marcu 1969 do Francji. Tam podjął pracę jako rysownik w dzienniku "France Soir". Zrezygnował z funkcji redaktora naczelnego "Przekroju" w październiku 1969. W listopadzie 1970 wrócił do Polski. Od 1974 współpracował ze „Szpilkami”, gdzie redagował rubrykę „Franciszek i inni”.
Pochowany na Cmentarzu Rakowickim w Krakowie.

</doc>
<doc id="294918" url="https://pl.wikipedia.org/wiki?curid=294918" title="Nike">
Nike



</doc>
<doc id="294925" url="https://pl.wikipedia.org/wiki?curid=294925" title="Królowie Arabii Saudyjskiej">
Królowie Arabii Saudyjskiej



</doc>
<doc id="294927" url="https://pl.wikipedia.org/wiki?curid=294927" title="Jeet-kune-do">
Jeet-kune-do



</doc>
<doc id="294929" url="https://pl.wikipedia.org/wiki?curid=294929" title="Hala Targowa przy ul. Piaskowej we Wrocławiu">
Hala Targowa przy ul. Piaskowej we Wrocławiu

Hala Targowa we Wrocławiu (właśc. "Hala Targowa nr I", ) – zbudowana według projektu Richarda Plüddemanna i Heinricha Küstera w latach 1906–1908. Mieści się przy ul. Piaskowej ("Sandstraße"), u zbiegu z pl. Nankiera ("Ritterplatz") i ul. św. Ducha ("Heiligegeiststraße"), w bezpośredniej bliskości wyspy Piasek, mostu Piaskowego i najstarszych dzielnic miasta. Hala stanowi cenny zabytek sztuki inżynierskiej.
Historia.
Halę Targową nr I wzniesiono dla uporządkowania handlu w centrum miasta, który odbywał się wcześniej m.in. na Nowym Targu. Prawie identyczna Hala Targowa nr II tych samych projektantów powstała w tym samym czasie przy ul. Kolejowej, lecz po poważnym uszkodzeniu w 1945 została wyburzona w 1973.
Przedtem na miejscu Hali nr 1 znajdował się czternastowieczny dwór biskupów lubuskich, który na początku XVI wieku przebudowano na Arsenał Piaskowy. Działkę arsenału, należącą od roku 1511 do miasta, w 1889 powiększono dokonując zakupu sąsiednich domów z zamysłem wzniesienia hali targowej. Wielokrotnie przekładaną decyzję o ważnej dla miasta inwestycji ostatecznie podjęto 19 lutego 1901 i przystąpiono do prac projektowych.
1 października 1905 rozpoczęto rozbiórkę arsenału i sąsiednich domów. Później wmurowano w północną elewację Hali znalezione w czasie prac ziemnych kamienne kule armatnie na pamiątkę po poprzednim przeznaczeniu tego miejsca. Jesienią 1906 rozpoczęto budowę hali o żelbetowej konstrukcji piwnicy i pierwotnie planowanej stalowych wiązarach dachowych. Roboty budowlane przy fundamentach i poziomie piwnic wykonywała początkowo firma Theodor Hülssner z Lipska. W związku z propozycją firm budujących obie powstające hale oraz porównaniu kosztów zdecydowano się na przeprojektowanie konstrukcji z użyciem żelbetu zamiast stali. Ponownie rozpisany przetarg wygrała firma Lolat-Eisenbeton z Wrocławia. 5 października 1908 przekazano halę do użytku.
Z trzech stron Hala przylega do ulic, jedynie od południa przybudowana jest do sąsiednich budynków, powstałych częściowo jako zaplecze administracyjne Hali. Elewacja północna zaakcentowana jest dwiema wieżami, nawiązującymi do dawnej funkcji obronnej tego miejsca, przy czym wyższa wieża północno-zachodnia mieściła kiedyś zegar (dziś nieczynny). Wnętrze rozwiązane jest osiowo i ma układ bazylikowy z główną nawą na kierunku wschód-zachód, obustronnie niższymi nakrytymi dachem płaskim nawami bocznymi oraz trzema nawami poprzecznymi - dwiema od północy i jedną dłuższą od południa. W nawach bocznych na poziomie piętra znajduje się galeria obiegająca nawę główną. Zaprojektowane przez Heinricha Küstera przekrycie Hali, wsparte w głównej nawie na żelbetowych łukach parabolicznych o rozstawie podpór 20,65 m i wysokości przekraczającej 17 m stanowi pionierskie w skali światowej osiągnięcie inżynierskie. Podziemia hali mieszczą piwnice wysokości do 3,7 metra. Zewnętrzna szata budynku z ceglanego muru z oszczędnie stosowanym detalem kamiennym, inspirowana giełdą w Amsterdamie Berlagego, posiada cechy nawiązującego do średniowiecza nurtu historyzmu, podczas gdy wnętrze jest już całkowicie modernistyczne.
Budynek nie był poważnie zniszczony przez działania wojenne w 1945 i praktycznie zaraz po wojnie wykorzystywany był zgodnie z przeznaczeniem. Gruntowny remont przeszedł w latach 1980–1983 i od tego czasu należy do największych miejsc targowych w całym mieście.

</doc>
<doc id="294931" url="https://pl.wikipedia.org/wiki?curid=294931" title="Osłona termiczna">
Osłona termiczna

Osłona termiczna – element statku kosmicznego montowany w celu ochrony urządzeń i załogi przed wysoką temperaturą.
Wysoka temperatura powstaje podczas przedzierania się statku kosmicznego przez atmosferę z dużą prędkością na skutek adiabatycznego sprężania powietrza. Tarcie o atmosferę jest znacznie mniej istotne, zwiększa strumień ciepła zaledwie o około jeden procent.
Osłona termiczna składa się z materiałów pobierających z otoczenia duże ilości ciepła podczas parowania lub bardzo dobrych izolatorów cieplnych. Osłony termiczne mogą ulegać zniszczeniu podczas pracy (większość rakiet) lub być wykorzystywane wielokrotnie (wahadłowce). Uszkodzenie osłony może mieć katastrofalne skutki podczas powrotu statku do atmosfery, stało się m.in. przyczyną zniszczenia promu Columbia i śmierci jego załogi w 2003 roku.

</doc>
<doc id="294935" url="https://pl.wikipedia.org/wiki?curid=294935" title="Johann Fischer von Erlach">
Johann Fischer von Erlach



</doc>
<doc id="294943" url="https://pl.wikipedia.org/wiki?curid=294943" title="Antekliza">
Antekliza

W geologii antekliza to wypukła struktura tektoniczna o regionalnych rozmiarach w obrębie platformy kontynentalnej, obejmująca zarówno jej fundament jak i pokrywę osadową.

</doc>
<doc id="294944" url="https://pl.wikipedia.org/wiki?curid=294944" title="Ósemka (bilard)">
Ósemka (bilard)

Ósemka () – rodzaj gry w bilard dla dwóch osób, w której każdy z graczy wbija bile należące swojej grupy (tzw. pełne lub połówki) do łuz. Po wbiciu wszystkich swoich bil gracz może wygrać partię, wbijając prawidłowo czarną bilę nr 8 do zadeklarowanej łuzy. Przedwczesne wbicie bili nr 8, wbicie jej do niezadeklarowanej łuzy lub faul podczas jej wbicia, skutkują natychmiastowym przegraniem partii.
Gra powstała w pierwszej dekadzie XX wieku. Obecnie jest najpopularniejszą odmianą bilardu.
Bile.
W momencie rozpoczęcia gry na stole znajduje się bila biała (rozgrywająca) i 15 kolorowych bil rozgrywanych, ponumerowanych od 1 do 15. Bile o numerach od 1 do 7 to bile pełne (jednolitego koloru), natomiast bile od 9 do 15 to połówki (białe z kolorowym paskiem). Bila o numerze 8 jest jednolicie czarna i nie należy do żadnej z grup.
Kolory bil to zazwyczaj:
W przypadku gry transmitowanej w telewizji, kolory niektórych bil mogą zostać zmienione w celu zapewnienia lepszej widoczności (np. bile 4 i 12 jasnofioletowe lub różowe, bile 6 i 14 jasnozielone, bile 7 i 15 jasnobrązowe lub jasnoniebieskie).
Reguły gry.
Ustawienie bil.
Bile do rozbicia powinny być ustawione tak ściśle, jak to możliwe, w formie trójkąta, którego podstawa jest równoległa do krótkiego boku stołu. W punkcie głównym stołu musi się znaleźć bila stanowiąca wierzchołek trójkąta położony najbliżej rozbijającego, natomiast bila nr 8 musi znajdować się w jego środku. W dolnych wierzchołkach trójkąta powinny być umieszczone bile z różnych grup. Pozostałe bile muszą być ustawione losowo, z wyłączeniem jakiegokolwiek świadomego ich umieszczania w wybranym miejscu trójkąta.
Rozbicie.
Mecz rozpoczyna się walką o pierwsze rozbicie ("lag"). Obaj zawodnicy umieszczają bilę w swojej połowie pola bazy, po czym uderzają je jednocześnie wzdłuż dłuższej bandy, tak by odbiły się od górnej bandy stołu i zatrzymały się przy dolnej bandzie, przy której stoją. Prawo do rozbicia wygrywa ten, którego bila zatrzyma się bliżej dolnej bandy. Niedopuszczalny jest kontakt bili z długimi bandami, wbicie bili, a także przekroczenie przez bilę osi stołu i jej wkroczenie na połowę należącą do przeciwnika. Następne rozbicie przysługuje zwycięzcy poprzedniej partii lub gracze rozbijają naprzemiennie.
Aby uderzenie rozbijające mogło być uznane za prawidłowe, muszą być spełnione następujące wymogi:
Jeśli drugi z warunków nie zostanie spełniony, drugiemu zawodnikowi przysługuje prawo do:
Wbicie bili nr 8 w trakcie poprawnie wykonanego uderzenia rozbijającego nie jest faulem. Jeśli się to zdarzy, zawodnik rozbijający ma do wyboru:
Jeśli zawodnik rozbijający wbije bilę nr 8 oraz bilę białą, jest to błąd rozbicia. Przeciwnik ma do wyboru:
Jeśli podczas rozbicia wbita zostanie dowolna bila kolorowa, zawodnik kontynuuje grę. W przeciwnym wypadku prawo do następnego zagrania otrzymuje przeciwnik.
Stół po rozbiciu jest otwarty, tj. grupy bil nie są jeszcze przydzielone do graczy, niezależnie od tego czy i jaka bila została wbita. Gracz, któremu przysługuje następne uderzenie, może więc zagrywać zarówno bile pełne (poza bilą nr 8), jak i połówki.
Wbijanie bil.
Stół pozostaje otwarty do momentu, gdy jeden z graczy wbije swoją pierwszą po rozbiciu bilę. W zależności od wbitej bili, zostają mu przydzielone pełne lub połówki, natomiast drugi gracz otrzymuje bile z przeciwnej grupy, a stół zostaje zamknięty. Jeśli wbite zostanie kilka bil z obu grup, gracz ma prawo wyboru grupy. Zawodnik kontynuuje następnie grę, wbijając bile należące do jego grupy.
Podczas gry nie ma znaczenia, która bila gracza zostanie zagrana jako pierwsza, ani która z bil gracza zostanie wbita. Nie jest wymagane nominowanie bil ani łuz (poza bilą nr 8).
Gracz może ominąć przeszkadzającą mu bilę przez wykonanie skoku bilą białą. Skok musi być przeprowadzony przez uderzenie bili białej kijem z góry, a nie przez wsunięcie kija między bilę a powierzchnię stołu (skutkuje to kontaktem bili białej z inną częścią kija, niż kapka i faulem).
Gra kończy się, gdy gracz wbije wszystkie bile należące do jego grupy, a następnie wbije prawidłowo bilę nr 8 do zadeklarowanej wcześniej łuzy.
Faule.
Za faul uznawane są następujące sytuacje:
Przeciwnik faulującego gracza ma prawo do wykonania zagrania z białą bilą „w ręce”, tj. z dowolnego miejsca stołu.
Bile wybite poza stół, z wyjątkiem bili nr 8 i bili białej, nie wracają do gry. Bila nr 8 umieszczana jest w punkcie głównym stołu.
Faul połączony z wbiciem bili nr 8 skutkuje natychmiastową przegraną.

</doc>
<doc id="294960" url="https://pl.wikipedia.org/wiki?curid=294960" title="Oliver Bierhoff">
Oliver Bierhoff

Oliver Bierhoff (ur. 1 maja 1968 w Karlsruhe) – niemiecki piłkarz występujący na pozycji napastnika na przełomie XX i XXI wieku, zdobywca pierwszego złotego gola w historii ważnych spotkań międzynarodowych dla reprezentacji Niemiec w finale Mistrzostw Europy 1996 z Czechami.
Kariera piłkarska.
Jego kariera klubowa obejmuje lata od 1985 do 2003. Bierhoff grał dla takich klubów jak: KFC Uerdingen, Hamburger SV, Borussia Mönchengladbach, Austria Salzburg, Ascoli Calcio, Udinese Calcio, AC Milan, AS Monaco i Chievo Werona. Zdobył 103 gole w rozgrywkach Serie A, jest to jeden z najlepszych wyników w historii włoskiej ligi. W sezonie 1997/1998 zdobył koronę króla strzelców Serie A z wynikiem 27 bramek.
Dla Niemiec Bierhoff zdobył 37 goli w 70 występach, w tym dwa gole w finałowym meczu Euro 96 z Czechami, wygranym 2:1. Bierhoff występował również na Euro 2000 oraz Mistrzostwach Świata 1998 i Mistrzostwach Świata 2002, na którym zdobył z drużyną srebrny medal.
Praca z reprezentacją.
Obecnym zajęciem Olivera Bierhoffa jest praca menedżera reprezentacji Niemiec. Jest to nowa funkcja stworzona przez selekcjonera Jürgena Klinsmanna, dopełniająca jego pracę trenerską. Właściwe obowiązki Bierhoffa krążą wokół public relations oraz kontaktu z mediami.

</doc>
<doc id="294973" url="https://pl.wikipedia.org/wiki?curid=294973" title="Wonderful World">
Wonderful World

Wonderful World – album kompilacyjny amerykańskiej wokalistki Evy Cassidy, wydany 27 lipca 2004 roku (osiem lat po jej śmierci).

</doc>
<doc id="294979" url="https://pl.wikipedia.org/wiki?curid=294979" title="Ryszard Wołągiewicz">
Ryszard Wołągiewicz

Ryszard Wołągiewicz (ur. 19 czerwca 1933 w Wilnie, zm. 14 stycznia 1994 w Szczecinie) – polski archeolog.
Życiorys.
Syn Fabiana Wołągiewicza (1908-1940) i bratanek Antoniego Wołągiewicza (1898-1940), zamordowanych w Katyniu w ramach zbrodni katyńskiej. Sam wraz z matką i bratem został w czerwcu 1940 zesłany do Republiki Komi. W powojenne i okrojone granice Polski powrócił dopiero w 1946 roku, zamieszkał w Choszcznie i tam ukończył szkołę średnią. W latach 1952-1956 studiował archeologię na Uniwersytecie Adama Mickiewicza w Poznaniu. Studia ukończył broniąc pracę magisterską pt.: "Wędzidła od okresu Hallstatt do wczesnego średniowiecza”. W 1958 został zatrudniony w Dziale Archeologii Muzeum Pomorza Zachodniego (późniejszego Muzeum Narodowego) w Szczecinie. Od 1980 roku był kierownikiem tego działu. Większość jego prac naukowych poświęcona była archeologii okresu przedrzymskiego i rzymskiego epoki żelaza. W 1993 uzyskał tytuł doktorski na podstawie pracy "Ceramika kultury wielbarskiej między Bałtykiem a Morzem Czarnym".
Jego żoną była Maria Danuta, córka Macieja Kalenkiewicza. Ryszard Wołągiewicz został pochowany na Cmentarzu Centralnym w Szczecinie (kwatera 2b).
Imię Ryszarda Wołągiewicza nosi Muzeum Ziemi Choszczeńskiej w Choszcznie. Zostało ono utworzone w 1994 roku i wcześniej znajdowało się w miejscowości Krzęcin. Szczeciński Oddział Polskiego Towarzystwa Archeologicznego corocznie przyznaje nagrodę jego imienia.
Badania wykopaliskowe.
Uczestniczył w licznych badaniach wykopaliskowych na Pomorzu Zachodnim. Do najważniejszych stanowisk, które badał należą m.in.:

</doc>
<doc id="294984" url="https://pl.wikipedia.org/wiki?curid=294984" title="Valle Central">
Valle Central

Valle Central - obniżenie śródgórskie o powierzchni ok. 900 km² w środkowej części Kostaryki między dwoma pasmami górskim Kordyliera Środkowa i Cordillera de Talamanca, położone na wysokości 1250 m n.p.m. Stanowi najgęściej zaludniony obszar tego kraju, zamieszkuje tutaj blisko 2/3 ludności Kostaryki. Pod względem administracyjnym obejmuje części czterech prowincji: San José, Alajuela, Heredia i Cartago. Główne miasta tego regionu to ośrodki administracyjne tych prowincji: San José (stolica kraju), Alajuela, Cartago i Heredia. W regionie Valle Central koncentruje się większa część aktywności gospodarczej Kostaryki.
Klimat tego dość wysoko położonego regionu jest mniej gorący niż wynikałoby to z jego położenia w okolicach 10° szerokości geograficznej północnej. Średnia roczna temperatura wynosi około 22 °C. Umiarkowane temperatury były sprzyjającym czynnikiem rozwoju osadnictwa w tym obszarze. Stanowią one też korzystne warunki dla uprawy kawy, zwłaszcza że dominują tutaj żyzne gleby wulkaniczne.

</doc>
<doc id="294985" url="https://pl.wikipedia.org/wiki?curid=294985" title="Hymn Republiki Kazachstanu">
Hymn Republiki Kazachstanu



</doc>
<doc id="294988" url="https://pl.wikipedia.org/wiki?curid=294988" title="Alajuela (miasto)">
Alajuela (miasto)

Alajuela – miasto w środkowej Kostaryce, położone 23 km na zachód od stolicy kraju San José. Współrzędne geograficzne: . Ośrodek administracyjny prowincji Alajuela. Ludność: 42,3 tys. (2000).
Miasto, położone u stóp wulkanu Poás (2704 m n.p.m.), zostało założone w 1782. W 1823 miasto stanęło wraz z mieszkańcami San José po stronie republikanów opowiadających się za niepodległością kraju. W Alajueli urodził się kostarykański bohater narodowy Juan Santamaría, który wsławił się w 1856 heroiczną w walką przeciwko Williamowi Walkerowi amerykańskiemu żołnierzowi, który próbował podbić Amerykę Środkową. W Alajueli wystawiono pomnik na jego cześć oraz otwarto muzeum poświęcone jego pamięci.
Do ciekawych miejsc w Alajueli należą katedra, która posiada dużą kopułę oraz targ miejski, gdzie można zaopatrzyć się w specjały kuchni kostarykańskiej. Miasto posiada też interesujący park miejski z licznymi drzewami mango, ogród zoologiczny oraz farmę motyli.
Alajuela stanowi ważny ośrodek handlu, zwłaszcza dwóch podstawowych produktów kostarykańskich: kawy i cukru. W Alajueli znajduje się główny międzynarodowy port lotniczy Kostaryki "Aeropuerto Juan Santamaría". W pobliżu miasta przebiega Droga Panamerykańska.

</doc>
<doc id="294989" url="https://pl.wikipedia.org/wiki?curid=294989" title="Liberia (miasto w Kostaryce)">
Liberia (miasto w Kostaryce)

Liberia – miasto w Kostaryce, ośrodek administracyjny prowincji Guanacaste. Położone u podnóża pasma Cordillera de Guanacaste, w odległości 234 km na północny zachód od stolicy kraju San José. Ludność: około 66,1 tys. (2013) - trzecie co do wielkości miasto kraju.
Liberia posiada międzynarodowy port lotniczy "Daniel Oduber", drugi pod względem wielkości po lotnisku "Juan Santamaría" pod San José. Miasto położone jest przy Drodze Panamerykańskiej.
Niedaleko od miasta znajduje się park narodowy Rincón de la Vieja, gdzie można podziwiać liczne gorące źródła i wodospady.

</doc>
<doc id="294990" url="https://pl.wikipedia.org/wiki?curid=294990" title="Ivan Ljubičić">
Ivan Ljubičić

Ivan Ljubičić (ur. 19 marca 1979 w Banja Luce) – chorwacki tenisista i trener tenisa, zdobywca Pucharu Davisa, brązowy medalista olimpijski z Aten (2004) w grze podwójnej, półfinalista wielkoszlemowego French Open.
W zawodowym Tourze zadebiutował w 1997 roku, podczas turnieju w Zagrzebiu, gdzie przegrał w pierwszej rundzie 7:6(5), 3:6, 0:6 z Davidem Prinosilem. Od tego czasu rozegrał ponad 700 zawodowych spotkań w grze pojedynczej i ponad 200 w grze podwójnej.
Ljubičić zwyciężył w 10 turniejach ATP World Tour w grze pojedynczej, a jego największy sukces to wygrana w 2010 roku w imprezie rangi ATP World Tour Masters 1000 rozgrywanej w Indian Wells. Oprócz tego Chorwat przegrał finał 14 turniejów (w tym 3 turniejów ATP World Tour Masters 1000).
W reprezentacji grał od 1998 roku, kiedy pierwszy raz wystąpił w Pucharze Davisa. Łącznie rozegrał 36 spotkań w grze pojedynczej oraz 19 w grze podwójnej. Wchodził także w skład reprezentacji, która w 2005 roku zdobyła to trofeum. W 2004 roku, w parze z Mariem Ančiciem zdobył brązowy medal na igrzyskach olimpijskich w Atenach, pokonując w meczu o 3. miejsce 7:6(4), 4:6, 16:14 Hinduski debel Mahesh Bhupathi–Leander Paes.
Najwyższą pozycję w rankingu singlistów, trzecią, zajmował w maju 2006 roku.
15 kwietnia 2012 roku Chorwat zakończył zawodową karierę.
Życie prywatne.
Ivan Ljubičić jest synem Marko i Hazirii. Ma również starszego brata, Vladana. W wieku 13 lat, w 1992 roku Ljubičić przeniósł się z nękanych wojną Bałkanów, trafiając przez Belgrad, Lublanę i Opatiję do Rijeki. W 1993 roku przeprowadził się do włoskiego Moncalieri, gdzie rozwijał swoje zdolności tenisowe. Od 18 roku życia Chorwat mieszka w Monte Carlo. Dnia 8 listopada 2004 poślubił Aidę, która towarzyszyła mu w każdym z rozgrywanych turniejów. Cztery lata po ślubie, w czwartkowy ranek 6 listopada 2008 roku urodził się im syn, Leonardo, natomiast 29 listopada 2011 roku na świat przyszła córka, Zara. Ljubičić jest blisko zaprzyjaźniony ze swoim wieloletnim trenerem, Riccardem Piattim oraz innym chorwackim tenisistą, Mario Ančiciem.
Ljubičić pełnił również ważną rolę w ówczesnym stowarzyszeniu tenisistów; między 2004 a 2006 był wiceprzewodniczącym rady zawodników ATP, natomiast w latach 2006-2008 był przewodniczącym stowarzyszenia. W sierpniu 2008 roku chorwacki tenisista został wybrany przedstawicielem graczy ATP, jednak w styczniu 2009 zrezygnował z tej funkcji na rzecz rodziny i kariery tenisowej.
Kariera tenisowa.
Lata juniorskie.
Występy w gronie juniorów Ljubičić zaczął w kwietniu 1994 roku w Umagu. Pierwszy wygrany turniej w tej kategorii tenisowej Chorwata miał miejsce w maju 1996 roku we Włoszech w zawodach "Prato International Junior Tournament". W lipcu tego samego roku tenisista chorwacki doszedł do finału młodzieżowego Wimbledonu, gdzie przegrał jednak decydujący o tytule pojedynek z Uładzimirem Wałczkou 6:3, 2:6, 3:6. Drugi triumf w cyklu juniorów Ljubičić wywalczył w grudniu na Florydzie w zawodach "Eddie Herr International Junior Tournament", po zwycięstwie w finale nad Arnaudem Di Pasqualem.
Rok 1997 był końcowym Chorwata w gronie młodzieżowców. W styczniu awansował do półfinału Australian Open, a po raz ostatni zagrał w Roland Garrosie, pokonany w ćwierćfinale przez Luisa Hornę.
Najwyżej w klasyfikacji rankingowej juniorów Ljubičić był na 11. miejscu wraz z zakończeniem sezonu 1996. Rozegrał w cyklu młodzieżowym łącznie 97 meczów, z których 68 wygrał.
Sezony 1997–2000.
Debiut Ljubičicia w zawodowym cyklu tenisistów miał miejsce w styczniu 1997 roku podczas rozgrywek "ITF Futures" w Zagrzebiu. Chorwat poniósł jednak porażkę w I rundzie z Davidem Prinosilem. W swoim drugim profesjonalnym starcie, podczas zawodów kategorii ATP Challenger Tour w Zagrzebiu, Ljubičić awansował do finału, w którym przegrał 1:6, 2:6 z Alberto Berasateguiem. W połowie sierpnia zadebiutował w zawodach rangi ATP World Tour, w Waszyngtonie, gdzie odpadł z Marzio Martellim.
W 1998 roku Chorwat najlepsze rezultaty osiągnął podczas zawodów ATP Challenger Tour w Warszawie i Edynburgu, dochodząc do ćwierćfinałów oraz w tym samym sezonie, w połowie lutego, Ljubičić otrzymał powołanie do reprezentacji Chorwacji na mecz Pucharu Davisa przeciwko Finlandii. Ljubičić przegrał oba swoje singlowe pojedynki, z Villem Liukko i Tuomasem Ketolą, a także został pokonany w deblowym spotkaniu wspólnie z Sašą Hiršzonem przez tych samych zawodników. We wrześniu chorwacki tenisista wystąpił w rundzie z Norwegią, zakończoną zwycięstwem tenisistów z Bałkanów. Ljubičić pokonał Jana Froda Andersena i Christiana Ruuda oraz zwyciężył w deblowym spotkaniu z tymi samymi tenisistami w parze z Lovro Zovkiem.
Pierwsze turniejowe zwycięstwa Ljubičić zaczął odnosić w 1999 roku. W lutym wygrał dwa turnieje "ITF Futures" w Zagrzebiu, natomiast w marcu zatriumfował w imprezie z cyklu ATP Challenger Tour w Besançon, po pokonaniu w finale 6:4, 6:2 Lionela Rouxa. W kwietniu Chorwat po raz pierwszy wystartował w imprezie kategorii ATP Masters Series, na ziemnych kortach w Monte Carlo, dochodząc do III rundy, po wcześniejszym wyeliminowaniu Andrija Medwediewa i Jewgienija Kafielnikowa, jednych z czołowych tenisistów tych lat. Pojedynek o ćwierćfinał turnieju przegrał z Félixem Mantillą. W połowie czerwca, w parze z Lovro Zovkiem, Ljubičić wygrał pierwszy w grze podwójnej turniej ATP Challenger Tour, podczas rywalizacji w Zagrzebiu. W sierpniu Ljubičić awansował do pierwszego w karierze półfinału zawodów ATP World Tour, w Umagu, gdzie odpadł po porażce z Magnusem Normanem, natomiast we wrześniu zadebiutował w rozgrywkach wielkoszlemowych, na kortach US Open w Nowym Jorku. W I rundzie wyeliminował Jeffa Morrisona, jednak w II rundzie odpadł z Johnem van Lottumem. Wraz z rozpoczęciem się zawodów w Nowym Jorku, Ljubičić po raz pierwszy w karierze awansował do czołowej setki rankingu światowego, na 100. miejsce, a sezon ukończył na 77. pozycji.
Na początku sezonu 2000 Ljubičić doszedł do półfinału imprezy w Sydney, po wcześniejszym zwycięstwie m.in. z Maratem Safinem i Toddem Martinem. W spotkaniu o awans do finału chorwacki tenisista uległ Jasonowi Stoltenbergowi. Następnie Chorwat po raz pierwszy zagrał w Australian Open, jednak został pokonany w I rundzie przez Jamesa Sekulova. W lutym osiągnął ćwierćfinał rozgrywek w Marsylii, odpadając z Rogerem Federerem, a w maju debiutował na Roland Garrossie w Paryżu. Pojedynek I rundy zakończył się porażką Ljubičicia z Jewgienijem Kafielnikowem. Również w I rundzie Chorwat przegrał na Wimbledonie, z kolei w połowie lipca dotarł do półfinału w Båstad, ponosząc porażkę z Magnusem Normanem. W lipcu, podczas imprezy w Umagu, osiągnął pierwszy finał turnieju ATP World Tour w grze podwójnej. Razem z Zovkiem przegrali jednak finałowy pojedynek 1:6, 6:7(2) z Álexem Lópezem Morónem i Albertem Portasem. Na przełomie sierpnia i września Chorwat wystartował w US Open, gdzie nie sprostał w I rundzie Thomasowi Johanssonowi. Drugi deblowy finał Ljubičić osiągnął w listopadzie, w Lyonie, gdzie wraz z Jackiem Waitem zostali pokonani 6:1, 6:7(2), 7:6(7) przez Paula Haarhuisa oraz Sandona Stolle'a. Rok Ljubičić ukończył na 91. miejscu w zestawieniu ATP singlistów, stając się tym samym najwyżej sklasyfikowanym Chorwatem na koniec sezonu.
Sezon 2001.
Pierwszy start Chorwata w sezonie miał miejsce w Adelaide, gdzie uległ w ćwierćfinale Nicolásowi Massú. Z kolei podczas Australian Open odpadł w I rundzie z Sébastienem Grosjeanem. W lutym Ljubičić awansował do ćwierćfinału w Rotterdamie, a w marcu po raz pierwszy w karierze doszedł do ćwierćfinału turnieju z cyklu ATP Masters Series, na betonowych kortach w Miami, po wygranych z Magnusem Normanem i Carlosem Moyą. W meczu o awans do półfinału chorwacki tenisista nie sprostał późniejszemu zwycięzcy turnieju, Andre Agassiemu. W kwietniu Ljubičić zagrał w Pucharze Davisa przeciwko Austrii, odnosząc zwycięstwo singlowe ze Stefanem Koubkiem oraz deblowe z parą Julian Knowle-Jürgen Melzer. Partnerem deblowym Ljubičicia był Goran Ivanišević, a zespół chorwacki przeszedł do dalszej fazy turnieju wygrywając rywalizację 4:1.
Na nawierzchni ziemnej, w maju Ljubičić doszedł do ćwierćfinału w Sankt Pölten, ponosząc porażkę z Michalem Tabarą. W paryskim Roland Garrosie Chorwat przegrał w I rundzie z Marcosem Ondruską. Na trawiastych kortach Wimbledonu również odpadł w I rundzie, tym razem z Rainerem Schüttlerem.
W lipcu chorwacki tenisista wystartował najpierw w Gstaad, awansując do ćwierćfinału, w którym uległ Àleksowi Corretji oraz w Umagu, gdzie powtórzył ten sam wynik. Podczas turnieju w Umagu Ljubičić osiągnął ponadto finał gry podwójnej, w parze z Lovro Zovkiem. Chorwacka para przegrała pojedynek o mistrzowski tytuł z duetem Sergio Roitman-Andrés Schneiter.
Podczas US Open Series Chorwat na początku sierpnia doszedł po raz drugi do ćwierćfinału zawodów Masters Series, w Cincinnati. Po drodze wyeliminował m.in. Carlosa Moyę i Hiszama Araziego. Spotkanie o dalszą rundę przegrał z Lleytonem Hewittem. Na US Open Ljubičić w I rundzie pokonał Martina Damma, a w II rundzie uległ Maratowi Safinowi. Pod koniec września Chorwat wystartował w Pucharze Davisa przeciwko Włochom, w barażach o awans do "grupy światowej". W swoim spotkaniu singlowym pokonał Federico Luzziego, a w pojedynku deblowym w parze z Goranem Ivaniševiciem wygrał z parą Giorgio Galimberti-Mosé Navarra. Dzięki temu triumfowi Chorwacja awansowała do najwyższej klasy rozgrywek.
Jesienią Ljubičić, na początku października, zagrał w Grenoble w ramach zawodów ATP Challenger Tour, dochodząc do finału, w którym przegrał z Johanem Settergrenem. W tym samym miesiącu chorwacki tenisista zagrał w Lyonie, gdzie wygrał swój pierwszy turniej kategorii ATP World Tour w grze pojedynczej. Po drodze wyeliminował m.in. w I rundzie lidera rankingu, Gustavo Kuertena oraz w półfinale Marata Safina, przeciwko któremu obronił piłkę meczową. W finale wynikiem 6:3, 6:2 Ljubičić pokonał Junusa al-Ajnawiego.
Rok 2001 Chorwat zakończył na 37. pozycji w zestawieniu ATP.
Sezony 2002–2003.
Sezon Ljubičić zainaugurował występem w Adelaide, dochodząc do ćwierćfinału, w którym uległ Hiszamowi Araziemu. Na Australian Open Chorwat dotarł do III rundy, ponosząc porażkę z Wayne'em Ferreirą. W lutym Ljubičić zagrał w pojedynku I rundy Pucharu Davisa z Niemcami, który zakończył się końcowym triumfem Chorwatów 4:1. Ljubičić najpierw przegrał z Rainerem Schüttlerem, następnie pokonał Nicolasa Kiefera, a w deblu razem z Goranem Ivaniševiciem wygrali rywalizację z Michaelem Kohlmannem i Davidem Prinosilem. W tym samym miesiącu Chorwat awansował do półfinału turnieju w Rotterdamie, po zwycięstwie m.in. z Jewgienijem Kafielnikowem, jednak w meczu o awans do finału nie sprostał Timowi Henmanowi. Kolejny w sezonie ćwierćfinał tenisista z Chorwacji osiągnął w Dubaju, ponosząc porażkę z Fabrice'em Santoro. Na początku kwietnia reprezentacja Chorwacji odpadła w rundzie ćwierćfinałowej Pucharu Davisa z Argentyną. Ljubičić rozegrał trzy spotkania, jedno zakończone zwycięstwem w singlu, przeciwko Juanowi Ignacio Cheli oraz wygrał mecz deblowy, partnerując Ivaniševiciowi przeciwko Lucasowi Arnoldowi Kerowi i Guillermo Cañasowi. Jedyną porażkę Ljubičić doznał z Gastónem Gaudio.
Podczas wielkoszlemowego Rolanda Garrosa Chorwat został wyeliminowany w I rundzie przez Fernando Vicente, a na Wimbledonie doszedł do II rundy po wygranej z Ramónem Delgado. Pojedynek o dalszą rundę przegrał z Wayne'em Ferreirą. W lipcu Ljubičić awansował do półfinału rozgrywek w Gstaad, gdzie po raz kolejny w sezonie nie sprostał Gastónowi Gaudio. Następnie Chorwat zagrał w Umagu, w ćwierćfinale przegrywając ze Željko Krajanem. We wrześniu Ljubičić osiągnął II rundę na US Open, eliminując Fabrice'a Santoro, a odpadając ze Sjengiem Schalkenem. Do końca sezonu Chorwat dotarł jeszcze do ćwierćfinału turnieju w Taszkencie, a rok zakończył na 49. miejscu w rankingu światowym.
W 2003 roku, na początku sezonu chorwacki tenisista wystartował w Australian Open, ponosząc porażkę w I rundzie z Vadimem Kutsenko. Następnie Ljubičić zagrał w Mediolanie, osiągając półfinał, w którym uległ Martinowi Verkerkowi. Na początku lutego Ljubičić poprowadził zespół chorwacki do zwycięstwa I rundzie Pucharu Davisa ze Stanami Zjednoczonymi. W grze pojedynczej Chorwat wygrał z Jamesem Blakiem i Mardym Fishem. Ci sami tenisiści przegrali również zmagania deblowe z Ljubičiciem i Ivaniševiciem. W lutym, podczas turnieju w Dubaju, tenisista chorwacki doszedł do półfinału. Spotkanie o awans do finału zakończyło się porażką Ljubičicia z Rogerem Federerem. Na początku kwietnia Chorwacja zmierzyła się z Hiszpanią w ćwierćfinale Pucharu Davisa. Rywalizacja pomiędzy oboma zespołami zakończyła się triumfem Hiszpanów 5:0. Ljubičić uległ najpierw Carlosowi Moyi, następnie Albertowi Coscie, a w deblu parze Albert Costa-Àlex Corretja. Partnerem deblowym Ljubičicia w tym spotkaniu był Lovro Zovko.
Podczas turnieju ATP Masters Series w Rzymie, rozgrywanego na kortach ziemnych, Chorwat dotarł do ćwierćfinału, przegrywając z Félixem Mantillą, późniejszym mistrzem rozgrywek. Na kortach Rolanda Garrosa Ljubičić awansował do III rundy, po wygranych z Karolem Kučerą i Jamesem Blakiem. Mecz o dalszą rundę przegrał z Jiřím Novákiem. Podczas Wimbledonu, Chorwat najpierw wyeliminował Taylora Denta, a następnie nie sprostał Maksowi Mirnemu. Ten sam wynik Ljubičić osiągnął na US Open, gdzie pokonał go Andy Roddick. Jesienią chorwacki tenisista awansował do dwóch półfinałów, w Bangkoku, gdzie odpadł po porażce z Juanem Carlosem Ferrero oraz Bazylei, przegrywając z Guillermo Corią. Sezon 2003 Ljubičić ukończył na 42. pozycji w klasyfikacji ATP.
Sezon 2004.
Sezon 2004 Chorwat rozpoczął od startu w Ad-Dausze, gdzie osiągnął drugi w karierze finał singlowy rangi ATP World Tour. Po drodze pokonał m.in. Sébastiena Grosjeana i Tima Henmana. Finałowy pojedynek zakończył się przegraną Ljubičicia 3:6, 6:7(4) z Nicolasem Escudé. Na turnieju Australian Open Ljubičić został wyeliminowany w II rundzie przez Gustavo Kuertena. Na początku lutego tenisista chorwacki wystąpił w pojedynku Pucharu Davisa przeciwko Francji. Ljubičić zagrał w dwóch singlowych spotkaniach, odnosząc zwycięstwo z Thierrym Ascionem, a następnie ponosząc porażkę z Arnaudem Clémentem. Rywalizację wygrali 4:1 ostatecznie Francuzi, awansując tym samym ćwierćfinału zawodów. W następnym miesiącu Chorwat osiągnął ćwierćfinał w Dubaju, odpadając z Feliciano Lópezem.
Na kortach ziemnych, w maju, Ljubičić doszedł po raz pierwszy w karierze do półfinału imprezy kategorii ATP Masters Series, a dokonał tego w Hamburgu. Mecz z Guillermo Corią o awans do finałowej rundy Ljubičić przegrał w trzech setach. Podczas Rolanda Garrosa Chorwat uległ w II rundzie Stefanowi Koubkowi, na Wimbledonie w I rundzie Wayne'owi Ferreirze.
W połowie lipca Chorwat wystartował w Indianapolis, dochodząc do półfinału, w którym zmierzył się z Andym Roddickiem. Pojedynek zakończył się porażką Ljubičicia 6:1, 6:7(10), 6:7(3), który w drugim secie nie wykorzystał trzech piłek meczowych. W następnym miesiącu tenisista chorwacki wziął udział w igrzyskach olimpijskich w Atenach. W grze pojedynczej dotarł do III rundy, z kolei w grze podwójnej zdobył wspólnie z Mario Ančiciem brązowy medal, po wcześniejszym wyeliminowaniu m.in. francuskiej pary, Michaëla Llodry i Fabrice'a Santoro. Spotkanie o awans do finału Chorwaci przegrali z Fernando Gonzálezem i Nicolásem Massú, jednak w meczu o brązowy medal pokonali Hindusów Mahesha Bhupathiego oraz Leandera Paesa 7:6(5), 4:6, 16:14, w pojedynku który trwał ponad cztery godziny.
Przed rozpoczęciem się nowojorskiego US Open, Ljubičić po raz pierwszy awansował do czołowej dwudziestkipiątki rankingu światowego. Na kortach US Open przegrał jednak w I rundzie z Lee Hyungiem-taikiem. Pod koniec września Chorwat miał decydujący wkład w utrzymaniu się Chorwacji w "grupie światowej" Pucharu Davisa poprzez wygranie singlowej rywalizacji z Gilles'em Elseneerem oraz deblowej razem z Ančiciem z parą Dick Norman-Kristof Vliegen. W październiku Ljubičić osiągnął po raz drugi półfinał zawodów ATP Masters Series, w Madrycie, gdzie przegrał z Davidem Nalbandianem. Tego samego miesiąca Chorwat ponadto awansował do finału gry podwójnej w Metzu. Partnerując Urosowi Vico Ljubičić przegrał decydujący o tytule mecz z Arnaudem Clémentem i Nicolasem Mahutem.
Rok 2004 Chorwat zakończył będąc na 22. miejscu w klasyfikacji singlistów.
Sezon 2005.
Rok 2005, podobnie jak poprzedni, Ljubičić zainaugurował od turnieju w Ad-Dausze, awansując do finału, po wcześniejszym wyeliminowaniu m.in. Rafaela Nadala. Roger Federer, finałowy rywal Chorwata wygrał jednak pojedynek 6:3, 6:1, sięgając zarazem to tytuł. Podczas Australian Open tenisista chorwacki odpadł w II rundzie, pokonany przez Markosa Pagdatisa. W lutym Ljubičić osiągnął najpierw półfinał w Mediolanie, a następnie awansował po raz drugi w sezonie do finału rozgrywek ATP World Tour, w Marsylii, gdzie uległ w finale Joachimowi Johanssonowi. Tuż po zakończeniu imprezy w Marsylii Chorwat wystartował w Rotterdamie, docierając do kolejnego w sezonie finału. Mecz o tytuł rozegrał z Federerem, z którym ponownie przegrał, tym razem wynikiem 7:5, 5:7, 6:7(5). Pomimo tej porażki, Ljubičić był jedynym rywalem Szwajcara, który zdołał przełamać jego serwis oraz wygrać seta. W Dubaju Ljubičić doszedł do trzeciego z rzędu finału, w którym ponownie zmierzył się z Federerem, przegrywając 1:6, 7:6(6), 3:6.
Na początku marca Chorwacja, przy współudziale Ljubičicia wyeliminowała reprezentację Stanów Zjednoczonych z Pucharu Davisa, zespołu, który był faworytem rywalizacji, i który w 2004 roku doszedł do finału. Ljubičić wygrał wszystkie swoje spotkania, singlowe z Andree Agassim oraz Andym Roddickiem, a także deblowe, pokonując razem z Mario Ančiciem Boba i Mike'a Bryanów. Zarówno Agassi, Roddick oraz Bryanowie byli notowani wówczas na czołowych pozycjach na listach singlowych i deblowych.
Podczas rywalizacji na kortach ziemnych, Ljubičić, na tydzień przed rozpoczęciem paryskiego Roland Garros wziął udział w zawodach ATP Challenger Tour rozgrywanych w Zagrzebiu. Turniej zakończył się triumfem Chorwata, który pokonał w finale Jana Minářa. Na Rolandzie Garrosie tenisista chorwacki odpadł już w I rundzie, po porażce z Mariano Puertą. Również na I rundzie Ljubičić zakończył swój start na Wimbledonie przegrywając z Jürgenem Melzerem.
W połowie lipca, podczas Pucharu Davisa, Chorwacja wyeliminowała Rumunię 4:1. Ljubičić rozegrał trzy zwycięskie pojedynki, z Victorem Hănescu i Andreiem Pavelem oraz deblowy w parze z Ančiciem przeciwko duetowi Andrei Pavel-Gabriel Trifu. Pod koniec września Chorwaci pokonali 3:2 reprezentację Rosji, a wszystkie dla drużyny punkty zdobył Ljubičić. Najpierw wygrał konfrontację z Michaiłem Jużnym, następnie mecz gry podwójnej razem Ančiciem z deblem Igor Andriejew-Dmitrij Tursunow i na koniec pokonał Nikołaja Dawydienkę. Dzięki tym zwycięstwom Chorwacja osiągnęła pierwszy w historii finał Pucharu Davisa. W międzyczasie tenisista chorwacki zagrał na US Open, gdzie dotarł do III rundy.
Jesienią Chorwat wygrał swój drugi singlowy tytuł rangi ATP World Tour, a dokonał tego w Metzu, po zwycięstwie w finale 7:6(7), 6:0 z Gaëlem Monfilsem. Po tych zawodach Ljubičić odniósł kolejny triumf, podczas turnieju w Wiedniu. W całej imprezie nie stracił seta, natomiast w finałowym spotkaniu pokonał 6:2, 6:4, 7:6(5) Juana Carlosa Ferrero. W swoim następnym starcie, w Madrycie, Ljubičić awansował po raz pierwszy do finału zawodów ATP Masters Series. Finałowy pojedynek Chorwat przegrał w pięciu setach 6:3, 6:2, 3:6, 4:6, 6:7(3) z Rafaelem Nadalem. Na początku listopada tenisista chorwacki ponownie osiągnął finał imprezy kategorii ATP Masters Series, w Paryżu, po wcześniejszym wyeliminowaniu Andy'ego Roddicka, jednak w finałowym meczu uległ Tomášowi Berdychowi. W tym samym miesiącu Ljubičić wystartował w turnieju Tennis Masters Cup, w którym gra ośmiu najlepszych tenisistów z całego sezonu. Chorwat odpadł z rywalizacji w fazie grupowej, wygrywając z Guillermo Corią, a następnie przegrywając z Rogerem Federerem i Davidem Nalbandianem.
W grudniu Chorwacja prowadzona przez Ljubičicia zmierzyła się ze Słowacją w finale Pucharu Davisa. Tenisiści z Bałkanów triumfowali w rywalizacji 3:2. Ljubičić otworzył wynik konfrontacji pokonując Karola Kučerę, a następnie wygrał razem z Ančiciem zmagania deblowe z Dominikiem Hrbatým i Michalem Mertiňákiem. Mimo singlowej porażki Ljubičicia z Hrbatým Chorwacja zapewniła sobie historyczny tytuł po wygranej Ančicia z Mertiňákiem. W całej edycji turnieju Ljubičić zagrał we wszystkich dwunastu meczach, wygrywając jedenaście – najwięcej od czasów Johna McEnroe, który w 1982 roku nie przegrał ani jednego pojedynku.
Tego roku Ljubičić na przełomie października i listopada awansował jako drugi chorwacki tenisista do czołowej dziesiątki rankingu światowego (10. miejsce), natomiast zakończył go na 9. pozycji. W całym sezonie zagrał w ośmiu finałach, z czego sześć miało miejsce w hali.
Sezon 2006.
W 2006 roku Ljubičić wystartował najpierw w Ćennaju. Turniej zakończył się końcowym triumfem Chorwata, który po pokonaniu w finale Carlosa Moyi zwyciężył po raz czwarty w imprezie ATP World Tour. Podczas Australian Open tenisista chorwacki osiągnął po raz pierwszy w karierze ćwierćfinał rozgrywek wielkoszlemowych. Dokonał tego po wcześniejszym wyeliminowaniu m.in. mistrza turnieju z 2002 roku, Thomasa Johanssona. Spotkanie o awans do półfinału Chorwat przegrał w pięciu setach z Markosem Pagdatisem. Od razu po zakończeniu zawodów w Australii Ljubičić zagrał w Zagrzebiu, osiągając finał, w którym pokonał Stefana Koubka. Następnie Ljubičić awansował wraz z reprezentacją Chorwacji do ćwierćfinału Pucharu Davisa po wygranej z Austrią. Ljubičić zwyciężył w singlowej rywalizacji z Koubkiem oraz deblowej razem Mario Ančiciem z parą Julian Knowle-Jürgen Melzer.
W lutym Chorwat doszedł do ćwierćfinału w Marsylii, gdzie nie sprostał Ančiciowi. W następnym miesiącu Ljubičić dotarł do ćwierćfinału w Indian Wells, po wcześniejszym pokonaniu Ančicia. Pojedynek o awans do półfinału Chorwat przegrał z Rogerem Federerem. Po tych zawodach Ljubičić osiągnął pierwszy finał na ziemiach USA, w imprezie ATP Masters Series w Miami. Wyeliminował po drodze m.in. Davida Nalbandiana, jednak w finale ponownie nie sprostał Federerowi, przegrywając po trzech tie-breakach 6:7(5), 6:7(4), 6:7(6). W kwietniu Chorwacja odpadła z Pucharu Davisa po przegranej rundzie 2:3 z Argentyną, mimo że Ljubičić zdobył dla drużyny oba punkty.
Okres gry na kortach ziemnych tenisista chorwacki rozpoczął od startu w Monte Carlo, dochodząc do ćwierćfinału, w którym uległ Fernando Gonzálezowi. Tydzień po zakończeniu imprezy w Monte Carlo, dnia 14 sierpnia Ljubičić został sklasyfikowany na najwyższym miejscu w swojej karierze, na 3. pozycji. Tę lokatę Chorwat zajmował łącznie przez 10 tygodni. W maju Ljubičić reprezentował swój kraj w Drużynowym pucharze świata. Bałkański zespół zwyciężył w całej rywalizacji po raz pierwszy w historii, a pokonali w finale drużynę Niemiec. Ivo Karlović wygrał najpierw z Alexanderem Waskem, a Ljubičić z Nicolasem Kieferem zapewniając mistrzostwo Chorwatom. Na kortach Rolanda Garrosa dotarł do półfinału, w którym został wyeliminowany przez Rafaela Nadala.
Na Wimbledonie Ljubičić osiągnął III rundę, pokonany w pięciosetowym pojedynku przez Dmitrija Tursunowa. Potem Chorwat osiągnął ćwierćfinał w Gstaad i, w sierpniu, w Cincinnati. Na kortach US Open Chorwat odpadł w I rundzie z Feliciano Lópezem.
Jesienią Ljubičić doszedł do ćwierćfinału w Pekinie, przegrywając z Lee Hyungiem-taikiem. Następnie wystąpił w Bangkoku, docierając do finału, w którym uległ z Jamesowi Blake'owi. Następnie Ljubičić obronił tytuł wywalczony z 2005 roku w Wiedniu. W całym turnieju Chorwat w żadnym meczu nie został przełamany, a w finale pokonał Fernando Gonzáleza. Na koniec sezonu Chorwat po raz drugi zakwalifikował się do turnieju Tennis Masters Cup. W grupie zmierzył się odpowiednio z Andym Roddickiem, Davidem Nalbandianem oraz Rogerem Federerem. Ljubičić spotkania z Roddickiem i Federerem przegrał, natomiast wygrał z Nalbandianem.
Sezon tenisista chorwacki zakończył na 5. miejscu w rankingu ATP.
Sezon 2007.
Sezon 2007 Ljubičić rozpoczął od zwycięstwa w Ad-Dausze, gdzie w finale pokonał Andy'ego Murraya. Na Australian Open Chorwat odpadł w I rundzie po porażce z Mardym Fishem. Na początku lutego Ljubičić dotarł do finału w Zagrzebiu, lecz uległ w nim Markosowi Pagdatisowi. W tym samym miesiącu Ljubičić zagrał w I rundzie Pucharu Davisa przeciw Niemcom. Chorwaci przegrali rywalizację 2:3, a Ljubičić zdobył dla zespołu punkt po wygranej z Benjaminem Beckerem. Po zakończeniu rywalizacji z Niemcami, Ljubičić zrezygnował z dalszej gry dla kadry narodowej. Podczas zawodów w Rotterdamie tenisista chorwacki doszedł do kolejnego finału, w którym jednak nie sprostał Michaiłowi Jużnemu. W marcu Chorwat wystartował w Indian Wells, awansując do ćwierćfinału, pokonany przez Andy'ego Roddicka, natomiast w Miami osiągnął półfinał, odpadając z Guillermo Cañasem.
Pod koniec maja, podczas Rolanda Garrosa, Ljubičić doszedł do III rundy wyeliminowany przez Filippo Volandriego. W czerwcu, w 's-Hertogenbosch, Ljubičić osiągnął po raz pierwszy finał na kortach trawiastych. W pojedynku o tytuł pokonał sklasyfikowanego w piątej setce rankingu Petera Wesselsa. Na Wimbledonie Chorwat awansował do III rundy, pokonany przez Paula-Henriego Mathieu. Ten sam wynik powtórzył podczas US Open, wyeliminowany w pięciu setach przez Juana Ignacio Chelę.
W połowie października, w Pekinie, Ljubičić doszedł do półfinału, po wygranej m.in. z Markosem Pagdatisem. Następnie tenisista z Chorwacji zagrał w Wiedniu. W pojedynku II rundy przeciwko Mardy'emu Fishowi Ljubičić stracił po raz pierwszy seta na kortach w stolicy Austrii, natomiast w ćwierćfinale przegrał z Andreasem Seppim, który przerwał zarazem Chorwatowi serię jedenastu spotkań bez porażki w Wiedniu. Ostatni w sezonie ćwierćfinał Ljubičić osiągnął w Lyonie, ponosząc porażkę z Alejandro Fallą.
2007 rok Chorwat zakończył na 18. miejscu w klasyfikacji singlowej ATP.
Sezon 2008.
Ljubičić sezon 2008 zaczął od zawodów w Ad-Dausze, dochodząc do półfinału, w którym został wyeliminowany przez Stanislasa Wawrinkę. Z turnieju Australian Open Chorwat odpadł w I rundzie, pokonany przez Robina Haase. W połowie lutego Ljubičić wygrał turniej ATP Challenger Tour w East London, gdzie w finale pokonał Stefana Koubka. Na początku marca Chorwat dotarł do finału w Zagrzebiu. Spotkanie finałowe przegrał z będącym wówczas na 209. miejscu w rankingu, Serhijem Stachowskim.
W połowie maja, na ziemnych kortach w Pörtschach, tenisista chorwacki doszedł do półfinału, po wcześniejszym wyeliminowaniu w ćwierćfinale Daniela Gimeno-Travera, przeciwko któremu obronił pięć piłek meczowych. Pojedynek o awans do finału Ljubičić przegrał z Juanem Mónaco. Podczas Rolanda Garrosa Chorwat osiągnął IV rundę, eliminując m.in. Nikołaja Dawydienkę. W meczu o ćwierćfinał uległ Gaëlowi Monfilsowi. Na Wimbledonie Ljubičić poniósł porażkę w I rundzie z Jürgenem Melzerem.
W Umagu, w połowie lipca, Ljubičić doznał kontuzji pleców, która wykluczyła go z gry na dwa i pół miesiąca, w tym także z US Open. Na korty Chorwat powrócił pod koniec września w Metzu, jednak odpadł w I rundzie z Victorem Hănescu.
Rok Chorwat zakończył na 44. pozycji w zestawieniu ATP.
Sezon 2009.
Rok 2009 Ljubičić rozpoczął od startu w Australian Open, przegrywając w II rundzie z Jo-Wilfriedem Tsongą. W połowie marca Chorwat dotarł do ćwierćfinału zawodów w Indian Wells. Po drodze pokonał m.in. Gilles'a Simona, natomiast odpadł z Andym Murrayem.
W następnym miesiącu, na ziemnych kortach w Monte Carlo, Ljubičić doszedł do ćwierćfinału, po wcześniejszej wygranej m.in. z Juanem Martínem del Potro. Spotkanie o awans do dalszej rundy zakończyło się porażką Chorwata z Rafaelem Nadalem. Następnie bałkański tenisista zagrał w Madrycie osiągając kolejny w sezonie ćwierćfinał. Ljubičić wygrał w tym turnieju z dwoma zawodnikami z pierwszej dziesiątki rankingu, z Jo-Wilfriedem Tsongą i Gilles'em Simonem, a odpadł z Novakiem Đokoviciem. Podczas Rolanda Garrosa Chorwat nie sprostał w I rundzie Juanowi Carlosowi Ferrero.
W czerwcu, w trakcie trwania zawodów w Eastbourne, Ljubičić awansował do ćwierćfinału, w którym zmierzył się z Fabrice'em Santoro. Pojedynek zakończył się kreczem Chorwata w drugim secie przy stanie 6:3, 2:4, z powodu kontuzji kostki. Uraz ten nie pozwolił ponadto Ljubičiciowi zagrać na Wimbledonie. Niespełna półtora miesiąca później, w połowie lipca, Chorwat wystąpił w Umagu, gdzie doszedł do ćwierćfinału. Na kortach US Open został pokonany w I rundzie przez Novaka Đokovicia.
Jesienią, na początku października, Ljubičić osiągnął ćwierćfinał w Pekinie, wyeliminowany przez Robina Söderlinga. W Szanghaju Chorwat osiągnął po zwycięstwach z Fernandem Verdasco i Gaëlem Monfilsem ćwierćfinał, w którym rywalizował z Rafaelem Nadalem. Nadal wygrał jednak pojedynek poprzez krecz Ljubičicia po zakończeniu drugiego seta. Powodem poddania spotkania przez Chorwata była kontuzja biodra. Na początku listopada, po ponad dwóch latach, tenisista chorwacki odniósł dziewiąty turniejowy triumf, w Lyonie. W całej imprezie Ljubičić stracił jednego seta, w meczu II rundy z Nicolasem Kieferem, a finałowe spotkanie wygrał 7:5, 6:3 z Michaëlem Llodrą.
Rok 2009 Ljubičić ukończył na 24. miejscu w rankingu singlistów.
Sezon 2010.
Sezon Chorwat zaczął od startu w Australian Open, docierając do III rundy, w której poniósł porażkę z Ivo Karloviciem. Pod koniec lutego Ljubičić osiągnął ćwierćfinał w Dubaju, po wcześniejszym wyeliminowaniu m.in. Jo-Wilfrieda Tsongi. Spotkanie o awans do półfinału przegrał z Novakiem Đokoviciem. W połowie marca tenisista chorwacki odniósł swój największy sukces w karierze wygrywając turniej kategorii ATP World Tour Masters 1000 w Indian Wells. Po drodze pokonał m.in. Novaka Đokovicia, Rafaela Nadala oraz w finale wynikiem 7:6(3), 7:6(5) Andy'ego Roddicka.
Na kortach ziemnych Chorwat osiągnął podczas zawodów w Madrycie i Rzymie III rundę. Ten sam wynik powtórzył w Rolandzie Garrosie, gdzie odpadł z Thomazem Belluccim. Na Wimbledonie Ljubičić przegrał w I rundzie z Michałem Przysiężnym.
Na początku lipca, po blisko trzech latach przerwy, Ljubičić powrócił do reprezentacji Chorwacji na rundę ćwierćfinałową Pucharu Davisa przeciwko Serbii. Swój singlowy pojedynek przegrał z Novakiem Đokoviciem. w tym samym miesiącu Chorwat awansował do ćwierćfinału w Umagu przegrywając z Potito Starace. Na US Open Ljubičić uległ w I rundzie Ryanowi Harrisonowi.
Jesienią, w październiku, tenisista chorwacki doszedł najpierw do półfinału w Pekinie, po wygranej m.in. z Andym Murrayem. W spotkaniu o finał nie sprostał Davidowi Ferrerowi. Kolejny półfinał Chorwat osiągnął w Sztokholmie, gdzie odpadł po porażce z Rogerem Federerem. Do drugiego w sezonie finału Ljubičić awansował w Montpellier. Pokonując w ćwierćfinale imprezy Jarkko Nieminena, Chorwat wygrał 400. singlowy mecz w swojej karierze. Pojedynek o zwycięstwo w finale przegrał z Gaëlem Monfilsem.
Rok Ljubičić zakończył na 17. miejscu w zestawieniu ATP.
Sezon 2011.
Rok 2011 Ljubičić zainaugurował od turnieju Australian Open, gdzie doszedł do III rundy, ponosząc porażkę z Nicolásem Almagro. Następnie Chorwat awansował do ćwierćfinału w Zagrzebiu, odpadając z rywalizacji z Ivanem Dodigiem. Na początku lutego Ljubičić dotarł do półfinału zawodów w Rotterdamie. Pojedynek o finał przegrał jednak z Jo-Wilfriedem Tsongą.
Pierwszy w sezonie turniej na nawierzchni ziemnej Chorwat rozegrał w Monte Carlo, osiągając ćwierćfinał. Ljubičić wyeliminował po drodze m.in. Jo-Wilfrieda Tsongę oraz Tomáša Berdycha, natomiast w spotkaniu o awans do dalszej rundy nie sprostał Rafaelowi Nadalowi. Pod koniec maja, podczas Rolanda Garrosa doszedł do IV rundy, przegrywając po raz kolejny w sezonie z Nadalem. Na trawiastych kortach Wimbledonu Ljubičić uległ w III rundzie Andy'emu Murrayowi.
Z cyklu turniejów wchodzących w skład US Open Series Chorwat wycofał się z powodów osobistych. Powrócił na US Open, gdzie doszedł do II rundy, w której przegrał z Davidem Nalbandianem. We wrześniu Ljubičić awansował do finału w Metzu. Pojedynek o tytuł zakończył się porażką Chorwata z Jo-Wilfriedem Tsongą. W swoim kolejnym starcie, w Pekinie, tenisista chorwacki osiągnął półfinał, w którym odpadł z Marinem Čiliciem.
Na koniec roku Ljubičić zajmował 30. pozycję w rankingu ATP.
Sezon 2012.
Pierwszy turniej z udziałem Chorwata miał miejsce podczas Australian Open, gdzie odpadł w I rundzie z Lukášem Lacko w pięciu setach. Pod koniec lutego Ljubičić awansował do ćwierćfinału w Marsylii, ponosząc porażkę z Janko Tipsareviciem. Chorwat nie brał udziału w turniejach ATP World Tour Masters 1000 w Indian Wells oraz Miami. Dnia 15 kwietnia 2012 roku, Ljubičić po przegranej 0:6, 3:6 w I rundzie turnieju w Monte Carlo z Ivanem Dodigiem, oficjalnie zakończył karierę tenisową.
Styl gry.
Ljubičić jest zawodnikiem wysokim i mocno zbudowanym, dzięki czemu jedną z jego najsilniejszych stron jest potężny serwis, regularnie przekraczający 210 km/h (osiągający czasami nawet 230 km/h), na którym opiera grę we własnych gemach serwisowych. Na ogół nie osiąga on wysokiej procentowości trafiania pierwszym podaniem, jednak Chorwat dysponuje także dobrym drugim serwisem. Ljubičić gra głównie zza linii końcowej, sporadycznie atakując przy siatce. W czasie wymian najczęściej stara się on uzyskać przewagę pozycyjną i następnie skończyć punkt mocnym zagraniem po linii. Ljubičić pewnie operuje zarówno forehandem, jak i klasycznym, jednoręcznym backhandem, i z obu stron potrafi zagrywać piłki kończące, jednak za lepszy uważany jest jego backhand. Styl reprezentowany przez Chorwata najlepiej pasuje do szybkich nawierzchni, na których odnosi największe sukcesy (zwłaszcza na kortach halowych).
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda
Kariera trenerska i menadżerska.
W marcu 2013 został menadżerem Tomáša Berdycha.
W czerwcu 2013 Ljubičić podjął pracę jako trener Milosa Raonicia. Ich współpraca zakończyła się z końcem sezonu 2015. Na koniec sezonu 2015 Chorwat został zatrudniony jako drugi szkoleniowiec Rogera Federera, obok Severina Lüthi'ego.

</doc>
<doc id="294991" url="https://pl.wikipedia.org/wiki?curid=294991" title="Ivan Ljubicić">
Ivan Ljubicić



</doc>
<doc id="294998" url="https://pl.wikipedia.org/wiki?curid=294998" title="Polski hydraulik">
Polski hydraulik

Polski hydraulik (fr. "plombier polonais") – wyrażenie, które stało się w 2005 symbolem sprzeciwu niektórych państw Europy Zachodniej wobec napływu taniej siły roboczej z krajów Europy Środkowo-Wschodniej, nowych członków Unii Europejskiej od 1 maja 2004.
Hasło to pojawiło się najpierw w satyrycznym czasopiśmie „Charlie Hebdo”, a niedługo potem, wiosną 2005, w deklaracji Philippe’a de Villiers, lidera francuskiej prawicowej partii politycznej Mouvement pour la France. Podczas francuskiej kampanii referendalnej w sprawie przyjęcia Konstytucji Europejskiej pojawił się wówczas wątek projektu nowej dyrektywy unijnej liberalizującej rynek usług w UE. Dyrektywa ta, zwana od nazwiska jej projektodawcy „dyrektywą Bolkesteina”, choć niezwiązana bezpośrednio z tekstem Traktatu Konstytucyjnego, przyczyniła się w dużej mierze do jego odrzucenia przez Francuzów. De Villiers zwracał wówczas uwagę na możliwość wystąpienia tzw. „dumpingu socjalnego” pracowników ze Wschodu, którzy mogliby oferować niższe ceny dzięki niższym podatkom oraz słabszej ochronie praw pracowniczych w tych krajach. Fragment tej deklaracji brzmi następująco:
"Sprawa ta jest bardzo poważna, ponieważ dyrektywa Bolkesteina pozwala polskiemu hydraulikowi czy estońskiemu architektowi oferować swoje usługi we Francji, zachowując przy tym wynagrodzenie i regulacje socjalne obowiązujące w kraju ich pochodzenia. Na 11 milionów miejsc pracy w sektorze usług [we Francji] aż milion zagrożonych jest przez tę dyrektywę. Mamy tym samym do czynienia z próbą zniszczenia naszego modelu gospodarczego i socjalnego"
Początkowo hasło pozostało niezauważone, aż do momentu, kiedy sam Frits Bolkestein użył go podczas konferencji prasowej. Stwierdził on wówczas, że bardzo chętnie skorzystałby z usług polskiego hydraulika, bo w miejscowości w północnej Francji, gdzie ma swój drugi dom, trudno znaleźć szybko dobrego specjalistę. Stwierdzenie to wywołało oburzenie we Francji i od tej pory postać „polskiego hydraulika” na stałe zagościła we francuskiej kampanii przed referendum konstytucyjnym.
Hasło „polskiego hydraulika” wykorzystała spontanicznie Polska Organizacja Turystyczna, która zamieściła na stronie internetowej Polskiego Ośrodka Informacji Turystycznej w Paryżu plakat polskiego hydraulika zapraszającego Francuzów do odwiedzenia Polski hasłem: „"Je reste en Pologne, venez nombreux"”, czyli „Zostaję w Polsce, przyjeżdżajcie licznie”. Pomysłodawcą tej udanej kampanii był ówczesny Prezes Polskiej Organizacji Turystycznej Andrzej Kozłowski, który za tę kampanię został nominowany do Nagrody „Europejczyka Roku”, a Polska Organizacja Turystyczna (POT) otrzymała doroczną nagrodę Ministra Spraw Zagranicznych za promocję Polski w świecie. Zdjęcie wykonał fotografik Paweł Krzywicki, hasło na język francuski przetłumaczył Krzysztof Turowski, a w hydraulika wcielił się model Piotr Adamski. Kontynuacją tej kampanii był plakat przedstawiający „polską pielęgniarkę” zachęcającą do korzystania z polskich uzdrowisk. Wydaje się, że kampania odniosła pozytywny skutek, zwłaszcza wśród wielu Francuzów, którym nie podobało się wykorzystywanie w debacie politycznej stereotypowych obrazów innych narodowości. Według informacji POT do Polski w sezonie 2005 przyjechało 14% więcej turystów francuskich niż w poprzednim roku. Wzrost liczby turystów innych narodowości wyniósł tylko 4,6%.
Szwajcarska Partia Socjalistyczna, która opowiada się za wolnym przepływem osób i usług w Europie, próbowała spopularyzować hasło „Hydraulicy wszystkich krajów łączcie się!”, nawiązując do hasła "Manifestu Komunistycznego": "Proletariusze wszystkich krajów, łączcie się!".

</doc>
<doc id="294999" url="https://pl.wikipedia.org/wiki?curid=294999" title="Wuwei">
Wuwei



</doc>
<doc id="295004" url="https://pl.wikipedia.org/wiki?curid=295004" title="Meseta Central">
Meseta Central



</doc>
<doc id="295008" url="https://pl.wikipedia.org/wiki?curid=295008" title="Franciszek Starowiejski">
Franciszek Starowiejski



</doc>
<doc id="295009" url="https://pl.wikipedia.org/wiki?curid=295009" title="Królestwo Saguenay">
Królestwo Saguenay

Królestwo Saguenay – mityczna bogata kraina, która miałaby istnieć na terenach obecnej wschodniej Kanady. Informacje o takim królestwie pochodzą od wczesnych kolonistów francuskich, którzy dowiedzieli się o tym od wodza Donnacona w latach 30. XVI wieku. 
Według legend tamtejszych Indian Algonquin znajdujące się gdzieś na północy królestwo ludzi o blond włosach miało rzekomo posiadać bogate kopalnie srebra i złota, a także handlować futrami. Francuzi poszukiwali lokalizacji królestwa, lecz bezskutecznie. Obecnie przypuszcza się, iż królestwo mogło być prekolumbijską osadą wikingów. Płynąca w okolicy rzeka Saguenay otrzymała swą nazwę właśnie od tego mitycznego królestwa.
W dzisiejszych czasach region Quebecu o nazwie Saguenay-Lac-Saint-Jean nazywany jest czasem metaforycznie Królestwem Saguenay, głównie w marketingu turystycznym.

</doc>
<doc id="295013" url="https://pl.wikipedia.org/wiki?curid=295013" title="Bojowy środek trujący">
Bojowy środek trujący

Bojowy środek trujący (BST, BŚT) – toksyczny związek chemiczny, którego właściwości chemiczne i fizyczne umożliwiają militarne zastosowanie. Ich charakterystyczną cechą jest śmiertelne lub szkodliwe działanie na organizmy żywe (ludzi, zwierzęta i rośliny). BST stanowią podstawowy składnik broni chemicznej. Celem ich użycia jest skażenie atmosfery, terenu, obiektów przemysłowych, pojazdów i infrastruktury wojskowej, upraw itd.
Właściwości.
BST są najczęściej cieczami lub ciałami stałymi, rzadziej gazami. W stanie bojowym występują w postaci par i aerozoli. Pary ciekłych BST są zazwyczaj cięższe od powietrza.
Większość BST dobrze rozpuszcza się w tłuszczach (olejach, smarach) oraz w rozpuszczalnikach organicznych (alkoholach, dichloroetanie, benzenie). W wodzie rozpuszczają się tylko niektóre (sarin, cyjanowodór, fluorooctany). Prawie wszystkie BST są związkami organicznymi. Przeważnie są mało reaktywne chemicznie, odporne na hydrolizę. Powoli reagują z odkażalnikami. Właściwości chemiczne BST decydują o ich sposobie stosowania, detekcji, odkażania, a także wpływają na mechanizm ich działania. Substancje te powinny spełniać szereg wymagań taktyczno-technicznych, takich jak wysoka toksyczność, szybkie albo przewlekłe działanie, brak cech organoleptycznych, przenikalność przez różne materiały (tekstylia, guma), odporność na wpływ czynników atmosferycznych i odkażalników, trudna wykrywalność, odporność na detonację, podwyższoną temperaturę i długotrwałe składowanie, odpowiednie parametry fizykochemiczne itp. Nie wszystkie trucizny mogą być więc bojowymi środkami trującymi.
Działanie.
Zatrucie żywego organizmu następuje po wniknięciu BŚT do jego wnętrza tzw. wrotami skażenia (drogami przenikania środku trującego), którymi są układ oddechowy, skóra, błony śluzowe, przewód pokarmowy i otwarte rany. Właściwości toksyczne zależą od budowy cząsteczek (szczególnie od występowania pewnych aktywnych grup funkcyjnych – tzw. toksoforów). W następstwie reakcji BST ze składnikami żywego organizmu dochodzi do zaburzenia niektórych procesów biochemicznych, co objawia się jako obraz zatrucia. Mechanizm działania zależy od rodzaju BŚT i w wielu przypadkach nie jest w pełni wyjaśniony.
Jedną ze szczególnie toksycznych grup bojowych środków trujących są związki fosforoorganiczne. Zostały wykorzystane w takich BST jak tabun, sarin, soman, cyklosarin oraz VX. Ich działanie toksyczne polega na inhibicji czynności katalitycznych szeregu enzymów, a szczególnie acetylocholinoesterazy. Enzym ten odpowiada za powstawanie i przekazywanie impulsów nerwowych w przywspółczulnym układzie nerwowym. Efektem działania BST zawierających substancje fosforoorganiczne u organizmów zwierzęcych jest nadmierne pobudzenie, a następnie porażenie układu nerwowego.
Klasyfikacja.
Objawy zatrucia są uzależnione od rodzaju substancji i stanowią kryterium toksykologicznej klasyfikacji BST.
Wyróżnia się następujące grupy:
Klasyfikacja ta w wielu przypadkach jest niejednoznaczna. Niektóre BST wykazują działanie kompleksowe (np. iperyty i luizyty są substancjami ogólnotrującymi o działaniu parzącym). Z wojskowego punktu widzenia środki trujące klasyfikuje się według właściwości bojowych.
Ze względu na charakter rażenia siły żywej wyróżnia się:
Podział ten nie jest precyzyjny, gdyż charakter porażenia jest zależny od wchłoniętej dawki środka trującego (np. iperyty przy wyższych stężeniach mogą spowodować zgon, a niskie stężenia sarinu lub cyjanowodoru jedynie okresowe obezwładnienie siły żywej).
Ze względu na czas wystąpienia objawów porażenia wyróżnia się BST:
Ważną charakterystyką jest też czas działania BST w terenie. W związku z tym wyróżnia się BST:
Czas toksycznego działania zależy od warunków atmosferycznych.
W armiach państw NATO obowiązuje ponadto podział na następujące grupy:
Rezerwowe i warunkowo-etatowe BST w terminologii wojskowej są określane jako potencjalne BST.

</doc>
<doc id="295014" url="https://pl.wikipedia.org/wiki?curid=295014" title="Notacja naukowa">
Notacja naukowa

Notacja naukowa lub postać wykładnicza – sposób przedstawiania liczby rzeczywistej, szczególnie przydatny dla bardzo dużych lub bardzo małych liczb (tj. bardzo bliskich zeru). Stosowana w literaturze matematycznej, technicznej i naukowej, wszędzie tam, gdzie przedstawianie liczb w postaci dziesiętnej wymagałoby użycia dużej liczby cyfr. Jego odmianą jest zapis zmiennoprzecinkowy pozwalający reprezentować liczby w pamięci komputerów i kalkulatorów, implementowany w niektórych programach komputerowych.
Formy zapisu.
Notacja naukowa jest odmianą zapisu dziesiętnego niezerowej liczby rzeczywistej pozwalającą umieszczać separator dziesiętny zawsze za pierwszą znaczącą cyfrą (co wyklucza liczbę 0).
Uwaga: Pojęcia mantysy i cechy są tu używane w innym znaczeniu niż opisane w artykule podłoga i sufit.
Notacja naukowa.
Zapis liczby składa się z następujących elementów:
Wartość liczby rzeczywistej zapisanej w notacji naukowej można odczytać, stosując się do poniższego wzoru:
gdzie:
Postać wykładnicza.
Postać wykładnicza to zapis liczby bezpośrednio w formie iloczynu postaci:
gdzie:
Postać inżynierska.
Pewną modyfikacją postaci wykładniczej jest postać inżynierska. Wyróżnia się ona tym, że wykładnik musi być wielokrotnością liczby 3. Konsekwencją tego ograniczenia jest konieczność normalizowania mantysy do przedziału [1,1000). Dzięki takiej konwencji łatwo można skojarzyć wykładnik z odpowiednim przedrostkiem SI.

</doc>
<doc id="295015" url="https://pl.wikipedia.org/wiki?curid=295015" title="BŚT">
BŚT



</doc>
<doc id="295016" url="https://pl.wikipedia.org/wiki?curid=295016" title="Renacjonalizacja">
Renacjonalizacja

Renacjonalizacja – powtórna nacjonalizacja, czyli ponowne przejmowanie na rzecz państwa mienia, które kiedyś zostało sprywatyzowane.

</doc>
<doc id="295018" url="https://pl.wikipedia.org/wiki?curid=295018" title="Święta Teresa od Dzieciątka Jezus">
Święta Teresa od Dzieciątka Jezus



</doc>
<doc id="295020" url="https://pl.wikipedia.org/wiki?curid=295020" title="Andrzej Zygmunt Wiśniewski">
Andrzej Zygmunt Wiśniewski

Andrzej Zygmunt Wiśniewski (ur. 20 kwietnia 1956 w Jabłonowie Pomorskim) – polski polityk, samorządowiec, w latach 1990–1994 i 2002–2006 prezydent Grudziądza.
Życiorys.
Z wykształcenia polonista, ukończył również studia podyplomowe w zakresie bankowości, ubezpieczeń i zarządzania rynkiem. W latach 80. działał w opozycji solidarnościowej. Pracował jako nauczyciel, następnie do 1990 był zatrudniony w Bibliotece Miejskiej w Grudziądzu.
W 1990 został członkiem lokalnego Komitetu Obywatelskiego. Po pierwszych demokratycznych wyborach samorządowych w tym samym roku objął urząd prezydenta Grudziądza, który sprawował do 1994. Od 1995 związany z PZU Życie, był kierownikiem tej firmy w Grudziądzu, a później dyrektorem w inspektoracie w Toruniu.
W 2002 był jednym z inicjatorów powołania lokalnego „Ruchu dla Grudziądza”. W wyborach samorządowych w tym samym roku, ugrupowanie uzyskało większość w radzie miasta, a jego lider objął urząd prezydenta miasta na kadencję 2002–2006, uzyskując w wyborach bezpośrednich 31,42% głosów w pierwszej turze i 57,13% w drugiej turze.
W 2004 z inicjatywy lokalnych ugrupowań opozycyjnych w Grudziądzu odbyło się referendum lokalne w sprawie odwołania prezydenta miasta Grudziądza i rady miejskiej przed upływem kadencji, które okazało się nieważne z uwagi na zbyt niską frekwencję. W tym samym roku na placu Świętego Piotra wręczył papieżowi Janowi Pawłowi II akt nadania honorowego obywatelstwa Grudziądza.
W wyborach w 2006 jako kandydat Prawa i Sprawiedliwości oraz ponownie RdG bez powodzenia ubiegał się o reelekcję, przegrywając w drugiej turze z Robertem Malinowskim (z PO), który w latach 2002–2004 był jego zastępcą. Od października 2006 krótko pełnił funkcję prezesa żużlowego klubu GTŻ Grudziądz. Później zatrudniony w spółkach prawa handlowego.
W wyborach w 2010 ponownie z ramienia RdG (po odejściu z PiS) bez powodzenia ubiegał się o prezydenturę Grudziądza. Nie uzyskał też mandatu radnego. W 2014 ubiegał się ponownie bezskutecznie o prezydenturę Grudziądza, powrócił natomiast do rady miejskiej z ramienia PiS, utrzymując mandat radnego również w 2018. Był przewodniczącym komisji rewizyjnej, w maju 2020 zrezygnował z tej funkcji, gdy większość radnych nie zaaprobowała jego planu kontroli stanu spółek należących do miasta.
W 2001 prezydent RP Aleksander Kwaśniewski odznaczył go Srebrnym Krzyżem Zasługi. W 2020 odznaczony Krzyżem Wolności i Solidarności.

</doc>
<doc id="295021" url="https://pl.wikipedia.org/wiki?curid=295021" title="John Barrymore">
John Barrymore

John Barrymore, właśc. John Sidney Blyth (ur. 15 lutego 1882 w Filadelfii, zm. 29 maja 1942 w Los Angeles) – amerykański aktor, występujący w repertuarze szekspirowskim, który wsławił się rolą Hamleta.
Życiorys.
Wczesne lata.
Pochodził z rodziny aktorskiej. Urodził się w Filadelfii jako syn Maurice'a Barrymore i Georgiany Emmy Drew. Podobnie jak jego brat Lionel i jego siostra Ethel, miał zamiar oderwać się od rodzinnej tradycji teatralnej i stać się artystą w „demonicznym” stylu Gustave Doré. Ale aktorstwo zwyciężyło. 
Kariera.
Grał na Broadwayu w sztukach: "Glad of It" (1903-1904), "Pantaloon / Alice Sit-by-the-Fire" (1905-1906), "His Excellency the Governor" (1907), "The Boys of Company "B"" (1907), "Toddles" (1908), "Stubborn Cinderella" (1909), "The Fortune Hunter" (1909-1910), "Wujek Sam" ("Uncle Sam", 1911) czy "A Slice of Life" (1912). Jego najbardziej znaną rolą na Broadwayu przez wiele lat był pijany operator sieci bezprzewodowej w farsie "Dyktator" ("The Dictator", 1904). Wsławił się na Broadwayu rolą Ryszarda III (1920) i Hamleta (1923); nawet brytyjscy widzowie okrzyknęli, że była to jedna z najlepszych, jeśli nie najlepsza interpretacja melancholii Duńczyka. Ostatecznie Barrymore porzucił teatr i skupił się na rolach kinowych. 
Barrymore grał role, które wymagały zniekształcenia fizycznego lub groteskowego makijażu, jego "Dr Jekyll i pan Hyde" (1920) był o wiele bardziej satysfakcjonujący niż "Don Juan" (1926). Potem był "Grand Hotel" (1932), "Moby Dick" (1930) i "Svengali" (1931). 
Barrymore był uzależniony do alkoholu, a jego osobiste problemy zaczęły się w połowie lat 30. Na planie filmu "Romeo i Julia" (1936) musiał recytować wiersze z kartki, podobnie było w czasie prób do filmu "Wielki profil" ("The Great Profile", 1940).
W uznaniu zasług dla amerykańskiego przemysłu filmowego otrzymał gwiazdę w "Hollywood Walk of Fame".
Był ojcem Johna Drew i dziadkiem Drew.

</doc>
<doc id="295022" url="https://pl.wikipedia.org/wiki?curid=295022" title="Pisarka">
Pisarka



</doc>
<doc id="295023" url="https://pl.wikipedia.org/wiki?curid=295023" title="Dziennikarka">
Dziennikarka



</doc>
<doc id="295044" url="https://pl.wikipedia.org/wiki?curid=295044" title="Miecze grunwaldzkie">
Miecze grunwaldzkie

Miecze grunwaldzkie – dwa nagie miecze przekazane królowi polskiemu Władysławowi II Jagielle i wielkiemu księciu litewskiemu Witoldowi przez heroldów wielkiego mistrza zakonu krzyżackiego Ulricha von Jungingena. 
Wręczenie mieczy było symbolicznym pretekstem do rozpoczęcia bitwy pod Grunwaldem (1410).
Historia mieczy grunwaldzkich.
Według tradycji miecze miał przywieźć na pole bitwy grunwaldzkiej komtur tucholski, Heinrich von Schwelborn.
Miecze grunwaldzkie stanowiące symbol zwycięstwa króla polskiego nad zakonem krzyżackim znalazły się po bitwie w Skarbcu Koronnym na Wawelu w Krakowie. Od końca XV wieku królowie polscy zaczęli traktować je jako insygnia władzy. Podniesiono ich znaczenie do rangi mieczy państwowych Korony i Litwy. Podczas koronacji królewskich były niesione przed królem jako symbol Rzeczypospolitej Obojga Narodów.
Miecze grunwaldzkie były prostymi średniowiecznymi mieczami bojowymi i nie wyróżniały się niczym szczególnym. Dopiero w okresie Rzeczypospolitej ich rękojeści i okucia pozłocono. Na mieczach umieszczono również plakietki z herbami Królestwa Polskiego i Wielkiego Księstwa Litewskiego.
W 1795 r. żołnierze pruscy rabujący Skarbiec Koronny, nie mając świadomości ich znaczenia, nie ukradli ich. Wykorzystał to Tadeusz Czacki, któremu udało się wywieźć potajemnie odnalezione miecze i przekazać do kolekcji Czartoryskich w Puławach. Po upadku powstania listopadowego i likwidacji muzeum Izabeli Czartoryskiej właścicielem mieczy grunwaldzkich został proboszcz parafii we Włostowicach. Ukrywał je na miejscowej plebanii do 1853 r., gdy przypadkowo znalazł je patrol żandarmerii carskiej i zarekwirował jako nielegalną broń. Wywiezione do Zamościa tam zaginęły. Nie są znane ich dalsze losy.
Miecze Augusta III.
W 1733 roku miecze grunwaldzkie wraz ze Skarbcem Koronnym zostały ukryte na Jasnej Górze. W 1734 roku podczas koronacji królewskiej Augusta III Sasa i Marii Józefy Habsburżanki zastąpiono je parą innych mieczy, które na tę okoliczność przygotowano w Dreźnie. Do śmierci króla Augusta III były one przechowywane na Zamku Królewskim w Warszawie i wykorzystywane podczas ceremonii dworskich. W 1736 roku posłużono się nimi podczas egzekwii Augusta II w kościele Przemienienia Pańskiego w Warszawie. Po 1763 roku zostały wywiezione wraz z innymi prywatnymi insygniami królewskimi do Saksonii. 
Dwa miecze państwowe Augusta III Wettina są obecnie przechowywane w Rüstkammer w Dreźnie.

</doc>
<doc id="295054" url="https://pl.wikipedia.org/wiki?curid=295054" title="Travelin'">
Travelin'

Travelin' – płyta Johna Lee Hookera z 1960 roku.
Do reedycji dodano cztery utwory :

</doc>
<doc id="295055" url="https://pl.wikipedia.org/wiki?curid=295055" title="Karabin przeciwpancerny PTRD">
Karabin przeciwpancerny PTRD

PTRD (ros. "Противотанковое ружьё Дегтярёва обр. 1941 г". – ПТРД-41) – radziecki karabin przeciwpancerny (wz. 41 Diegtiariowa).
Historia.
Po wprowadzeniu na początku lat 30 XX wieku do uzbrojenia Armii Czerwonej armat przeciwpancernych 37 mm wz. 1930 i 45 mm wz. 1932 dowództwo RKKA ("Rabocze-Krestjanska Krasnaja Armija" – Robotniczo-Chłopska Armia Czerwona) postanowiło uzupełnić je lekką bronią przeciwpancerną. Początkowo próbowano wprowadzić do uzbrojenia karabin L. Kuczewskiego (pomimo nazwy w rzeczywistości było to lekkie działo bezodrzutowe kalibru 37 mm), ale ostatecznie nie udało się dopracować tej nowatorskiej broni.
W drugiej połowie lat 1930. gwałtownie zaczęło rosnąć nasycenie bronią pancerną wielu armii świata. Spowodowało to intensyfikację prac nad lekką bronią przeciwpancerną. W ZSRR rozpoczęto wtedy prace nad nowym nabojem przeznaczonym specjalnie dla broni tej klasy. Efektem prac prowadzonych w latach 1936-1938 był nabój 14,5 x 114 mm, którego produkcję rozpoczęto w 1940 roku.
PTR-39.
13 marca 1936 roku zlecono biurom konstrukcyjnym S.W. Władimirowa, M.N. Bluma i S.A. Korowina prace nad karabinem przeciwpancernym kalibru 20-25 mm o masie nie większej niż 35 kg. Broń ta miała stanowić podstawowe uzbrojenie przeciwpancerne na poziomie kompanii. Do 1938 roku przetestowano w ramach tego programu 15 prototypów, ale żaden nie spełnił wymagań. Po 1938 roku do konkursu dopuszczono inne zespoły konstrukcyjne. W sierpniu 1938 roku prototypy o kalibrze 12,7 mm (3), 14,5 mm (2), 20, 25 i 37 mm (1) skierowano do prób, ale znowu żaden nie spełnił wymagań. Za najbardziej perspektywiczną uznano jednak konstrukcję kalibru 14,5 mm.
9 listopada 1938 roku GAU ("Gławnoje Artilierskoje Uprawlienije" – Główny Zarząd Artylerii) wydał nowe wymagania dla lekkiej broni przeciwpancernej. Prace nad karabinami przeciwpancernymi spełniającymi te wymagania rozpoczęto w biurach konstrukcyjnych N.W. Rukawisznikowa i B.G. Szpitalnego. Po przeprowadzonych latem 1939 badaniach do uzbrojenia wprowadzono w październiku tego roku samopowtarzalny karabin przeciwpancerny Rukawisznikowa (PTR-39). Jednak pomimo decyzji o przyjęciu do uzbrojenia produkcji tej broni ostatecznie nie rozpoczęto. Początkowo problemem była niska niezawodność PTR-39, później pod wpływem szefa GAU marszałka Grigorija I. Kulika karabiny przeciwpancerne uznano za broń nieefektywną i w sierpniu 1940 roku skreślono z systemu uzbrojenia RKKA.
W momencie niemieckiego ataku 22 czerwca 1941 roku sowiecka piechota nie dysponowała żadnym lekkim uzbrojeniem przeciwpancernym. Okazało się przy tym, że karabiny przeciwpancerne nadal mogą być skuteczną bronią przeciwpancerną. Uruchomienie produkcji PTR-39 uznano za niemożliwe z powodu ciągle trapiących tą broń usterek, dlatego zlecono W.N. Szołochowowi skonstruowanie nowej broni tej kategorii. Szołochow skopiował karabin przeciwpancerny Mauser Tank Gewehr z 1918 roku, ograniczając się do wyposażenia tej przestarzałej konstrukcji w hamulec wylotowy, amortyzator na kolbie, składany dwójnóg i przystosowania do radzieckiego naboju 12,7 x 108 mm. Produkcję karabinu przeciwpancernego Szołochowa uruchomiono w lipcu 1941 roku, ale niska skuteczność naboju 12,7 mm na odległościach większych od 100 m sprawiła, że szybko ją zakończono, a samej broni nigdy oficjalnie nie przyjęto do uzbrojenia.
Prototypy.
W lipcu 1941 roku biurom konstrukcyjnym Wasilija A. Diegtariowa i Siergieja G. Simonowa powierzono zadanie skonstruowania karabinów przeciwpancernych kalibru 14,5 mm. W tym samym miesiącu nabój ten, produkowany od 1940 roku, oficjalnie przyjęto do uzbrojenia. Ponieważ pracom nadano najwyższy priorytet, prototypy nowych karabinów były gotowe już pod koniec lipca po 22 dniach od rozpoczęcia prac projektowych. Diegtariow przedstawił dwa prototypy (biura konstrukcyjnego którego był szefem i własny), a Simonow jeden.
Karabiny przeciwpancerne opracowane w biurze konstrukcyjnym Diegtariowa były broniami półautomatycznymi. Ostatecznie do dalszych prac skierowano konstrukcję własną Diegtariowa, technologicznie prostszą od skonstruowanej przez resztę jego zespołu. Konieczność błyskawicznego przedstawienia prototypów (od rozpoczęcia prac projektowych do powstania prototypu minęły zaledwie 22 dni) sprawiła, że Diegtariow swoją broń w dużej części oparł na już istniejących konstrukcjach. Zasada działania i sposób współdziałania głównych części były bardzo podobne do zastosowanych w niemieckim karabinie przeciwpancernym PzB38, a zamek był uproszczoną i dostosowaną do mechanizmu otwierania zamka kopią zamka polskiego karabinu przeciwpancernego wz. 35.
PTRD i PTRS.
Po testach postanowiono wprowadzić do uzbrojenia oba karabiny przeciwpancerne: Diegtariowa jako PTRD, Simonowa jako PTRS. Decyzję o wprowadzeniu obu typów do uzbrojenia podjęto 29 sierpnia 1941 roku. Produkcję PTRD rozpoczęto natychmiast dzięki czemu do końca 1941 roku wyprodukowano 17 688 egz. PTRD (PTRS zaledwie 77). W następnych latach produkcja obu typów była bardziej zrównoważona, ale prawdopodobnie ok. 75-80% z wyprodukowanych podczas wojny 400 000 karabinów przeciwpancernych stanowiły PTRD.
Eksploatacja.
Wyprodukowane karabiny przeciwpancerne PTRD były dostarczane jednostkom Armii Czerwonej. Jako pierwsze otrzymała je 16 Armia broniąca się na kierunku moskiewskim, później zaczęto je dostarczać pozostałym jednostkom radzieckim. W 1941 roku w każdym pułku piechoty utworzono kompanię karabinów przeciwpancernych składająca się z trzech plutonów. Łącznie w kompanii służyło 79 ludzi uzbrojonych w 27 karabinów przeciwpancernych PTRD (lub PTRS). Wiosną 1942 roku dodatkowe kompanie karabinów przeciwpancernych utworzono na poziomie batalionów pułków piechoty. W ten sposób każdy pułk piechoty posiadał 75 karabinów przeciwpancernych (rzeczywiste stany tej broni były z powodu strat najczęściej niższe). Jednocześnie dodatkową kompanię karabinów przeciwpancernych (36 karabinów przeciwpancernych) utworzono w dywizyjnym batalionie przeciwpancernym. Dodatkowo utworzono bataliony przeciwpancerne na poziomie korpusu wyposażone w 72-108 karabinów przeciwpancernych. Powstało także wiele samodzielnych kompanii karabinów przeciwpancernych używanych jako jednostki wzmocnienia.
W lipcu 1942 roku przeprowadzono kolejną reorganizację. Batalionowa kompania przeciwpancerna została zlikwidowana, a w jej miejsce wprowadzono pluton (9 karabinów). Dodatkową kompanie karabinów przeciwpancernych (12 karabinów) utworzono za to w dywizyjnym batalionie karabinów maszynowych. Karabiny przeciwpancerne znalazły się także w lipcu 1942 roku na uzbrojeniu baterii haubic (4 karabiny w plutonie przeciwpancernym każdej baterii).
W grudniu 1943 roku wprowadzono ostateczny schemat organizacyjny pododdziałów karabinów przeciwpancernych. Według niego w dywizyjnym batalionie przeciwpancernym znalazła się kompania karabinów przeciwpancernych (8 karabinów).
Poza dywizjami piechoty pododdziały wyposażone w karabiny przeciwpancerne znajdowały się w brygadach strzelców (początkowo 12, później 8 karabinów w każdym batalionie) i brygadach narciarzy (9 w każdym batalionie + 9 w brygadowym batalionie przeciwpancernym). Karabiny przeciwpancerne znajdowały się także na uzbrojeniu kompanii i batalionów fortecznych (7 karabinowy pluton w batalionie).
W kawalerii pluton karabinów przeciwpancernych (6 karabinów) znajdował się na poziomie szwadronu. W wojskach pancernych kompania karabinów przeciwpancernych (18 karabinów) znajdowała się na poziomie batalionu zmotoryzowanego brygady czołgów.
W latach 1941–1942 z powodu braku armat przeciwpancernych karabiny przeciwpancerne znalazły się także na uzbrojeniu wielu batalionów artylerii przeciwpancernej. Z uzbrojenia tych jednostek były wycofywane w 1943 roku w miarę zwiększania się dostaw dział przeciwpancernych. Karabiny przeciwpancerne były powoli wycofywane z uzbrojenia. Najszybciej zniknęły z uzbrojenia jednostek artylerii przeciwpancernej, później działa zaczęły zastępować karabiny przeciwpancerne także w innych pododdziałach przeciwpancernych.
Pojawienie się karabinów przeciwpancernych stanowiło duże zaskoczenie dla wojsk niemieckich. Ich masowe użycie gwałtownie zwiększyło odporność jednostek Armii Czerwonej na ataki jednostek pancernych. Strzelania były prowadzone najczęściej z odległości 100-200 metrów (regulamin przewidywał 300-500 m) dzięki czemu udawało się przebijać czołowe pancerze czołgów. Wadą PTRD wynikającą ze zbyt pośpiesznej produkcji i niskiej jakości zastosowanych materiałów była niska niezawodność.
Wycofanie z uzbrojenia.
Po 1944 roku w związku z wprowadzeniem przez Wehrmacht nowych typów czołgów o grubszym opancerzeniu, wartość karabinów przeciwpancernych jako broni przeciwpancernej spadła. W związku z tym rozwiązano kompanie karabinów przeciwpancernych wchodzące w skład batalionów zmechanizowanych. Przejście Armii Czerwonej do działań ofensywnych także zmniejszyło przydatność typowo defensywnej broni, jaką jest karabin przeciwpancerny. Z czasem głównym celem karabinów przeciwpancernych stały się nie czołgi, ale lekkie pojazdy opancerzone, samochody i umocnione stanowiska ogniowe.
Po 1945 karabiny przeciwpancerne były wycofywane z uzbrojenia jednostek liniowych. Duża liczba zmagazynowanych PTRD została przekazana armiom Trzeciego Świata. Przekazane karabiny przeciwpancerne były używane między innymi podczas wojny koreańskiej. Pewną liczbę PTRD zdobytych przez Siły Zbrojne Stanów Zjednoczonych przebudowano przystosowując do strzelania nabojem .50 BMG (12,7 × 99 mm NATO) i wyposażając w celowniki optyczne. Tak przebudowane PTRD były używane jako improwizowane karabiny wyborowe dalekiego zasięgu, pierwowzór współczesnych wielkokalibrowych karabinów wyborowych. Pozostałe, zmagazynowane jako zapas mobilizacyjny armii Państw Układu Warszawskiego karabiny przeciwpancerne zostały ostatecznie wycofane z uzbrojenia w latach 80. XX wieku.
Opis techniczny.
PTRD był bronią jednostrzałową, wyposażoną w zamek czterotaktowy. Rurowa komora zamkowa posiadała u góry okno ładowania, u dołu okno wyrzutowe. Od spodu do tylnej części komory zamkowej przymocowana do niej była rurowa kolba i chwyt pistoletowy z mechanizmem spustowym. Wewnątrz kolby znajdowała się sprężyna amortyzująca odrzut broni (połączenie kolby i komory zamkowej umożliwiało ruch tej ostatniej do tyłu).
Do komory zamkowej wkręcona była lufa zakończona hamulcem wylotowym. Na lufie znajdował się dwa zaczepy umożliwiające zamocowanie rączki transportowej. PTRD standardowo wyposażony był w dwójnóg.
W momencie naciśnięcia spustu następowało zwolnienie iglicy i strzał. Następnie zespół lufa-komora zamkowa-zamek cofał się o ok. 65 mm po czym rączka zamkowa napotykała na ześlizg otwierający zamek i następowało odryglowanie i wyrzucenie łuski. Następnie zespół ruchomy (z wyjątkiem zamka) wracał w przednie położenie. Po ręcznym załadowaniu następnego naboju i zaryglowaniu zamka broń była znowu gotowa do strzału.

</doc>
<doc id="295056" url="https://pl.wikipedia.org/wiki?curid=295056" title="Tomáš Berdych">
Tomáš Berdych

Tomáš Berdych (ur. 17 września 1985 w Valašskem Meziříčí) – czeski tenisista, zdobywca Pucharu Davisa 2012 i Pucharu Davisa 2013, olimpijczyk.
W 2015 roku ożenił się z czeską modelką Ester Sátorovą.
Kariera tenisowa.
Występując jeszcze jako junior Berdych wygrał w roku 2001 wielkoszlemowy US Open w grze podwójnej wspólnie ze Stéphanem Bohlim. Karierę zawodową rozpoczął w 2002 roku. Początkowo Czech startował głównie w rozgrywkach ATP Challenger Tour, gdzie zwyciężał m.in. w 2003 roku w Grazu i Budaörs. W turniejach rangi ATP World Tour pierwszy sukces odniósł w sezonie 2005 wygrywając zawody w Palermo na nawierzchni ziemnej. W drodze po tytuł pokonał m.in. Davida Ferrera, a w finale wynikiem 6:3, 6:3 Filippo Volandriego.
W sezonie 2005 Berdych osiągnął, na początku lipca, finał turnieju w Båstad, jednak w finale nie sprostał Rafaelowi Nadalowi. Pod koniec października wygrał rozgrywki ATP Masters Series w Paryżu, eliminując po drodze m.in. Guillermo Corię, a w finale w pięciosetowym pojedynku zakończonym rezultatem 6:3, 6:4, 3:6, 4:6, 6:4 pokonał Chorwata Ivana Ljubičicia.
Rok 2006 Berdych zakończył bez wygranego turnieju, ale uzyskał dwa finały, najpierw, w czerwcu, na trawiastych kortach w Halle, gdzie przegrał z Rogerem Federerem i Mumbaju, ulegając Dmitrijowi Tursunowowi.
W 2007 roku Czech zagrał w jednym finale, podczas rywalizacji w Halle. W finale pokonał Cypryjczyka Markosa Pagdatisa 7:5, 6:4. Cały turniej Berdych zakończył nie tracąc seta. Pod koniec maja wystąpił w Drużynowym pucharze świata dochodząc razem z reprezentacją Czech do finału. W rundzie finałowej Czesi zmierzyli się z Argentyną, jednak przegrali rywalizację 1:2. Berdych zdobył jedyny dla drużyny punkt wygrywając w swoim pojedynku z Juanem Ignacio Chelą.
W czerwcu 2008 roku awansował do finału w Båstad, gdzie w półfinale pokonał Fernando Verdasco. Mecz finałowy zakończył się porażką Berdycha z Tommym Robredo. Na początku października wygrał rozgrywki w Tokio. W drodze po tytuł pokonał Tommy’ego Robredo, Fernando Gonzáleza, Andy’ego Roddicka, a w finale Juana Martína del Potro. Ponadto w lutym wygrał deblowe zawody w Rotterdamie, pokonując w meczu o tytuł razem z Dmitrijem Tursunowem, parę Philipp Kohlschreiber-Michaił Jużny.
W maju roku 2009 Berdych wygrał turniej, na ziemnych kortach w Monachium. W finale pokonał Michaiła Jużnego 6:4, 4:6, 7:6(5). Tegoż samego roku doszedł wraz z reprezentacją do finału Pucharu Davisa. W finale Czesi przegrali z Hiszpanią 0:5, a Berdych przegrał w swoich meczach najpierw z Nadalem, a potem w meczu deblowym, wspólnie z Radkiem Štěpánkiem, z duetem Feliciano López-Fernando Verdasco.
Na początku kwietnia 2010 roku czeski tenisista osiągnął finał imprezy ATP World Tour Masters 1000 w Miami. Po drodze pokonał po raz pierwszy w karierze Federera, w ćwierćfinale Verdasco, półfinale Söderlinga, jednak w finale przegrał z Roddickiem. W maju doszedł do półfinału Rolanda Garrosa, lecz w spotkaniu, którego stawką był finał uległ Söderlingowi w pięciosetowym meczu. W czerwcu osiągnął swój najlepszy rezultat w startach wielkoszlemowych, podczas Wimbledonu. Po drodze po raz kolejny wyeliminował Federera oraz Novaka Đokovicia. W finale uległ 3:6, 5:7, 4:6 Rafaelowi Nadalowi. Na początku sierpnia doszedł ze Štěpánkiem do finału gry podwójnej w Waszyngtonie, lecz mecz o mistrzostwo przegrali z Mardym Fishem i Markiem Knowlesem. Na koniec roku Berdych po raz pierwszy w karierze zakwalifikował się do turnieju ATP World Tour Finals. Czech odpadł z rywalizacji w fazie grupowej, po przegranych z Nadalem i Đokoviciem oraz wygranej z Roddickiem.
W październiku 2011 roku Berdych awansował do finału turnieju w Pekinie. W drodze po tytuł wyeliminował m.in. Jo-Wilfrieda Tsongę, natomiast w finale wygrał z Marinem Čiliciem.
Siódmy singlowy tytuł Berdych wywalczył na początku lutego 2012 roku w Montpellier, gdzie w finale pokonał Gaëla Monfilsa. W maju wystąpił w finale turnieju ATP World Tour Masters 1000 w Madrycie. Przegrał w nim z Rogerem Federerem 6:3, 5:7, 5:7. W sierpniu odnotował kolejny udział w finale – w Winston-Salem uległ w pojedynku o mistrzostwo Johnowi Isnerowi 6:3, 4:6, 6:7(9), nie wykorzystując w trzecim secie trzech piłek meczowych. W październiku zwyciężył w turnieju w Sztokholmie, pokonując w finale Jo-Wilfrieda Tsongę 4:6, 6:4, 6:4. W tym samym roku brał udział w zwycięskich dla reprezentacji Czech rozgrywkach Pucharu Davisa.
Pod koniec lutego 2013 roku czeski zawodnik osiągnął pierwszy w sezonie finał, w Marsylii, przegrywając ostatni mecz z Jo-Wilfriedem Tsongą 6:3, 6:7(6), 4:6. W tie-breaku drugiego seta Czech nie wykorzystał piłki meczowej. Do kolejnego finału Czech awansował, na początku marca, w Dubaju, po wyeliminowaniu m.in. w półfinale Rogera Federera. W finale nie sprostał Novakowi Đokoviciowi. Pod koniec września Berdych doszedł do finału w Bangkoku, gdzie poniósł porażkę z Milosem Raoniciem.
W 2014 roku pierwszy finał do jakiego Berdych awansował miał miejsce już na początku stycznia, w Dosze w grze podwójnej. Zawody zakończyły się triumfem Czecha, który startował w parze z Janem Hájkiem. W połowie lutego Berdych był najlepszy w rywalizacji singlowej w Rotterdamie po finale z Marinem Čiliciem. Następnie Czech zagrał w Dubaju, gdzie osiągnął finał, w którym uległ Rogerowi Federerowi. Na początku maja przegrał w meczu mistrzowskim w Oeiras z Carlosem Berlocqem. Kolejny w sezonie finał Beredych osiągnął w Pekinie, jednak decydujący mecz przegrał z Novakiem Đokoviciem. W październiku Berdych odniósł dziesiąte turniejowe zwycięstwo w karierze, w Sztokholmie, gdzie w finale pokonał Grigora Dimitrowa.
W styczniu 2015 roku Berdych doszedł do finału w Dosze, a w lutym w Rotterdamie, ponosząc porażki odpowiednio z Davidem Ferrerem i Stanem Wawrinką. W kwietniu Czech awansował do finału rozgrywek kategorii ATP World Tour Masters 1000 w Monte Carlo. Przegrał w nim 5:7, 6:4, 3:6 z Novakiem Đokoviciem. Pół roku później wywalczył pierwsze turniejowe zwycięstwo w sezonie, pokonując Guillermo Garcíę-Lópeza w Shenzhen. Wkrótce Czech zdobył swój 12 tytuł w karierze, wygrywając drugi rok z rzędu w Sztokholmie, gdzie w finałowym meczu okazał się lepszy od Jacka Socka.
W sezonie 2016 Berdych został mistrzem turnieju rozgrywanego jesienią w Shenzhen, po zwycięskim finale z Richardem Gasquetem. W imprezach wielkoszlemowych najlepszym wynikiem Czecha jest półfinał Wimbledonu, gdzie został wyeliminowany przez Andy’ego Murraya. Na Australian Open i French Open dochodził do ćwierćfinałów. Na skutek zapalenia wyrostka robaczkowego wycofał się z US Open, nie uczestnicząc po raz pierwszy w zawodach tej rangi od US Open 2002.
Sezon 2017 Berdych zakończył bez turniejowego zwycięstwa. Został finalistą jednej imprezy, w maju na ziemnych kortach w Lyonie, gdzie poniósł porażkę z Jo-Wilfriedem Tsongą. Awansował także do półfinału Wimbledonu, eliminując m.in. w czwartej rundzie Dominika Thiema (nr 8. ATP) i ćwierćfinale Novaka Đokovicia, poprzez krecz Serba w drugim secie. Sezon Czech zakończył w połowie października przez uraz pleców, z którym zmagał się od Wimbledonu.
W lutym 2018 Berdych poinformował o zakończeniu startów w Pucharze Davisa.
Na początku sezonu 2019 awansował do finału zawodów w Dosze, w którym przegrał z Roberto Bautistą-Agutem wynikiem 4:6, 6:3, 3:6. Po US Open zakończył karierę zawodową.
Najwyżej sklasyfikowany w rankingu singlistów był na 4. miejscu w maju 2015 roku.
Osiągnięcia w turniejach wielkoszlemowych i ATP Tour Masters 1000 (gra pojedyncza).
Legenda

</doc>
<doc id="295057" url="https://pl.wikipedia.org/wiki?curid=295057" title="Tomas Berdych">
Tomas Berdych



</doc>
<doc id="295059" url="https://pl.wikipedia.org/wiki?curid=295059" title="Aluta">
Aluta

Aluta (rum. "Olt") – rzeka w Rumunii, lewy dopływ Dunaju o długości 615 km i powierzchni dorzecza 24 050 km².
Rzeka wypływa ze źródeł na południe od przełęczy Bicaz w górach Hăşmaş, płynie przez Karpaty Wschodnie i Karpaty Południowe, między Górami Fogaraskimi i Górami Sybińskimi tworzy głęboki Przełom Czerwonej Wieży, przecina przedpole Karpat i Nizinę Wołoską, a do Dunaju uchodzi naprzeciw bułgarskiej miejscowości Čerkovica, w pobliżu Islaz.
Główne dopływy:
Ważniejsze miejscowości nad Alutą: Fogarasz, Mârşa Racoviţa, Călimănești, Râmnicu Vâlcea, Slatina, Turnu Măgurele.

</doc>
<doc id="295061" url="https://pl.wikipedia.org/wiki?curid=295061" title="Zespół „Gawęda”">
Zespół „Gawęda”

Zespół „Gawęda” – reprezentacyjny Zespół Artystyczny Związku Harcerstwa Polskiego im. harcmistrzyni Barbary Kieruzalskiej.
Opis.
"Gawęda" jest zespołem dziecięco-młodzieżowym, powstałym 13 października 1952 r. w Domu Harcerza na Pradze. Wtedy to 24-letni instruktor wychowania artystycznego Andrzej Kieruzalski rozpoczął zajęcia z 30-osobową grupą dzieci. Trzynaścioro wytrwałych zagrało pierwsze przedstawienie "Gawędy" pt. "O Żaczku Szkolaczku i Sowizdrzale".
W ciągu prawie 65 lat istnienia "Gawęda" dała ponad 6000 przedstawień na całym świecie. Wykonawcy gościli m.in. w Stanach Zjednoczonych, na Kubie, w Japonii, na Tajwanie, w Australii. Tańczyli i śpiewali dla Jana Pawła II. Do 2017 roku przez zespół przewinęło się ponad 16 000 dzieci i młodzieży.
Najwięcej piosenek powstało dzięki Wandzie Chotomskiej i Włodzimierzowi Korczowi, najwięcej masek i elementów scenografii dzięki Adamowi Kilianowi. "Rezerwat" – pierwszy dziecięcy musical – napisany został przez Krzysztofa Gradowskiego i Andrzeja Korzyńskiego. 
W "Gawędzie" śpiewali między innymi: Krzysztof Gradowski, Marek Kościkiewicz (założyciel zespołu De Mono), Wojciech Mann, Magdalena Mielcarz, Anna Nehrebecka, Danuta Stankiewicz, Agnieszka Wagner, Szymon Zbroch, Aleksandra Woźniak i Andrzej Zaorski
Przez większą część swojego istnienia zespół miał swoją siedzibę w warszawskim Pałacu Młodzieży (część Pałacu Kultury i Nauki). Dokumentacja działalności zespołu jest przechowywana jako depozyt w archiwum Fundacji Ośrodka Karta.

</doc>
<doc id="295062" url="https://pl.wikipedia.org/wiki?curid=295062" title="Mara Jade Skywalker">
Mara Jade Skywalker



</doc>
<doc id="295067" url="https://pl.wikipedia.org/wiki?curid=295067" title="Cmentarz na Zaspie">
Cmentarz na Zaspie

Cmentarz na Zaspie, "Cmentarz Ofiar Hitleryzmu" – cmentarz położony w gdańskiej dzielnicy Wrzeszcz Dolny przy ul. Bolesława Chrobrego 88, na skraju osiedla mieszkaniowego Zaspa-Rozstaje. Założenie cmentarne ma kształt nieregularnego czworoboku o powierzchni 3,3 hektara.
Historia.
Cmentarz założono 11 lutego 1895 na gruntach ówczesnej wsi Zaspa, w powiecie Danziger Höhe, przy drodze z Wrzeszcza do Brzeźna (dzisiejsza ulica Bolesława Chrobrego). Chowano na nim zmarłą biedotę Gdańska i okolic, m.in. zmarłych w przytułkach, samobójców, osoby, które zmarły w więzieniach lub zostały stracone na podstawie wyroków sądowych, żołnierzy niższych stopni, których rodziny nie wyraziły zainteresowania opłaceniem pogrzebu, jeńców wojennych: Rosjan, Rumunów, Francuzów, Brytyjczyków i Włochów zmarłych w czasie I wojny światowej (których częściowo ekshumowano w latach 1925 i 1929) i inne osoby, grzebane na koszt miasta lub powiatu. Od czasu otwarcia w 1914 krematorium we Wrzeszczu (u podnóża Szubienicznej Góry) były to często pochówki prochów w urnach.
Od 4 września 1939 grzebano na Zaspie zwłoki więźniów obozu w Stutthofie i innych miejsc kaźni (zmarłych ze Stutthofu przewożono tu i chowano tylko do czasu uruchomienia 10 września 1942 obozowego krematorium). W latach 1944–1945 chowano tu więźniów zmarłych w podobozach Stutthofu na Przeróbce i w Kokoszkach oraz osoby zmarłe bądź stracone w gdańskich więzieniach. Liczba pochowanych na Zaspie ofiar narodowego socjalizmu szacowana jest u różnych autorów na 6000 do 14 000.
Po 1945 cmentarz stał się miejscem pamięci narodowej. W 1951 teren został uporządkowany i podzielony na 55 kwater, przy czym zlikwidowano wcześniejsze nagrobki zamieniając je w mogiły zbiorowe. Na cmentarz przenoszono też szczątki szczególnie zasłużonych osób, ekshumowanych w różnych miejscach, np. kolejarzy i celników zamordowanych 1 września 1939 w Szymankowie, czy też ofiary zbiorowych egzekucji działaczy polskich w lesie koło Stutthofu 11 stycznia i 22 marca 1940. Dokonywano też sporadycznie pochówków osób zmarłych po wojnie, związanych z walkami i martyrologią Polaków w latach 1939–1945. Oficjalnie cmentarz został zamknięty w 1956, ale jeszcze po tej dacie pochowany został Piotr Buder – we wrześniu 1939 r. członek załogi (w stopniu plutonowego) Wojskowej Składnicy Tranzytowej na Westerplatte, zmarły 2 września 1957. W 1960 ustawiono 296 symbolicznych nagrobków – płyt z lastriko, z marmurowymi tabliczkami epitafijnymi.
Na skutek starań środowisk kombatanckich, w 1985 obiekt został oficjalnie zamieniony w cmentarz-pomnik. Ok. 1987 r. otrzymał nową aranżację według projektu (jedynie częściowo zrealizowanego) rzeźbiarza Wiktora Tołkina. Ustawiono wówczas rzędy umownych betonowych nagrobków, wykonano nowe ażurowe ogrodzenie, także z elementów betonowych, i rozebrano istniejący przy bramie dom grabarza.
Już po zakończeniu tych prac na cmentarz przeniesiono i 4 kwietnia 1992, w nowo zbudowanym grobowcu, uroczyście pochowano 38 Obrońców Poczty Polskiej, rozstrzelanych w pobliżu, 5 października 1939. Ich szczątki odkryto 28 sierpnia 1991, podczas prac ziemnych w miejscu dawnej strzelnicy na Zaspie (w rejonie ulicy Burzyńskiego).
Do najbardziej znanych osób spoczywających na cmentarzu należą: księża Bronisław Komorowski, Marian Górecki i Franciszek Rogaczewski (wszyscy beatyfikowani przez Jana Pawła II w 1999 r.), ks. Feliks Bolt, Antoni Lendzion, Konrad Guderski, kmdr Tadeusz Ziółkowski, Alf Liczmański, Franciszek Kręcki, dr Stefan Mirau, Roman Ogryczak, Wilhelm Grimsmann.
Cmentarz na Zaspie wszedł do literatury pięknej za sprawą Güntera Grassa, szczególnie jego powieści "Blaszany bębenek", której kilka epizodów rozgrywa się właśnie w tym miejscu.

</doc>
<doc id="295071" url="https://pl.wikipedia.org/wiki?curid=295071" title="Greatest Hits (album Blink-182)">
Greatest Hits (album Blink-182)

Greatest Hits to ostatni album Blink-182 przed 4-letnim zawieszeniem działalności. Na albumie znajdują się najlepsze piosenki, które grał zespół od początku swego istnienia. Został wydany 1 listopada 2005.

</doc>
<doc id="295074" url="https://pl.wikipedia.org/wiki?curid=295074" title="David Ferrer">
David Ferrer

David Ferrer Ern (ur. 2 kwietnia 1982 w Jávea) – hiszpański tenisista, finalista French Open 2013 w grze pojedynczej, czwarty zawodnik igrzysk olimpijskich w Londynie z 2012 roku w deblu, reprezentant w Pucharze Davisa.
Kariera tenisowa.
Karierę zawodową Ferrer rozpoczął w roku 2000. Na początku często grał w Polsce, wygrywając m.in. zawody rangi ATP Challenger Tour w Sopocie w 2001 roku. Szerszemu gronu kibiców dał się poznać w 2002 roku, kiedy w swoim drugim występie w turnieju z cyklu ATP World Tour w chorwackim Umagu osiągnął finał, pokonując po drodze m.in. Argentyńczyków Nalbandiana i Corię, a przegrywając dopiero w decydującym meczu z rodakiem Moyą. Również w 2002 roku wygrał swój pierwszy turniej – w finale w Bukareszcie pokonał Argentyńczyka Acasuso.
W sezonie 2003 grał już regularnie w cyklu ATP World Tour, debiutował we wszystkich turniejach wielkoszlemowych, był w finale w Sopocie (turniej został w t. r. wpisany do cyklu ATP World Tour), gdzie Ferrer przegrał w finale z Corią. Ponadto w lutym osiągnął finał debla w Acapulco, jednak w finale przegrał wspólnie z Fernando Vicente z parą Mark Knowles-Daniel Nestor.
W 2004 roku Ferrer dotarł co najmniej do ćwierćfinału w siedmiu turniejach w cyklu ATP World Tour; odniósł dwa zwycięstwa nad rywalami z czołowej dziesiątki na świecie (Nalbandianem i Ferrero), sam po raz pierwszy w karierze awansował do najlepszej pięćdziesiątki rankingu.
W 2005 roku do końca lutego wygrał dwa turnieje w grze podwójnej, najpierw w Viña del Mar, a potem w Acapulco. W obu turniejach partnerował Santiago Venturze. W połowie kwietnia dotarł do finału singla w Walencji, jednak przegrał finałowy mecz z Rosjaninem Andriejewem. W maju awansował do pierwszego w karierze ćwierćfinału wielkoszlemowego – w turnieju French Open wyeliminował obrońcę tytułu Gastóna Gaudio, a przegrał z późniejszym triumfatorem Rafaelem Nadalem.
Sezon 2006 Hiszpan zakończył z singlowym tytułem w Stuttgarcie, po pokonaniu w finale Acasuso. Ponadto awansował również do półfinału rozgrywek ATP Masters Series w Miami, gdzie po drodze wyeliminował Andy’ego Roddicka; przegrał z Rogerem Federerem.
Na początku 2007 roku Ferrer zwyciężył w rozgrywkach na twardych kortach w Auckland. W finale pokonał Tommy’ego Robredo. W połowie lipca wygrał swój czwarty singlowy turniej ATP World Tour, w szwedzkim Båstad, nie tracąc w drodze po tytuł seta. We wrześniu Hiszpan awansował do półfinału wielkoszlemowego US Open, eliminując po drodze m.in. Nalbandiana oraz Nadala. Pojedynek o finał zawodów przegrał z Novakiem Đokoviciem. W październiku odniósł kolejne zwycięstwo w sezonie, podczas rozgrywek w Tokio, a w listopadzie zakwalifikował się do kończącego sezon turnieju Tennis Masters Cup w Szanghaju. Występ ten Hiszpan zakończył dochodząc do finału, gdzie w fazie grupowej pokonał Đokovicia, Nadala oraz Gasqueta, a półfinale Roddicka. Finałowe spotkanie przegrał z Federerem.
W styczniu 2008 roku Ferrer doszedł do ćwierćfinału Australian Open, eliminując po drodze m.in. Ferrero; przegrał w trzech setach z Đokoviciem. Pod koniec kwietnia wygrał turniej w Walencji, pokonując w finałowym pojedynku Nicolása Almagro, natomiast w maju osiągnął ćwierćfinał Rolanda Garrosa, gdzie mecz o dalszą fazę rozgrywek przegrał z Gaëlem Monfilsem. W tym samym miesiącu osiągnął również finał zawodów w Barcelonie, jednak w finale nie sprostał Nadalowi. W czerwcu zdobył tytuł na kortach trawiastych w 's-Hertogenbosch.
Rok 2009 Ferrer ukończył bez wygranego turnieju. Doszedł do dwóch finałów, w Dubaju (porażka z Đokoviciem) oraz Barcelonie (porażka z Nadalem).
W lutym 2010 roku Hiszpan osiągnął dwa turniejowe finały, najpierw w Buenos Aires, przegrywając finałowe spotkanie z Juanem Carlosem Ferrero, a następnie w Acapulco. Po drodze wyeliminował m.in. Fernando Gonzáleza, a w finale Ferrero, rewanżując się tym samym za porażkę w Buenos Aires. Na początku maja Ferrer doszedł do finału zawodów w Rzymie, turnieju rangi ATP World Tour Masters 1000. Hiszpan wyeliminował m.in. Andy’ego Murraya, Jo-Wilfrieda Tsongę i Fernando Verdasco; przegrał jednak z Rafaelem Nadalem. Na początku października Ferrer awansował do finału imprezy w Pekinie, po zwycięstwie m.in. nad Robinem Söderlingiem, lecz w finale nie sprostał Novakowi Đokoviciowi. W listopadzie Ferrer wygrał w Walencji swój drugi turniej w roku 2010, eliminując m.in. Söderlinga, a w finale Marcela Granollersa. W listopadzie wystąpił, po raz drugi w karierze, w kończącym sezon turnieju ATP World Tour Finals, w Londynie. Zakończył jednak udział na fazie grupowej, w której przegrał wszystkie trzy spotkania (z Federerem, Söderlingiem i Murrayem).
Sezon 2011 Ferrer rozpoczął od zwycięstwa w imprezie w Auckland, pokonując w finałowym spotkaniu Davida Nalbandiana. W Australian Open doszedł do półfinału, eliminując po drodze Rafaela Nadala; przegrał z Andym Murrayem. Pod koniec lutego Ferrer wystartował w Acapulco, gdzie grał jako obrońca tytułu. Hiszpan ponownie zwyciężył w całych rozgrywkach, a w finale pokonał Nicolása Almagro. W połowie kwietnia Ferrer osiągnął po raz drugi w karierze finał rozgrywek ATP World Tour Masters 1000, podczas rywalizacji w Monte Carlo. Spotkanie finałowe przegrał jednak z Rafaelem Nadalem. Tydzień później, podczas zawodów w Barcelonie ponownie osiągnął finał, lecz znów musiał uznać wyższość Nadala. W połowie lipca Ferrer awansował do finału turnieju w Båstad, lecz decydujący o tytule mecz przegrał z Robinem Söderlingiem. W październiku, podczas turnieju ATP World Tour Masters 1000 w Szanghaju, Ferrer osiągnął kolejny finał w sezonie, w którym musiał uznać wyższość Andy’ego Murraya.
Podobnie jak rok wcześniej, Ferrer rozpoczął sezon 2012 od wygranej w Auckland, pokonując w decydującym spotkaniu Oliviera Rochusa. Pod koniec lutego triumfował w turnieju w Buenos Aires pokonując w finale Nicolása Almagro. Trzeci tytuł w sezonie Ferrer wywalczył w Acapulco, gdzie wygrał finałową rywalizację z Fernando Verdasco. W Barcelonie po raz czwarty w karierze wystąpił w finale turnieju i po raz czwarty okazał się gorszy od Rafaela Nadala. W pojedynku o mistrzostwo przegrał 6:7(1), 5:7. Drugie turniejowe zwycięstwo na nawierzchni trawiastej Hiszpan wywalczył w połowie czerwca w 's-Hertogenbosch. Piętnasty tytuł w karierze wywalczył dzięki pokonaniu w finale Philippa Petzschnera 6:3, 6:4. Szesnaste zwycięstwo turniejowe odniósł w Båstad. W finałowym pojedynku pokonał Nicolása Almagro 6:2, 6:2. Ferrer brał udział w igrzyskach olimpijskich w Londynie. W turnieju gry pojedynczej odpadł w III rundzie po przegranej z Keim Nishikorim. W grze podwójnej wspólnie z Feliciano Lópezem osiągnął czwarte miejsce. W meczu o brązowy medal zostali pokonali przez debel Richard Gasquet-Julien Benneteau wynikiem 6:7(4), 2:6. W październiku zwyciężył w zawodach w Walencji, pokonując w finale Ołeksandra Dołhopołowa 6:1, 3:6, 6:4. Tydzień później odniósł pierwsze w karierze zwycięstwo w turnieju kategorii ATP World Tour Masters 1000, a dokonał tego w Paryżu, gdzie w finale pokonał Jerzego Janowicza 6:4, 6:3.
W styczniu 2013 roku Ferrer triumfował w Auckland, wygrywając imprezę po raz czwarty. W rundzie finałowej Hiszpan odniósł zwycięstwo nad Philippem Kohlschreiberem. Drugi tytuł w sezonie tenisista hiszpański wywalczył pod koniec lutego w Buenos Aires, po pokonaniu w finale Stanislasa Wawrinki. Tydzień po sukcesie w Argentynie Ferrer zagrał w Acapulco, osiągając finał, w którym uległ Rafaelowi Nadalowi. Pod koniec marca Hiszpan dotarł do pierwszego w karierze finału w Ameryce Północnej, w ramach zawodów ATP World Tour Masters 1000, w Miami. Decydujący o tytule pojedynek Ferrer przegrał z Andym Murrayem 6:2, 4:6, 6:7(1), nie wykorzystując jednej piłki meczowej. Podczas europejskiego sezonu ziemnego, w maju Ferrer doszedł do finału w Oeiras, gdzie poniósł porażkę ze Stanislasem Wawrinką. Na początku czerwca zawodnik hiszpański odniósł jeden z największych sukcesów w całej karierze awansując do finału Rolanda Garrosa. W drodze do finału nie przegrał seta, natomiast w finale zmierzył się z Rafaelem Nadalem, ulegając 3:6, 2:6, 3:6, a także doznając z nim dwudziestej porażki w bezpośrednich spotkaniach. W październiku Ferrer awansował do finału halowego turnieju w Sztokholmie, w którym poniósł porażkę z Grigorem Dimitrowem. Był to zarazem czterdziesty singlowy finał jaki Hiszpan osiągnął w karierze. W kolejnym starcie, w Walencji, Ferrer dotarł do kolejnego finału, w którym tym razem uległ Michaiłowi Jużnemu. Trzeci kolejny finał w halowych rozgrywkach Ferrer osiągnął w Paryżu, gdzie pokonał w półfinale Rafaela Nadala. O tytuł mecz przegrał z Novakiem Đokoviciem.
W 2014 roku do pierwszego finału Ferrer doszedł w Buenos Aires. Zawody zakończyły się trzecim kolejnym triumfem Hiszpana, a w finale był lepszy Fabio Fogniniego. W lipcu Ferrer awansował do finału w Hamburgu, w którym nie sprostał Leonardo Mayerowi. W połowie sierpnia Hiszpan po raz siódmy w karierze osiągnął finał zawodów ATP World Tour Masters 1000, w Cincinnati. Poniósł również szóstą porażkę finałową w turniejach tej rangi, przeciwko Rogerowi Federerowi. W październiku Hiszpan został finalistą turnieju w Wiedniu, po porażce w rundzie finałowej z Andym Murrayem.
W styczniu 2015 roku Ferrer zakończył zwycięstwem zawody w Ad-Dausze, po pokonaniu w finale Tomáša Berdycha, a następnie pod koniec lutego wygrał dwa kolejne turnieje kategorii ATP World Tour 500 w Rio de Janeiro i Acapulco po finałach z Fabio Fogninim i Keiem Nishikorim. W październiku natomiast okazał się najlepszy podczas zawodów w Kuala Lumpur, w ostatnim meczu wygrywając z Feliciano Lópezem 7:5, 7:5. Niedługo potem zdobył swój kolejny tytuł w Wiedniu, pokonując w finale Steve’a Johnsona 4:6, 6:4, 7:5.
Sezon 2016 Ferrer zakończył bez turniejowego zwycięstwa, po raz pierwszy od 2009 roku. Osiągnął jeden ćwierćfinał wielkoszlemowy, podczas Australian Open. W następnym sezonie zdobył Hiszpan jeden tytuł, w lipcu w Båstad w finale pokonując Ołeksandra Dołhopołowa. W ćwierćfinale przeciwko Henriemu Laaksonenowi obronił dwie piłki meczowe.
Karierę zawodową David Ferrer zakończył startem w maju 2019 w Madrycie.
Od roku 2006 Ferrer reprezentował Hiszpanię w Pucharze Davisa. Wspólnie z drużyną wywalczył trzy razy zwycięstwo w tych rozgrywkach. Najpierw w 2008, kiedy to Hiszpanie pokonali w finale Argentynę, następnie w 2009 po zwycięstwie w rundzie finałowej nad Czechami oraz w 2011 roku po wygranej w finale z Argentyną. Bilans Ferrera w rozgrywkach wynosił 28 zwycięstw i 5 porażek (wszystkie w grze pojedynczej).
Najwyżej sklasyfikowany w rankingu singlistów był na 3. miejscu w lipcu 2013 roku.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="295077" url="https://pl.wikipedia.org/wiki?curid=295077" title="Gawęda (literatura)">
Gawęda (literatura)

Gawęda – gatunek prozy epickiej, wywodzący się z tradycji kultury szlacheckiej. Pierwotnie była tylko opowieścią ustną, wygłaszaną w towarzyskich okolicznościach w trakcie biesiady. Odznacza się otwartą kompozycją, swobodą w prowadzeniu wątków, powtórzeniami, licznymi zwrotami do słuchaczy.

</doc>
<doc id="295078" url="https://pl.wikipedia.org/wiki?curid=295078" title="Dąbrówka (powiat wołomiński)">
Dąbrówka (powiat wołomiński)

Dąbrówka – wieś w Polsce położona w województwie mazowieckim, w powiecie wołomińskim, w gminie Dąbrówka, na Równinie Wołomińskiej.
Miejscowość jest siedzibą gminy Dąbrówka.
Położenie.
Dąbrówka położona jest ok. 35 km od Warszawy i otoczona jest obszarami miejscowości: Dręszew, Karpin, Lasków, Małopole i Stanisławów. Powierzchnia sołectwa wynosi 520,7 ha i znajduje się tu 149 posesji.
Historia.
W 1442 roku w Dąbrówce została erygowana parafia Podwyższenia Krzyża Świętego i wybudowany drewniany kościół przez Jana Słomkę i Jakuba Saczko. W 1737 wybudowano drugi drewniany kościół w miejsce pierwszego zniszczonego. Kolejny kościół, tym razem murowany powstał w 1882 staraniem ówczesnego proboszcza ks. Bartłomieja Pawalskiego. Jego poświęcenie odbyło się 14 września 1882. Obecna świątynia została wzniesiona w latach 1903-1905. Jej konsekracja dokonała się 22 sierpnia 1903 przez ks. Arcybiskupa Wincentego Popiel-Chościaka.
W tutejszej świątyni został ochrzczony w 1821 roku Cyprian Kamil Norwid (akt jego chrztu zachował się w miejscowej kancelarii). Matka poety, Ludwika ze Zdzieborskich Norwid (1798-1825), spoczywa na cmentarzu w Dąbrówce. 
W Dąbrówce 07.08.1829 r. urodził się powstaniec styczniowy Jan Kanty Aleksander Roman Matliński ps. Janko, Sokół. 
Od 1948 siedziba gminy Dąbrówka, dawniej Małopole.
W latach 1975–1998 miejscowość należała administracyjnie do województwa ostrołęckiego.

</doc>
<doc id="295083" url="https://pl.wikipedia.org/wiki?curid=295083" title="BLU-82">
BLU-82

BLU-82 () – amerykańska konwencjonalna, burząca bomba lotnicza używana głównie przez USAF. BLU jest akronimem od . 
Nazwa "Daisy Cutter" wywodzi się z czasów wojny w Wietnamie, gdzie została po raz pierwszy użyta bojowo. "Daisy Cutter" była slangową nazwą bomby "BLU-82" oficjalnie nazywanej Commando Vault, służącej do oczyszczania lądowisk dla śmigłowców. Bomba tego typu, ze względu na znaczną masę była zrzucana zazwyczaj z samolotów transportowych C-130 Hercules i wyposażona w spadochrony, jeden wspomagający wyciągnięcie umieszczonej na specjalnej podstawie bomby z przestrzeni ładunkowej, oraz drugi przytwierdzony do bomby i zmniejszający prędkość jej opadania. Minimalny pułap zrzutu 2000 metrów. "BLU-82" ze specjalnym zapalnikiem była zdolna oczyścić teren o promieniu od 100 do 300 metrów. W wersji ze zwykłym zapalnikiem nosiła nazwę Big Blue 82.
Pierwszy raz użyto tego typu bomby w Wietnamie 23 marca 1970 roku. "Daisy Cutter" była wyposażona w specjalny zapalnik w postaci pręta o długości od 0,3 do 2 metrów powodujący jej detonację nad powierzchnią gruntu dzięki czemu, fala uderzeniowa rozchodziła się na boki nie wybijając krateru, umożliwiając utworzenie w gęstej roślinności dżungli lądowiska dla śmigłowców.
Ze względu na znaczną siłę eksplozji powodującej olbrzymi podmuch i wstrząs gruntu stosowano je jako narzędzie wojny psychologicznej w 2001 roku podczas ataku na Afganistan i górski kompleks umocnień Talibów, jaskiń Tora Bora. Bomby "BLU-82" zastosowano także w 1991 roku podczas działań w Zatoce Perskiej, pierwotnie jako środek do niszczenia pól minowych (próby te zakończyły się niepowodzeniem, gdyż nie wszystkie miny ulegały zniszczeniu). Ogólnie podczas I wojny w Zatoce Perskiej zrzucono 11 bomb tego typu.
Ładunek wybuchowy "BLU-82" stanowi mieszanina azotanu amonu, proszku aluminiowego i polistyrenu nazywana GSX. Podczas wybuchu najpierw następuje rozrzucenie mieszaniny w powietrzu a następnie jej zapłon. Ten sposób eksplozji podobny do zasady działania broni termobarycznej nazywanej również paliwowo-powietrzną, powoduje, że czasem błędnie zalicza się BLU-82 do tej kategorii. Bomby termobaryczne wypełnione są mieszaniną materiałów wybuchowych, które eksplodując pobierają tlen z powietrza atmosferycznego, natomiast wypełniający BLU-82 GSX zawiera już konieczny do zapłonu utleniacz.&lt;br&gt;
Masa własna BLU-82 wynosi 6800 kg, ale Siły Powietrzne USA zleciły konstrukcję większej bomby tego typu, o nazwie MOP i masie 13600 kg, która może być zrzucana z samolotów B-52 Stratofortress, B-2 Spirit, B-1 Lancer.

</doc>
<doc id="295085" url="https://pl.wikipedia.org/wiki?curid=295085" title="Grand-Abergement">
Grand-Abergement



</doc>
<doc id="295086" url="https://pl.wikipedia.org/wiki?curid=295086" title="Łukasz Ewangelista">
Łukasz Ewangelista

Łukasz Ewangelista () – współpracownik apostoła Pawła z Tarsu, któremu towarzyszył w wielu podróżach misyjnych. Według tradycji wczesnochrześcijańskiej jest autorem trzeciej Ewangelii, co potwierdzają Ireneusz z Lyonu (ok. 130–ok. 202) i Orygenes (185–254), oraz Dziejów Apostolskich – trzeciej i piątej księgi Nowego Testamentu; święty Kościoła katolickiego i prawosławnego (apostoł).
Najstarsza wzmianka o św. Łukaszu znajduje się w Liście św. Pawła do Filemona, wers 24. Jest również wymieniany w Liście do Kolosan i w Drugim liście do Tymoteusza – obydwu dziełach przypisywanych świętemu Pawłowi. Łukasz nie należał do grona dwunastu apostołów Jezusa.
Życiorys.
Tradycja kościelna utożsamia św. Łukasza z autorem Ewangelii Łukasza i Dziejów Apostolskich.
Wedle tradycji zawartej w pismach historyków kościoła i Ojców Kościoła, święty Łukasz pochodził z Antiochii Syryjskiej. Z zawodu był lekarzem (List do Kolosan IV,14).
Miał przyjąć chrzest podczas drugiej podróży misyjnej św. Pawła Apostoła (ok. 50 r. n.e.) i zostać jego uczniem. Wedle innych przekazów, Łukasz miał już ok. 40 r. być członkiem gminy chrześcijańskiej w Antiochii. Był razem z Pawłem w Rzymie, Macedonii i Grecji. Miał być jego najwierniejszym towarzyszem, w Drugim Liście do Tymoteusza, Paweł miał stwierdzić, że tylko Łukasz przy nim pozostał. Według przekazów św. Łukasz zmarł w Beocji, mając 84 lata. Miejsce jego grobu nie jest znane. Za najbardziej prawdopodobne miejsce pochówku uważa się Efez lub Teby. Jego matka wynajęła apostołom pokój, w którym Łukasz ich podglądał i uczył się od nich. Był lekarzem ("Pozdrawia was Łukasz, umiłowany lekarz", Kol 4,14). Jako dowód, podzielający tradycyjny pogląd uczeni wskazują, że w pismach tradycyjnie mu przypisywanych występuje wiele specjalistycznych terminów medycznych, występujących również w pismach Hipokratesa czy Galena.
Późna legenda, której ślady spotykamy po raz pierwszy dopiero około 530 r. w pismach Teodora Lektora mówi, iż św. Łukasz był malarzem ikon. Przypisuje mu się autorstwo wielu ikon, w tym powszechnie czczonego w średniowiecznym Bizancjum obrazu Marii Theotokos, Czarnej Madonny czy wizerunku Matki Boskiej Kostromskiej.
Kult.
Relikwie.
Relikwie świętego Łukasza znajdują się w Padwie – w kościele pod wezwaniem świętej Justyny, w Pradze – w katedrze świętego Wita oraz w Tebach. Wedle starożytnych przekazów miały one zostać w 357 r. przeniesione do Konstantynopola, następnie przed 1177 r. miały one trafić do Padwy. Na przełomie XX i XXI w. relikwie z Padwy zostały poddane systematycznym badaniom naukowym. Potwierdziły one, że szczątki należały do mężczyzny w podeszłym wieku, zgodnie z przekazami starożytnych prologów do Ewangelii Łukasza. Datowania radiowęglowe szczątków okazały się niejednoznaczne, wyznaczając wiek pomiędzy 72 a 416 r. n.e. , co zgodne jest zarówno z hipotezą o autentyczności, jak i fałszerstwa relikwii w okresie przeniesienia ich do Konstantynopola. Przeprowadzono również badania genetyczne DNA szczątków, porównując je z DNA współczesnych mężczyzn z Grecji, Turcji (Anatolia, okolice Konstantynopola) oraz pogranicza syryjsko-tureckiego, gdzie leżała Antiochia, z której wedle tradycji miał pochodzić Łukasz. Testy porównawcze wskazały, ze najbardziej prawdopodobne jest pochodzenie syryjskie, zgodnie ze starożytna tradycją, chociaż hipotezy fałszerstwa nie można całkowicie wykluczyć.
Ikonografia.
W ikonografii świętego pokazuje się często jako malującego lub piszącego. Rogier van der Weyden przedstawia go na obrazie „Św. Łukasz malujący Madonnę” w czasie portretowania Marii, matki Jezusa.
Atrybutami świętego są: byk, wół, księga, zwój, paleta malarska, papier i kamień. Wół (albo cielę) odnoszą się do Łukasza, gdyż są one zwierzętami ofiarnymi, a Ewangelia Łukasza przypisywana Łukaszowi rozpoczyna się od opowieści o Zachariaszu, ojcu Jana Chrzciciela, który składa ofiarę w Świątyni (por. Łk 1,5–25). Wedle tradycji był lekarzem, dlatego często przedstawiany jest w czapce lekarskiej.
Patronat.
Święty Łukasz jest patronem Hiszpanii, introligatorów, lekarzy chirurgów, malarzy, rzeźbiarzy, grafików, historyków, notariuszy oraz złotników.
Dzień obchodów.
Wspomnienie liturgiczne obchodzone jest w Kościele katolickim 18 października; w Polsce ma rangę święta.
Cerkiew prawosławna wspomina świętego apostoła i ewangelistę Łukasza dwukrotnie:

</doc>
<doc id="295092" url="https://pl.wikipedia.org/wiki?curid=295092" title="Adobe Shockwave">
Adobe Shockwave

Adobe Director Shockwave Studio – narzędzie do projektowania, montażu i realizacji interaktywnych aplikacji. Director 8.5 pozwala stworzyć grafikę prezentacyjną, film animowany czy zawartość przeznaczoną na stronę internetową. Projekty można wzbogacać elementami i animacjami 3D. Bogaty zestaw filtrów pozwala na import grafiki, dźwięków, animacji, tekstu, cyfrowych filmów wideo itp. mediów, aby następnie połączyć je w spójną całość.
W skład Director 8.5 Shockwave Studio wchodzą:

</doc>
<doc id="295094" url="https://pl.wikipedia.org/wiki?curid=295094" title="Jaksa z Kopanicy">
Jaksa z Kopanicy

Jaksa z Kopanicy, ew. Jaksa z Kopaniku (zm. po 1168/1178?) – słowiański książę połabskich Stodoran, zwanych też czasem Hawelanami, w kronice wielkopolskiej nazwany księciem serbskim: "dux Sorabie", na denarach "IACZA DE COPNIC", "IACZO DE COPNIC" lub "IAKZA COPTNIK CNE(S)".
Życiorys.
Część historyków uważa go za postać identyczną z pojawiającym się w źródłach tego samego okresu Jaksą z Miechowa, możnym małopolskim z rodu Gryfitów, aktywnym w Małopolsce w latach 60. XII w., zmarłym 1176. Wątpliwości dotyczące łączenia tych postaci (wymieniany jest również i trzeci Jaksa, mający żyć w tym samym okresie), a związane z ewentualnym szerokim zasięgiem geograficznym, tłumaczyłaby wysoka pozycja - "obydwaj" Jaksowie wymieniani są w dokumentach na pierwszym miejscu wśród świadków i opatrywani tytułem "dominus", a także książę np. "Jacza, qui cognominatus erat dux" (cognominatus = uchodzący za/używający tytułu [księcia]) na przywileju Bolesława Wstydliwego z 1252 r. dla klasztoru sieciechowskiego, a dotyczącego Jaksy z Miechowa. Pomimo rozlicznych powiązań zarówno z krajem Stodoran, jak i Małopolską, stałym miejscem pobytu Jaksy był Wrocław.
Pierwsza wzmianka o Jaksie dotyczy jego małżeństwa z Agatą, córką potężnego komesa Piotra Włostowica w 1145. Zgłaszał pretensje do Brenny (Brandenburg) po Przybysławie Henryku. Posiłkowany przez Polaków ok. 1154 odebrał ją Albrechtowi Niedźwiedziowi, by po trzech latach stracić ją na rzecz tegoż – wówczas to schronił się na Śląsku. W 1157 zmarł w Pradze jego syn, będący zakładnikiem cesarza Fryderyka Barbarossy.
Kopanica, z której Jaksa jest pisany (Copnik – kopa, góra, hałda), najprawdopodobniej znajdowała się na obszarze dzisiejszej dzielnicy Berlina – Köpenick. Jako udzielny władca Stodoran Jaksa bił własną monetę – "brakteaty Jaksy". Monety te zdobił wizerunek męża (woja) z mieczem w jednym ręku i z palmą (będącą zapewne symbolem sprawiedliwości) w drugim i okolony był napisem "Iaczo de Copnik". Później pojawiają się w prawej ręce chorągiew, w lewej krzyż, a napis okalający brzmi: "Jakza Kopnik kneź". W sumie znanych jest pięć wzorów monet bitych w Kopanicy za czasów Jaksy.
Imię.
Mnogość wariantów zapisu nie ułatwia rozwiązania: Iaczon, Iazko, Iazco, Iacxo, Iaxa, Iacza, Iaczo, Iakza. Część autorów zbyt literalnie trzymając się jednej z form jego zapisu (Iacza należałoby jednak odczytywać jako Jakza) opowiada się za Jacza będącym skróceniem od Jaczemir, Jaczewoj, od psł. "*jakъ(jь)" "silny, mocny", porównaj scs. "jačajь" "znakomitszy, mocniejszy", część za wariantem imion Jazon, Jacek (Jacko), jednak najprawdopodobniejszy wariant fonetyczny sugeruje bliskość do Jaks(z), Jaks(z)a, Jaks(z)o będących staropolskimi wariantami chrześcijańskiego imienia Jakub.
Pomniki.
W 1845 roku w berlińskiej dzielnicy Grunewald, na wrzynającym się w rzekę Hawelę cyplu Schildhorn, wystawiono pomnik upamiętniający Jaksę z Kopanicy.

</doc>
<doc id="295095" url="https://pl.wikipedia.org/wiki?curid=295095" title="Kaplica Świętokrzyska na Wawelu">
Kaplica Świętokrzyska na Wawelu

Kaplica Świętokrzyska, zwana także "Jagiellońską", pod wezwaniem Świętego Krzyża i Ducha Świętego – jedna z dziewiętnastu kaplic katedry wawelskiej. Znajduje się w zachodnim końcu południowej nawy bocznej. W roku 2008 została udostępniona do zwiedzania.
Historia.
Obiekt powstał w latach 1467-1477, z fundacji króla Kazimierza IV Jagiellończyka, z przeznaczeniem na kaplicę grobową dla niego oraz jego żony Elżbiety Rakuszanki. Pokryto ją wówczas polichromią (w 1470) i umieszczono dwa tryptyki, stalle oraz nagrobki króla i królowej dłuta Wita Stwosza. W XVI wieku freski częściowo przemalowano, a w XVIII wieku ściany wybielono i umieszczono tutaj nagrobek biskupa Kajetana Ignacego Sołtyka. Restaurację kaplicy, połączoną z przywróceniem pierwotnego wyglądu polichromii, podjął w 1870 Izydor Jabłoński, w latach 1904-1905 Julian Makarewicz, a w latach 1947-1951 Rudolf Kozłowski – wówczas otworzono także grób króla Kazimierza Jagiellończyka.
Wnętrze.
Ściany pokryte są polichromią malarzy ruskich. Witraże, przedstawiające historię św. Krzyża, projektu Józefa Mehoffera, wykonał w 1905 Sławomir Odrzywolski. Przy ścianie zachodniej, pośrodku, znajduje się nagrobek biskupa Kajetana Sołtyka 1789, dłuta Piotra Aignera. W południowo-zachodnim narożniku wznosi się tumbowo–baldachimowy nagrobek Kazimierza Jagiellończyka fundacji królowej Elżbiety, o cechach późnogotyckich, który wyrzeźbił Wit Stwosz wraz ze swoim pomocnikiem Jorgiem Huberem z Passawy (twórca scen z Pisma Świętego na kapitelach). Po przeciwnej stronie spoczęła królowa Elżbieta.
Przy ścianie wschodniej, po stronie południowej, znajduje się tryptyk Matki Bożej Bolesnej, pochodzący z 4. ćwierci XV wieku, autorstwa krakowskich artystów. W zwieńczonej figurami proroków szafie umieszczono posągi Matki Boskiej Bolesnej i Jezusa Bolesnego. Niżej aniołowie, trzymający herby Polski, Litwy i Habsburgów, zaś wyżej trzymający Arma Christi (atrybuty męki pańskiej). Malowane skrzydła ukazują: Ofiarowanie Jezusa w świątyni, Chrystus wśród uczonych, Ukrzyżowanie, Zdjęcie z Krzyża – skrzydła otwarte i Zwiastowanie, Boże Narodzenie, Hołd Trzech króli, Obrzezanie – skrzydła zamknięte.
Po stronie północnej ściany wschodniej umieszczono tryptyk Świętej Trójcy z 1467, pochodzący z warsztatu artystów krakowskich. Znajdująca się - w zwieńczonej figurami Chrystusa Zmartwychwstałego z dwoma aniołami, św. Zofii z córkami, a także św. Anny Samotrzeć - szafie grupa Trójcy Świętej, otoczona jest posągami świętych Doroty, Małgorzaty, Katarzyny, Barbary oraz chórami aniołów. Malowane skrzydła ukazują: proroków, męczenników, apostołów, dziewice – skrzydła otwarte i Nawrócenie św. Pawła, Wizja św. Eustachego, św. Jerzy zabijający smoka, św. Sekundus przeprawiający się przez rzekę Pad – skrzydła zamknięte. Kaplicę zamyka ażurowa krata.

</doc>
<doc id="295097" url="https://pl.wikipedia.org/wiki?curid=295097" title="William Edwards Deming">
William Edwards Deming

William Edwards Deming (ur. 14 października 1900 w Sioux City, zm. 20 grudnia 1993) – amerykański statystyk. 
Życiorys.
Urodził się w Sioux City w stanie Iowa, w którym to stanie także się wychował. Studiował na Uniwersytecie Wyoming, Uniwersytecie Kolorado w Boulder i Uniwersytecie Yale. W 1928 obronił doktorat z zakresu matematyki i fizyki matematycznej.
Kilka lat pracował w Bell Laboratories z Walterem A. Shewhartem. W czasie II wojny światowej pracował w przedsiębiorstwach z gałęzi przemysłu zbrojeniowego, gdzie wdrożył statystyczne sterowanie procesami (zaraz po wojnie w wyniku boomu popytowego zaprzestano ich stosowania). Po zakończeniu wojny, w 1947, wyjechał do Japonii, gdzie miał pomagać władzom okupacyjnym generała MacArthura przy organizacji spisu ludności. Był pierwszym amerykańskim specjalistą, który w sposób metodyczny przekazywał japońskim inżynierom i menedżerom wiedzę na temat statystycznego sterowania procesem.
Od początku lat 50. zaczął prowadzić wykłady dla japońskich inżynierów poświęcone statystycznemu sterowaniu procesami oraz statystycznemu sterowaniu jakością.
Po powrocie do Stanów Zjednoczonych prowadził firmę konsultingową, jednak jego dokonania nie były szerzej znane. Dopiero w 1980, po wywiadzie dla NBC poświęconym sukcesowi gospodarczemu Japończyków, stał się wielkim odkryciem menedżerów amerykańskich.

</doc>
<doc id="295099" url="https://pl.wikipedia.org/wiki?curid=295099" title="Andrzej Kosmalski">
Andrzej Kosmalski

Andrzej Kosmalski (ur. 22 lutego 1950 w Krotoszynie, zm. 10 grudnia 2007 w Warszawie) – polski działacz związkowy, poseł na Sejm X kadencji.
Życiorys.
Od 1972 był zatrudniony w Hucie Miedzi Głogów. W 1980 włączył się w tworzenie struktur zakładowych Niezależnego Samorządnego Związku Zawodowego „Solidarność”, następnie struktur miejskich w Głogowie. W grudniu 1980 został zastępcą przewodniczącego Międzyzakładowej Komisji Robotniczej związku. W czerwcu 1981 podczas obrad zjazdu delegatów NSZZ „Solidarność” województwa legnickiego został wybrany do zarządu delegatury Zagłębie Miedziowe, a następnie powołany na stanowisko jednego z dwóch zastępców przewodniczącego Ryszarda Sawickiego. W czerwcu 1981 był jednym z trzech przewodniczących obrad podczas I walnego zebrania delegatów NSZZ „Solidarność” Regionu Dolny Śląsk. Wszedł w skład zarządu regionu. 13 grudnia 1981 został internowany i osadzony początkowo w ośrodku internowania w Głogowie, a następnie Grodkowie.
Po zwolnieniu 23 listopada 1982 podjął działalność podziemną, był wielokrotnie zatrzymywany, poddawany rewizjom, karany przez kolegia ds. wykroczeń. W 1986 współorganizował Regionalną Komisję Wykonawczą NSZZ „Solidarność” Regionu Dolny Śląsk, został zastępcą przewodniczącego Władysława Frasyniuka. W październiku 1988 organizował wiece załogi Huty Miedzi Głogów i powołał jawny Komitet Organizacyjny NSZZ „Solidarność”. W czerwcu 1989 uzyskał mandat posła na Sejm kontraktowy z listy Komitetu Obywatelskiego. W lipcu 1990 był jednym ze współzałożycieli Unii Demokratycznej. Jako poseł zasiadał w sejmowej Komisji Obrony Narodowej i Komisji Administracji i Spraw Wewnętrznych, gdzie zajmował się rozwiązaniem Służby Bezpieczeństwa, reformą Milicji Obywatelskiego i Wojska Polskiego oraz wyprowadzeniem wojsk radzieckich z terytorium RP. Po 1991 wycofał się z działalności politycznej.
Pochowany na cmentarzu w Wierzchowicach.
Odznaczenia i wyróżnienia.
W 2007 prezydent Lech Kaczyński odznaczył go pośmiertnie Krzyżem Komandorskim Orderu Odrodzenia Polski. W 2020 odznaczony pośmiertnie Krzyżem Wolności i Solidarności. W 2013 wyróżniony pośmiertnie tytułem „Zasłużony dla Miasta Głogowa”. Uhonorowany również Medalem 25-lecia „Solidarności”.

</doc>
<doc id="295100" url="https://pl.wikipedia.org/wiki?curid=295100" title="Zanokcica">
Zanokcica



</doc>
<doc id="295103" url="https://pl.wikipedia.org/wiki?curid=295103" title="Czternaście zasad Deminga">
Czternaście zasad Deminga

William Edwards Deming jest nazywany guru jakości, ponieważ jako jeden z pierwszych, w latach 50, zaproponował nowoczesne podejście do jakości produktów wykorzystujące zarządzanie personelem, planowanie, projektowanie wyrobów i monitorowanie procesów.
Deming uważał, że 94% wszystkich problemów jakościowych powstaje z winy kierownictwa, które musi zaangażować się w zarządzanie jakością i zapewnienie jakości. Zarząd jednak powinien pamiętać, że decyzje w tych sprawach powinny być podejmowane razem z pracownikami. Deming był zdecydowanym przeciwnikiem kontroli, a swoje podejście do jakości totalnej określił w czternastu tezach. Był także przeciwnikiem amerykańskich metod zarządzania, jak zarządzanie przez cele czy zarządzanie przez wyniki i często je krytykował.
Według niego do efektywnego zarządzania jakością potrzebne jest myślenie statystyczne, czyli poznanie metod statystycznych, zastosowanie tych metod oraz wyciągnięcie odpowiednich wniosków.
Czternaście zasad.
1. Stworzenie stałych celów w odniesieniu do usprawniania jakości produktów i usług, które są ukierunkowane na uzyskanie przewag konkurencyjnych.
Należy przeznaczać środki przede wszystkim na zaspokajanie długofalowych potrzeb, a nie tylko uzyskiwanie doraźnych zysków. Stoi to często w sprzeczności z oczekiwaniami akcjonariuszy.
Zapewniaj stałość celów zamierzając do poprawy jakości wyrobów i usług w celu stania się konkurencyjnym, pozostania w biznesie i zapewnieniu stanowisk pracy.
Głównym celem powinno być stałe podnoszenie jakości (patrz cykl Deminga).
2. Zastosowanie nowej filozofii zarządzania.
Konieczna jest zmiana podejścia do idei zarządzania. Nie może być tolerancji dla marnotrawstwa i powtarzania ciągle tych samych błędów. Należy zwiększyć efektywność. Efektywność to stosunek wyników do nakładów. Jeśli nasze wyniki są niskie, to efektywność spada. Jeśli chcemy poprawić efektywność przez np. zastosowanie automatyzacji, to podnosimy nakłady, więc w efekcie efektywność pozostaje na starym poziomie. Jedynym sposobem jest opanowanie procesu i jego rekonstrukcja w celu obniżenia wadliwości.
3. Rezygnacja z metod masowej kontroli jako sposobu na zapewnienia jakości.
Należy przede wszystkim zawrzeć jakość w samym produkcie. Należy dążyć do tego, by statystyczne potwierdzenie jakości stało się częścią procesu wytwórczego i sprzedaży. Nie znaczy to, że należy zlikwidować kontrolę jakości, jednak postawienie dużej liczby brakarzy nie zapewni wysokiej jakości.
4. Skończenie powszechnych praktyk wyboru kooperantów wyłącznie na podstawie kryterium ceny.
Zamiast tego należy zastosować inne istotne wskaźniki jakości. Starać się zminimalizować koszt całkowity, a nie tylko koszt początkowy (nie wystarczy kupować tanie materiały - musi się dać z nich zrobić dobry wyrób). Dążyć do tego, by każdy element dostarczał jeden dostawca na zasadzie długotrwałej współpracy opartej na zaufaniu i lojalności.
5. Ciągłe i niekończące się ulepszanie procesu produkcji oraz usług, które powodują poprawę jakości, produktywności oraz zmniejszenie kosztów.
To kierownictwo jest odpowiedzialne za stałe doskonalenie systemu, ulepszanie procesów planowania, produkcji i obsługi, a także podnoszenie jakości, zwiększenie produktywności i obniżanie kosztów. Zadaniem kierownictwa jest stworzenie klimatu, w którym pracownicy odczuwają radość z pracy. Tylko wtedy będą oni mogli myśleć o innowacjach i doskonaleniu.
6. Wprowadzenie nowoczesnych metod doskonalenia zawodowego.
Włączyć kierownictwo w proces szkolenia, tak aby lepiej wykorzystać możliwości wszystkich pracowników. Konieczne są nowe umiejętności, które pozwolą nadążyć za zmianami w materiałach, metodach, wzornictwie produktów, wyposażeniu, technice i obsłudze.
7. Wprowadzenie instytucjonalnego przywództwa
Bezpośredni przełożeni powinni pomagać pracownikom w wytwarzaniu produktów wysokiej jakości, nie przywiązując wagi do norm ilościowych. Udoskonalenie jakości automatycznie doprowadzi do zwiększenia wydajności. Kierownictwo powinno reagować na wszelkie doniesienia o usterkach powstałych we wcześniejszych fazach produkcji, potrzebach związanych z konserwacją maszyn, o złych narzędziach, mylnych instrukcjach i innych zjawiskach, które powodują złą jakość.
8. Odrzucenie strachu tak aby wszyscy mogli pracować wydajniej dla przedsiębiorstwa.
Wspierać wymianę informacji pomiędzy różnymi szczeblami hierarchii przedsiębiorstwa. Zarządzanie przez wyniki i cele nie jest niczym innym, jak zarządzaniem przez strach. Pracownicy najpierw starają się wziąć jak najmniejsze zadania na swoje barki, a przy rozliczaniu podciągają liczby, żeby było jak najlepiej.
9. Przełamanie barier pomiędzy działami przedsiębiorstwa.
Działy planowania, sprzedaży i produkcji powinny stanowić jeden zespół skutecznie rozwiązujący problemy dotyczące jakości produktów i usług. Struktury organizacyjne podzielone w piony są idealnym sposobem na oddzielenie działów grubymi ścianami. Każdy próbuje doskonalić swój dział i osiąga optimum tyle, że cała organizacja jest skonfigurowana suboptymalnie, a więc ponosi straty.
10. Eliminacja wszelkich form promocji zachęcających do osiągania poziomu "zero defektów" oraz wysokiej produktywności,
Większość problemów dotyczących jakości wynika z systemów i procesów, które opracowują menedżerowie, a pracownicy nie są ich w stanie realizować. Tego typu hasła wzmagają tylko zaniepokojenie pracowników.
11. Likwidacja ilościowych standardów, zarządzania przez liczby i cele numeryczne. Likwidacja substytutów autentycznego przywództwa oraz likwidacja zarządzania przez cele. 
W ich miejsce wprowadzić środki pomocy wspierające metody zarządzania. Wykorzystywać statystyczne metody w celu podnoszenia jakości i wydajności.
12. Likwidacja barier, które nie pozwalają robotnikom i menedżerom z dumą wykonywać swej pracy.
Pracownik nie chce produkować braków, pracownik nie chce mieć przestojów.
13. Wprowadzenie intensywnych programów szkoleniowych oraz zachęcanie do ciągłego samodoskonalenia.
Pracownicy powinni się doskonalić poprzez stałe szkolenie i samokształcenie. Atut konkurencyjności zawsze bierze się z posiadanej wiedzy.
14. Zaangażowanie wszystkich pracowników w proces transformacji.
Zasadniczym warunkiem poprawnego działania systemu usprawniania jakości jest włączenie do niego ogółu zatrudnionych.

</doc>
<doc id="295105" url="https://pl.wikipedia.org/wiki?curid=295105" title="Celestynów (powiat otwocki)">
Celestynów (powiat otwocki)

Celestynów – wieś w Polsce położona w województwie mazowieckim, w powiecie otwockim, w gminie Celestynów. Leży na Nizinie Mazowieckiej, oddalona o 32 km na południowy wschód od centrum Warszawy, oraz 10 km od Otwocka. Wieś wchodzi w skład Aglomeracji Warszawskiej, jest siedzibą gminy Celestynów oraz Nadleśnictwa Celestynów.
W latach 1975–1998 miejscowość administracyjnie należała do województwa warszawskiego.
Historia.
XIX w..
Pierwsze wzmianki o Celestynowie pochodzą z 17 grudnia 1833. Wtedy to Leopold Radziński kupił od swego ojca dobra, które zapisał w księdze wieczystej jako Radzin. W latach 1872–1875 powstał murowany Dwór Radzin. W 1873 z tych dóbr wyłączono dwa folwarki Radzin i Celestyny. Już wtedy istniała cegielnia. Do dzisiejszych czasów po fabryce pozostały komin cegielni oraz jeziorka po wydobyciu gliny.
Największą rolę w rozwoju miejscowości odegrała Kolej Nadwiślańska, którą otwarto w 1877 Przez następne lata stacja w Celestynowie była wykorzystywana przez Zamoyskich, którzy dowozili swoje towary z Kołbieli. Około roku 1900 wokół stacji powstały pierwsze zabudowania pracowników kolei.
XX w..
Po zakończeniu I wojny światowej w Celestynowie, podobnie jak w całym powiecie otwockim, rozwijała się funkcja letniskowa. Wpływały na to lecznicze właściwości lasów sosnowych.
W aktach gminy Karczew pod datą 11 maja 1920 jest wzmianka, że na szkołę w Celestynowie gmina udzieliła zapomogi.
W 1927 rodzina Koprowskich zakupiła willę "Koprówkę".
11 listopada 1928 odsłonięto i poświęcono pomnik Dziesięciolecia Niepodległości przy kościele parafialnym.
II wojna światowa.
Po wybuchu II wojny światowej, 1 września 1939 około godziny 17, w wyniku nalotu Luftwaffe na infrastrukturę kolejową zginęło 10 osób. Ciężko ranna nauczycielka tutejszej szkoły zmarła w szpitalu siedem dni później. Pomnik upamiętniający to wydarzenie stoi obok budynku stacji.
W czasie drugiej wojny światowej Dwór Radzin był bazą żołnierzy Armii Krajowej i Szarych Szeregów. W budynku odbywały się komplety tajnego nauczania. Inny dwór w Celestynowie "Koprówkę" zajęły oddziały Kałmuków służących w specjalnych oddziałach Hitlera.
29 sierpnia 1942 roku ukończono budowę rozpoczętej przed wojną szkoły powszechnej przy zbiegu ulic Otwockiej i Szkolnej (dzisiejsze przedszkole samorządowe). Przed nowym budynkiem posadzono pamiątkowy dąb.
W nocy z 11 na 12 grudnia 1943 oddział pod dowództwem Józefa Czumy ps. „Skryty” dokonał jednej z akcji dywersyjnych. W wyniku ataku na niemiecki pociąg z żołnierzami Wehrmachtu i zaopatrzeniem zginęło 120 Niemców, 130 zostało ciężko rannych, 7 z nich zmarło w szpitalach, oraz 100 lekko rannych. Akcja trwająca 15 minut spowodowała 30-godzinną przerwę w kursowaniu pociągów.
W 1944 z upaństwowionych lasów utworzono Nadleśnictwo Celestynów.
Lata powojenne.
15 września 1946 odsłonięto pomnik zbiorowej pamięci Polaków poległych w Celestynowie z rąk hitlerowców.
W 1949 roku w Celestynowie powstała Państwowa Szkoła Ogólnokształcąca stopnia licealnego, w latach 1958–1969 Liceum Ogólnokształcące nr 3 (od 1964 roku im. Romualda Traugutta).
1 lipca 1952 powstała Gmina Celestynów w powiecie warszawskim. W następstwie likwidacji powiatu warszawskiego, przeniesiono ją tego samego dnia do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Celestynów.
W 1957 roku mieszkańcy Celestynowa kultywując pamięć o bohaterach Akcji pod Celestynowem uczcili tablicą pamiątkową poświęconą odbiciu więźniów przy niskim peronie dworca kolejowego.
W 1963 roku oddano do użytku budynek Szkoły Ogólnokształcącej stopnia licealnego przy ulicy Świerczewskiego 27 (obecnie ul. św. Kazimierza 55). Ponieważ w szkole podstawowej naukę prowadzono na trzy zmiany, 7 lutego 1963 Wydział Oświaty w Otwocku przydzielił szkole podstawowej 2 izby lekcyjne mieszczące się w nowym budynku liceum.
14 czerwca 1966 zostały poświęcone przez kard. Stefana Wyszyńskiego dzwony o imionach: Maria, Józef, Andrzej Bobola na wieży kościoła w Celestynowie.
W latach 70. powstało Schronisko dla Bezdomnych Zwierząt im. Adolfa Dygasińskiego, dzięki ofiarności Zofii Płachcińskiej, która w testamencie przekazała 3 ha swojej posiadłości na rzecz Towarzystwa Opieki nad Zwierzętami w Polsce.
W marcu 1974 Zarząd Koła Gminnego ZBoWiD wyszedł z inicjatywą przeniesienia tablicy upamiętniającej odbicie więźniów z małego peronu i pobudowania pomnika w widocznym miejscu, przy budynku dworca kolejowego.
12 marca 1975 roku po 2 latach budowy miało miejsce uroczyste otwarcie Zbiorczej Szkoły Gminnej przy ulicy Wrzosowej. Szkole nadano imię „XXX–lecia PRL”. Dotychczasowy budynek szkoły przy ul. Szkolnej został wykorzystany na przedszkole.
W latach 1976–1997 na terenie Celestynowa działał Zespół Szkół Mechaniczno-Elektrycznych. W latach 1994–2008 działało ponownie Liceum Ogólnokształcące.
21 października 1990 powstało Celestynowskie Towarzystwo Kulturalne.
1 lipca 1991 Nadleśnictwo Celestynów zostało rozwiązane i wcielone jako oddzielny obręb do graniczącego Nadleśnictwa Chojnów. Zarządzeniem nr 64 MOŚZNiL z dnia 31 grudnia 1992 ponownie powołano nadleśnictwo w granicach, w jakich znajduje się obecnie.
19 maja 1997 w kościele parafialnym została odsłonięta tablica poświęcona dwóm bohaterom Akcji pod Celestynowem, Stanisławowi Kotorowiczowi i Włodzimierzowi Stysło.
24 maja 1998 na wniosek przewodniczącego komisji historycznej Hufca Celestynów plac przed budynkiem stacji PKP w Celestynowie został nazwany imieniem oficerów - ppor. Stanisława Kotorowicza ps. "Crown" cc i ppor. Włodzimierza Stysły ps. "Jan II", którzy zginęli podczas pamiętnej Akcji odbicia więźniów w Celestynowie.
1 września 1999 roku rozpoczęło działalność Publiczne Gimnazjum w Celestynowie, które zajęło II piętro Szkoły Podstawowej w Celestynowie. Szkole Podstawowej przydzielono w zamian budynek byłego ośrodka zdrowia przy ul. Reguckiej. W tej tzw. „Małej szkółce” uczyły się klasy pierwsze i drugie w trybie dwuzmianowym.
XXI w..
26 sierpnia 2003 roku Gimnazjum w Celestynowie nadano uchwałą Rady Gminy imię Józefa Czumy „Skrytego”.
W 2004 roku decyzją Rady Gminy została wyburzona „Koprówka”, dawna posiadłość Hilarego Koprowskiego.
25 maja 2007, Hilary Koprowski otrzymał tytuł Honorowego Obywatela Celestynowa.
15 sierpnia 2007 odsłonięto przebudowany i odnowiony pomnik Dziesięciolecia Niepodległości przy kościele parafialnym. Inicjatorem jego przebudowy był ówczesny proboszcz ks. Stanisław Wawrzyniak.
W 2008 zlikwidowano Liceum Ogólnokształcące po Gimnazjum oraz Technikum Elektryczne.
16 maja 2008 Szkole Podstawowej w Celestynowie nadano imię Batalionu „Zośka”. Nadania imienia dokonał biskup Stanisław Kędziora. W uroczystościach brali udział żołnierze Batalionu „Zośka”: Stanisław Sieradzki ps. „Świst”, Tytus Karlikowski, Tomasz Nowakowski, Jan Maruszewski, Henryk Kowal, Stanisław Krawczyk (uczestnik Akcji pod Celestynowem) oraz dwie sanitariuszki Marta Glińska i Alicja Pawłowska.
15 października 2009 roku został otwarty kompleks Centrum Edukacji Leśnej w Celestynowie. Powstało ono w ramach funkcjonowania Leśnego Kompleksu Promocyjnego „Lasy Warszawskie”.
7 kwietnia 2012 spłonął „Tęczynek”, jeden z ostatnich budynków w stylu Świdermajer.
2014 – Przed szkołą odsłonięto tablicę pamiątkową poświęconą Hilaremu Koprowskiemu.
24 maja 2016 roku na terenie stacji kolejowej w Celestynowie przeprowadzono powiatowe ćwiczenia służb ratunkowych. Zasymulowano zderzenie busa z pociągiem Kolei Mazowieckich, pożar oraz ewakuację pasażerów pociągu. Akcja miała na celu sprawdzenie skuteczności zastępów Krajowego Systemu Ratowniczo-Gaśniczego na wypadek wystąpienia zagrożeń komunikacyjnych oraz systemu alarmowania.
W lipcu 2016 roku działająca w tamtym czasie lokalna telewizja internetowa TVC zebrała ponad 400 podpisów mieszkańców Gminy Celestynów postulującej za budową bezkolizyjnej przeprawy przez tory łączącej obie części Celestynowa.
23 listopada 2016 roku w Zespole Szkół w Celestynowie otwarto izbę pamięci „Historia Szkół Ponadpodstawowych w Celestynowie”.
19 grudnia 2016 roku została otwarta nowoczesna Hala Widowiskowo-Sportowa w Celestynowie wraz z ulicą Hilarego Koprowskiego, honorowego mieszkańca Celestynowa. Budynek jest połączony łącznikiem z Gimnazjum z Oddziałami Dwujęzycznymi im. por. J. Czumy „Skrytego”. W łączniku prowadzone są sesje rady Gminy Celestynów, zajęcia sportowe oraz spotkania GOKiS.
Pod koniec maja 2017 zakończono budowę parkingów oraz łącznika ulic Hilarego Koprowskiego z Regucką w ramach II etapu zagospodarowania przy hali sportowej w Celestynowie. W kolejnych etapach parking przed Urzędem Gminy zostanie przekształcony w deptak, powstanie nowy budynek Gminnego Ośrodka Kultury i Sportu, a obecny zostanie przemieniony w kawiarnię. Planowane jest również stworzenie alejek parkowych w centrum, przeniesienie istniejącego placu zabaw na drugą stronę ulicy, a w jego miejscu budowa fontann.
26 czerwca 2017 odbyły się warsztaty z przedstawicielami PKP i mieszkańcami Celestynowa, które miały na celu ustalenie priorytetów w ramach modernizacji dworca kolejowego w Celestynowie. Zadecydowano, iż połowa parteru będzie należeć do PKP, a pozostała część zostaje do dyspozycji mieszkańców.
8 lipca 2017 Celestynów gości (3 etap) Grand Prix Amatorów na szosie „Rowerem przez Polskę” organizowany przez RBK Sports&amp;Managment oraz Fundacja eRBEKa z Krakowa.
1 września 2017 w ramach reformy edukacji Gimnazjum z Oddziałami Dwujęzycznymi im. por. J. Czumy „Skrytego” zostało włączone w skład Publicznej Szkoły Podstawowej im. Batalionu „Zośka” w Celestynowie, która przejęła budynek przy ul. Świętego Kazimierza 55. Po zakończeniu okresu przejściowego reformy w budynku przy ul. Wrzosowej będą się uczyć tylko uczniowie klas 0 – III, a nauka w całej szkole będzie prowadzona jednozmianowo. Zespół Szkół w Celestynowie przestał istnieć.
5 maja 2019 ze stacji Celestynów odjechał ostatni planowy pociąg osobowy Kolei Mazowieckich. Stacja została zamknięta na czas modernizacji, wprowadzono zastępczą komunikację autobusową.
17 lipca 2019 została wyburzona kładka łącząca ulicę Kolejową i Świętego Kazimierza. W jej miejscu budowane jest przejście podziemne.
30 sierpnia 2020 pociągi powróciły na szlak Otwock - Pilawa po jednym torze. Na stacji Celestynów mają miejsce mijanki tak, jak miało to miejsce przed modernizacją. Oddano do użytku pasażerów dwa perony oraz przejście pod torami.
13 grudnia 2020 pociągi po raz pierwszy kursują po nowo wybudowanym drugim torze pomiędzy Otwockiem, a Pilawą. Powróciły pociągi dalekobieżne bez zatrzymania na stacji Celestynów.
24 lutego 2021 została podpisana umowa na budowę wiaduktu kolejowego wraz z drogą łączącą ulice Świętego Kazimierza i Obrońców Pokoju. Inwestycja warta 30 milionów złotych jest finansowana ze środków Gminy Celestynów, PKP Polskich Linii Kolejowych, Starostwa Powiatowego w Otwocku oraz Unii Europejskiej.
Celestynów jest najmłodszą miejscowością w gminie, której jest stolicą.
Infrastruktura.
Na terenie miejscowości znajduje się Centrum Edukacji Leśnej i Nadleśnictwo Celestynów.
Przyroda.
Lasy Państwowe.
W Celestynowie swoją siedzibę ma Nadleśnictwo Celestynów obejmujące swoim obszarem lasy o powierzchni 8 935,70 ha. W lesie przy ulicy Wojska Polskiego powstał nowoczesny kompleks Centrum Edukacji Leśnej w ramach projektu „Zabezpieczeniu obszaru Natura 2000 Bagno Całowanie przed nadmierną presją turystów”
Transport publiczny.
Transport kolejowy.
Przez Celestynów przebiega zmodernizowana linia kolejowa nr 7. Pociągi uruchamiane są przez samorządowego przewoźnika Koleje Mazowieckie na trasie R7: Warszawa Zachodnia - Celestynów - Dęblin. Pociągi PKP Intercity nie mają postojów handlowych na stacji Celestynów. W godzinach szczytu pociągi kursują z częstotliwością co ok. 10-30 minut, poza szczytem co godzinę. Celestynów jest stacją graniczną III strefy biletowej Kolei Mazowieckich.
Połączenia bezpośrednie do ważniejszych miast uruchamiane przez Koleje Mazowieckie (stan na 9 marca 2022):
Transport drogowy.
Do Celestynowa prowadzi droga wojewódzka nr 797 łącząca z drogą krajową nr 50 w Regucie. Pozostałe drogi są własnością powiatu otwockiego i łączą Celestynów z Otwockiem, Kołbielą i Człekówką.
Transport autobusowy.
Do Celestynowa można dojechać autobusami komunikacji prywatnej, a także realizowanej w ramach dofinansowań samorządu lokalnego. Obecne bezpośrednie połączenia i przewoźnicy (stan na 10 marca 2021):

</doc>
<doc id="295107" url="https://pl.wikipedia.org/wiki?curid=295107" title="Order św. Męczennika Trifona">
Order św. Męczennika Trifona



</doc>
<doc id="295108" url="https://pl.wikipedia.org/wiki?curid=295108" title="Kaoru Ishikawa">
Kaoru Ishikawa

 – japoński teoretyk zarządzania, chemik, od 1960 roku profesor na Uniwersytecie Tokijskim.
Osiągnięcia.
Koło jakości – Ishikawa, zachęcany przez Josepha Jurana, wdrożył ideę kół jakości w japońskich przedsiębiorstwach. Metoda ta rozprzestrzeniła się również poza Japonią.
Diagram Ishikawy – opracował diagram przyczynowo-skutkowy, w którym analiza rozpoczynana jest od stwierdzenia wystąpienia skutku (np. braku, awarii lub innego niepożądanego stanu) i prowadzona w kierunku identyfikacji wszystkich możliwych przyczyn, które go spowodowały.
Otrzymał najwyższą japońską nagrodę jakości – Nagrodę im. Deminga.

</doc>
<doc id="295110" url="https://pl.wikipedia.org/wiki?curid=295110" title="HOT">
HOT

HOT – przeciwpancerny pocisk kierowany wyprodukowany przez francusko-niemieckie konsorcjum Euromissile. Jest produkowany od 1978 r. Według wielu specjalistów jest jednym z najbardziej udanych pocisków kierowanych w swojej klasie. Jest używany przez wiele krajów na całym świecie. Jego skuteczność została potwierdzona w walce.
Podobnie jak jego odpowiednik, BGM-71 TOW (produkcji USA), HOT odpalany jest z tuby, naprowadzany optycznie, kierowany poprzez przewód. System HOT jest również montowany na pojazdach, są też wersje do montażu na śmigłowcach.
HOT-2 pojawił się w 1986 r., posiada większą głowicę bojową, 4-kilometrowy zasięg, oraz prędkość dochodzącą do 900 km/h.
Najnowsza wersja, HOT-3, ma podwójny ładunek HEAT oraz system antyzakłóceniowy. W 1997 roku HOT-3 został wybrany jako główne uzbrojenie dla śmigłowca PAH-2 Tiger we Francji i w Niemczech.

</doc>
<doc id="295112" url="https://pl.wikipedia.org/wiki?curid=295112" title="Bruno Binnebesel">
Bruno Binnebesel

Bruno Binnebesel (ur. 26 września 1902 w Tucholi, stracony 13 listopada 1944 w Brandenburgu) – niemiecki duchowny rzymskokatolicki, proboszcz parafii św. Antoniego Padewskiego w Gdańsku Brzeźnie w latach 1939–1943, ofiara narodowego socjalizmu.
Życiorys.
Studiował teologię katolicką i filozofię we Fryburgu Bryzgowijskim, a następnie we Wrocławiu, gdzie w 1929 otrzymał święcenia kapłańskie, a w 1935 uzyskał tytuł doktora teologii na podstawie rozprawy „Stanowisko teologów zakonu dominikanów w kwestii Niepokalanego Poczęcia Marii do soboru w Bazylei” ("Die Stellung der Theologen des Dominikanerordens zur Frage nach der Unbefleckten Empfängnis Marias bis zum Konzil von Basel"). Pracował w Nowym Stawie, następnie w latach 1932–1935 w parafii św. Brygidy w Gdańsku, a od 1939 był proboszczem parafii św. Antoniego w Gdańsku Brzeźnie. Już przed wojną znany był jako przeciwnik hitleryzmu. 3 listopada 1943 Gestapo aresztowało go pod zarzutem słuchania zagranicznego radia i przekazywania usłyszanych tam informacji wiernym. Biskup gdański Karol Maria Splett bezskutecznie zabiegał o jego uwolnienie. Latem 1944 ks. Binnebesel został przewieziony do więzienia Brandenburg-Görden, a 7 września tego roku tzw. Volksgerichtshof ("Trybunał Ludowy") w Berlinie, pod przewodnictwem Rolanda Freislera, skazał go za „osłabianie ducha obrony narodu niemieckiego” na śmierć przez ścięcie. Wyrok wykonano w więzieniu 13 listopada. Ciało ks. Binnebesla zostało spalone, a urnę z prochami pochowano dopiero 16 października 1947 na cmentarzu św. Jadwigi w Berlinie.

</doc>
<doc id="295113" url="https://pl.wikipedia.org/wiki?curid=295113" title="Act of God">
Act of God

Act of God

</doc>
<doc id="295116" url="https://pl.wikipedia.org/wiki?curid=295116" title="Philip Crosby">
Philip Crosby

Philip Crosby (ur. 18 czerwca 1926 w Wheeling w Wirginii Zachodniej, zm. 18 sierpnia 2001 w Winter Park na Florydzie) – amerykański przedsiębiorca, pracował nad jakością przez 40 lat, w tym 14 spędził w International Telephone and Telegraph (ITT), która w latach 1965–1979 dzięki zastosowaniu TQM zaoszczędziła 720 milionów dolarów. Wiedzę zdobył pokonując kolejne stopnie hierarchii zawodowej od inspektora aż do wiceprezesa zarządu. Jego najsłynniejsza książka „Quality is free” (Jakość nic nie kosztuje) osiągnęła ponad milionowy nakład.
Życiorys.
W 1952 roku rozpoczął pracę przy linii produkcyjnej. Stopniowo przez lata piął się w górę po szczeblach kariery. Pracował dla Crosley Corporation, Martin-Marietta Corporation i ITT. W 1979 roku założył największą na świecie firmę zajmującą się konsultingiem jakościowym, Crosby and Associates of Winter Park. Zajmowała się ona popularyzacją podejścia prewencyjnego do jakości, w miejsce podejścia kontrolnego. Po czym w 1991 roku została sprzedana i następnie uruchomił organizację (Career IV) zajmującą się szkoleniem kadry kierowniczej wyższego szczebla. W latach 90. prowadził wykłady i seminaria poświęcone jakości.
Osiągnięcia.
Zero defektów – metoda zakładająca, że można dążyć do całkowitego wyeliminowania braków poprzez właściwą organizację procesów, kształcenie personelu, utrzymywanie infrastruktury.
Absoluty jakości:
14 etapów programu doskonalenia jakości
Determinanty sukcesu organizacji
Ocena.
Metoda zero defektów zastosowana została po raz pierwszy w przemyśle zbrojeniowym, gdzie doskonale się sprawdziła. Później została spopularyzowana w cywilnych gałęziach przemysłu. Dała początek szeregowi metod łączących zasady zarządzania i statystykę. Crosby nie przez wszystkich był postrzegany jako guru jakości. W. E. Deming wielokrotnie negował jego osiągnięcia.

</doc>
<doc id="295117" url="https://pl.wikipedia.org/wiki?curid=295117" title="Pernik">
Pernik

Pernik (bułg. Перник; w latach 1942–1962 nazwa "Dimitrowo") – miasto w zachodniej Bułgarii, administracyjny ośrodek obwodu Pernik, nad Strumą. Położone 30 km na południowy zachód od Sofii. Węzeł kolejowy i drogowy.
Jest położone nad rzeką Struma, znajduje się w nim stacja kolejowa Pernik.
Przemysł.
Ośrodek Pernickiego Zagłębia Węglowego, liczne kopalnie węgla brunatnego (80% wydobycia krajowego), huta żelaza i stali (wielki kombinat hutniczy), dominuje przemysł maszynowy (m.in. maszyny górnicze), metalowy, szklarski, mineralny, gumowy i spożywczy. Wielka elektrownia cieplna (opalana węglem brunatnym).

</doc>
<doc id="295118" url="https://pl.wikipedia.org/wiki?curid=295118" title="Henschel Hs 123">
Henschel Hs 123

Henschel Hs 123 – niemiecki samolot szturmowy z okresu II wojny światowej
Historia.
Na początku lat trzydziestych dowództwo Luftwaffe zaczęło interesować się samolotami zdolnymi do bombardowania z lotu nurkowego. W związku z tym zwróciła się do niemieckich wytwórni o zaprojektowanie takiego samolotu. Na to zapotrzebowanie odpowiedziała wytwórnia Gerhard Fieseler GmbH z Kassel, która przedstawiła projekt samolotu Fieseler Fi 98 i Henschel Flugzeugwerke A.G. z Schönefeld k. Berlina, która przedstawiła projekt samolotu Henschel Hs 123. Dowództwo Luftwaffe wybrało projekt samolotu Henschel Hs 123.
Bombowiec nurkujący Henschel Hs 123 został zaprojektowany przez głównego konstruktora wytwórni inż. Friedricha Nicolausa. Był to półtorapłat o konstrukcji metalowej, z odkrytą kabiną pilota, ze stałym podwoziem, uzbrojonym w karabiny maszynowe i bomby.
Pierwszy prototyp oznaczony Hs 123V-1 z silnikiem gwiazdowym BMW 132A-3 o mocy 650 KM (479 kW) oblatał pomyślnie w dniu 8 maja 1935 roku pil. Ernst Udet. Dwa następne prototypy Hs 123V-2 i Hs 123V-3, które były uzbrojone w 2 karabiny maszynowe, poddano próbom w Ośrodku Doświadczalnym w Rechlinie, podczas tych prób uległy one rozbiciu. Przyczyną wypadków była zbyt słaba konstrukcja płatowca, doszło do odkształcenia centropłata i oderwania skrzydeł. Po wzmocnieniu płatowca czwarty prototyp Hs 123V-4 spisywał się już znakomicie, wykonując loty nurkowe prawie pionowo.
Prototyp Hs 123V-4 stał się samolotem wzorcowym do rozpoczętej w 1936 roku produkcji seryjnej samolotu oznaczonego jako Henschel Hs 123A.
Produkcję seryjną samolotu Hs 123A zakończono w październiku 1938 roku, w tym czasie zbudowano 255 samolotów tego typu.
Użycie w lotnictwie.
Samoloty Henschel Hs 123A jesienią 1936 roku zaczęto wprowadzać do dywizjonów bombowców nurkujących Luftwaffe.
Ówczesny dowódca Legionu Condor, biorącego udział w wojnie domowej w Hiszpanii, płk pil. Wolfram von Richthofen, słysząc pozytywne opinie o tym samolocie zwrócił się do dowództwa Luftwaffe o przysłanie kilku samolotów w celu ich sprawdzenia w warunkach pola walki. Propozycja ta została przyjęta i w grudniu 1936 roku Legion Condor otrzymał 5 samolotów Henschel Hs 123A. Dowódca Legionu Condor jednak zamiast do bombardowań z lotu nurkowego zaczął ich używać do wsparcia wojsk naziemnych jako samolotów szturmowych. Samolot w akcjach szturmowych potwierdził swoje walory bojowe, imponując skutecznością w zwalczaniu celów. W związku z osiągnięciami tych samolotów w czasie walk, lotnictwo frankistowskie zamówiło takie samoloty, otrzymało one w 1938 roku 11 samolotów tego typu.
Dowództwo Luftwaffe po doświadczeniach z walk z Hiszpanii zaczęła używać samolotów Henschel Hs 123A przede wszystkim jako samolotów szturmowych. W sierpniu 1938 w samoloty tego typu uzbrojono dwa nowo formowane dywizjony szturmowe.
W trakcie kampanii wrześniowej we wrześniu 1939 roku użyto 40 samolotów Henschel Hs 123A, wchodzących w składzie 4 Floty Powietrznej. W czasie tych walk zniszczeniu uległy 3 samoloty tego typu, a kilka zostało uszkodzonych.
Samoloty te stosowane były także w 1940 roku w trakcie walk na terenie Belgii i we Francji. A na froncie wschodnim przetrwały one do połowy 1944, kiedy to uległy w walkach całkowitemu zniszczeniu.
12 maszyn zostało zakupionych przez rząd Republiki Chińskiej i było używanych w trakcie wojny chińsko-japońskiej.
Konstrukcja.
Samolot Henschel Hs 123A był jednomiejscowym samolotem szturmowym, dwupłatem o konstrukcji całkowicie metalowej. Podwozie klasyczne – stałe. Napęd – 1 silnik gwiazdowy 9-cylindrowy BMW 132Dc o mocy 880 KM (656 kW). Śmigło dwułopatowe, metalowe.
Silnik samolotu w lotach na małej wysokości przy prędkości obrotowej 1800 obr./min wydawał odgłos podobny do strzałów z karabinu maszynowego, co dodatkowo podnosiło jego walory jako samolotu szturmowego.

</doc>
<doc id="295120" url="https://pl.wikipedia.org/wiki?curid=295120" title="Gen’ichi Taguchi">
Gen’ichi Taguchi

 – japoński inżynier i statystyk, który wprowadził metody statystyczne do przemysłu w celu poprawy jakości produktów.
Tōkamachi, jego rodzinne miasto, było słynne z zakładów włókienniczych. Taguchi ukończył studia w zakresie włókiennictwa, aby prowadzić rodzinne interesy w tej dziedzinie. Rozpoczął jednak pracę w przemyśle, którą przerwał, gdy w czasie II wojny światowej został w 1942 r. wcielony do wojska.
W 1948 r. podjął pracę w Ministerstwie Zdrowia, gdzie zainteresował się statystyką. Jego badania skupiały się na projektowaniu eksperymentów.
Od 1950 r. pracował w różnych gałęziach przemysłu, gdzie spotkał W. E. Deminga, a także W. A. Shewharta. W latach 60., po obronie doktoratu, wykładał na japońskich uniwersytetach. W 1980 r. został także zaproszony do wygłoszenia serii wykładów dla uczelni oraz biznesu w USA.
Osiągnięcia.
Gen’ichi Taguchi wniósł wiele do nauki o jakości. Szczególnymi jego osiągnięciami są:
Ocena.
Odwrotnie do innych teoretyków jakości – Taguchi mówi raczej o stracie jakości, niż o samej jakości. Metoda ta pozwala projektantom zaprojektować krok po kroku taki wyrób, który zaspokajałby potrzeby klienta i minimalizował koszty firmy. Jest ona o tyle wygodna, że nie wymaga dużej znajomości statystyki czy statystycznej kontroli jakości – jest zaprojektowana dla inżynierów.

</doc>
<doc id="295121" url="https://pl.wikipedia.org/wiki?curid=295121" title="Dobrzyca (powiat pilski)">
Dobrzyca (powiat pilski)

Dobrzyca (niem. "Borkendorf") – wieś krajeńska w Polsce położona w województwie wielkopolskim, w powiecie pilskim, w gminie Szydłowo.
Wieś królewska należała do starostwa ujskiego, pod koniec XVI wieku leżała w powiecie nakielskim województwa kaliskiego. W latach 1975–1998 miejscowość należała administracyjnie do województwa pilskiego.
Przez wieś przepływa rzeka Głomia oraz Gwda na której powyżej wsi zbudowano zaporę tworząc Jezioro Dobrzyckie.
Zobacz też: Dobrzyca

</doc>
<doc id="295123" url="https://pl.wikipedia.org/wiki?curid=295123" title="Starobielsk">
Starobielsk

Starobielsk (, ) – miasto na Ukrainie, w obwodzie ługańskim, siedziba rejonu starobielskiego.
Położenie.
Starobielsk leży nad rzeką Ajdar (dopływ Dońca), na południowy wschód od Charkowa. W przeszłości należał do obłastii (obwodu) woroszyłowgradzkiej, a obecnie do obwodu ługańskiego.
Gospodarka.
W mieście rozwinął się przemysł spożywczy, meblarski oraz odzieżowy.
Historia.
Miasto powstało w 1686 roku, ale już w 1650 roku na wyspie między rozlewiskami rzeki Ajdar zbudowano placówkę dla ochrony południowych granic Rosji i drewniany kościół Matki Bożej Pokrowskiej.
W latach 30. XX wieku w mieście zbudowano , .
W latach 1939–1940 w Starobielsku na obszarze byłego klasztoru mieścił się obóz jeniecki dla Polaków, oficerów (także podchorążych) służby stałej i rezerwy Wojska Polskiego, wziętych do niewoli przez Związek Radziecki po zajęciu wschodnich obszarów Polski po 17 września 1939 roku.
W kwietniu i maju 1940 roku byli oni przewożeni sukcesywnie do Charkowa i rozstrzeliwani przez funkcjonariuszy Obwodowego Zarządu NKWD w Charkowie oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940 roku (część zbrodni katyńskiej). Zamordowani jeńcy są pochowani na Cmentarzu Ofiar Totalitaryzmu w Charkowie w Piatichatkach. 48 Polaków zmarło w obozie starobielskim i zostało pochowanych na starym cmentarzu miejskim, w 1995 roku przeniesiono ich ciała na cmentarz czmirowski.
W 1961 r. w mieście zbudowano .

</doc>
<doc id="295125" url="https://pl.wikipedia.org/wiki?curid=295125" title="Kościół św. Antoniego Padewskiego w Gdańsku">
Kościół św. Antoniego Padewskiego w Gdańsku

Kościół pw. św. Antoniego Padewskiego w Gdańsku – rzymskokatolicka świątynia parafialna w Gdańsku-Brzeźnie zbudowana w latach 1922-1924 według projektu prof. Friedricha Fischera, a konsekrowana 13 czerwca 1926 roku przez biskupa Edwarda O’Rourke.
Historia.
Wraz z rozbudową rybackiej osady i kąpieliska w Brzeźnie, miejscowi katolicy rozpoczęli starania o posiadanie własnego kościoła.
Budowa.
1912 - z inicjatywy katolickich mieszkańców Brzeźna proboszcz parafii przy kościele pw. św. Jadwigi w Nowym Porcie zwrócił się z pismem do kurii biskupiej w Pelplinie o zgodę na zakup ziemi i budowę kościoła w Brzeźnie; Brzeźno liczyło ok. 2 000 katolików;
1913, 13 maja - powołanie Komitetu Budowy Kościoła w Brzeźnie;
1914 - wydanie przez Kurię zgody i 1 kwietnia zakup działki przy Danzigerstraße (obecnie ulica Gdańska);
1920 - po przerwie spowodowanej wojną, Komitet Budowy Kościoła wznowił działalność sprzedając działkę pod budowę i zakupując nową przy ul. Dworskiej 2 (do 1945 "Weißhöfer Straße"), stanowiącą docelową lokalizację kościoła;
1922, 18 lutego - mianowanie dekretem kurii biskupiej ks. Pawła Schütza kuratorem w Brzeźnie;
1922, 19 czerwca - rozpoczęcie budowy kościoła;
1922, 16 lipca - uroczyste wmurowanie kamienia węgielnego przez biskupa O’Rourke;
1922, październik - pierwsze odprawienie nieszporów w surowych jeszcze murach świątyni;
1923 - przyszła parafia liczyła 2 511 wiernych;
1923, czerwiec - pierwsza msza; wstawienie okien, budowa dachu, chóru i wieży (dzwon na wieży pochodzi z niedokończonego okrętu SMS Graf Spee);
1923, 31 października - wydanie przez Senat Wolnego Miasta Gdańska zgody na budowę parafialnej nekropolii;
1924 - otynkowanie ścian, wykończenie stropów, wstawienie ław;
1924, 26 października - uroczyste poświęcenie kościoła;
1925 - przyszła parafia liczyła 1 549 wiernych; Theo Landmann wykonał pięć witraży przeznaczonych do świątyni, przedstawiających sceny z życia św. Antoniego;
1926, 13 czerwca - konsekracja świątyni pw. św. Antoniego Padewskiego;
1928 - 1930 - powstały kolejne witraże autorstwa Theo Landmanna: „Patroni stowarzyszeń parafialnych” (3 okna), „Tajemnice Różańca Świętego” (15 okien), „Tajemne symbole katakumb” (4 okna), „Przez Krzyż do zwycięstwa” (2 okna);
1929, 20 lutego - ustanowienie Brzeźna parafią filialną przez biskupa gdańskiego.
Okres do 1945 roku.
1930 - parafia liczyła 2650 wiernych;
1938 - proboszczem parafii został brat Pawła Schütza - Leon; parafia liczyła 2805 wiernych;
1939 - powołanie na proboszcza Bruno Binnebesela;
1943 - aresztowanie Bruno Binnebesela pod zarzutem słuchania stacji radiowych głoszących treści niezgodnych z duchem narodowego socjalizmu;
1944, 13 listopada - egzekucja Bruno Binnebesela;
1944 - tymczasową funkcję administratora parafii obejmuje Leon Schlipe;
1945, luty - przejęcie parafii przez Piotra Thiessena;
1945, marzec - w wyniku walk na terenie Brzeźna zniszczony został dach świątyni, popękały jej mury, strącono wieżę kościelną. Ponadto zniszczeniu uległy okna, witraże oraz część ławek. Rozkradzione zostały naczynia liturgiczne;
1945, kwiecień - zajęcie kościoła i plebanii przez żołnierzy Armii Czerwonej. Kościół zamieniono na magazyn sprzętu wojskowego i stajnię, natomiast plebanię na kwaterę radzieckich oficerów;
Okres powojenny.
1945, 30 lipca - nominację na proboszcza otrzymał Adam Szczepański;
1945, sierpień - wyjazd Piotra Thiessena do Niemiec;
1946, 31 marca - oddanie do użytku odbudowanego kościoła;
1947 - budowa nowej wieży kościelnej;
1952 - proboszczem został Brunon Głombiowski;
1962 - parafia liczyła 6000 wiernych;
1966 - rezygnacja proboszcza Głombiowskiego i przejęcie parafii przez Zygmunta Pawłowicza;
1969 - parafia liczyła 8000 wiernych;
1980 - rozbudowa i remont kościoła;
1981 - rozpoczęcie trwającej 2 lata budowy domu katechetycznego;
1985 - mianowanie Zygmunta Pawłowicza biskupem pomocniczym diecezji gdańskiej. Funkcję proboszcza objął Bernard Zieliński;
2003 - parafia liczyła 12 354 wiernych

</doc>
<doc id="295127" url="https://pl.wikipedia.org/wiki?curid=295127" title="Tilburg">
Tilburg

Tilburg [wym. "Tı̣lbürch"] – miasto w południowej Holandii, w prowincji Brabancja Północna, nad Kanałem Wilhelminy, na wschód od Bredy, ok. 209 000 mieszkańców (2012) – szóste co do wielkości w Holandii. Siedziba Uniwersytetu w Tilburgu.
Historia.
Niewiele wiadomo o początkach miasta. Nazwa Tilburg po raz pierwszy pojawiła się w dokumentach w 709 r. Tilburg uzyskał prawa miejskie 18 kwietnia 1809 r. Wówczas zamieszkiwało go ok. 9000 osób. W XIX w. był ważnym ośrodkiem przemysłu włókienniczego w Holandii. W latach 1866–1868 do tamtejszej szkoły średniej uczęszczał Vincent van Gogh.
Obecnie jest to przede wszystkim miasto akademickie – siedziba Uniwersytetu w Tilburgu, założonego w 1927 r. i specjalizującego się w badaniach naukowych w zakresie w nauk społecznych (głównie prawo i ekonomia).
Kultura.
Miasto jest siedzibą Muzeum De Pont – muzeum sztuki nowoczesnej, ufundowanego przez prawnika i biznesmena Jana de Pont’a (1915–1987), który urodził się w Tilburgu. Muzeum, które mieści się w budynku dawnej fabryki włókienniczej, otwarto w 1992 r. W centrum miasta znajduje się klub muzyczny "Popcentrum 013".
Co roku (lipiec) organizowane jest tam największe w całej Brabancji Północnej wesołe miasteczko tzw. kermis – "Tilburgse kermis". W latach 1977–1998 w Tilburgu odbywały się turnieje szachowe „Interpolis” i „Fontys”, wówczas jedne z najsilniej obsadzonych na świecie.

</doc>
<doc id="295134" url="https://pl.wikipedia.org/wiki?curid=295134" title="Elisma wodna">
Elisma wodna

Elisma wodna, elisma pływająca ("Luronium natans" (L.) Raf.) – gatunek rośliny należący do rodziny żabieńcowatych ("Alismataceae"), jedyny (i tym samym typowy) przedstawiciel monotypowego rodzaju elisma ("Luronium" Raf. ). Występuje w stanie dzikim w Europie. W Polsce występuje w części zachodniej oraz na Pojezierzu Pomorskim, szczególnie w Borach Tucholskich.
Zagrożenia i ochrona.
Roślina objęta w Polsce ścisłą ochroną gatunkową od 2001 r. Jest chroniona także przez konwencję berneńską i dyrektywę siedliskową. Zagrożona jest wskutek zanieczyszczenia oligotroficznego jezior spowodowanego gospodarczym i turystycznym użytkowaniem jezior.
Kategorie zagrożenia gatunku:

</doc>
<doc id="295137" url="https://pl.wikipedia.org/wiki?curid=295137" title="Splot płócienny">
Splot płócienny

Splot płócienny – jeden z podstawowych splotów tkackich, który jest jednocześnie podstawą do tworzenia splotów pochodnych. W splocie tym wykonywane są tkaniny potocznie nazywane płótnem.
Wielkość przeplotu osnowy i wątku jest taka sama i wynosi 1, co oznacza się wyróżnikiem splotu formula_1. Splot płócienny ma dwunitkowy raport osnowowy i wątkowy (najmniejsza liczba nitek osnowy lub wątku, po której powtarza się sposób przeplatania.
Rysunek ilustruje w sposób uproszczony budowę tkaniny o splocie płóciennym. W splocie tym nitka wątku przebiega kolejno pod jedną i nad jedną nitką osnowy. Wygląd lewej i prawej strony tkaniny jest jednakowy.
Splot płócienny jest najczęściej stosowany w tkactwie lnu i bawełny, rzadziej wełny.
Jest on splotem wyjściowym do tworzenia splotów pochodnych takich jak rypsowy i panamowy.
Wydłużenie przeplotu tylko wzdłuż wątku (lub osnowy), daje splot rypsowy podłużny (lub poprzeczny) – w splocie rypsowym poprzecznym nitka osnowy przez kilka rzędów jest nad nitkami wątku, wątek w każdym rzędzie przebiega kolejno pod jedną i nad jedną nitką osnowy. Imitacja tkanin rypsowych powstaje wtedy, gdy stosuje się gruby wątek, cienką osnowę z nitek gęsto ułożonych i splot płócienny.
Tkanina wykonana splotem rypsowym posiada prążki poprzeczne, rzadziej podłużne i jest najczęściej stosowana do tapicerowania mebli.
Jednoczesne wydłużenie przeplotu wzdłuż osnowy i wątku daje splot panamowy. Przeplatanie się takiej samej liczby nitek osnowy i wątku powoduje, że na tkaninie widoczne są kwadraciki.
Zastosowanie – tkaniny pościelowe, obrusowe, ścierkowe, ubraniowe, dekoracyjne, techniczne i inne.

</doc>
<doc id="295139" url="https://pl.wikipedia.org/wiki?curid=295139" title="Skrętnica">
Skrętnica

Skrętnica ("Spirogyra") – rodzaj glonów z grupy zielenic (ramienic). Występuje w niewielkich zbiornikach wodnych.
W serwisie AlgaeBase w połowie 2016 r. zebrano informacje o ponad 500 gatunkach o zweryfikowanym statusie i kilkuset gatunkach, które uznano za synonimiczne.
Morfologia i anatomia.
Plecha nitkowata, zbudowana z walcowatych komórek o średnicy od 10 do ponad 200 μm (zwykle 20–60 µm) i kilkukrotnie większej długości. Komórki otoczone dwuwarstwową ścianą komórkową – wewnątrz celulozową, na zewnątrz śluzowatą, pektynową. Nici tworzą skupienia, a ze względu na śluzowatość są zauważalnie śliskie w dotyku. Rzadko wytwarzane są chwytniki. Plechy nie rozgałęziają się. Nici są jasnozielone i tworzą zbite maty, nieraz przyczepione do podłoża lub pływające wolno na powierzchni wody lub w toni. Nici są jednakobiegunowe. Poszczególne komórki łączy ześluzowaciała ściana pektynowa. Nić może się rozpadać w miejscu błon poprzecznych na odcinki o dowolnej liczbie komórek (także na pojedyncze), przez co bywa określana jako cenobium jednokomórkowców.
Komórki jednojądrowe. Chloroplasty w postaci helikalnie ułożonych przy ścianie komórkowej wstęg. W komórce od 1 do 15 chloroplastów, przy czym w obrębie nici liczba chloroplastów na komórkę stała. Pirenoidy dyskowate, liczne. W komórce znajduje się duża wakuola i jądro komórkowe otoczone cytoplazmą. Zewnętrzna warstwa cytoplazmy (ektoplazma) i zawieszone w niej chloroplasty nie wykazuje ruchów, natomiast wewnętrzna jej warstwa, zarówno w części obwodowej komórki, jak i w pasmach cytoplazmy przebijających wakuolę wykazuje cyrkulację o zmiennym kierunku i tempie. W komórce mogą występować kryształki aragonitu. Chromosomy zwykle drobne, mniej więcej kuliste (&lt;1,5 µm), rzadko wrzecionowate (&gt;4 µm). Komórki dzielą się zwykle nocą. 
Różnice morfologiczne czasem wiążą się z poliploidią. Mogą one sprawiać wrażenie różnic międzygatunkowych, a wiele gatunków mogło powstać na skutek stosunkowo niedawnej poliploidyzacji.
Rozmnażanie i cykl życiowy.
Nie są znane postacie uwicione. Często pojawiają się aplanospory i akinety, podczas gdy partenospory są rzadsze. Pomnażanie wegetatywne może nastąpić na skutek rozpadu nici na pojedyncze komórki, które potem dają początek nowym niciom. Rozmnażanie płciowe odbywa się przez koniugację, najczęściej drabinkową, krzyżową (tj. ameboidalne protoplasty pełniące funkcję gamet męskich lub żeńskich (anizogamia, w której gamety różnią się ruchliwością, ale nie morfologią) pochodzą z obu nici). Koniugacja boczna występuje rzadziej. W hodowli koniugacja najczęściej zachodzi między nićmi jednego klonu, ale nie zawsze, natomiast nie jest jasne, jakie są proporcje w naturze. Podstawową formą życiową jest haplont (liczba chromosomów n zawiera się w przedziale od 3 do 80). Powstała w wyniku koniugacji zygospora przechodzi mejozę. Ma ona barwę od żółtej do brązowej i mniej więcej elipsoidalny kształt. Pokryta jest trójwarstwową ścianą komórkową (endospora, mezospora i egzospora). Egzospora i endospora są zbudowane głównie z celulozy i galaretowatej substancji (w różnych proporcjach). Mezospora zawiera sporopoleninę i jest ornamentowana lub gładka (co jest diagnostyczną cechą gatunkową). Przed kiełkowaniem zanikają nadmiarowe jądra i chloroplasty pochodzące z gamety męskiej.
Biologia i ekologia.
Występuje w wodach słodkich wszystkich kontynentów, łącznie ze strefami podbiegunowymi. Zwykle w wodach stojących lub wolno płynących. Preferuje wody dobrze natlenione. Najczęściej zajmuje niewielkie zbiorniki, rowy, strumienie. Spotykana również w źródłach, na polach ryżowych czy w wodach kwaśnych. Roślina jednoroczna rozwijająca się głównie wiosną. Koniugacja najczęściej późną wiosną lub latem.
Zjadana przez różne organizmy roślinożerne – od pierwotniaków po ryby, ale rola ekologiczna słabo zbadana. Na niciach nie osiedla się peryfiton, co związane jest przypuszczalnie z oddziaływaniem allelopatycznym, w tym bakteriobójczym. Zdarza się, że powoduje zakwity i stanowi chwast w ujęciach wody. Często natomiast badana w pracach dotyczących fizjologii. 
Rodzaj uwzględniany w obliczaniu Makrofitowego Indeksu Rzecznego do oceny jakości wód płynących bez różnicowania na gatunki. Ma w nim wartości W=1 (takson eurytopowy) i L=4 (takson wskazujący wody o przeciętnej, nieco podwyższonej trofii). Jest to pewne uproszczenie, gdyż niektóre gatunki są uznawane za wskaźniki wód czystych lub słabo zanieczyszczonych, tj. saprokseny ("Spirogyra crassa", "S. fluviatilis" czy "S. tenuissima"), podczas gdy inne za saprofile preferujące wody trochę obciążone zanieczyszczeniami organicznymi ("S. decimina").
Skamieniałe zygospory znajdowane w skałach od karbonu. Mają znaczenie w badaniach palinologicznych, np. w paleoekologii jako wskaźnik wód stojących, stosunkowo czystych, mezotroficznych i natlenionych oraz ciepłych warunków.

</doc>
<doc id="295141" url="https://pl.wikipedia.org/wiki?curid=295141" title="Dramat modernistyczny">
Dramat modernistyczny

Dramat modernistyczny (łac. nowoczesny) – dramat powstały u schyłku XIX wieku i początku XX wieku i jest kojarzony epoką młodopolską. Dramat modernistyczny cechował się awangardą, elementami groteski, naturalizmu i dekadencji.
Poetyki dramatu modernistycznego:
Przykłady dramatów modernistycznych:

</doc>
<doc id="295148" url="https://pl.wikipedia.org/wiki?curid=295148" title="Communio">
Communio

Communio. Międzynarodowy Przegląd Teologiczny – międzynarodowe czasopismo katolickie założone w 1972. Jego inicjatorem był Hans Urs von Balthasar i Henri de Lubac (przy współpracy m.in. Josepha Ratzingera).
Pismo jest wydawane w kilkunastu językach, jako pierwsze powstały wersje niemiecka i włoska. Każdy numer poświęcony jest jednemu tematowi. „Communio” przeciwstawia się zarówno próbom laicyzacji życia chrześcijańskiego, jak i radykalnym interpretacjom teologicznym doktryny Soboru Watykańskiego II. Celem pisma jest budowanie jedności kościelnej (łac. "communio") opartej na harmonii kultury z wiarą i na dialogu między różnymi kulturami a także szeroko rozumiana ewangelizacja. Pismo podejmuje ważne tematy wiary (np. wyznanie wiary, sakramenty, Błogosławieństwa) oraz ukazuje współczesne problemy polityczne i gospodarcze w świetle Ewangelii. Teksty autorów z całego świata zgrupowane są w 3 działach: problematycznym, krytyczno-sprawozdawczym i recenzyjno-informacyjnym. Pismo jest skierowane zarówno do wykształconych teologów i filozofów, jak i do duszpasterzy i studentów. Autorami piszącymi w „Communio” byli m.in.: Hans Urs von Balthasar, Guy Bedouelle, Walter Kasper, Karl Lehmann, Henri de Lubac, Paul Poupard, Joseph Ratzinger, Leo Scheffczyk, Karol Wojtyła.
Polska wersja językowa była wydawana od 1981, a jej redakcja początkowo mieściła się w Ołtarzewie k. Warszawy. Obecnie siedziba mieści się w Poznaniu. Redaktorami naczelnymi byli pallotyni ks. Kazimierz Dynarski ks. Lucjan Balter ks. Paweł Góralczyk, ks. Sławomir Pawłowski. Obecnie Redaktorem naczelnym jest ks. Jarosław M. Lipniak, kierownik Katedry Ekumenizmu i Dialogu Międzykulturowego Papieskiego Wydziału Teologicznego. 
Uzupełnieniem polskiej wersji „Communio” były cykliczne monografie publikowane od 1986 w serii „Kolekcja Communio”.

</doc>
<doc id="295152" url="https://pl.wikipedia.org/wiki?curid=295152" title="Bálint Telegdi">
Bálint Telegdi

Bálint Telegdi, także Valentine Louis Telegdi (ur. 11 stycznia 1922 w Budapeszcie, zm. 8 kwietnia 2006) – węgierski fizyk jądrowy.
W 1991 otrzymał naukową nagrodę Wolfa (Wolf-prize) na Swiss Federal Institute of Technology (ETHZ) za wybitne osiągnięcia w dziedzinie teoretycznej fizyki jądrowej.

</doc>
<doc id="295153" url="https://pl.wikipedia.org/wiki?curid=295153" title="Szesnastkowy system liczbowy">
Szesnastkowy system liczbowy

Szesnastkowy system liczbowy, system heksadecymalny – pozycyjny system liczbowy, w którym podstawą jest liczba 16. Do zapisu liczb w tym systemie potrzebne jest szesnaście znaków (cyfr szesnastkowych).
W najpowszechniejszym standardzie poza cyframi dziesiętnymi od "0" do "9" używa się pierwszych sześciu liter alfabetu łacińskiego: "A", "B", "C", "D", "E", "F" (wielkich lub małych).
Cyfry 0-9 mają te same wartości co w systemie dziesiętnym, natomiast litery odpowiadają następującym wartościom: A = 10, B = 11, C = 12, D = 13, E = 14 oraz F = 15.
W kalkulatorach naukowych o siedmiosegmentowych wyświetlaczach LCD stosuje się następujące oznaczenia kolejnych cyfr szesnastkowych: 0, 1, 2, 3, 4, 5, 6, 7, 8, 9, A, b, C, d, E, F (b i d, zamiast B i D dla rozróżnienia wyświetlania, które wyglądają jak 8 i 0).
Istnieją również projekty ujednolicenia zapisu i wprowadzenia zupełnie nowych cyfr, przeznaczonych dla tego systemu.
Jak w każdym pozycyjnym systemie liczbowym, liczby zapisuje się tu jako ciągi znaków, z których każdy jest mnożnikiem kolejnej potęgi liczby stanowiącej podstawę systemu. Np. liczba zapisana w dziesiętnym systemie liczbowym jako 1000, w systemie szesnastkowym przybiera postać 3E8, gdyż:
Matematyka.
W matematyce podstawę liczb zapisanych w systemach niedziesiętnych dopisuje się czasem w dolnym indeksie (zapisaną w systemie dziesiętnym). Na przykład:
Ułamki w zapisie pozycyjnym szesnastkowym:
Nauka.
Wiele kalkulatorów naukowych ma dostępny dla użytkownika system szesnastkowy. Umożliwiają one zwykłe operacje na liczbach w tej postaci oraz ich konwersję do innych systemów pozycyjnych.
Elektronika.
Wiele parametrów układów elektronicznych, np. kategorie urządzeń PCI, podaje się w systemie szesnastkowym.
Przykładowo – Klasa: 08h, Podklasa: 02h, Interfejs: 00h to układ odmierzający czas „8254” podobny do Intel 8253.
Adresy sprzętowe MAC urządzeń sieciowych przyznawane i podawane są w formacie szesnastkowym.
Informatyka.
Szesnastkowy system liczbowy stosuje się w informatyce, w przypadku programowania niskopoziomowego, sterowania sprzętem komputerowym, wyboru adresów itp., np:
Internet.
Adresy IP w wersji 6 są podawane w pozycyjnym systemie szesnastkowym np.:
Programowanie.
Z racji budowy komputerów, w której np. adresy są potęgą liczby 2 oraz dzielą się przez 8 i 16, często stosowany jest system heksadecymalny.
Wartość pojedynczego bajta można opisać używając tylko dwóch cyfr szesnastkowych i odwrotnie – dowolne dwie cyfry szesnastkowe można zapisać jako bajt. W ten sposób kolejne bajty można łatwo przedstawić w postaci ciągu cyfr szesnastkowych. Jednocześnie zapis 4 bitów można prosto przełożyć na jedną cyfrę szesnastkową, podczas gdy np. pozycyjny system dziesiętny nie ma własności stałej liczby bitów na cyfrę.
System szesnastkowy sprawdza się szczególnie przy zapisie dużych liczb, takich jak adresy pamięci, zakresy parametrów itp.
Konwencja matematyczna nie jest używana w informatyce. W różnych językach programowania zapis liczb szesnastkowych wygląda rozmaicie:
 hex(123) # zwróci '0x7b'
 int('4f', base=16) # zwróci 79
Komputerowy skład tekstu WWW.
W języku składu stron internetowych i/lub programach edycji stron WWW:
Grafika cyfrowa, fotografia.
Wiele programów do obróbki zdjęć i grafiki pozwala na wybór/wprowadzanie kodu koloru w formie szesnastkowej np. Photoshop oraz GIMP.
DTP.
W pełnym systemie LaTeX precyzyjny wybór koloru wygląda następująco:
Życie codzienne.
W 1863 zaproponowano nowe cyfry oraz standard zapisu i pomiaru czasu (zegar) oraz lokalizacji (kompas) w systemie pozycyjnym szesnastkowym.

</doc>
<doc id="295157" url="https://pl.wikipedia.org/wiki?curid=295157" title="Franz Conrad von Hötzendorf">
Franz Conrad von Hötzendorf

Franz Xaver Josef Conrad von Hötzendorf, od 1910 baron, od 1918 hrabia, (ur. 11 listopada 1852 w Penzing, zm. 25 sierpnia 1925 w Bad Mergentheim) – marszałek polny cesarskiej i królewskiej Armii, szef Sztabu Generalnego (1906–1917); uważany przez historyków za jednego z najwybitniejszych wodzów państw centralnych w czasie I wojny światowej.
Pochodzenie i młodość.
Conrad von Hötzendorf urodził się w Penzing (wtedy przedmieście Wiednia). Był późnym dzieckiem emerytowanego pułkownika huzarów, Franza Xavera Conrada (1793–1878), który w 1813 wziął udział w Bitwie Narodów pod Lipskiem, a w 1848 w tłumieniu rewolucji marcowej w Wiedniu w okresie Wiosny Ludów. Wtedy też został poważnie ranny, a swoje rozgoryczenie i niechęć do idei rewolucyjnych przekazał synowi. Przyszły marszałek odziedziczył tytuł szlachecki po pochodzącym z południowych Moraw pradziadku, który przed nobilitacją w 1816 nosił nazwisko "Conrad". Dzieciństwo miał trudne; ojciec zmarł, a matka, córka praskiego artysty Küblera, musiała łożyć sama na edukację syna. W 1863 został wysłany do szkoły kadetów w Hainburg an der Donau, następnie w latach 1867–1871 był słuchaczem Terezjańskiej Akademii Wojskowej w Wiener Neustadt. Na stopień podporucznika został mianowany ze starszeństwem z 1 września 1871 i został wcielony do 11. Dolnoaustriackiego Batalionu Strzelców Polnych w St. Pölten.
Kariera wojskowa.
W 1877 przydzielono go sztabu generalnego. Brał udział w zajęciu Bośni w 1878 i tłumieniu buntu w południowej Dalmacji w 1882. Wykazał się wtedy jako utalentowany i wybitny sztabowiec. Będąc szefem sztabu 11. dywizji piechoty ugruntował swoją sławę innowatora, wprowadzając m.in. manewry w terenie, zamiast ćwiczeń w koszarach. W latach 1888–1892 był wykładowcą taktyki Szkoły Wojennej (k.(u.)k. Kriegsschule) w Wiedniu, gdzie był lubianym nauczycielem, kształcąc wielu oficerów, którzy 25 lat później, w czasie I wojny światowej, osiągali wysokie stanowiska. W październiku 1892 został dowódcą batalionu w 93. pułku piechoty w Ołomuńcu, potem, po awansie do stopnia pułkownika, von Hötzendorf objął funkcję dowódcy 1. pułku piechoty w Opawie. W latach 1895–1899 był komendantem pułku piechoty "Kaiser" (Schlesisches Infanterieregiment „Kaiser” Nr. 1) w Krakowie, później komendantem 55. brygady piechoty w Trieście, gdzie zdławił powstanie robotników portowych. W latach 1903–1906 był dowódcą 8. dywizji piechoty w Innsbrucku.
18 listopada 1906 na propozycję swojego przyjaciela, następcy tronu Franciszka Ferdynanda został szefem sztabu generalnego. W 1910 otrzymał tytuł barona, lecz 3 grudnia 1911 podał się do dymisji, oficjalnie w związku z różnicą zdań z ministrem spraw zagranicznych Aloisem von Aehrenthalem, jednak istotną rolę odegrał skandal związany z romansem z mężatką Giną von Reininghaus (w przyszłości jego drugą żoną). Za dymisją Conrada miała stać przyszła cesarzowa Zyta. 12 grudnia 1912 mianowano go ponownie na stanowisko szefa sztabu. W maju 1913 Conrad bezskutecznie próbował ukryć przed opinią publiczną aferę szpiegowską pułkownika Alfreda Redla. Zapobiegł temu Egon Erwin Kisch publikując już 28 maja 1913 na łamach praskiego dziennika „Bohemia” krótką notatkę o samobójstwie Redla, rzekomo dementując w niej krążące pogłoski o przyczynach śmierci pułkownika, a w rzeczywistości zwracając uwagę opinii publicznej na całą sprawę. Potem afera Redla przez długi czas nie schodziła z czołówek gazet w całej Europie.
Jako strateg Franz Conrad von Hötzendorf był zwolennikiem prowadzenia działań zaczepnych zamiast biernej obrony. Uważał, że atak, przeprowadzony przy pomocy dużych sił w najbardziej czułe miejsce nieprzyjaciela, jest najskuteczniejszą metodą osiągnięcia zwycięstwa. Opowiadał się za modernizacją armii, ścisłą współpracą z Niemcami i aneksją Serbii.
Gdy wybuchła I wojna światowa, zamierzał najpierw pokonać Serbię, a potem przerzucić wszystkie siły przeciw Rosji. Nie powiodło się to, gdyż Rosjanie zaatakowali Galicję wcześniej, niż sądził, dysponując dodatkowo dzięki zdradzie Alfreda Redla planami austriackiej obrony. W efekcie klęsk w Galicji, armia austro-węgierska została poważnie osłabiona i nie mogła samodzielnie zrealizować śmiałych koncepcji von Hötzendorfa. Próbował nakłonić do pomocy Niemców, ale ci nie byli zbyt chętni do realizacji jego zamierzeń. Jednak to on był pomysłodawcą austro-węgiersko-niemieckiej ofensywy pod Gorlicami w maju 1915, która doprowadziła do przełamania frontu rosyjskiego i zajęcia dużej części Galicji. Nie zdołał jednak przekonać Niemców do koncepcji wielkiego ataku przeciw Włochom. 6–7 stycznia został pokonany przez wojska czarnogórskie pod dowództwem Janko Vukoticia w bitwie pod Mojkovacem.
25 listopada 1916 Conrad von Hötzendorf został awansowany na marszałka polnego. Jednak po śmierci cesarza Franciszka Józefa, gdy nowym władcą został nieprzychylny mu Karol I, pozostający pod wpływem małżonki, cesarzowej Zyty. Hötzendorf został 1 marca 1917 odwołany ze stanowiska. Ostatnie miesiące wojny spędził jako dowódca w Tyrolu Południowym. W 1918 uzyskał godność hrabiego.
Po wojnie Conrad von Hötzendorf rozstał się z wojskiem, osiadł w Innsbrucku i zajął się pisarstwem, teologią i filozofią. Kilka lat później przeniósł się do Wiednia. Po przebytym zapaleniu pęcherzyka żółciowego z żółtaczką zmarł 25 sierpnia 1925 w szpitalu Bad Mergentheim w Wirtembergii, gdzie przebywał na kuracji. W uroczystym pogrzebie na cmentarzu Hietzing w Wiedniu uczestniczyło 100 000 osób.
Ocena polityczna.
Współcześnie większość historyków przypisuje mu poglądy imperialistyczne wyrosłe z darwinizmu społecznego, presję na Serbię i Włochy, odpowiedzialność za ultimatum wystosowane wobec Serbii po zamachu w Sarajewie, dążenie do wybuchu wojny latem 1914 (kryzys lipcowy), oraz za późniejszą przegraną, a także za skutek – rozpad monarchii austro-węgierskiej.
Sam Hötzendorf odrzucał później te oskarżenia, kreując się na żołnierza, nie polityka, i zbawiciela mogącego uratować imperium Habsburgów. Zdążył wydać hagiograficzne pięciotomowe dzieło "Aus meiner Dienstzeit 1906-1918".
Rodzina.
W roku 1886 we Lwowie wziął ślub z Wilhelminą de la Beau (1860–1905), z którą miał czterech synów – Konrada, Erwina, Herberta i Egona.
Conrad von Hötzendorf, który w 1905 został wdowcem, w dwa lata później poznał w Trieście 28-letnią Virginię (Ginę) von Reininghaus, córkę miejscowego malarza Tito Agujari, wydaną w wieku 17 lat za przemysłowca i browarnika z Grazu, Hansa von Reininghausa. Romans z nią był skandalem w ultrakatolickiej monarchii i spowodował dymisję Hötzendorfa. Jego szczególną przeciwniczką była religijna małżonka późniejszego następcy tronu (wywierająca na niego duży wpływ), księżna Zyta Burbon-Parmeńska. Choć w rozwiązanie sprawy zaangażował się osobiście Franciszek Józef I, Hötzendorf jako ateista odrzucił możliwość przejścia jego przyjaciółki na kalwinizm, co było często praktykowane w takich sytuacjach, aby otrzymać rozwód. W końcu Virginię adoptował generał Ernst Karasz von Szigetvár (węg. Ernő Kárász), dzięki czemu stała się ona obywatelką węgierską, co umożliwiło jej rozwód. Jednak cesarzowa utrzymywała dalej, że nie zna baronowej Conrad, lecz panią von Reininghaus. Conrad sportretował byłą cesarzową w artykule "Meine Stellung zur früheren Kaiserin Zita" (Moje stanowisko w sprawie byłej cesarzowej Zyty). Kiedy Franz Conrad von Hötzendorf z drugą żoną zamieszkali w Cieszynie, gdzie mieścił się sztab (AOK – "Armeeoberkommando"), księżna Izabella, małżonka księcia cieszyńskiego Fryderyka Habsburga, nie utrzymywała z Virginią żadnych kontaktów.

</doc>
<doc id="295158" url="https://pl.wikipedia.org/wiki?curid=295158" title="Aktywny transport">
Aktywny transport



</doc>
<doc id="295166" url="https://pl.wikipedia.org/wiki?curid=295166" title="Amy Frazier">
Amy Frazier

Amy Frazier (ur. 19 września 1972 w Saint Louis) – amerykańska tenisistka, zwyciężczyni ośmiu turniejów zawodowych w grze pojedynczej, reprezentantka w Pucharze Federacji.
Kariera tenisowa.
Ma za sobą udaną karierę juniorską, szczególnie w rozgrywkach krajowych; w juniorskiej rywalizacji wielkoszlemowej była m.in. półfinalistką singla i debla na Wimbledonie w 1988. W t.r. rozpoczęła występy w gronie tenisistek zawodowych, rok wcześniej debiutowała w seniorskim turnieju wielkoszlemowym (US Open). W 1988 awansowała do czołowej setki rankingu światowego (na pozycję nr 55), odniosła także pierwsze zwycięstwo nad rywalką z czołowej dziesiątki rankingu (Pam Shriver). W lutym 1989 pokonała w finale w Wichita Amerykankę Barbarę Potter, wygrywając swój pierwszy turniej zawodowy.
W 1991 była w IV rundzie (1/8 finału) dwóch turniejów wielkoszlemowych (Australian Open i Wimbledonu). Rok później była ćwierćfinalistką Australian Open i po raz pierwszy wystąpiła w turnieju Masters (dla najlepszych szesnastu zawodniczek). Drugi wielkoszlemowy ćwierćfinał osiągnęła w 1995 (US Open, pokonała m.in. piątą zawodniczkę rankingu Mary Pierce, przegrała z późniejszą zwyciężczynią Steffi Graf). W lutym 1995 została sklasyfikowana na pozycji nr 13 na świecie (najwyższe w karierze). Również w 1995 po raz drugi w karierze startowała w turnieju Masters.
Jest zawodniczką znaną ze stabilnej formy. Od zawodowego debiutu w 1988 nieprzerwanie kończy kolejne sezony w najlepszej setce, jedynie w 1988, 2003 i 2005 poza czołową pięćdziesiątką (najniżej w 2003 – nr 61). Za najszczęśliwsze miasto w jej karierze można uznać Tokio – wygrała tu dwa turnieje ("Japan Open"), ponadto aż siedmiokrotnie docierała do finałów ("Japan Open" i "Nichirei"). Do końca 2005 startowała w 67 turniejach wielkoszlemowych, co stanowi najlepszy wynik wśród obecnie występujących zawodniczek (nie licząc kontynuującej deblową karierę Navrátilovej); grała m.in. w dziewiętnastu z rzędu turniejach US Open.
W listopadzie 2005 wygrała swój ósmy turniej w karierze. W Québecu pokonała w finale Szwedkę Arvidsson; wcześniej wyeliminowała w tym turnieju m.in. Słowaczkę Nagyovą i najwyżej rozstawioną Francuzkę Dechy.
W deblu Amy Frazier wygrała do listopada 2005 pięć turniejów (z czego trzy w Tokio), w dalszych ośmiu dochodziła do finałów (dwukrotnie w Tokio). W marcu 1993 zajmowała w rankingu deblistek miejsce nr 24. W Pucharze Federacji występowała jedynie w 1995; przyczyniła się do zwycięstwa nad Austrią, pokonując w singlu dwie rywalki – Judith Wiesner i Barbarę Schett. Zespół amerykański w tym sezonie dotarł do finału, w którym – już bez udziału Frazier – przegrał 2:3 z Hiszpanią.
Amy Frazier to zawodniczka praworęczna, z oburęcznym bekhendem, grająca tenis ofensywny, z wczesnym atakiem na piłkę. W czasie wieloletniej kariery jej znakiem rozpoznawczym stało się charakterystyczne nakrycie głowy – daszek.

</doc>
<doc id="295174" url="https://pl.wikipedia.org/wiki?curid=295174" title="BGM-71 TOW">
BGM-71 TOW

BGM-71 TOW (ang. "Tube-launched Optically tracked, Wire-guided" – wystrzeliwany z wyrzutni rurowej, naprowadzany optycznie, kierowany przewodowo) – przeciwpancerny pocisk kierowany produkcji USA.
TOW został wprowadzony do produkcji w 1970 i jest najbardziej rozpowszechnionym przeciwpancernym pociskiem kierowanym na świecie. W swoich nowych wersjach może spenetrować pancerz większości czołgów. 
Historia.
Pod koniec 1961 roku armia amerykańska rozpoczęła projekt rozwojowy następcy używanych dotychczas francuskich przeciwpancernych pocisków rakietowych MGM-21 i AGM-22. Budowa pocisku o nazwie kodowej "TOW" została zlecona trzem firmom, z których ostatecznie wyłoniono jedną, Hughes Aircraft, jako dostawcę nowej broni. W latach 1963 – 1968
prowadzono równolegle prace nad pociskiem BGM-71 w wersji wystrzeliwanej z platform naziemnych i powietrznych. Testowano trzy modele eksperymentalne: prototypowy pocisk taktyczny XBGM-71A, XBTM-71A pocisk testowy bez ładunku wybuchowego i XBEM-71A z urządzeniami telemetrycznymi służącą do badania parametrów lotu. W czerwcu 1968 roku podpisano pierwszy kontrakt na dostawę pocisków "TOW", a w 1970 wprowadzono na wyposażenie armii amerykańskiej, jako następcę pocisku rakietowego MGM-32 Entac i działa bezodrzutowego M40 kalibru 106 mm. Pierwsze użycie bojowe pocisków "TOW" miało miejsce w Azji południowo-wschodniej w 1972 roku.
Użytkowanie pocisku.
Pocisk "TOW" może być wystrzeliwany z wyrzutni zainstalowanych na pojazdach, śmigłowcach lub trójnogach ustawionych na ziemi. Pocisk jest ładowany do wyrzutni od tyłu, a jego pojemnik jest przedłużeniem wyrzutni rurowej (tuby). W momencie namierzenia celu przez operatora, używającego celownika optycznego, pocisk jest gotowy do wystrzelenia. Po upływie 0,05 sekundy silnik startowy wypycha pocisk z wyrzutni, stabilizatory środkowe i tylne rozkładają się, a po osiągnięciu bezpiecznej odległości od obsługi pocisku, jest uruchamiany silnik marszowy rozpędzający "TOW" do prędkości 300 m/s (0,9 Ma). Dysze silnika marszowego znajdują się po bokach kadłuba, ponieważ w części ogonowej znajduje się szpula z przewodem służącym do kierowania pociskiem. Zadaniem operatora, po wystrzeleniu pocisku jest utrzymywanie celu w celowniku, a system naprowadzający automatycznie prześle komendy sterujące, korygujące lot "TOW". Sterowanie pociskiem odbywa się przez przestawianie tylnych stabilizatorów. Głowica kumulacyjna pocisku jest wyposażona w zapalnik uderzeniowy i może przebijać pancerz o grubości do 600 mm (w pierwszej wersji). Minimalny zasięg pocisku wynosi 65 m, a maksymalny jest ograniczony długością przewodu sterującego i dla "BGM-71A" wynosi 3000 metrów.
Z tyłu pocisku znajduje się lampa ksenonowa, której błyski są wykrywane przez system celowniczy i przez to znane jest położenie pocisku, a system celowniczy może korygować jego lot. Celność wczesnych wersji pocisków TOW w warunkach poligonowych była oceniana na 66%, począwszy od TOW-2 (po wprowadzeniu modulacji błysków lampy) – na 80%.
Wersje pocisków BGM-71.
Raytheon kontynuował prace rozwojowe nad nowymi odmianami pocisków "TOW", ale jego program
FOTT ("Follow-On To TOW") został przerwany w 1998, a drugi TOW-FF ("TOW-Fire and Forget") znacznie okrojony ze względu na limity finansowe.
Pocisk "TOW" w obecnie używanej wersji nie jest bronią typu "wystrzel i zapomnij" ("Fire-and-Forget"), co oznacza, że od momentu wystrzelenia do uderzenia w cel musi być naprowadzany przez operatora, poprzez przewód łączący go z platformą startową. Taki, dość niewygodny sposób naprowadzania, stał się głównym impulsem do skonstruowania samosterującej odmiany "Fire-and-forget" pocisku "TOW" lub jego następcy o takich własnościach.
W Iranie produkowana jest nielicencyjna kopia pocisku oznaczona "Toophan", opracowana poprzez inżynierię wsteczną, legalnie dostarczonych przed rewolucją islamską pocisków. Iran dysponował bowiem zapleczem serwisowym dla BGM-71. Pozbawiony amerykańskich dostaw po rewolucji, Iran zdecydował się podjąć własną produkcję amerykańskich pocisków.
Platformy startowe pocisków TOW.
Pocisk "TOW" w nomenklaturze amerykańskiej nosi oznaczenie BGM co oznacza "pocisk kierowany do niszczenia celów naziemnych wystrzeliwany z różnych platform" (od angielskiego "Multiple Launch Environment (B) Surface Attack (G) Guided Missile (M)").
Wyrzutnia pocisków "TOW" M220 jest używana głównie przez piechotę, ale może być też montowana na różnych pojazdach włącznie z pojazdami pancernymi M113 (M901, NM142), czy Humvee. Chociaż wyrzutnia "M220" była projektowana jako przenośna, to jest ona dość nieporęczna, dlatego próbuje się ją upraszczać w celu zmniejszenia masy. Do strzelania w nocy stosuje się dodatkowe urządzenia celownicze pracujące w podczerwieni. System "TOW" został opracowany także w wersjach dla specjalnych pojazdów bojowych takich jak M2 Bradley, LAV-25 czy Stryker.
Implementacja do systemów śmigłowcowych również jest możliwa i stosowana przy pomocy systemu uzbrojenia XM26 głównie w maszynach AH-1 Cobra. Oprócz tego pocisk przenosiły śmigłowce A129 Mangusta (Włochy), Lynx (Wielka Brytania), Bo 105 (Niemcy), A109 (Belgia), AS350 (Dania). W nowszych platformach zastąpiły je pociski AGM-114 Hellfire, Spike i Trigat/PARS.
Użytkownicy.
Pociski rakietowe "TOW" były lub są użytkowane przez armie ponad czterdziestu krajów na świecie, takich jak Arabia Saudyjska, Bahrajn, Belgia, Botswana, Czad, Chile, Dania, Egipt, Etiopia, Finlandia, Grecja, Hiszpania, Holandia, Iran, Irak, Izrael, Japonia, Jemen, Jordania, Kamerun, Kanada, Kenia, Kolumbia, Korea Południowa, Kuwejt, Liban, Luksemburg, Maroko, Niemcy, Norwegia, Oman, Pakistan, Portugalia, Somalia, Stany Zjednoczone, Szwajcaria, Szwecja, Tajlandia, Tajwan, Tunezja, Turcja, Wietnam, Wielka Brytania, Włochy i Zjednoczone Emiraty Arabskie.
Pociski TOW zadebiutowały bojowo w maju 1972 roku podczas wojny wietnamskiej, wystrzeliwane ze śmigłowców UH-1B przeciwko czołgom Wietnamu Północnego.
W kwietniu 2014 roku USA dostarczyły pociski TOW oddziałom tzw. Wolnej Armii Syrii (FSA), które następnie używały ich bojowo podczas wojny w Syrii. Część TOW-ów została przejęta przez powiązanych z Al-Ka’idą dżihadystów. W lutym 2016 opublikowano w Internecie nagranie skutecznego trafienia takim pociskiem czołgu T-90 rosyjskiej produkcji.

</doc>
<doc id="295179" url="https://pl.wikipedia.org/wiki?curid=295179" title="Lázaro Cárdenas del Río">
Lázaro Cárdenas del Río

Lázaro Cárdenas del Río (ur. 21 maja 1895 w Jiquilpan, Michoacán, zm. 19 października 1970 w Meksyku) – meksykański polityk i prezydent tego kraju w latach 1934-1940.
Życiorys.
Urodził się w rodzinie chłopskiej, zaliczanej do niższej klasy średniej. Jego przodkowie mieli w większości indiańskie korzenie. W wieku 16 lat przeżył śmierć ojca, od tego czasu objął opiekę nad siedmiorgiem rodzeństwa. Po ukończeniu szkoły pracował jako poborca podatkowy. W czasie rewolucji meksykańskiej, gdy Victoriano Huerta obalił Francisco Maderę, Cárdenas przystąpił do armii rewolucyjnej pod dowództwem generała Guillermo García Aragonii. W przeciągu roku awansował do rangi kapitana. W trakcie podziału ruchu rewolucyjnego na frakcje, poparł Venustiano Carranzę. Siły Carranzy triumfowały w 1920 roku, dzięki czemu jeszcze w tym samym roku zyskał stopień generała. Karierę wojskową prowadził do 1929 roku. W międzyczasie zajął się polityką. W 1928 roku został gubernatorem rodzinnego stanu Michoacán. Rok później wybrany został przewodniczącym rządzącej Partii Narodowo-Rewolucyjnej. W 1931 roku na okres sześciu tygodni objął ster ministerstwa spraw wewnętrznych, w 1933 z kolei przez pięć miesięcy sprawował funkcję ministra wojny i spraw morskich.
W 1934 roku został kandydatem Partii Narodowo-Rewolucyjnej na prezydenta. Przed wyborami prowadził intensywną kampanię która przyczyniła się do zdobycia przez niego szerokiego poparcia pośród lokalnych liderów i zwykłych obywateli. W trakcie kampanii zapowiedział sześcioletni plan reform społeczno-gospodarczych. Po wyborczym zwycięstwie i objęciu władzy, musiał mierzyć się z byłym prezydentem Plutarco Elías Callesem który zachował ogromne wpływy w armii i administracji cywilnej. W ciągu pierwszego roku urzędowania Cárdenas skupił się na likwidacji wpływów Callesa i jego stronników, aż w końcu w 1936 roku pozbył się poprzednika - Calles został aresztowany a następnie wygnany do Stanów Zjednoczonych.
Jako prezydent Cárdenas wiele podróżował po kraju i rozmawiał z prostymi ludźmi (co było nowością), żył skromnie, dbał o rozszerzanie zakresu świadczeń społecznych oraz zwalczał korupcję. 
W trakcie swoich rządów przeprowadził szereg reform (np. prawa dla kobiet) inspirowanych poglądami socjalistycznymi. W ramach pilotowanej przez niego reformy rolnej 750 000 chłopów otrzymało 18 milionów hektarów ziemi oraz założone spółdzielnie rolnicze "ejidos". Prezydentowi nie udało się co prawda włączyć do programu wywłaszczenia najbogatszych plantatorów, ziemie otrzymała jednak prawie jedna trzecia obywateli Meksyku. Chłopi którzy skorzystali z rolnej zrzeszeni zostali w „Confederación Nacional de Campesinos” (Narodowa Federacja Rolników). W 1936 roku założył związek zawodowy „Confederación de Trabajadores Mexicanos” (Konfederacja Robotników Meksykańskich) na czele którego stanął działacz marksistowski Vincent Lombard Toledan. Związek ten stał się największym spośród działających w Meksyku. 
Jednym z zadań prezydentury Cárdenasa było rozwiązanie problemu eksploatacji meksykańskich złóż ropy naftowej. Ogromne zasoby ropy znajdujące się w okolicach miasta Tampico w stanie Tamaulipas były eksploatowane przez amerykańskie koncerny naftowe i zaspokajały 20% zapotrzebowania USA na ten surowiec. Kiedy negocjacje w sprawie podniesienia płac pracownikom z tzw. „Meksykańskim Orłem” skupiającym największe koncerny w Meksyku (m.in. Shell, Standard Oil of New Jersey) nie przyniosły rezultatu, 18 marca 1938 roku prezydent Cárdenas podjął decyzję o nacjonalizacji wszystkich złóż ropy naftowej, które następnie oddał pod zarząd kierownictwa federacji związków zawodowych. Bezpośrednim impulsem nacjonalizacji był strajk Konfederacji Robotników Meksykańskich zapoczątkowany w 1936 roku. Choć za wywłaszczone mienie przewidziano rekompensaty, decyzja Cárdenasa wywołała sprzeciw rządów USA i Wielkiej Brytanii. Negatywna postawa mocarstw wobec Meksyku zmieniła się wraz z wybuchem II wojny światowej, gdy zapotrzebowanie aliantów na ropę wzrosło. Rok wcześniej jego rząd znacjonalizował tory kolejowe.
W 1938 roku zreorganizował partię rządzącą. Konwencja partyjna przemianowała ją na Partię Rewolucji Meksykańskiej i zreformowała jej struktury. Podzielił on partię na cztery sektory: robotniczy, chłopski, „ludowy” i „wojskowy”. Podstawę sektora robotniczego i chłopskiego stanowiły utworzone przez Cárdenasa związki zawodowe, sektor „ludowy” zrzeszał natomiast na klasę średnią. Ostatni z sektorów, „wojskowy”, skupiał armię i został zlikwidowany przez kolejne administracje.
W trakcie hiszpańskiej wojny domowej popierał republikanów a po ich porażce w konflikcie, przyjął uchodźców republikańskich w liczbie od 20 do 40 tysięcy osób. Z zaproponowanego przez Cárdenasa azylu politycznego w 1936 roku skorzystał Lew Trocki.
W wyborach prezydenckich w 1940 roku poparł generała Manuela Ávila Camacho a po jego sukcesie czasowo wycofał się z życia publicznego. Do polityki powrócił po włączeniu się Meksyku do II wojny światowej w 1942 roku. W 1943 objął stanowisko ministra obrony które piastował do 1945, w ostatnim roku ministerialnej kadencji został naczelnym dowódcą armii meksykańskiej. Ponownie wycofał się z polityki pod koniec 1945 roku. W kolejnych latach nie pełnił żadnych funkcji politycznych. Przez lata pozostawał symbolem meksykańskiej lewicy i głównym przeciwnikiem amerykańskich wpływów ekonomicznych i politycznych w Meksyku. W 1959 roku z sympatią przyjął rewolucję kubańską. W kolejnych latach od odejścia z życia publicznego, wspierał opozycyjne organizacje polityczne. Na początku lat 60. poparł koalicję lewicowych partii politycznych, Narodowy Ruch Wyzwolenia.
22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju, jako wiceprzewodniczący.
Lázaro Cárdenas zmarł w mieście Meksyk 19 października 1970 roku w wieku 75 lat. Jego syn Cuauhtémoc Cárdenas Solórzano również jest politykiem.

</doc>
<doc id="295183" url="https://pl.wikipedia.org/wiki?curid=295183" title="Adagio (francuski zespół muzyczny)">
Adagio (francuski zespół muzyczny)

Adagio – francuska grupa muzyczna grająca muzykę, którą określić można jako połączenie metalu progresywnego i symfonicznego. Grupa powstała w 1997 r., kiedy to Stéphan Forté skomponował pierwsze instrumentalne demo pt. "Visions" (ang. "Wizje").

</doc>
<doc id="295193" url="https://pl.wikipedia.org/wiki?curid=295193" title="Bullfrog">
Bullfrog



</doc>
<doc id="295194" url="https://pl.wikipedia.org/wiki?curid=295194" title="Dinis">
Dinis



</doc>
<doc id="295197" url="https://pl.wikipedia.org/wiki?curid=295197" title="Dionizy I Rolnik">
Dionizy I Rolnik



</doc>
<doc id="295198" url="https://pl.wikipedia.org/wiki?curid=295198" title="Kristian Niemann">
Kristian Niemann

Kristian Niemann (ur. 26 października 1971) – szwedzki muzyk, kompozytor i multiinstrumentalista. Kristian Niemann znany jest przede wszystkim z występów w grupie muzycznej Therion, której był członkiem w latach 1999-2008. Wraz z zespołem nagrał m.in. sześć albumów studyjnych. Od 2000 roku współtworzy projekt Demonoid. W 1996 roku utwór jego autorstwa pt. "Industrial Type Thang" znalazł się na płycie "Hottest Unknown Guitarists" wydawnictwa JSR Records. Współpracował także z zespołem Johnny'ego Hagela - Lithium, a także multiinstrumentalistą Snowy Shaw. Od 2009 roku m.in. z udziałem basisty Mikaela Brunkvista byłego członka Slumber tworzy formację Purity of Essence. Jest starszym bratem Johana Niemanna, basisty zespołu Evergrey.

</doc>
<doc id="295200" url="https://pl.wikipedia.org/wiki?curid=295200" title="Mazurzenie">
Mazurzenie

Mazurzenie (także mazurowanie, rzadziej sakanie) – proces fonetyczny polegający na wymawianiu zamiast spółgłosek dziąsłowych ⟨sz⟩, ⟨cz⟩, ⟨ż⟩, ⟨dż⟩ głosek zębowych: ⟨s⟩, ⟨c⟩, ⟨z⟩, ⟨dz⟩. Na przykład: „czepek” jako "cepek", „szyja” jako "syja", „życie” jako "zycie". Jest postrzegane jako zjawisko „wiejskie” i mówiący mają tendencję do wyzbywania się go. Zjawiskiem przeciwnym do mazurzenia, a powstałym poprzez hiperpoprawne unikanie mazurzenia, jest szadzenie.
Mazurzenie jest bardzo charakterystyczne dla wielu polskich dialektów, szczególnie zaś na Mazowszu i Mazurach, a także na terenie Małopolski i Śląska. Również w Wielkopolsce – na terenie niemazurzącym, w okolicach Puszczy Noteckiej w gwarze Mazurów wieleńskich (osadników z Mazowsza) występuje zjawisko mazurzenia.
Mazurzenie nie zachodzi w przypadku głosek [] („sz”) i [] („ż”) pochodzących od spalatalizowanego „r”, jak np. w wyrazach „przez” i „rzeka”.
Podobny proces występuje w języku słowackim (tzw. cakawizm), niektórych dialektach rosyjskich i serbsko-chorwackich.
Występowanie.
Mazurzenie ma w gwarach szeroki zasięg. Mazurzy Mazowsze z Mazurami (dawne Prusy Książęce), cała Małopolska bez skrajów południowowschodnich przy Ukrainie, wschodni i północny Górny Śląsk wliczając Opole i Katowice, oraz na środku Polski ziemia sieradzka, łęczycka i łowicka. Osobliwością są trzy wyspy mazurzące na peryferium Wielkopolski: kilka wsi w okolicach Wielenia, kilka innych koło Rawicza oraz Chwalim – pojedyncza wioska obok Wolsztyna.
Tereny bez mazurzenia na zachodzie to Wielkopolska, Kujawy i ziemie chełmińska i dobrzyńska, południowy zachód Górnego Śląska, Pomorze i dawne Prusy Królewskie (Warmia z okolicami Ostródy i Lubawy). Wschodnie przygranicze Polski przy Ukrainie, Białorusi i Litwie również nie mazurzy. Zalicza się tu wschodnie krańce Małopolski przy rzekach San i Wisłok (okolice miast Rzeszowa i Przemyśla; historycznie część Rusi Czerwonej), Lubelszczyzna na wschód od Wieprza, Podlasie i część Suwalszczyzny (Sejny, Puńsk).
Opis zjawiska.
Polszczyzna literacka ma trzy symetryczne szeregi sybilantów, to znaczy spółgłosek szczelinowych i zwarto-szczelinowych artykułowanych kierując powietrze na zęby. Te trzy szeregi to: zębowy, dziąsłowo-podniebienny oraz zadziąsłowy. Przedstawia je tabelka poniżej.
Głoski szeregów zębowego i zadziąsłowego są twarde (niespalatalizowane) i może po nich wystąpić głoska , a nigdy (nie licząc bardzo niedawnych zapożyczeń). Szereg dziąsłowo-podniebienny przeciwnie jest miękki i może po spółgłoskach tych wystąpić ale nigdy . Dziś zazwyczaj uznaje się oraz za osobne fonemy, jednak w dawniejszych pracach najczęściej były traktowane jak alofony i wciąż są one w dużej mierze w dystrybucji komplementarnej, a rozróżnia się je przede wszystkim po wargowych (chyba że miękkie wargowe uznać za osobne fonemy) i – o czym wspomniano – w niedawnych zapożyczeniach (zobacz też: fonetyka języka polskiego). Dla wcześniejszych stadiów rozwoju języka należy przyjąć, że oraz to alofony (warianty oboczne) jednego fonemu .
Aby w pełni zrozumieć nie tylko na czym polega mazurzenie, ale również przejść do dyskusji o jego pochodzeniu i chronologii należy zapoznać się z elementami historii fonetycznej języka polskiego. Poniżej przedstawione są odpowiedniki tych dźwięków co wcześniej w polszczyźnie od XIII do XVI wieku (zobacz też: język staropolski – sekcja o fonologii).
Najważniejszą różnicą wobec systemu współczesnego jest tu to, że szereg zadziąsłowy jest miękki (spalatalizowany): , , , . W przeciwieństwie do współczesnego języka po tych dźwiękach następowało , a nie . Dwie afrykaty i były wtedy również miękkie: , .
Jeszcze jedną ważną rzeczą było istnienie od około XIII wieku fonemu , powstałego ze wcześniejszego miękkiego . Jego wymowa była niejako pośrednia między i , była to jednocześnie głoska drżąca jak i szczelinowa (podobny dźwięk istnieje do dziś w języku czeskim).
Stwardnienie (dyspalatalizacja) serii zadziąsłowej i afrykat i zaszło około wieku XVI. W gwarach niemazurzących powstał w rezultacie system taki jak ma współczesna polszczyzna (patrz wyżej). W gwarach mazurzących doszło jednak do poważnej redukcji liczby fonemów, bo szereg zadziąsłowy zlał się całkowicie z szeregiem zębowym:
pozostawiając jedynie dwa szeregi, nie trzy. Dwie wspomniane miękkie afrykaty stwardniały tak, jak w reszcie gwar. Ważną uwagą jest to, że nowe spółgłoski zębowe, powstałe z dawnych zadziąsłowych, są teraz również twarde, następuje po nich , nigdy zaś (ale zobacz niżej), zatem uległy one stwardnieniu tak, jak w gwarach bez mazurzenia.
Kluczowy jest tu też los głoski : na większości terenów zarówno mazurzących jak i niemazurzących przeszła ona całkiem w około XVIII wieku. Zatem w gwarach bez mazurzenia stare i nowe zlały się całkiem i są nierozróżnialne. Ponieważ polska pisownia trzyma się tu etymologii, ten dawny dźwięk jest do dzisiaj zapisywany ⟨rz⟩, podczas gdy dawne zapisywane jest ⟨ż⟩. W gwarach mazurzących jednak już wtedy głoski nie było, dlatego fonem ten zmienił po prostu swoją artykulację. W tych gwarach spółgłoska występuje tylko jako alofon (wariant) w kontekstach ubezdźwięczniających (na końcu wypowiedzi, w sąsiedztwie spółgłosek bezdźwięcznych, a zależnie od gwary czasem też ogólnie na końcu słowa). Zmiana każdego współczesnego na , niezależnie od jego pochodzenia, jest typowym przejawem nieudolnego naśladowania gwary.
W tabelce wymieniono przykłady ilustrujące różnice między mową mazurzącą i niemazurzącą (rozróżniającą):
Archaizm podhalański.
Osobliwy rodzaj mazurzenia występuje na Podhalu. Tamte gwary mazurzą, jednak po fonemach – zarówno pierwotnych, jak i pochodzących z wcześniejszych – występuje tam zawsze , a nie . występuje tam też po (z dawnego ), ale taką cechę mają również gwary na Śląsku. Wymawia się tam zatem: "szyja", "żyto", "krzyczy", "miedzy", "krzyż". Ponieważ w takim stanie zachowane jest pierwotne po dawnych spółgłoskach zadziąsłowych (kiedyś miękkich), zjawisko to zostało nazwane „archaizmem podhalańskim”.
Przyczyny.
Powstało kilka hipotez usiłujących wyjaśnić pochodzenie mazurzenia. W polskich środowiskach akademickich żywa dyskusja na ten temat trwała od roku 1947 do lat 50. Jest to kwestia blisko związana z zagadnieniem chronologii tego zjawiska, o którym polemik było jeszcze więcej.
Wpływy obce.
Stanisław Dobrzycki jako pierwszy postulował wpływ substratu staropruskiego na genezę mazurzenia. Hipoteza ta została później rozwinięta przez Sieliszczewa i Milewskiego. Wykazano, że w pożyczkach z polszczyzny do języka pruskiego polskie spółgłoski zadziąsłowe są regularnie zastępowane przez spółgłoski zębowe , np. z polskiego "dusza", z polskiego "żupan" (staropruskie pisano ⟨s⟩). Według tej teorii mazurzenie powstało jako cecha mowy spolszczonych Prusów na Mazurach (zobacz gwara mazurska), skąd później się szerzyło na południe. Zgadza się to z zapisami z epoki, wskazującymi na to, że mazurzenie najpierw ogarnęło Mazowsze, a dopiero po nim Małopolskę i pozostałe obszary. Taszycki bierze w swoich rozważaniach pod uwagę wpływ pruski, natomiast Urbańczyk odnosi się do tej hipotezy krytycznie i utrzymuje, że polonizujący się Prusowie wywołali siakanie w gwarach malborsko-lubawskich, a nie mazurzenie na Mazurach.
Inne teorie, które powstanie mazurzenia wiążą z kontaktem językowym to: teoria wpływu niemczyzny wysnuta przez Trautmanna, poparta analogicznymi argumentami do tych o wpływie pruskim powyżej, a także domniemane prehistoryczne wpływy celtyckie lub nawet uralskie.
Rozwój rodzimy.
Przyjmuje się często (pierwsza zrobiła to Halina Koneczna) bezpośrednie powiązanie mazurzenia ze wspomnianą powyżej depalatalizacją szeregu zadziąsłowego około XVI wieku, przez które miękkie , , , straciły palatalność i przeszły w , , , na terenach niemazurzących, ale w , , , w gwarach mazurzących. W pierwszym przypadku fonemy te zmieniły jedynie swój sposób artykulacji z miękkiego (palatalnego) na twardy (niepalatalny), podczas gdy w drugim przypadku utrata tak wyrazistej cechy doprowadziła do kompletnego zlania się ich z zębowymi. Inne potraktowanie w tych dwu przypadkach można wyjaśnić już wcześniejszą różnicą w wymowie zadziąsłowych między tymi dwoma grupami gwar.
Zaproponowano również, że to i podobne zjawiska (jabłonkowanie, kaszubienie) spowodowane zostały przeładowaniem staropolskiej głosowni przez sybilanty. Akustyka każdego z trzech szeregów , , najwyraźniej nie wyróżniała żadnego dostatecznie, przez co większość dialektów uprościła system, zrównując ze sobą dwa z nich. Wedle tego poglądu mazurzenie, jabłonkowanie i kaszubienie są równoległymi procesami o tej samej przyczynie, jedynie innym rezultacie. Pierwszy postawił tą hipotezę Rudnicki, a później poparł i poszerzył André Vaillant i Brajerski, przy czym ten ostatni na poparcie tej tezy przedstawił porównywalne zjawisko w języku dolnołużyckim. Milewski dołącza do tego ponadto podobne porównanie z historii języków mongolskich. Jednak razem z Koneczną oraz Kuryłowiczem stwierdza on, że owo przeładowanie nie mogło być głównym powodem mazurzenia, jako że nie zaszło na całym polskim obszarze językowym, mimo takich samych warunków. Z tego powodu nie można go przyjąć za jedyny powód powstania mazurzenia, ale jako jeden z wielu czynników.
Ze szczególną teorią wyszedł Kuryłowicz, który też początki mazurzenia łączy ze wspomnianą depalatalizacją, ale w inny sposób. Mianowicie, wychodząc od tego, że zmiana &gt; nie wszędzie postąpiła w tym samym czasie, teoretyzuje on, że w miejscach gdzie gwary, które ową zmianę już przeprowadziły (gwary innowacyjne) sąsiadowały z gwarami, w których panowała jeszcze dawna wymowa (gwary archaiczne), archaiczne gwary usiłowały wprowadzić również u siebie wspomnianą zmianę fonetyczną (ponieważ była innowacją to miała tendencje się szerzyć). Te gwary jednak, nie mając u siebie stosownych dźwięków, aby oddać obce i , zastąpiły je znanymi sobie i (najwyraźniej uznając ich brak palatalności za pierwszorzędną cechę, a miejsce artykulacji za mniej znaczące). Twarde oraz zostały zapożyczone z nowego systemu i zastąpiły oraz ; pozostałe i tworzyły asymetrię w głosowni i, nie mogąc utrzymać się długo, zlały się w i (zresztą sam status jako osobnego fonemu w dawnej polszczyźnie jest wątpliwy).
Mazurzenie a język literacki.
Ponieważ w polskim języku literackim nie ma mazurzenia, było ono od dawna zwykle uznawane za wymowę gorszą. Osoby usiłujące wyzbyć się mazurzenia nie wiedziały, w których wyrazach powinny wprowadzić obce sobie głoski zadziąsłowe, chyba że je posłyszały w wymowie z rozróżnieniem, a w innych przypadkach popełniały często błędy. Mylne wprowadzenie głosek , , , zamiast , , , do wyrazów, w których nigdy ich nie było nazywa się szadzeniem lub po prostu mylnym odmazurzeniem. Przykłady słów z szadzeniem zanotowane w gwarach według "Atlasu Gwar Polskich": "proszo" zamiast „proso”, "bydlęczy" zamiast „bydlęcy”, "szmalec" zamiast „smalec”.
Dążność do unikania mazurzenia pośrednio przyczyniła się do wprowadzenia do języka polskiego przyrostków "-icz", "-owicz" (np. "panicz", "królewicz", "Chodkiewicz", "Wołowicz"), form czasowników typu "depcze", "łopocze", a także formacji przymiotników typu "ochoczy", "roboczy". Pierwotnymi polskimi formami były, "-ic" oraz "-owic" (jak w "dziedzic"), "depce" oraz "łopoce", a spodziewaną formą przymiotników byłoby "ochocy" oraz "robocy". Zastępstwo przez w tych słowach wprowadziła najpierw polonizująca się szlachta ruska, przenosząc do nich wymowę ze swojego rodzimego języka. Małopolanom i Mazowszanom chcącym oduczyć się mazurzenia, a mającym do wyboru te dwie wymowy, wymowa kresowa wydawała się poprawniejsza, co ostatecznie zaważyło na rozpowszechnieniu się wspomnianych form w polszczyźnie.
Bywało też, że gwarowa wymowa dostawała się do języka literackiego i została przyjęta jako obowiązująca. Tak też się stało m.in. ze słowami „cudo”, „cudny”, „cacko”, „ceber”, „dzban” – zamiast staropolskich "czudo", "czudny", "czaczko", "czeber", "dżban"/"czban".
Podobne zjawiska.
Innym dialektalnym zjawiskiem w języku polskim dotyczącym szeregów sybilantów jest jabłonkowanie. Występuje w gwarach okolic Jabłonkowa na Śląsku, a na północy w Warmii oraz koło Ostródy i Lubawy. Polega ono na zidentyfikowaniu się szeregów dziąsłowo-podniebiennego i zadziąsłowego. Jabłonkowanie często omawia się razem z mazurzeniem, traktując oba jako zjawiska mające na celu zredukowanie liczby spółgłosek przedniojęzykowych szczelinowych i zwarto-szczelinowych w języku polskim (zobacz wyżej sekcję „Przyczyny”).
W podobny sposób z mazurzeniem łączone jest kaszubienie, które polega na depalatalizacji dawnych spółgłosek zębowych miękkich (odpowiedniki polskiego szeregu dziąsłowo-podniebiennego) i ich zrównanie ze spółgłoskami zębowymi twardymi w języku kaszubskim, np. kaszubskie , , , – polskie „sieci”, „cicho”, „zielony”, „dzień”.
Podobne do mazurzenia zjawisko występuje w języku chorwackim w niektórych odmianach dialektu czakawskiego, gdzie określa się go terminem "cakawizm".
Kilka gwar języka białoruskiego na Podlasiu zapożyczyło mazurzenie od sąsiadujących gwar polskich.
W wymarłym języku połabskim część dialektów dokonała zmieszania kontynuantów dawnych spółgłosek zębowych , , i zadziąsłowych , , , czyli dokładnie tak jak przy mazurzeniu. Z ocalałych materiałów językowych jedynie Pfeffingera raczej konsekwentnie rozróżnia te dwa szeregi w pisowni, a pozostałe zabytki wskazują na ich jednakową wymowę. Słownik Pfeffingera opisuje zatem dialekt archaiczny, a w pozostałych poświadczonych dialektach występuje mazurzenie.
W niektórych narzeczach słowiańskich nastąpiła węższa zmiana, dotykająca tylko bezdźwięcznych afrykat. We wschodniej słowiańszczyźnie znaleźć ją można w gwarach północnorosyjskich. W tych dialektach rosyjskie oraz (z prasł. *"č") złączyły się w jeden fonem, wymawiany rozmaicie: , lub w zależności od gwary. Cecha ta nosi miano cokania, (w gwarach z wymową zębową) lub czokania, (w gwarach z wymową zadziąsłową). Z kolei w językach zachodniosłowiańskich dawny fonem przeszedł w w języku dolnołużyckim, czym różni się od górnołużyckiego.

</doc>
<doc id="295210" url="https://pl.wikipedia.org/wiki?curid=295210" title="Heaulme">
Heaulme



</doc>
<doc id="295213" url="https://pl.wikipedia.org/wiki?curid=295213" title="Elżbieta Łukacijewska">
Elżbieta Łukacijewska

Elżbieta Katarzyna Łukacijewska z domu Perłowska (ur. 25 listopada 1966 w Jaśle) – polska polityk, w latach 2001–2009 posłanka na Sejm IV, V i VI kadencji, deputowana do Parlamentu Europejskiego VII, VIII i IX kadencji.
Życiorys.
W 2004 ukończyła studia na Wydziale Zarządzania i Marketingu Politechniki Rzeszowskiej. Od 1985 pracowała jako księgowa w zakładzie Alima-Gerber S.A. w Rzeszowie. W latach 1993–1998 zatrudniona jako główna księgowa w Zespole Szkół w Cisnej. Od 1998 do 2001 sprawowała urząd wójta gminy Cisna, była także wiceprzewodniczącą konwentu wójtów gmin bieszczadzkich. Jest współzałożycielką Stowarzyszenia na Rzecz Lepszej Szkoły w Cisnej.
W 2001 przystąpiła do nowo powstałej Platformy Obywatelskiej. W wyborach parlamentarnych w tym samym roku otrzymała 5447 głosów, uzyskując mandat posła na Sejm. Od początku kadencji zasiadała w Komisji Ochrony Środowiska, Zasobów Naturalnych i Leśnictwa oraz w Komisji Spraw Zagranicznych, w 2003 zrezygnowała z prac w drugiej z nich, przechodząc do Komisji Edukacji, Nauki i Młodzieży. Była również wiceprzewodniczącą Komisji ds. Równego Statusu Kobiet i Mężczyzn. W marcu 2003 wybrano ją na przewodniczącą Podkomisji stałej do spraw monitorowania pozyskiwania i wykorzystania środków z funduszy z Unii Europejskiej. Należała do zgromadzenia parlamentarnego polsko-ukraińskiego. W wyborach parlamentarnych w 2005 z wynikiem 14 166 głosów w okręgu krośnieńskim uzyskała reelekcję. Zasiadała w Komisji Ochrony Środowiska, Zasobów Naturalnych i Leśnictwa, a także w Komisji Łączności z Polakami za Granicą. W przedterminowych wyborach z 2007 po raz trzeci uzyskała mandat poselski, otrzymując 25 011 głosów. Pracowała w Komisji Ochrony Środowiska, Zasobów Naturalnych i Leśnictwa, pełniąc funkcję wiceprzewodniczącej, a także w Komisji Łączności z Polakami za Granicą oraz Komisji Zdrowia. W latach 2004–2010 była przewodniczącą regionu podkarpackiego Platformy Obywatelskiej, następnie została wiceprzewodniczącą.
W wyborach do Parlamentu Europejskiego w 2009 została eurodeputowaną, kandydując z drugiego miejsca listy Platformy Obywatelskiej RP w okręgu rzeszowskim i otrzymując 60 011 głosów. W PE VII kadencji została członkinią frakcji Europejskiej Partii Ludowej, a także Komisji Rozwoju Regionalnego oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności. W honorowym komitecie poparcia jej kandydatury przed wyborami do Parlamentu Europejskiego w 2014 znaleźli się m.in. Wojciech Blecharczyk, Tadeusz Ferenc, Piotr Przytocki, Norbert Mastalerz. W wyniku głosowania z 25 maja tego samego roku uzyskała europarlamentarną reelekcję. W wyborach do Parlamentu Europejskiego w 2019 uzyskała z ostatniego miejsca na liście Koalicji Europejskiej reelekcję, zdobywając 40 737 głosów.
Odznaczenia i wyróżnienia.
Została odznaczona Złotym Medalem „Za zasługi dla obronności kraju” (2012), nagrodzona Nagrodą św. Michała Patrona gminy Strzyżów, medalem „Zasłużony Tarnobrzeżanin” oraz wyróżniona dyplomem uznania przez Ministerstwo Spraw Zagranicznych Ukrainy za wkład w umacnianie relacji polsko-ukraińskich.
Życie prywatne.
Córka Emila i Genowefy. Jest zamężna, ma dwie córki.

</doc>
<doc id="295227" url="https://pl.wikipedia.org/wiki?curid=295227" title="NICAM">
NICAM



</doc>
<doc id="295228" url="https://pl.wikipedia.org/wiki?curid=295228" title="Johan Niemann">
Johan Niemann

Johan Niemann (ur. 26 czerwca 1977) – szwedzki muzyk, gitarzysta i basista. Współzałożyciel grupy muzycznej Mind’s Eye. Brat Kristiana Niemanna.
Johan rozpoczął grę na gitarze basowej w wieku 11 lat. W trakcie nauki w szkole średniej, pobierał lekcję teorii jazzu i improwizacji u gitarzysty Johana Öijena. Po tym okresie, rozpoczął studia na kierunku inżynierii dźwięku i produkcji muzycznej w konserwatorium muzycznym w Sztokholmie. W 2000 r. opuścił swoją grupę Mind's Eye na rzecz gry w zespole Therion. W 2008 roku grał na koncertach z zespołem Tiamat na gitarze elektrycznej. Od 2010 roku członek zespołu Evergrey.

</doc>
<doc id="295234" url="https://pl.wikipedia.org/wiki?curid=295234" title="Wiązanie fosfodiestrowe">
Wiązanie fosfodiestrowe

Wiązanie fosfodiestrowe – wiązanie chemiczne powstające w wyniku połączenia dwóch grup hydroksylowych przez grupę fosforanową. 
Wiązanie fosfodiestrowe w kwasach nukleinowych.
Wiązanie fosfodiestrowe w kwasach nukleinowych łączy kolejne nukleotydy w łańcuchu DNA i RNA, poprzez połączenie z grupą fosforanową piątego atomu węgla w deoksyrybozie jednego nukleotydu z trzecim atomem węgla deoksyrybozy drugiego nukleotydu. Enzymy hydrolizujące internukleotydowe wiązanie fosfodiestrowe to nukleazy.

</doc>
<doc id="295238" url="https://pl.wikipedia.org/wiki?curid=295238" title="Petter Karlsson">
Petter Karlsson

Petter Karlsson (ur. 31 maja 1977 w Sztokholmie), znany również jako Petter Khraft – szwedzki multiinstrumentalista i wokalista. Były perkusista szwedzkiej grupy Therion (od roku 2004 do września 2008), dawniej wokalista Argento, a także członek zespołów muzycznych: Master Massive, Kajarr, Conspiracy. W latach 2010-2012 występował w formacji Diablo Swing Orchestra.

</doc>
<doc id="295241" url="https://pl.wikipedia.org/wiki?curid=295241" title="Harry Potter i Książę Półkrwi (powieść)">
Harry Potter i Książę Półkrwi (powieść)

Harry Potter i Książę Półkrwi () – powieść brytyjskiej pisarki J.K. Rowling, 6. część losów młodego czarodzieja – Harry’ego Pottera. Książka została wydana 16 lipca 2005 (wersja angielska) i 28 stycznia 2006 (wersja polska). Premiera ekranizacji tomu w polskich kinach odbyła się 24 lipca 2009 roku.
Fabuła.
Po śmierci Syriusza Blacka – ojca chrzestnego Harry'ego – oraz zwycięstwie Harry’ego nad Lordem Voldemortem w Ministerstwie Magii zaczęły się wakacje. Chłopiec otrzymał pieniężny spadek i dom po Syriuszu.
Natomiast szósty rok nauki Harry’ego w Hogwarcie zaczął się przyjemniej niż poprzednie. Harry otrzymał uznanie za dzielną obronę przed szyderczymi i prymitywnymi atakami pozbawionego racji Ministerstwa Magii. Korneliusz Knot – dotychczasowa głowa instytucji – zapłacił za to utratą stanowiska. Synowi Lily i Jamesa przyznano z kolei nieoficjalny tytuł "Wybrańca", czyli kogoś wybranego przez los, by zniszczyć Lorda Voldemorta.
Albus Dumbledore wiedział, jakie będzie jego własne przeznaczenie. Dlatego postanowił przekazać swemu ulubionemu uczniowi wszystkie informacje o przeszłości czarnoksiężnika z czasów, gdy ten był jeszcze Tomem Marvolo Riddle. Harry dowiedział się o horkruksach. Były to magiczne przedmioty, w których, dzięki morderstwu, można było zamknąć część swojej duszy. 
Przy okazji życie prywatne nastolatka zmieniło się. Ron zaczął chodzić z Lavender Brown, a zazdrosna Hermiona bardzo ciężko to zniosła. Także Harry nawiązał silną więź z Ginny – siostrą Rona, za jego zgodą.
Za to Voldemort, po niepowodzeniu misji dowodzonej przez Lucjusza Malfoya w Ministerstwie Magii i aresztowaniu go, zlecił młodemu Draconowi zamordowanie Dumbledore’a.
Rozdziały.
Powieść składa się z następujących rozdziałów:

</doc>
<doc id="295242" url="https://pl.wikipedia.org/wiki?curid=295242" title="Skalite (kompleks skoczni)">
Skalite (kompleks skoczni)

Skalite im. Beskidzkich Olimpijczyków – kompleks trzech skoczni narciarskich w Szczyrku, zlokalizowany na północnym stoku szczytu Skalite (864 m n.p.m.), na wysokości 620 m n.p.m.
W skład kompleksu wchodzą następujące obiekty:
Historia.
Pierwsze zawody na Skalitem odbyły się 14 lutego 1937, a zorganizował je klub WKS Bielsko-Biała. Pierwotnie na obiekcie osiągano odległości do 40 m. Po zakończeniu II wojny światowej skocznia została przebudowana przed 24. mistrzostwami Polski w 1949, umożliwiając oddawanie skoków o długości do 70 m. W 1952 r. rozegrano na niej pierwsze konkursy po dłuższej przerwie. Pierwszym rekordzistą skoczni po modernizacji został w 1953 r. Antoni Wieczorek, lądując na 63,5 metrze (niedługo potem wynik ten poprawił o 4,5 m Aleksander Kowalski). Przez kilkadziesiąt lat najważniejszymi zawodami przeprowadzanymi na Skalitem był Puchar Beskidów, gdzie tryumfowało wielu skoczków z całego świata. Ponadto odbywały się na niej regularnie Mistrzostwa Polski. W latach 70. XX w. ponownie przebudowana na wzór skoczni olimpijskiej Holmenkollen. Rekord skoczni wynosił wówczas 86,5 m (Axel Zitzmann z NRD).
W latach 2007–2008 skocznia została po raz kolejny przebudowana, na okoliczność Mistrzostw Świata Juniorów 2008, które planowano w Beskidach na luty 2008 r. (ostatecznie przeniesiono je do Zakopanego). Ostatni rekord skoczni przed przebudową wynosił 93,5 m; a po raz pierwszy odległość tę uzyskał Krystian Długopolski w 1999 r. 26 stycznia 2005 – podczas Mistrzostw Polski – osiągnięcie to wyrównał Adam Małysz. Pierwszy skok na nowej skoczni K95 (HS-106) oddał (nieoficjalnie) Piotr Żyła, uzyskując odległość 102 m. Inauguracja obiektu odbyła się podczas konkursu Pucharu FIS, na którym padł rekord 104 m – Łukasza Rutkowskiego. Następnego dnia 0,5 m dalej skoczył Piotr Żyła. Odległość tę osiągnęli kilka dni później Maciej Kot oraz Krzysztof Miętus podczas Ogólnopolskiej Olimpiady Młodzieży. Na przełomie 2008 r. i 2009 r. obok skoczni głównej dobudowano obiekt K70 (HS-77). Pierwszymi zawodami na mniejszej skoczni był rozegrany przy niesprzyjającej pogodzie konkurs Lotos Cup, podczas którego padł pierwszy rekord – 69,5 m Andrzeja Gąsienicy. W 2009 r. na Skalitem odbyły się zawody w ramach IX Zimowego Olimpijskiego Festiwalu Młodzieży Europy Śląsk-Beskidy 2009. 23 lipca 2010 podczas mistrzostw Polski w skokach narciarskich nastąpiło uroczyste otwarcie obiektu K40. 1 marca 2011 Krzysztof Leja skoczył na Skalitem 116 m, bijąc o 7 m poprzedni rekord, należący do Tomasza Byrta. 20 lipca 2011 odbyły się tu zawody Letniego Grand Prix w ramach Lotos Poland Tour. Ich zwycięzcą został Austriak Thomas Morgenstern. We wrześniu 2018 r. odbyła się uroczystość nadania kompleksowi imienia Beskidzkich Olimpijczyków.
Zawody międzynarodowe w skokach narciarskich rozegrane na skoczni Skalite.
"Stan po zakończeniu sezonu 2011/2012"
Mistrzostwa świata weteranów.
Zwycięzcy w poszczególnych kategoriach wiekowych na skoczni HS-106.

</doc>
<doc id="295248" url="https://pl.wikipedia.org/wiki?curid=295248" title="FIM-92 Stinger">
FIM-92 Stinger

FIM-92 Stinger – przenośny, ręcznie odpalany, naprowadzany na podczerwień pocisk kierowany ziemia-powietrze produkowany w USA i używany przez amerykańskie siły zbrojne. System wszedł do służby w 1981 roku. Pociski Stinger zniszczyły do tej pory około 270 samolotów.
Stinger jest produkowany przez Raytheon Missile Systems oraz na licencji przez zakłady Dornier w Niemczech. Stingery są używane przez siły zbrojne USA oraz w 29 innych krajach. Dotychczas wyprodukowanych zostało około 70 000 pocisków.
Opis.
Lekki oraz łatwy w obsłudze FIM-92 Stinger jest pasywnym naprowadzanym na podczerwień pociskiem ziemia-powietrze. Pocisk odpalany jest z wyrzutni ręcznej przez jednego operatora, ale oficjalnie obsługa wymaga dwóch osób. FIM-92B może atakować samoloty w odległości do 4800 m i lecące na wysokości pomiędzy 180 a 3800 m. Pocisk może być też odpalany z pojazdu M1097 Avenger oraz pojazdu M2 Bradley wyposażonego w pociski Stinger.
Stinger może być używany przez siły powietrznodesantowe.
Istnieje również wersja Stingera montowana na śmigłowcach nazwana ATAS (skrót od "Stinger powietrze-powietrze").
Pocisk ma długość 1,52 m, średnicę 70 mm plus 10-mm stateczniki. Masa samego pocisku wynosi 10,1 kg, a z wyrzutnią 15,2 kg. Stinger jest odpalany w dwóch etapach: w pierwszej fazie uruchamia się mały rakietowy silnik startowy który wyrzuca pocisk na odległość bezpieczną dla operatora i kończy pracę jeszcze przed opuszczeniem wyrzutni. Dopiero wtedy uruchamiany jest drugi silnik na paliwo stałe, który dzięki ukształtowaniu ziarna paliwa pracuje dwustopniowo i w ciągu pierwszych dwóch sekund (faza boost) rozpędza pocisk do prędkości 2,2 macha (750 m/s, 2700 km/h) wówczas przechodzi w tryb podtrzymujący (sustain). Dla optymalnych trajektorii, maksymalna prędkość po wypaleniu paliwa może sięgnąć 2,6 macha. 3-kilogramowa penetrująca głowica bojowa zawiera autodestruktor, który jeśli pocisk nie trafił w cel, aktywuje się po 17 (± 2) sekundach.
Istnieją trzy typy pocisku: podstawowy Stinger z biernym optycznym przeszukiwaniem (POST) oraz Stinger z programowalnym mikroprocesorem (RMP). Wersja RMP jest powszechnie używana przez armię USA. Posłużyła również jako baza do opracowania AIM-92 Stinger, odmiany pocisku używanej na samolotach.
Użycie.
Stingery debiutowały w boju w roku 1982 podczas wojny o Falklandy. Żołnierze brytyjskich oddziałów specjalnych SAS posiadali sześć wyrzutni, jednak znali tylko uproszczoną instrukcję ich użycia (komandosi przeszkoleni w ich użyciu zginęli w katastrofie śmigłowca 19 maja). Pomimo to 21 maja podczas operacji Sutton udało się im zestrzelić szturmowego IA-58A Pucara. Tydzień później (30 maja) k. Mount Kent strącili ze Stingera argentyński śmigłowiec SA-330 Puma.
Światowa „kariera” Stingera rozpoczęła się w czasie wojny w Afganistanie, dokąd wyrzutnie te trafiły w ramach amerykańskiej operacji Cyklon. Po raz pierwszy użyto ich tam 26 września 1986, zestrzeliwując dwa szturmowe śmigłowce Mi-24 w rejonie bazy lotniczej w Dżalalabadzie (odbyło się to pod nadzorem agentów CIA). Wystrzelono wtedy trzy rakiety, z czego dwie trafiły w cel – był to więc znakomity wynik w porównaniu z rezultatami osiąganymi wcześniej przy użyciu analogicznego sprzętu produkcji radzieckiej (Strieła-2) i brytyjskiej (Blowpipe). Już po paru tygodniach radzieccy piloci zdali sobie sprawę, że muszą stawić czoło nowemu zagrożeniu. Co więcej zagrożony został czynnik, który do tej pory decydował o ich przewadze – panowanie w powietrzu.
Pojawienie się na polu walki Stingerów znalazło odbicie w wielkości strat ponoszonych przez radzieckie lotnictwo. Były to jednak liczby bezwzględne – liczba przeprowadzanych ataków nie szła w parze z ich skutecznością. Przed użyciem Stingerów, w 1984 roku odnotowano 60 ataków rakietowych, w wyniku których zestrzelonych zostało 10 maszyn (16% skuteczności). W 1985 było to 140 ataków i 15 zestrzeleń (niecałe 11% skuteczności). Kiedy pod koniec 1986 pojawiły się Stingery, odnotowano wprawdzie aż 600 ataków i znaczny wzrost strat radzieckich (100 maszyn), ale stanowiło to zaledwie 16% skuteczności. Pytanie, czy Stinger wpłynął na losy wojny w Afganistanie poprzez swoją jakość, umiejętność użycia, czy po prostu liczbę w jakiej był dostarczany, do dziś dnia pozostaje otwarte.
Znaczenie Stingerów nie polegało jedynie na tym, że sowieci tracili więcej samolotów. Dzięki Stingerom mudżahedini mogli po raz pierwszy skutecznie bronić się przed radzieckimi atakami z powietrza. Rosjanie zdawali sobie z tego sprawę – obawiając się Stingerów, zmniejszyli liczbę swoich lotów. Opracowali też nową taktykę – samoloty i śmigłowce atakowały z wyższego pułapu, czego efektem było obniżenie ich skuteczności. Działania powolnych śmigłowców ograniczono do misji nocnych albo nad terenami oddalonymi od pozycji partyzanckich. Nie dało się już prowadzić wielkich operacji powietrznodesantowych.
Zdaniem wielu ekspertów jedną z głównych przyczyn niepowodzeń radzieckich w Afganistanie były wysokie straty w ludziach i sprzęcie, których powodem było m.in. posiadanie przez mudżahedinów broni przeciwlotniczej w postaci Stingerów. Możliwość stosunkowo skutecznego atakowania celów powietrznych była do końca działań bojowych poważnym atutem partyzantów. Wczesną jesienią 1986, tuż przed pojawieniem się Stingerów, wojna wydawała się pogrążać w impasie. Wielu zachodnich analityków uważało, że zwycięstwo jest poza zasięgiem mudżahedinów. Lecz po otrzymaniu Stingerów partyzanci odzyskali inicjatywę taktyczną, co w dużym stopniu miało wpływ na bieg wojny.
W lutym 1993 przedstawiciele prezydenta Czeczenii Dżohara Dudajewa prowadzili w Londynie negocjacje w sprawie zakupu 2 tys. wyrzutni Stinger dla sił zbrojnych republiki. Ostatecznie do transakcji nie doszło z powodu zamordowania czeczeńskich wysłanników. Jednak kilka przemyconych wyrzutni znajdowało się na wyposażeniu bojowników podczas I wojny czeczeńskiej. Jedna z nich została użyta w Groznym w sierpniu 1996 przeciwko rosyjskim samolotom. Wystrzelono dwie rakiety, jednak obydwie chybiły na skutek nieumiejętnego posługiwania się tą bronią przez czeczeńską obsługę.
Dla sił zbrojnych USA produkcję Stingerów zakończono na początku XXI wieku. Dopiero w maju 2022 roku podpisano kolejny kontrakt na produkcję 1300 pocisków do 2026 roku.
Podczas inwazji Rosji na Ukrainę w 2022 roku USA przekazały Ukrainie ponad 1400 pocisków Stinger z własnych zapasów. Pociski Stinger były też dostarczane Ukrainie przez państwa bałtyckie i Niemcy. 

</doc>
<doc id="295249" url="https://pl.wikipedia.org/wiki?curid=295249" title="Piotr Wawrzeniuk">
Piotr Wawrzeniuk

Piotr Wawrzeniuk (ur. 1971 w Warszawie) – polski wokalista, perkusista; członek zespołów muzycznych: Therion, Serpent, Carbonized i The Robots. Piotr Wawrzeniuk zyskał sławę dzięki szwedzkiej grupie Therion, w której występował jako perkusista i wokalista w latach 1992-1996. W roku 2004 ponownie użyczył swojego głosu na albumach "Lemuria" i "Sirius B". Jest także doktorem historii. Wykłada na Södertörn University oraz Swedish National Defence College.

</doc>
<doc id="295251" url="https://pl.wikipedia.org/wiki?curid=295251" title="Partia Pracy (Nowa Zelandia)">
Partia Pracy (Nowa Zelandia)

Partia Pracy () – centrolewicowa i socjaldemokratyczna nowozelandzka partia polityczna.
Historia.
Labour Party powstała w 1916 roku z połączenia różnorodnych grup socjalistycznych i związkowych oraz Zjednoczonej Partii Pracy (założonej w 1910) i Partii Socjaldemokratycznej (założonej w 1913); jednym z założycieli i długoletnim przywódcą był Peter Fraser; od 1930 reprezentowana w parlamencie, w 1935 po raz pierwszy przejęła władzę; we wczesnym okresie działała na rzecz ustawodawstwa socjalnego, ochrony mniejszości społecznej (zwłaszcza Maorysów), uspołecznienia banków i środków masowego przekazu. w latach 80. zaangażowała się w ustawodawstwo antynuklearne i ochronę środowiska oraz dążenie do większej niezależności od USA w polityce zagranicznej. Następnie ewoluowała w kierunku liberalizmu gospodarczego. 
Skupia część klasy robotniczej, drobną i średnią burżuazję oraz część klasy średniej. Jedna z dwóch głównych partii Nowej Zelandii. Pozostawała w opozycji do Nowozelandzkiej Partii Narodowej (różnice programowe między nimi stopniowo zanikają); rządząca w latach 1935–1949, 1957–1960, 1972–1975 i 1984–1990, 1999–2008 i od 2017.
W latach 1999-2008 na czele rządu tworzonego przez Partię Pracy stała Helen Clark, która od 1993 zajmowała stanowisko lidera partii. Po porażce w wyborach w 2008 na czele partii stanął Phil Goff, który w 2011, po kolejnej przegranej partii w wyborach, ustąpił ze stanowiska. Nowym liderem Partii Pracy został wówczas David Shearer.

</doc>
<doc id="295254" url="https://pl.wikipedia.org/wiki?curid=295254" title="LZ 127">
LZ 127

LZ 127 Graf Zeppelin – sterowiec szkieletowy wybudowany w Niemczech w okresie międzywojennym przez wytwórnię Luftschiffbau Zeppelin GmbH z Friedrichshafen nad Jeziorem Bodeńskim. Nosił nazwę na cześć Ferdinanda von Zeppelina.
Parametry techniczne sterowca LZ-127 Graf Zeppelin:

</doc>
<doc id="295255" url="https://pl.wikipedia.org/wiki?curid=295255" title="Ksantofile">
Ksantofile

Ksantofile – grupa organicznych związków chemicznych, barwników roślinnych należących do karotenoidów, tlenowe pochodne karotenów. Ksantofile są pomocniczymi barwnikami fotosyntezy. Pełnią także funkcję przeciwutleniaczy, przez co chronią komórkę, a zwłaszcza chloroplasty przed szkodliwym działaniem reaktywnych form tlenu. Dzięki wielu sprzężonym wiązaniom podwójnym nadają żółtą, pomarańczową lub czerwoną barwę kwiatom, owocom, a także żółtku jaj (luteina).
Do częściej występujących należą fukoksantyna i wiolaksantyna oraz zeaksantyna (odpowiedzialna za barwę kukurydzy).
Niektóre z ksantofilów stosowane są jako barwniki spożywcze:
Inne ksantofile:
Biosynteza.
Ksantofile powstają drogą bezpośredniego wprowadzenia tlenu do cząsteczki z udziałem oksygenaz mieszanych. Najczęściej spotykane w naturze są pochodne hydroksylowe (grupa -OH, najczęściej w pozycjach C-3 i C-3' cząsteczki), chociaż znane są też ksantofile zawierające w cząsteczce grupy aldehydowe, ketonowe, karboksylowe i hydroksymetylowe (-CH2OH). Ze względu na różnorodność pochodnych tlenowych należy sądzić, że hydroksylacja zachodzi zarówno przed, jak i po cyklizacji.

</doc>
<doc id="295257" url="https://pl.wikipedia.org/wiki?curid=295257" title="Nowozelandzka Partia Narodowa">
Nowozelandzka Partia Narodowa

Nowozelandzka Partia Narodowa (ang. "New Zealand National Party", maori. "Rōpū Nāhinara o Aotearoa") – nowozelandzka centroprawicowa partia polityczna o profilu konserwatywnym i liberalno-gospodarczym. Jedna z dwóch dominujących partii w Nowej Zelandii, obok Partii Pracy.
Historia.
Powstała w 1936 roku, z połączenia partii działających w opozycji do nowozelandzkiej Partii Pracy (przede wszystkim Partii Jedności, założonej 1927, sukcesorki Partii Liberalnej, i konserwatywnej Partii Reform, działających od 1931 w koalicji); jej utworzenie wiązało się z przegraną sił konserwatywnych w wyborach 1935 na rzecz Partii Pracy.
Tworzyła rząd w latach 1949–1957, 1960–1972, 1975–1984, 1990-1996 i ponownie w latach 2008-2017.
Program.
Partia zrzesza członków o liberalnych i konserwatywnych poglądach. W czasie swoich rządów stale dążyła do obniżania podatków. 
Parlamentarzyści partii byli podzieleni w sprawie małżeństw osób tej samej płci w 2014 roku.

</doc>
<doc id="295259" url="https://pl.wikipedia.org/wiki?curid=295259" title="Paul Hanley">
Paul Hanley

Paul Jason Hanley (ur. 12 listopada 1977 w Melbourne) – australijski tenisista, reprezentant w Pucharze Davisa, olimpijczyk z Pekinu (2008).
Kariera tenisowa.
Praworęczny tenisista karierę zawodową rozpoczął w 1997 roku, a zakończył we wrześniu 2014 roku.
Sukcesy Hanley odnosi głównie jako deblista. Ma na koncie wygranych łącznie 26 turniejów rangi ATP World Tour. Ponadto 25 razy był finalistą tych rozgrywek. We wszystkich wielkoszlemowych turniejach najdalej dochodził do półfinałów – w Australian Open dwukrotnie z Kevinem Ullyettem podczas edycji z roku 2006 i 2007, w French Open wspólnie z Wayne’em Arthusem w sezonie 2003, w Wimbledonie razem z Arthursem w roku 2004, a w US Open w latach 2006 i 2007 tworząc duet z Kevinem Ullyettem. W 2003 roku zakwalifikował się do deblowego turnieju Tennis Masters Cup, razem z Wayne’em Arthursem. Znaczny wkład w awans do rozgrywek miały dwa wygrane turnieje rangi ATP Masters Series, w Rzymie oraz Paryżu. W fazie zasadniczej para Arthurs–Hanley przegrała 2 mecze oraz 1 wygrała, przez co odpadła z rywalizacji w fazie grupowej. Ponownie w turnieju Tennis Masters Cup Hanley wystąpił w 2005 roku, również z Arthusem. Debliści zostali ponownie wyeliminowani z rywalizacji na etapie meczów grupowych. W 2006 i 2007 roku Hanley wraz z Kevinem Ullyettem dochodził do półfinałów Tennis Masters Cup. Za każdym razem odpadał z deblem Mark Knowles–Daniel Nestor.
W zawodach gry mieszanej pierwszy finał Hanley osiągnął w 2005 roku podczas Wimbledonu, z Tetianą Perebyjnis. Mecz o tytuł para przegrała z misktem Mary Pierce–Mahesh Bhupathi 4:6, 2:6. W 2011 roku Australijczyk rozegrał kolejny finałowy pojedynek. Razem z Chan Yung-jan podczas Australian Open przeciwko parze Katarina Srebotnik–Daniel Nestor. Mecz zakończył się porażką Hanleya 3:6, 6:3, 7–10.
W 2006 roku Hanley zadebiutował w reprezentacji podczas rozgrywek o Puchar Davisa. Jego najlepszym rezultatem w rozgrywkach broniąc barw narodowych jest półfinał z edycji z 2006 roku. Australijczycy wyeliminowali wtedy reprezentacje Szwajcarii i Białorusi, a przegrali z Argentyną.
W 2008 roku wystąpił na igrzyskach olimpijskich w Pekinie, wspólnie z Jordanem Kerrem. Australijczycy ponieśli porażkę w 1 rundzie z Simonem Aspelinem i Thomasem Johanssonem.
W rankingu gry pojedynczej Hanley najwyżej był na 395. miejscu (7 lutego 2000), a w klasyfikacji gry podwójnej na 5. pozycji (6 listopada 2006).

</doc>
<doc id="295264" url="https://pl.wikipedia.org/wiki?curid=295264" title="New Zealand First Party">
New Zealand First Party



</doc>
<doc id="295268" url="https://pl.wikipedia.org/wiki?curid=295268" title="Korona królowych">
Korona królowych

Korona królowych, korona Jadwigi kaliskiej – insygnium koronacyjne królowych polskich wykonane pierwotnie dla Jadwigi, żony Władysława I Łokietka w 1320. Służyła jako insygnium koronacyjne polskim królowym od XIV do XVII wieku.
Była to jedna z pięciu koron królewskich, które w październiku 1795 zrabowali z Wawelu żołnierze armii pruskiej opuszczający Kraków. Do 1809 roku znajdowała się w berlińskim skarbcu Hohenzollernów. Później podobnie jak reszta polskich regaliów została rozbita i przetopiona. Z uzyskanego z niej złota w 1811 roku Prusacy wybili monety, a drogocenne klejnoty sprzedali.
Opis korony.
"Korona królowych" składała się z ośmiu segmentów zwieńczonych liliami heraldycznymi, przedzielonych mniejszymi sterczynkami; całość zamykały dwa kabłąki, na których skrzyżowaniu umieszczona była kula z równoramiennym krzyżem. Lustracje Skarbca Koronnego na Wawelu z XVIII wieku wskazują, że ozdabiało ją 40 rubinów, 40 szafirów i 63 perły. Szesnastowiczny inwentarz wskazuje jednak, że "korona królowych" była przez pewien czas znacznie bogatsza w szlachetne kamienie i że ich liczba była większa niż tych, które umieszczono na koronie Chrobrego.
Wizerunek "korony królowych" znajduje się na portrecie Jadwigi Andegaweńskiej namalowanym w XVIII wieku przez Marcellego Bacciarellego do Pokoju Marmurowego na Zamku Królewskim w Warszawie.

</doc>
<doc id="295269" url="https://pl.wikipedia.org/wiki?curid=295269" title="Pride Fighting Championships">
Pride Fighting Championships

PRIDE Fighting Championships – działająca w latach 1997-2007 japońska organizacja promująca walki MMA. W ciągu dziesięciu lat swojego istnienia PRIDE było gospodarzem w sumie 68 gal (66 na terenie Japonii i 2 w Las Vegas), stając się jedną z dwóch (obok UFC) największych organizacji MMA na świecie. Swój byt zakończyła w 2007 roku, kiedy została sprzedana amerykańskiej spółce ZUFFA – głównemu udziałowcowi konkurencyjnego UFC.
Historia.
1997-2000.
Inauguracyjna gala PRIDE odbyła się 11 października 1997 roku w Tokio. W walce wieczoru zmierzyli się mistrz brazylijskiego jiu-jitsu Rickson Gracie oraz jeden z najpopularniejszych ówcześnie japońskich wrestlerów Nobuhiko Takada.
Charakterystyczne dla PRIDE FC było nadawanie tytułów mistrzowskich zarówno w drodze turniejów PRIDE Grand Prix, jak i w pojedynczych walkach o przechodni pas mistrza PRIDE w danej kategorii wagowej. Pierwszy tytuł mistrzowski został przyznany 1 maja 2000 roku Markowi Colemanowi, zwycięzcy 16-osobowego turnieju bez podziału na kategorie wagowe − PRIDE Openweight Grand Prix 2000. W ćwierćfinale tego turnieju zmierzyli się ze sobą Kazushi Sakuraba i Royce Gracie. Ich walka toczyła się według specjalnych zasad i trwała 90 minut, będąc najdłuższym pojedynkiem MMA w historii.
2001-2005.
3 listopada 2001 roku, podczas gali "PRIDE 17" zainicjowano walki o mistrzostwo PRIDE FC w kategoriach wagowych. Pierwszymi mistrzami zostali Brazylijczycy Antônio Rodrigo Nogueira (w wadze ciężkiej) i Wanderlei Silva (w wadze średniej).
Zorganizowana wspólnie w 2002 roku z FEG wielka gala sportów walki PRIDE Shockwave zgromadziła na Stadionie Olimpijskim w Tokio co najmniej 70-tysięczną widownię (według organizatorów nawet ponad 90-tysięczną), ustanawiając pod tym względem światowy rekord dla zawodów MMA.
W marcu 2003 roku na gali "PRIDE 25" Rosjanin Fiodor Jemieljanienko pokonał przez decyzję sędziów Nogueirę i odeberał mu mistrzostwo, rozpoczynając tym samym swoją ponad czteroletnią dominację w wadze ciężkiej oraz stając się jedną z największych gwiazd światowego MMA.
W październiku 2003 roku wprowadzono serię gal "Bushido" i dwie nowe kategorie wagowe – lekką i półśrednią. W 2005 roku wyłoniono mistrzów w obu tych kategoriach: czempionem w wadze lekkiej został Takanori Gomi, a w półśredniej Dan Henderson.
W czerwcu 2005 roku na gali "PRIDE Critical Countdown 2005" w walce przeciwko Antonio Rodrigo Nogueirze zadebiutował Paweł Nastula, jedyny Polak występujący w PRIDE FC (w sumie w latach 2005-2006 stoczył cztery walki).
2006-2007.
W październiku 2006 roku zorganizowano pierwszą galę poza granicami Japonii – "PRIDE 32" w Las Vegas.
W tym samym roku z transmisji zawodów PRIDE FC zrezygnowała ogólnojapońska stacja Fuji TV (nieoficjalnym powodem zerwania kontraktu były pogłoski o rzekomym zdobyciu kontroli nad organizacją przez yakuzę). Był to wielki cios, gdyż wpływy ze sprzedaży praw do transmisji stanowiły lwią część przychodów PRIDE. Organizacja stanęła zatem w obliczu poważnych problemów finansowych. Ogłoszono zaprzestanie organizowania gal "Bushido".
W lutym 2007 roku odbyła się druga gala PRIDE na terenie USA ("PRIDE 33"), podczas której Dan Henderson znokautował Wanderleia Silvę, odbierając mu mistrzostwo w wadze średniej. Wkrótce potem, 27 marca 2007 roku właściciel PRIDE, spółka Dream Stage Entertainment (DSE), sprzedała całość udziałów braciom Frankowi i Lorenzo Fertita (ZUFFA Ltd.), kasynowym potentatom z Las Vegas, a zarazem głównym udziałowcom UFC – największego konkurenta PRIDE. Ostatnia gala PRIDE odbyła się 7 kwietnia 2007 roku w Tokio ("PRIDE 34").
5 października 2007 roku Jamie Pollack, zatrudniony przez ZUFFA jako doradca prawny, który krótko po transakcji przybył do Japonii, aby zarządzać nowo powstałym holdingiem PRIDE Worldwide, zamknął drzwi oddziału i zwolnił wszystkich jego pracowników. Zawodnicy, którzy mieli ważne kontrakty, zostali automatycznie przejęci przez ZUFFA (m.in. Antônio Rodrigo Nogueira, Wanderlei Silva); część z nich już wcześniej podpisała nowe umowy na walki w UFC (Mirko Filipović, Quinton Jackson). Pozostali przenieśli się do innych organizacji lub zostali wolnymi agentami (m.in. Fiodor Jemieljanienko, Mark Hunt czy Takanori Gomi).
Kategorie wagowe.
Specyfiką PRIDE było to, że zawodnicy mogli walczyć pomiędzy sobą bez względu na różnicę wagi. Podział na kategorie wagowe miał jedynie znaczenie w przypadku walk o mistrzostwo lub turniejów Grand Prix w danej kategorii. Od 2003 roku obowiązywał podział na cztery kategorie wagowe:
Reguły.
Walka toczyła się na ringu o wymiarach 7 na 7 metrów.
Rundy.
Walka trwała trzy rundy (2 minuty przerwy pomiędzy każdą):
Wyjątek stanowiły reguły turniejów "Pride Bushido" (lżejsze kategorie wagowe) – tylko dwie rundy:
Zakończenie walki.
Wygrana następowała przez:
Wyjątkowo niektóre walki toczyły się według specjalnych zasad, które przewidywały, że w przypadku nie zakończenia się walki przed czasem, zostawał automatycznie ogłaszany remis.

</doc>
<doc id="295272" url="https://pl.wikipedia.org/wiki?curid=295272" title="Śrutownik">
Śrutownik

Śrutownik - maszyna do rozdrabniania zboża.
Śrutowniki służą do śrutowania ziarna zbóż. Efektem finalnym jest śruta, mająca zastosowanie w piwowarstwie do wyrobu piwa lub jako pasza dla zwierząt hodowlanych. W przemyśle piwowarskim śrutowniki zwane są również młynem, natomiast w rolnictwie - rozdrabniaczem pasz.
Śrutowniki w rolnictwie.
Rozróżnia się śrutowniki:
Uważa się, że śrutowniki kamieniowe dają lepszą paszę niż bijakowe. Ważne, aby ziarna zbóż były suche; gdy są mokre, podczas ścierania wzrasta ich temperatura, co może doprowadzić do uszkodzenia śrutownika.

</doc>
<doc id="295274" url="https://pl.wikipedia.org/wiki?curid=295274" title="Partia Zielonych (Nowa Zelandia)">
Partia Zielonych (Nowa Zelandia)

Partia Zielonych Nowej Zelandii () – partia nowozelandzka powstała w 1990 roku. Skupia się na sprawach ochrony środowiska naturalnego, uważając je za podstawowe dla wszystkich innych. Inne kwestie: ekonomia lewicowa, progresywna polityka socjalna, demokracja partycypacyjna. Partii przewodzi dwoje współliderów: James Shaw i Marama Davidson. Partia opozycyjna względem rządu Partii Pracy.
Partia Zielonych Nowej Zelandii zdobyła 9 miejsc w rządach lokalnych i w parlamencie po wyborach ogólnych w 2008 r.

</doc>
<doc id="295276" url="https://pl.wikipedia.org/wiki?curid=295276" title="Māori Party">
Māori Party

Māori Party – nowozelandzka partia polityczna reprezentująca mniejszość rdzennych mieszkańców tego państwa, Maorysów. W celu zapewnienia im odpowiedniej reprezentacji w parlamencie, partii tej nie obowiązuje próg wyborczy.

</doc>
<doc id="295279" url="https://pl.wikipedia.org/wiki?curid=295279" title="United Future">
United Future

United Future – nowozelandzka partia polityczna, koalicjant rządzącej Partii Pracy. Partia centrowa, powstała w 2002 roku. Pod względem programowym przypomina europejską chadecję. Lider - Peter Dunne.

</doc>
<doc id="295285" url="https://pl.wikipedia.org/wiki?curid=295285" title="ACT New Zealand">
ACT New Zealand

ACT – nowozelandzka partia o profilu wolnorynkowym i libertariańskim. Zdecydowanie opozycyjna wobec rządu Partii Pracy. Opowiada się za wolnością indywidualną, niższymi podatkami, zmniejszeniem ilości stanowisk rządowych. Założona w 1993 roku w wyniku odejścia z Partii Pracy byłego premiera w latach 1984 – 1988 Rogera Douglasa, który nawiązał kontakt z przedstawicielami środowisk nacjonalistycznych i wolnorynkowych z Derekiem Quigleyem na czele. Próbowała wykorzystać popularność tego pierwszego, którego liberalna polityka gospodarcza utworzyła termin Rogeronomiki nawiązującego do amerykańskiego terminu Reaganomiki. Choć polityka prowadzona przez Rogera Douglasa, będącego premierem polepszyła sytuację gospodarczą państwa w latach to jednak jego nowa partia nie uzyskała wysokiego poparcia. Obecnym liderem partii jest David Seymour. Partia posiada 10 przedstawicieli w Izbie Reprezentantów.

</doc>
<doc id="295286" url="https://pl.wikipedia.org/wiki?curid=295286" title="Przyzwojak">
Przyzwojak

Przyzwojak (łac. "paraganglioma", także nieprawidłowo: kłębczak, "glomus tumor") – rzadko występujący, najczęściej niezłośliwy guz neuroendokrynny wywodzący się z ciałek przyzwojowych układu przywspółczulnego i układu współczulnego. Objawy i budowa histologiczna guzów przypomina guz chromochłonny nadnerczy; jeśli rdzeń nadnercza uznać za ciało przyzwojowe układu współczulnego, "pheochromocytoma" jest w istocie szczególnym typem przyzwojaka. Najczęstszą lokalizacją guza jest rozwidlenie tętnicy szyjnej wspólnej. Znajduje się tam kłębek szyjny ("glomus caroticum").
Lokalizacja.
W zależności od pochodzenia przyzwojaków dzielimy je na wywodzące się z ciałek przyzwojowych układu przywspółczulnego przyzwojaki niechromochłonne ("paragangliomata nonchromaffinicum") i przyzwojaki chromochłonne ("paragangliomata chromaffinicum"), których punktem wyjścia są ciałka przyzwojowe układu wspólczulnego.
Ciałka przyzwojowe układu przywspółczulnego (niechromochłonne, zwane także "chemodectoma") są chemoreceptorami i zlokalizowane są w pobliżu wielkich naczyń głowy i szyi. Najważniejsze z nich to:
Ciałka przyzwojowe układu współczulnego (chromochłonne) zlokalizowane są wzdłuż pnia współczulnego w sąsiedztwie kręgosłupa i aorty. Największy z nich parzysty kłębek aortalny (narząd Zuckerkandla, "glomus aorticum") leży po obu stronach aorty brzusznej tuż nad jej rozwidleniem. Większość pozostałych, mniejszych ciałek przyzwojowych ulega inwolucji począwszy od okresu pokwitania.
Za szczególne ciało przyzwojowe można uznać rdzeń nadnerczy, o tym samym pochodzeniu zarodkowym. Z rdzenia nadnerczy wywodzi się guz chromochłonny ("pheochromocytoma").
Epidemiologia.
Przyzwojaki są nowotworami wieku starszego, zachorowalność jest największa w 5. i 6. dekadzie życia. W około 10% przypadków występują rodzinnie, wchodząc w skład zespołów uwarunkowanych genetycznie:
Charakterystyka.
Kłębczaki są guzami wolno rosnącymi o bogatym unaczynieniu. Makroskopowo są to małe guzki (przyzwojak kłębka szyjnego 1,8-8,5 cm), otoczone cienką torebką.
Obraz histologiczny.
Przyzwojaki zbudowane są z okrągłych gniazd wielobocznych komórek (niem. Zellballen) otoczonych przez wydłużone komórki koszyczkowe (ang. sustentacular cells). 
Rozpoznanie.
Zdiagnozowanie kłębczaka wymaga badania USG lub tomografii. Biopsja nie powinna być wykonywana ze względu na duże ukrwienie guza. Nie zawsze diagnostyka jest prosta, gdyż jak wspomniano na początku guzy te występują bardzo rzadko. Leczenie polega na operacyjnym usunięciu guza, co jeszcze niedawno wiązało się z dużym ryzykiem zgonu czy też powikłań pooperacyjnych. Postęp technik operacyjnych, w szczególności chirurgii naczyniowej, spowodował, że rokowanie jest stosunkowo dobre. W wypadku całkowitego usunięcia guza, następuje kompletne wyleczenie. Jeżeli guz usytuowany jest tak, że operacja jest niemożliwa, stosuje się radioterapię.
Klasyfikacja.
Opracowano szereg klasyfikacji zaawansowania miejscowego kłębczaków. 
Klasyfikacja Glasscocka i Jacksona.
Opracowana w 1981 roku klasyfikacja zaawansowania miejscowego kłębczaków okolicy podstawy czaszki.
Klasyfikacja Fischa i Mattoxa.
Skala zaawansowania miejscowego przyzwojaka opuszki żyły szyjnej wewnętrznej i przyzwojaka bębenkowego.
Klasyfikacja Shamblina.
Skala zaawansowania miejscowego guzów kłębka szyjnego według Shamblina z późniejszą modyfikacją Luna-Ortiz, wyróżnia cztery stadia (I, II, IIIa i IIIb) w zależności od umiejscowienia i naciekania guza na naczynia, nerw podjęzykowy i nerw krtaniowy górny.

</doc>
<doc id="295288" url="https://pl.wikipedia.org/wiki?curid=295288" title="Partia Postępowa (Nowa Zelandia)">
Partia Postępowa (Nowa Zelandia)

Partia Postępowa () – nowozelandzka partia polityczna, założona w 1999 roku. Koalicjant Partii Pracy, jednak bardziej od niej lewicowa. Liderem jest Jim Anderton.

</doc>
<doc id="295293" url="https://pl.wikipedia.org/wiki?curid=295293" title="Certyfikat">
Certyfikat

Certyfikat
Certyfikaty wydawane są na ogół przez akredytowane lub cieszące się zaufaniem instytucje

</doc>
<doc id="295294" url="https://pl.wikipedia.org/wiki?curid=295294" title="Conlangi">
Conlangi



</doc>
<doc id="295295" url="https://pl.wikipedia.org/wiki?curid=295295" title="Jan Górny (bokser)">
Jan Górny (bokser)

Jan Górny (ur. 14 sierpnia 1907 w Gliwicach, zm. 7 maja 1945 w Orglanders) – polski bokser, olimpijczyk.
Walczył amatorsko w latach 1922-1930, a jako bokser zawodowy 1931-1939. Największe sukcesy odniósł w wadze piórkowej, w której wystąpił na igrzyskach olimpijskich w Amsterdamie 1928 dochodząc do ćwierćfinału i mistrzostwach Europy w Budapeszcie 1930, gdzie zajął 4. miejsce.
Był czterokrotnym mistrzem Polski: 1926 w wadze koguciej i 1928, 1929 i 1930 w wadze piórkowej. Siedem razy wystąpił w reprezentacji Polski (4 zwycięstwa i 3 porażki). Dwukrotnie znalazł się w pierwszej dziesiątce Plebiscytu "Przeglądu Sportowego": w 1928 na 10. miejscu i w 1929 na 9. miejscu.
Jako bokser zawodowy walczył w wadze lekkiej. Podobno stoczył ok. 30 walk zawodowych. Niekompletny wykaz walk nie pokazuje sukcesów (2 wygrane, 3 remisy i 5 porażek).
W rzeczywistości Jan Górny stoczył jako profesjonał prawie 40 walk w latach 1931-39. Był w tym okresie oficjalnym zawodowym mistrzem Polski wagi lekkiej walcząc o ten tytuł trzykrotnie z Teodorem Wochnikiem (1931-zwycięstwo w 10 rundach na punkty), Romanem Strużyną (1933-zwycięstwo przez przewagę) i Alfredem Wrazidło (1939-zwycięstwo przez przewagę w 11 rundzie). W swojej karierze pokonał zawodowych mistrzów Niemiec:Harry Steina, Fritza Reppela i zdolnego Polaka z Francji Kida Polana. Według ostatnich badań Jan Górny stoczył na zawodowym ringu 31 walk, z których 17 wygrał 5 zremisował i 9 przegrał choć jest to z pewnością rekord niekompletny.
W czasie II wojny światowej Górny został wcielony do Wehrmachtu. W czasie walk we Francji został ciężko ranny i zmarł w amerykańskim szpitalu.

</doc>
<doc id="295297" url="https://pl.wikipedia.org/wiki?curid=295297" title="Gemichi Taguchi">
Gemichi Taguchi



</doc>
<doc id="295298" url="https://pl.wikipedia.org/wiki?curid=295298" title="Partia Postępowa">
Partia Postępowa



</doc>
<doc id="295301" url="https://pl.wikipedia.org/wiki?curid=295301" title="Balint Telegdi">
Balint Telegdi



</doc>
<doc id="295310" url="https://pl.wikipedia.org/wiki?curid=295310" title="Palos de la Frontera">
Palos de la Frontera

Palos de la Frontera (Palos) – miejscowość w Hiszpanii w prowincji Huelva (Andaluzja), położona u ujścia rzeki Tinto do Atlantyku, 13 km od Huelva. ok. 9 tys. mieszkańców. Z portu Palos Krzysztof Kolumb wypłynął 3 sierpnia 1492 roku na karaweli „Santa María” w pierwszą wyprawę do Ameryki i powrócił do niego 15 marca następnego roku.
Historyczna miejscowość znajdująca się około 4 km od klasztoru sprawia wrażenie wymarłej. Port, z którego wypłynęły statki Kolumba, jest od dawna zasypany piaskiem. Jedynie "La ", mały domek ze studnią, z której niegdyś zaopatrywano statki w wodę oraz kościół z XV wieku w stylu mudéjar świadczą o wielkich czasach. Tu przed wyjazdem modlili się Krzysztof Kolumb oraz dwaj miejscowi żeglarze – bracia Vicente Yáñez Pinzón i Martín Alonso Pinzón, dowodzący dwoma pozostałymi karawelami „Niña” i „Pinta”.
Miasteczko znane jest w Europie z produkcji truskawek.

</doc>
<doc id="295318" url="https://pl.wikipedia.org/wiki?curid=295318" title="Alessandro Altobelli">
Alessandro Altobelli

Alessandro Altobelli (ur. 28 listopada 1955 w Sonnino) – włoski piłkarz, również piłkarz plażowy. Dwukrotny król strzelców na mistrzostwach świata w piłce plażowej (w 1995 oraz 1996 roku).
Altobelli rozpoczynał swoją profesjonalną karierę w klubie Brescia Calcio, grającym wtedy w Serie B. Szybko został dostrzeżony przez działaczy Interu Mediolan, do którego przeszedł w 1977. Razem z klubem Nerrazurrich zdobył mistrzostwo Włoch w 1980 oraz dwa razy Puchar Włoch (1978, 1982). Dla Interu Altobelli zagrał 466 meczów i zdobył 209 goli. Grał również w reprezentacji Italii, z którą zdobył mistrzostwo świata 1982 w Hiszpanii. Występował także na Mistrzostwach Europy 1980, Mundialu 1986 oraz Mistrzostwach Europy 1988. Dla Squadra Azzurra zagrał 61 razy, zdobywając 25 bramek (również jedną w meczu finałowym Mistrzostw Świata 1982 wygranym 3:1 z RFN). Altobelli kończył karierę w Juventusie, gdzie grał rok w sezonie 1988/1989. Ostatecznie zakończył karierę po sezonie 1989/1990, spędzonym w drugoligowej Brescii.

</doc>
<doc id="295319" url="https://pl.wikipedia.org/wiki?curid=295319" title="Danuta Baduszkowa">
Danuta Baduszkowa

Danuta Baduszkowa, właśc. Karolina Baduszek-Korzeniowska, z domu Karolina Dostalik (ur. 10 października 1919 w Stryju, zm. 15 grudnia 1978 w Gdyni) – reżyserka teatralna, pedagożka, twórczyni i wieloletnia dyrektorka Teatru Muzycznego w Gdyni.
Życiorys.
W 1937 ukończyła Państwowe Żeńskie Gimnazjum im. Królowej Jadwigi we Lwowie, po czym podjęła studia w Wyższej Szkole Handlu Zagranicznego we Lwowie. Uczyła się muzyki w klasie fortepianu profesor Wandy Głuszkiewicz. W czasie II wojny światowej wyszła za mąż za Detlefa Baduszka i zamieszkała w Dziedzicach (dziś część miasta Czechowice-Dziedzice). W latach 1945–1953 pracowała tam z amatorskim zespołem teatralnym, zdobywając z nim w 1952 I Nagrodę Teatralnej Rady Związków Zawodowych, a sama I nagrodę za reżyserię. W 1954 uzyskała prawa zawodowego reżysera, po czym związała się z teatrem – najpierw w Gliwicach, następnie z Teatrem Muzycznym w Gdyni. 18 maja 1958 odbyła się pierwsza premiera – "Bal w operze" Richarda Heubergera w jej inscenizacji i reżyserii. W tym samym roku wyszła za mąż za Józefa Korzeniowskiego.
W 1966 stworzyła funkcjonujące do dziś Studium Wokalno-Aktorskie przy Teatrze Muzycznym, w którym kształcono aktorów dla potrzeb sceny muzycznej, ucząc ich zarówno śpiewu jak i tańca.
Dyrektorem Teatru Muzycznego została w 1973. Dzięki jej inicjatywie i zaangażowaniu zbudowano w Gdyni nową siedzibę Teatru. Zmarła 15 grudnia 1978 i została pochowana na Cmentarzu Witomińskim w Gdyni. W 1992 Teatr Muzyczny w Gdyni otrzymał jej imię.
W 1964 odznaczona została Honorową Odznaką Miasta Łodzi.
Została pochowana na Cmentarzu Witomińskim w Gdyni (kwatera 62-1-4).

</doc>
<doc id="295328" url="https://pl.wikipedia.org/wiki?curid=295328" title="Traktat z Easton">
Traktat z Easton

Traktat z Easton – północnoamerykańskie porozumienie kolonialne podpisane w październiku 1758 roku. Traktat został zawarty pomiędzy Brytyjskim Rządem Kolonialnym prowincji Pensylwania, a tubylczymi plemionami indiańskimi z terenów Ohio, wliczając Shawnee i Lenape, w czasie trwania francusko-indiańskiej wojny. Zgodnie z postanowieniami Indianie mieli nie walczyć po stronie Francji przeciwko Brytyjczykom, którzy w zamian za to zobowiązali się do nietworzenia nowych osad na zachód od pasma Alleghenów po zakończeniu wojny. 
Podpisanie traktatu przyczyniło się do późniejszej Proklamacji w 1763 r.

</doc>
<doc id="295331" url="https://pl.wikipedia.org/wiki?curid=295331" title="Wrocławski Teatr Lalek">
Wrocławski Teatr Lalek

Wrocławski Teatr Lalek – teatr przy pl. Teatralnym 4 we Wrocławiu.
Opis.
Teatr mieści się w budynku dawnej resursy kupieckiej wzniesiony w stylu neobarokowym według projektu Blummera w latach 1892–1894. Został rozbudowany według projektu Alberta Graua w latach 1905–1909. Po wschodniej stronie budynku rozległy taras łączy go z promenadą ciągnącą się wzdłuż fosy miejskiej w kierunku dzisiejszego parku Kopernika i Bastionu Sakwowego położonego na wzgórzu, zwanym dziś Wzgórzem Partyzantów.
Teatr Lalki i Aktora został we Wrocławiu po wojnie uruchomiony 18 października 1946 staraniem Zenona i Elżbiety Kalinowiczów przy ul. Rzeźniczej 12. W następnych latach często zmieniała się lokalizacja, kierownictwo i wizja artystyczna teatru. Od początku 1962 siedziba Państwowego Teatru Lalek "Chochlik" znajdowała się przy ul. Świdnickiej 28, ale już od sezonu 1963/1964, od objęcia kierownictwa przez Stanisława Stapfa datuje się szybki rozwój teatru; dyrektor uzyskał zgodę zajmującego pałacyk przy pl. Teatralnym Towarzystwa Przyjaźni Polsko-Radzieckiej na odstąpienie teatrowi części pomieszczeń. Od tego czasu nosi on nazwę Wrocławski Teatr Lalek. Do roku 1993 w budynku współistniały obok siebie teatr i TPPR (potem jego następca – Towarzystwo Współpracy Gospodarczej Polska-Wschód). 23 grudnia 1993 prezydent Wrocławia Bogdan Zdrojewski przekazał cały obiekt Teatrowi.
Od 1967 r. w Teatrze działa Mała Scena dla Dorosłych, która szczególnie zyskała na popularności za dyrekcji Wiesława Hejny (dyr. od 1981r.) tryptykiem Fenomen Władzy, na który składały się spektakle Proces Kafki, Gyubal Whazar Witkacego i Faust Goethego. 
W 1995 r. WTL zainicjował projekt Dziecięcej Akademii Artystycznej, która prowadzi edukację artystyczną najmłodszych odbiorców. W trakcie organizowania swej działalności ekspozycyjnej jest także Galeria Lalek, gromadząca najbardziej wartościowe estetycznie i cenne historycznie lalki i rekwizyty z przedstawień WTL.
Od września 2012 r. dyrektorem naczelnym Wrocławskiego Teatru Lalek jest Janusz Jasiński, dyrektorem artystycznym jest Jakub Krofta.

</doc>
<doc id="295336" url="https://pl.wikipedia.org/wiki?curid=295336" title="Międzynarodowa Komisja Stratygrafii">
Międzynarodowa Komisja Stratygrafii

Międzynarodowa Komisja Stratygrafii (ICS) (ang. "International Commission on Stratigraphy") – największe ciało naukowe Międzynarodowej Unii Nauk Geologicznych, zajmujące się stratygrafią na skalę globalną. Jednym z głównych jej zadań jest ustalenie standardowej dla całego świata tabeli stratygraficznej. W skład ICS wchodzi ok. 400 stałych członków i ponad 2000 stratygrafów z całego świata, biorących udział w przedsięwzięciach Komisji.

</doc>
<doc id="295338" url="https://pl.wikipedia.org/wiki?curid=295338" title="International Commission on Stratigraphy">
International Commission on Stratigraphy



</doc>
<doc id="295339" url="https://pl.wikipedia.org/wiki?curid=295339" title="Paweł Roman Sanguszko">
Paweł Roman Sanguszko

Paweł Roman Sanguszko (ur. 30 lipca 1834 – zm. 15 lipca 1876 w Nicei) – ziemianin polski, członek austriackiej Izby Panów.
Był synem Władysława Hieronima i Izabeli Marii Lubomirskiej, bratem Eustachego i Romana. Ukończył studia prawnicze, następnie pozostawał w służbie dyplomatycznej Austrii w Paryżu. W październiku 1862 ożenił się i osiadł w dobrach rodzinnych w Gumniskach. Po śmierci ojca (1870) odziedziczył dobra w ziemi tarnowskiej, zasiadł również w Izbie Panów (izbie Rady Państwa w Wiedniu); ze względu na zły stan zdrowia (postępującą gruźlicę) nie brał jednak udziału w obradach. Należał do Towarzystwa Gospodarczo-Rolniczego w Krakowie, był również honorowym kawalerem maltańskim. Ostatnie lata życia spędził na kuracji w południowej Europie.
Dwukrotnie żonaty. Jego pierwszą żoną była Maria z Borchów (1835-1868) w czasie powstania styczniowego opiekowała się rannymi powstańcami. Mieli razem córkę:
Po śmierci pierwszej żony poślubił węgierska hrabiankę Georgina Apponyi de Nagy Oppony (ur. 1842). Małżeństwo to pozostało bezdzietne.

</doc>
<doc id="295340" url="https://pl.wikipedia.org/wiki?curid=295340" title="ICS">
ICS



</doc>
<doc id="295341" url="https://pl.wikipedia.org/wiki?curid=295341" title="SL Benfica">
SL Benfica

Sport Lisboa e Benfica – portugalski wielosekcyjny klub sportowy z siedzibą w Lizbonie, najbardziej utytułowana drużyna w kraju. Drużyna piłkarska Benfiki to pięciokrotny finalista Ligi Mistrzów i dwukrotny zdobywca Pucharu Europy (1961, 1962), trzykrotny finalista Pucharu UEFA, 37-krotny mistrz Portugalii, 26-krotny zdobywca pucharu tego kraju, 8-krotny zdobywca superpucharu oraz 7-krotny triumfator Pucharu Ligi. Zajmuje pierwsze miejsce w klasyfikacji portugalskich klubów piłkarskich według zdobytych tytułów mistrza kraju. Obecnie występuje w Primeira Liga.
Historia.
Klub został założony 28 lutego 1904 roku, jako Grupo Sport Lisboa przez Cosmego Damião. Sport Lisboa e Benfica powstał w 1908 z połączenia Grupo Sport Lisboa z Grupo Sport Benfica. W Polsce klub, mimo oficjalnej nazwy "Sport Lisboa e Benfica" (w skrócie "SL Benfica"), nazywany jest "Benficą Lizbona".
W latach 60. XX wieku klub regularnie występował w finale Pucharu Europy Mistrzów Krajowych, dwa razy odnosząc zwycięstwo. W tych latach drużynę prowadził węgierski trener Béla Guttmann. Jednym z czołowych graczy tamtego okresu był pochodzący z Mozambiku reprezentant Portugalii Eusébio. Obecnie klub posiada również sekcje innych dyscyplin: koszykówki, hokeja na rolkach, futsalu, siatkówki, piłki ręcznej, piłki wodnej, rugby, kolarstwa i lekkoatletyki. Spośród klubów portugalskich Benfica posiada również największą liczbę zarejestrowanych fanów, zarówno w kraju (prawie w każdym mieście działa klub kibica tzw. "Casa do Benfica") oraz za granicą.
Barwy.
Od samego początku barwami klubowymi są czerwony i biały. Czerwony kolor miał oznaczać energiczność, pełnię życia i determinację do walki. W takich strojach piłkarze grali od samego założenia klubu, w czerwonych koszulkach i białych spodenkach. Stadion klubu został zaprojektowany z czerwienią jako barwą dominującą. Obecnie piłkarze tego klubu grają w czerwono-białych strojach marki Adidas.
Stadion.
Benfica rozgrywa domowe mecze na Estádio da Luz w Lizbonie liczącym 65 647 miejsc siedzących. Został on wybudowany na Euro 2004. Nazwa Estádio da Luz wywodzi się od rzymskiej prowincji – Luzytanii. Budowa obiektu kosztowała blisko 133 milionów euro, a w inauguracyjnym meczu rozegrano pomiędzy drużynami SL Benfica a Club Nacional de Football. Mecz zakończył się zwycięstwem Benfiki 2-1.
Obecny skład.
"Stan na 4 września 2022"
Inne sekcje.
Drużyna futsalowa Benfiki sześciokrotnie zdobywała mistrzostwo Portugalii, pięciokrotnie Puchar Portugalii, sześciokrotnie Superpuchar Portugalii. Drużyna ta wygrała także UEFA Futsal Cup 2009/2010. W Benfice Lizbona grał m.in. zwycięzca Futsal Awards 2010 Ricardinho.
Kolarstwo było drugim obok piłki nożnej sportem uprawianym w klubie; oba też znajdują symboliczne odzwierciedlenie w klubowym herbie.
Działającą od 1906 roku sekcję rozwiązano w 1941, następnie reaktywowano w 1947, ponownie rozwiązano w 1978 by reaktywować po raz drugi w 1999. Działała wówczas jedynie przez rok, chociaż w tym czasie jej kolarz, Hiszpan David Plaza, wygrał Volta a Portugal, by powstać już po raz czwarty w 2006.
Drużyna koszykarska Benfiki dwudziestokrotnie wygrywała mistrzostwo kraju ligę LCB (w której jednak nie gra od 2007 roku), osiemnastokrotnie puchar kraju, pięciokrotnie puchar ligi i siedmiokrotnie superpuchar.

</doc>
<doc id="295344" url="https://pl.wikipedia.org/wiki?curid=295344" title="Müritz">
Müritz

 – drugie, po Jeziorze Bodeńskim, pod względem wielkości jezioro Niemiec, a największe wewnętrzne (gdyż Jezioro Bodeńskie należy także do Szwajcarii i Austrii). Położone w kraju związkowym Meklemburgia-Pomorze Przednie, na Pojezierzu Meklemburskim.
Historia i hydrologia.
Jezioro powstało podczas zlodowacenia poprzedzającego zlodowacenie północnopolskie. Ma powierzchnię 117 km², a jego głębokość dochodzi do 31 m. Leży obecnie na wysokości 62 m n.p.m. Pierwotnie leżało około 1,5 m niżej, w wyniku regulacji jego poziom doszedł nawet do 64 m n.p.m. Ostatecznie został ustalony w XIX w. podczas budowy drogi wodnej, kiedy to skanalizowano rzekę Elde na odcinku łączącym jeziora Müritz, Kölpinsee, Fleesensee i Plauer See i poziom jezior wyrównano (na odcinku tym nie ma śluz).
Zachodni brzeg jeziora to głównie łąki, małe lasy i łagodne wzniesienia. Na wschodnim brzegu znajduje się część parku narodowego. Znajdują się tam mokradła, podmokłe lasy i skupiska trzcin. Wschodni brzeg jest nierozwinięty i otoczony płyciznami, zachodni natomiast ma kilka sporych zatok, a nadto zachodnia część jeziora jest dużo głębsza.
Jezioro tworzy, w sensie geologicznym, jeden akwen z położonym na południe ciągiem trzech mniejszych jezior: "Kleine Müritz", "Müritzarm" i "Müritzsee", które jednak tradycyjnie uznawane są za odrębne jeziora (jest to podobny układ hydrologiczny jak polskie jezioro Śniardwy połączone z jeziorami Mikołajskim i Bełdany). Müritz należy do zlewiska rzeki Elde (Łada): rzeka przepływa przez nie z południa na północ, a następnie przez zatokę Binnenmüritz (nad którą leży miasto Waren) łączy Müritz z pozostałymi Wielkimi Jeziorami Meklemburskimi (Kölpinsee, Fleesensee i Plauer See.)
Ochrona przyrody i żegluga turystyczna.
Poza obszarami chronionego krajobrazu w 1990 roku utworzono na jego części Park Narodowy Müritz. Otacza on jezioro od strony wschodniej i pas wody przy wschodnim brzegu (skądinąd są to głównie niedostępne dla większych jednostek płycizny) stanowi rezerwat.
Jezioro Müritz jest połączone poprzez rzekę Ładę z Łabą (droga wodna obejmująca Müritz, pozostałe Wielkie Jeziora Meklemburskie i rzekę Elde nazywana jest "Müritz – Elde Wasserstraße"), a także z jeziorem Szweryńskim i Schwerinem. Od strony południowej jest połączone z Hawelą kanałem Muritz-Hawela, przekopanym w latach 1831–1836, a przebudowanym sto lat później ("Müritz – Havel Wasserstraße)." Następnie przez górną Hawelę ("Obere Havel Wasserstraße)" ma "połączenie z" kanałem Odra-Hawela "(Havel-Oder-Wasserstraße)," a przez ten kanał z Odrą i Berlinem.
Nad Müritz leży siedem miejscowości gminnych, w tym dwa miasta – Waren (Müritz), główny ośrodek regionu Wielkich Jezior Meklemburskich i mniejsze Röbel/Müritz. Inne miejscowości to Rechlin (częściowo nad Kleine Müritz), Vipperow, Ludorf, Gotthun, Sietow i Klink.
Jezioro, poza zawsze uprawianym w czasach historycznych rybołówstwem, w XX w. jest bardzo intensywnie wykorzystywane turystycznie z uwagi na położenie w centrum Pojezierza Meklemburskiego, największej niemieckiej sieci jezior. Poprzez kanały łączy się z około 90 innymi jeziorami tego pojezierza. Leży nad nim wiele portów jachtowych, szeroko rozwinięte jest wynajmowanie jachtów i barek. Pływają na nim liczne statki pasażerskie, ich linie łączą miejscowości leżące nad jeziorem Müritz z położonymi nad sąsiednimi akwenami miastami Mirow, Malchow i Plau am See.
Hydronimia.
Nazwa pochodzenia słowiańskiego, oznaczała dosłownie „małe morze”. Tłumaczona na język polski jako "Jezioro Morzyce" lub "Jezioro Morzyckie".
W przeciwieństwie do wielu innych niemieckich nazw jezior, to nazywa się po prostu "Müritz", a nie "Müritzsee" jak np. "Bodensee (Jezioro Bodeńskie)", czy "Schweriner See;" nazwę "Müritzsee" nosi południowa część odgałęzienia wodnego, niezaliczanego do powierzchni Müritz.

</doc>
<doc id="295346" url="https://pl.wikipedia.org/wiki?curid=295346" title="Przyboczny">
Przyboczny

Przyboczny, przyboczna – funkcja w drużynie harcerskiej lub gromadzie zuchowej. Przyboczny jest głównym pomocnikiem drużynowego lub drużynowej. W niektórych drużynach pełni on też funkcję zastępowego Zastępu Zastępowych (tzw. zz), w skład którego wchodzą inni zastępowi oraz, w zależności od zwyczajów przyjętych w danym środowisku, podzastępowi. Funkcja ta jest też traktowana jako przygotowanie do objęcia funkcji drużynowego.
Przyboczny ma zielony sznur funkcyjny noszony spod ramienia – oznacza się go tak samo w ZHP, ZHR i SH. W SHK „Zawisza” symbolem funkcji przybocznego drużyny jest zielona baretka z brązową belką, zaś przybocznego gromady baretka żółta z brązową belką.

</doc>
<doc id="295349" url="https://pl.wikipedia.org/wiki?curid=295349" title="Zieloni (Francja)">
Zieloni (Francja)

Zieloni (fr. "Les Verts") – francuska ekologiczna i lewicowa partia polityczna, należąca do Europejskiej Partii Zielonych, działająca od 1984 do 2010.
Historia.
Korzenie partii sięgają lat 70., w tym kampanii prezydenckiej René Dumonta z 1974 (1,3% głosów) oraz "Mouvement d'écologie politique" w wyborach do Parlamentu Europejskiego pięć lat później (4,4% i 0 mandatów). W wyborach prezydenckich w 1981 kandydatem środowisk ekologicznych był Brice Lalonde (3,9% głosów). Zaplecze tego ruchu opierało się na rozwijających się wówczas we Francji nowych ruchach społecznych, zwłaszcza ruchu antynuklearnym. W 1984 doszło do połączenia formacji Zieloni-Konfederacja Ekologiczna ("Les Verts-Confédération Écologiste") i powstałej po przekształceniu MEP organizacji Zieloni-Partia Ekologiczna ("Les Verts-Parti Écologiste"). Nowe ugrupowanie przyjęło nazwę Zieloni ("Les Verts").
Pierwszy wyborczy sukces przyniosły Zielonym dopiero wybory do PE w 1989, w których uzyskali ponad 10% głosów. Po porażkach w kolejnych wyborach krajowych w 1993 i europejskich w 1994, w partii doszło do rozłamu, kiedy to grupa skupiona wokół byłego lidera Antoine Waechtera powołała Ruch Niezależnych Ekologów ("Mouvement Écologiste Indépendant").
Do Zgromadzenia Narodowego "Les Verts" swoich przedstawicieli wprowadzili po raz pierwszy w 1997, uzyskując 7 mandatów. W koalicyjnym rządzie Lionela Jospina ich liderka, Dominique Voynet, objęła tekę ministra środowiska.
Partia konsekwentnie wystawiała własnych kandydatów w wyborach prezydenckich. W 2002 Noël Mamère uzyskał ponad 5% głosów, kandydująca pięć lat później Dominique Voynet odnotowała ponad trzy razy gorszy wynik.
W Zgromadzeniu Narodowym XIII kadencji deputowani Zielonych przystąpili do klubu "Gauche démocrate et républicaine" (wspólnie z m.in. Francuską Partią Komunistyczną, Partią Lewicy i Ruchem na rzecz Niepodległości Martyniki). Natomiast senatorowie tej partii tradycyjnie tworzyli wspólny klub z Partią Socjalistyczną.
13 listopada 2010 w Lyonie ogłoszono zjednoczenie Zielonych z koalicją Europa-Ekologia i powołanie nowej partii Europa Ekologia-Zieloni ("Europe Écologie-Les Verts"), na czele której stanęła Cécile Duflot.
Program.
Program polityczny francuskich Zielonych zawiera radykalną krytykę współczesnego społeczeństwa, produktywizmu, apeluje o powstrzymanie industrializacji, obejmuje wątki protekcjonizmu (zarówno narodowego jak i lokalnego).
Wyniki wyborcze.
Prezydenckie:
Parlamentarne:
Europejskie:

</doc>
<doc id="295350" url="https://pl.wikipedia.org/wiki?curid=295350" title="Forma kopiowa">
Forma kopiowa

Forma kopiowa – arkusz papieru lub folii, zawierający jedno- lub wieloużytkowy obraz drukowy, wykorzystywany do nanoszenia obrazu drukowego na formę drukową metodą fotograficzną. Formy kopiowe wykorzystuje się w szeregu różnych sytuacji, gdy nanoszenie obrazu bezpośrednio z makiety (w postaci fizycznej) lub pliku komputerowego na formę drukową jest niemożliwe, niewygodne lub nieuzasadnione ekonomicznie.
Naświetlanie form drukowych z form kopiowych może odbywać się na drodze stykowej (w skali 1:1) na kopioramach, lub na drodze projekcyjnej (np. rzutnik, projektor lub kamera reprodukcyjna), a wtedy możliwe jest skalowanie obrazu.
W zależności od techniki naświetlania i wywoływania obrazu, formy kopiowe mogą być:
Typowymi formami kopiowymi są klisze wykonywane w technologii CtF oraz kalki drukowane na drukarkach laserowych.

</doc>
<doc id="295351" url="https://pl.wikipedia.org/wiki?curid=295351" title="Tytuł szlachecki">
Tytuł szlachecki



</doc>
<doc id="295352" url="https://pl.wikipedia.org/wiki?curid=295352" title="Druk pośredni">
Druk pośredni

Druk pośredni – sposób drukowania, w którym środek barwiący nie jest przenoszony bezpośrednio z formy drukowej na podłoże drukowe, lecz przechodzi najpierw na powierzchnię pośrednią na dodatkowym elemencie, co w niektórych technikach jest niezbędne dla przeprowadzenia druku lub też może ten druk usprawnić.
W poligrafii, w technikach offsetowych stosowany jest cylinder pośredni z obciągiem kompensujący nierówności podłoża, a w typooffsecie jest wręcz niezbędny dla uzyskania w druku barwnym odpowiedniej dokładności elementów obrazu.
Druk pośredni spotykany jest też w szeregu komputerowych urządzeń drukujących, np. w kolorowych czteroprzebiegowych drukarkach laserowych, gdzie toner kolejno w czterech kolorach jest najpierw nakładany na wspólny element pośredni, skąd dopiero potem wędruje za jednym razem na podłoże.

</doc>
<doc id="295353" url="https://pl.wikipedia.org/wiki?curid=295353" title="Zjednoczona Przyszłość">
Zjednoczona Przyszłość



</doc>
<doc id="295354" url="https://pl.wikipedia.org/wiki?curid=295354" title="James A. Garfield">
James A. Garfield



</doc>
<doc id="295361" url="https://pl.wikipedia.org/wiki?curid=295361" title="Partia Maorysów">
Partia Maorysów



</doc>
<doc id="295363" url="https://pl.wikipedia.org/wiki?curid=295363" title="Zieloni Aotearoa">
Zieloni Aotearoa



</doc>
<doc id="295364" url="https://pl.wikipedia.org/wiki?curid=295364" title="Mistrz">
Mistrz

Mistrz – tytuł przyznawany osobie, która osiągnęła najwyższy stopień wiedzy lub umiejętności w danej dziedzinie; ciesząca się swoistym autorytetem i będąca wzorem do naśladowania (nauczyciel, guru) dzięki czemu posiada pozycję/stanowisko, które wyróżnia ją spośród ogółu.
Odpowiednikiem żeńskiego tytułu jest mistrzyni, rzadziej miss.
Rzemiosło.
Mistrz rzemiosła – najwyższy stopień kształcenia zawodowego, o który mogą się ubiegać osoby posiadające:
Po ukończeniu kursu pedagogicznego dla mistrzów instruktorów praktycznej nauki zawodu, mistrz ma prawo do szkolenia uczniów w zakładzie rzemieślniczym Egzaminy mistrzowskie przeprowadzają komisje egzaminacyjne izb rzemieślniczych.
Dawniej: uprawniał do prowadzenia własnego warsztatu, np. mistrz kowalstwa. Osoby posiadające ten tytuł mają prawo do kształcenia uczniów, którzy w dawniej nosili miano terminatorów. Uwaga: terminy "terminator" stosowane w biologii i elektronice, czy też filmowy Terminator mają natomiast zupełnie inną etymologię, wywodząc się od łac. "terminus" oznaczającego koniec.
Zakon rycerski.
Mistrz, to także tytuł, który w dawnych czasach nadawany był przełożonemu w niektórych zakonach rycerskich. Był to zazwyczaj wysoki dostojnik na poziomie danego regionu, tzw. mistrz krajowy, jak również urzędnik pracujący w administracji danego zgromadzenia.
"Zobacz też:" mistrzowie kawalerów mieczowych, wielki mistrz, komtur.
Masoneria.
Mistrz, to również wolnomularz, który osiągnął trzeci stopień wtajemniczenia. Wymagane są do tego przejście tajemnych rytuałów, w czasie których zdradzane są pewne tajemnice oraz przekazywane słowa konieczne do komunikacji między braćmi oraz gesty pozwalające ich rozpoznać. Kandydat na mistrza składa także przysięgę, w której zobowiązuje się zachować w tajemnicy wszelkie informacje uzyskane w loży. Oficjalnie karą za złamanie tej przysięgi jest śmierć, ale dziś jest to bardziej element tradycji niż realnych zasad.
Zakłady pracy.
Mianem mistrza określa się także doświadczonego pracownika w przemyśle, który sprawuje nadzór nad grupą robotników. Powszechnie stosuje się zgermanizowane określenie '"majster" (z niem. "Meister").
Stopnie naukowe.
W średniowiecznej Polsce, mistrz (łac. "magister") był stopniem naukowym (obecnie tytuł zawodowy), który był wyższy od stopnia bakałarza.
Sport.
W dzisiejszych czasach tytuł mistrza, czempiona (ang. "Champion") najczęściej stosuje się w sporcie, gdzie może zdobyć go zawodnik, który w danej dyscyplinie sportowej osiągnął najlepszy wynik, w konfrontacji z innymi, podczas zawodów sportowych określanych mianem mistrzostw. W zależności od rangi i zasięgu spotkania możemy rozróżnić mistrzostwa (i zarazem mistrzów): kraju, kontynentu lub świata. W wielu przypadkach stosuje się dodatkowe rozróżnienia na podstawie wieku zawodników, np. mistrzostwa (mistrz) juniorów lub seniorów. Innymi zawodami porównywalnymi rangą do mistrzostw świata są igrzyska olimpijskie, gdzie zawodnicy zdobywają tytuł mistrza olimpijskiego. Można jednak spotkać się również z różnego rodzaju organizacjami sportowymi, które przyznają tytuł mistrza na podstawie swoich własnych regulaminów i osiągnięć podczas zamkniętych imprez, tylko dla osób z członkostwem. Dzieje się tak m.in. w boksie zawodowym. Międzynarodowa organizacja boksu zawodowego WBA nadaje oprócz „zwykłego” tytułu mistrza świata (ang. "World Champion"), także tytuł superczempiona (ang. "Super World Champion").
"Zobacz też:" mistrzowie kawalerów mieczowych, wielki mistrz, komtur.

</doc>
<doc id="295365" url="https://pl.wikipedia.org/wiki?curid=295365" title="Funkcja celowa">
Funkcja celowa

Funkcja celowa – w zadaniach programowania liniowego liniowa funkcja, dla której szukane jest optymalne rozwiązanie minimum lub maksimum. Dla zdefiniowanego zadania programowania liniowego:
Funkcję celową można poddać przekształceniom:

</doc>
<doc id="295366" url="https://pl.wikipedia.org/wiki?curid=295366" title="Najpierw Nowa Zelandia">
Najpierw Nowa Zelandia



</doc>
<doc id="295367" url="https://pl.wikipedia.org/wiki?curid=295367" title="Partia Narodowa (Nowa Zelandia)">
Partia Narodowa (Nowa Zelandia)



</doc>
<doc id="295370" url="https://pl.wikipedia.org/wiki?curid=295370" title="Stanisław Karczewski">
Stanisław Karczewski

Stanisław Karczewski (ur. 14 listopada 1955 w Warszawie) – polski polityk, lekarz chirurg i samorządowiec. Senator VI, VII, VIII, IX i X kadencji (od 2005), marszałek Senatu Rzeczypospolitej Polskiej IX kadencji (2015–2019), wicemarszałek Senatu VIII i X kadencji (2011–2015, 2019–2020).
Życiorys.
Absolwent XLI Liceum Ogólnokształcącego im. Joachima Lelewela w Warszawie. W 1981 ukończył studia na II Wydziale Lekarskim Akademii Medycznej w Warszawie. Uzyskał specjalizację drugiego stopnia z zakresu chirurgii ogólnej. Od 1981 zatrudniony w szpitalu rejonowym w Nowym Mieście nad Pilicą. Był m.in. dyrektorem szpitala, następnie objął stanowisko ordynatora oddziału chirurgicznego.
W latach 1998–2002 zasiadał w radzie powiatu grójeckiego (został wybrany z listy Akcji Wyborczej Solidarność), a od 2002 do 2005 był radnym sejmiku mazowieckiego.
W 2004 przystąpił do Prawa i Sprawiedliwości. W wyborach parlamentarnych w 2005 z ramienia tej partii został wybrany na senatora VI kadencji w okręgu radomskim. W wyborach parlamentarnych w 2007 po raz drugi uzyskał mandat senatorski, otrzymując 105 734 głosy. W 2011 z powodzeniem ubiegał się o reelekcję, w nowym okręgu jednomandatowym dostał 37 384 głosy. 9 listopada 2011 został wicemarszałkiem Senatu VIII kadencji oraz przewodniczącym grupy senatorów klubu parlamentarnego Prawa i Sprawiedliwości. W 2015 został ponownie wybrany na senatora (dostał 54 489 głosów). 12 listopada 2015 został wybrany na marszałka Senatu IX kadencji.
7 sierpnia 2019 Kancelaria Senatu opublikowała listę lotów marszałka Senatu o statusie HEAD od 2018. Wynikało z niej, że w dziewięciu podróżach wykonującemu obowiązki służbowe politykowi towarzyszyli członkowie rodziny. Wykaz ten został ujawniony w okresie zajmowania się przez media i posłów opozycji sprawą kontrowersji dotyczących lotów krajowych marszałka Sejmu Marka Kuchcińskiego.
W wyborach w 2019 Stanisław Karczewski z powodzeniem ubiegał się o senacką reelekcję, otrzymując 70 878 głosów. Nie został ponownie wybrany na marszałka Senatu, przegrywając w głosowaniu z Tomaszem Grodzkim z PO. 12 listopada 2019 został natomiast wicemarszałkiem Senatu X kadencji, 13 maja 2020 złożył rezygnację z tej funkcji; zastąpił go Marek Pęk.
Życie prywatne.
Żonaty z Elizą (lekarzem pediatrą), ma dwie córki.

</doc>
<doc id="295373" url="https://pl.wikipedia.org/wiki?curid=295373" title="Karol Karski (polityk)">
Karol Karski (polityk)

Karol Adam Karski (ur. 13 maja 1966 w Warszawie) – polski polityk, prawnik, nauczyciel akademicki i samorządowiec, profesor nadzwyczajny Uniwersytetu Warszawskiego oraz Wyższej Szkoły Ekonomicznej w Białymstoku, w 2005 przewodniczący Rady m.st. Warszawy, poseł na Sejm RP V i VI kadencji (2005–2011), w 2007 sekretarz stanu w Ministerstwie Spraw Zagranicznych, od 2014 poseł do Parlamentu Europejskiego VIII i IX kadencji.
Życiorys.
Wykształcenie, działalność zawodowa i naukowa.
W 1990 ukończył studia na Wydziale Prawa i Administracji Uniwersytetu Warszawskiego, a w 1991 studia w Instytucie Stosunków Międzynarodowych Uniwersytetu Warszawskiego. W 1998 uzyskał stopień naukowy doktora nauk prawnych na podstawie napisanej pod kierunkiem Zdzisława Galickiego pracy zatytułowanej "Rozpad Związku Radzieckiego a prawo międzynarodowe", a w 2011 – doktora habilitowanego nauk prawnych na podstawie dorobku naukowego oraz rozprawy zatytułowanej "Osoba prawna prawa wewnętrznego jako podmiot prawa międzynarodowego".
W 1990 został pracownikiem naukowym Instytutu Prawa Międzynarodowego na Wydziale Prawa i Administracji UW. Powołany na przewodniczącego Rady Naukowej tego instytutu. W marcu 2013 objął funkcję kierownika Zakładu Międzynarodowego Prawa Publicznego. Został także profesorem nadzwyczajnym Wyższej Szkoły Ekonomicznej w Białymstoku, był profesorem nadzwyczajnym na Wydziale Nauk Społecznych Warszawskiej Wyższej Szkoły Humanistycznej im. Bolesława Prusa. Wykłada międzynarodowe prawo publiczne i prawo europejskie. Objął także funkcję wiceprzewodniczącego rady Polskiego Instytutu Spraw Międzynarodowych oraz wiceprzewodniczącego polskiej sekcji Stowarzyszenia Prawa Międzynarodowego. Powoływany w skład Komisji Rewizyjnej Fundacji Uniwersytetu Warszawskiego. Jest autorem kilkudziesięciu publikacji naukowych z zakresu prawa międzynarodowego i europejskiego.
Działalność polityczna.
W trakcie obozu zerowego jeszcze przed rozpoczęciem studiów wstąpił do Zrzeszenia Studentów Polskich. Według Włodzimierza Czarzastego w organizacji tej był działaczem szczebla centralnego, pełniąc m.in. funkcję przewodniczącego głównej komisji rewizyjnej. Sam Karol Karski temu zaprzeczał. Za działalność w ZSP w 2001 został odznaczony przez prezydenta Aleksandra Kwaśniewskiego Złotym Krzyżem Zasługi. W 1988 z rekomendacji ZSP wszedł do Rady Narodowej dzielnicy Żoliborz.
Od 1994 działał w warszawskim samorządzie. Zasiadał w radzie gminy Warszawa-Centrum oraz Dzielnicy Żoliborz. W latach 1994–1998 był wiceprzewodniczącym sejmiku samorządowego województwa warszawskiego. Od 2002 zasiadał w Radzie m.st. Warszawy, w której pełnił funkcję zastępcy przewodniczącego (2002–2005) i przewodniczącego (2005). Pełnił funkcję wiceprezydenta Komitetu Regionów Unii Europejskiej (2004–2005). Był członkiem Zespołu Polityki Europejskiej Komisji Wspólnej Rządu i Samorządu Terytorialnego oraz wiceprzewodniczącym Forum Zrównoważonego Rozwoju Rady Europejskich Gmin i Regionów.
Według Włodzimierza Czarzastego i „Tygodnika Powszechnego” był członkiem Stowarzyszenia „Ordynacka”. Karol Karski temu zaprzeczał, twierdząc, że był tylko na jednym z zebrań tego stowarzyszenia. Działał w Porozumieniu Centrum, z którego w 2000 odszedł do Ruchu Społecznego AWS. Później przystąpił do Prawa i Sprawiedliwości, gdzie w 2006 objął funkcję rzecznika dyscyplinarnego.
W wyborach parlamentarnych w 2005 został wybrany do Sejmu w okręgu warszawskim z listy PiS, zdobywając 2953 głosy. W Sejmie V kadencji pełnił funkcję przewodniczącego Komisji do spraw Unii Europejskiej oraz komisji nadzwyczajnej do rozpatrzenia prezydenckiego projektu ustawy lustracyjnej. Był też przewodniczącym i sprawozdawcą komisji nadzwyczajnej, która zajmowała się nowelizacją Konstytucji RP dotyczącą określenia zakresu dopuszczalności i procedur ekstradycji, w tym wprowadzenia zasad wykonywania europejskiego nakazu aresztowania oraz zasad współpracy Polski z Międzynarodowym Trybunałem Karnym. Przewodniczył delegacji Sejmu i Senatu do Zgromadzenia Parlamentarnego Rady Europy. W latach 2006–2007 był wiceprzewodniczącym działającej w jego ramach podkomisji do spraw przeciwdziałania przestępczości i walki z terroryzmem. W 2007 został wiceprzewodniczącym Zgromadzenia Parlamentarnego Rady Europy. Od 2005 był też przewodniczącym delegacji Sejmu i Senatu do Eurośródziemnomorskiego Zgromadzenia Parlamentarnego. Od 6 września 2007 do 21 listopada 2007 pełnił funkcję sekretarza stanu w Ministerstwie Spraw Zagranicznych.
W wyborach parlamentarnych w 2007 po raz drugi uzyskał mandat poselski, otrzymując 3524 głosy. W VI kadencji został ponownie członkiem prezydium Klubu Parlamentarnego PiS, gdzie odpowiadał za sprawy zagraniczne. W latach 2007–2009 był wiceprzewodniczącym Komisji ds. Unii Europejskiej, następnie objął funkcję wiceprzewodniczącego Komisji Spraw Zagranicznych.
W 2008 złożył zawiadomienie o możliwości popełnienia przestępstwa przez pilota, który odmówił przelotu do Tbilisi samolotu z prezydentem Lechem Kaczyńskim (prokurator stwierdził brak znamion czynu zabronionego). W listopadzie 2010 cypryjski sąd zasądził od niego solidarnie z Łukaszem Zbonikowskim odszkodowanie za zniszczenie wózków golfowych, do czego miało dojść w trakcie służbowego wyjazdu parlamentarzystów na Cypr w listopadzie 2008.
W 2011 nie został ponownie wybrany do Sejmu (zdobył 2736 głosów). Był członkiem komitetu naukowego II i III Konferencji Smoleńskiej z lat 2013 i 2014, skupiającej osoby zajmujące się katastrofą samolotu Tu-154 w Smoleńsku z 10 kwietnia 2010. W 2014 uzyskał mandat posła do Parlamentu Europejskiego VIII kadencji z okręgu obejmującego województwo warmińsko-mazurskie oraz województwo podlaskie, zdobywając 67 997 głosów. W wyborach w 2019 skutecznie ubiegał się o reelekcję, otrzymując 184 054 głosy. W PE dołączył do grupy Europejscy Konserwatyści i Reformatorzy, wybierany na stanowisko kwestora Europarlamentu.
Życie prywatne.
Syn Zbigniewa i Ludgardy. Od 2007 żonaty z Elżbietą.

</doc>
<doc id="295374" url="https://pl.wikipedia.org/wiki?curid=295374" title="Andrzej Kawecki">
Andrzej Kawecki

Andrzej Jerzy Kawecki (ur. 1 września 1944 w Warszawie) – polski prawnik i polityk, adwokat, senator VI kadencji.
Życiorys.
W 1967 ukończył studia na Wydziale Prawa i Administracji Uniwersytetu Warszawskiego. W 1969 zdał egzamin sędziowski. Do 1972 pracował jako sędzia, następnie do 1983 jako prokurator. We wrześniu 1980 zainicjował powołanie komisji NSZZ „Solidarność” w warszawskiej prokuraturze wojewódzkiej. W 1981 został wiceprzewodniczącym komisji zakładowej związku w Instytucie Problemów Przestępczości. Był doradcą zarządu Regionu Mazowsze „Solidarności”. W 1983, po zwolnieniu z pracy w prokuraturze, rozpoczął prowadzenie własnej praktyki adwokackiej. W latach 80. był obrońcą w procesach politycznych. Był członkiem warszawskiego Komitetu Obywatelskiego. Pełnił funkcje doradcy oraz szefa biura interwencji i skarg Krajowego Komitetu Obywatelskiego. Przed wyborami prezydenckimi w 1990 był członkiem sztabu wyborczego Lecha Wałęsy. Był pełnomocnikiem Kościoła katolickiego oraz licznych księży (m.in. Henryka Jankowskiego) w procesach karnych i cywilnych.
W wyborach parlamentarnych w 1993 bezskutecznie ubiegał się o mandat poselski z ramienia Katolickiego Komitetu Wyborczego „Ojczyzna” (jako przedstawiciel Zjednoczenia Chrześcijańsko-Narodowego). Później należał do Samoobrony RP. W 2004 z listy tego ugrupowania bez powodzenia kandydował do Parlamentu Europejskiego w okręgu gdańskim. W 2005 z ramienia Prawa i Sprawiedliwości uzyskał mandat senatora w okręgu siedleckim. Przed wyborami prezydenckimi w tym samym roku był członkiem honorowego komitetu wyborczego Lecha Kaczyńskiego. W wyborach parlamentarnych w 2007 bez powodzenia kandydował do Sejmu z listy Polskiego Stronnictwa Ludowego.
W 2010 był wśród założycieli Stowarzyszenia Polska Jest Najważniejsza, w skład którego weszli niektórzy członkowie warszawskiego komitetu poparcia Jarosława Kaczyńskiego w wyborach prezydenckich. Wszedł następnie w skład prezydium tego stowarzyszenia.
Odznaczenia.
W 2009, "za wybitne zasługi w działalności na rzecz przemian demokratycznych w Polsce", został przez prezydenta Lecha Kaczyńskiego odznaczony Krzyżem Oficerskim Orderu Odrodzenia Polski.

</doc>
<doc id="295375" url="https://pl.wikipedia.org/wiki?curid=295375" title="Webcasting">
Webcasting



</doc>
<doc id="295378" url="https://pl.wikipedia.org/wiki?curid=295378" title="Stanisław Kogut">
Stanisław Kogut

Stanisław Kogut (ur. 29 października 1953 w Białej Niżnej, zm. 18 października 2020 w Gorlicach) – polski polityk, działacz związkowy, senator VI, VII, VIII i IX kadencji.
Życiorys.
Ukończył Średnie Studium Zawodowe w Grybowie o profilu mechanicznym. Od 1972 zatrudniony w Polskich Kolejach Państwowych, był naczelnikiem Sekcji Naprawy Wagonów w Stróżach, należącej do Zakładu Taboru w Nowym Sączu oraz członkiem rady nadzorczej PKP S.A. (2000–2005).
Od 1989 działał w NSZZ „Solidarność”. Był przewodniczącym związku w węźle PKP w Stróżach, przewodniczącym okręgowej sekcji kolejarzy przy zarządzie Regionu Małopolska NSZZ „S”, a w latach 1997–2005 przewodniczącym Sekcji Krajowej Kolejarzy NSZZ „Solidarność”. Działacz sportowy w klubie Kolejarz Stróże.
Od 1990 do 1998 był radnym gminy Grybów, następnie do 2005 zasiadał w sejmiku małopolskim I i II kadencji, od 2002 jako wiceprzewodniczący. W 1998 uzyskał mandat z ramienia Akcji Wyborczej Solidarność (należał do Ruchu Społecznego AWS), cztery lata później z rekomendacji PiS.
W wyborach parlamentarnych w 1993 bez powodzenia kandydował do Sejmu z listy NSZZ „Solidarność”, a w wyborach w 2001 z listy Akcji Wyborczej Solidarność Prawicy, która nie uzyskała mandatów. W wyborach w 2005 został wybrany na senatora VI kadencji z ramienia Prawa i Sprawiedliwości w okręgu nowosądeckim. W wyborach w 2007 po raz drugi uzyskał mandat senatorski, otrzymując 162 139 głosów. W wyborach w 2011 został ponownie wybrany z ramienia PiS do Senatu liczbą 102 185 głosów. W wyborach w 2015 po raz kolejny uzyskał mandat senatora z ramienia PiS, otrzymując 111 782 głosy.
19 grudnia 2017 z Prokuratury Krajowej na wniosek Centralnego Biura Antykorupcyjnego wpłynął wniosek o uchylenie immunitetu polityka w związku z zamiarem przedstawienia mu zarzutów korupcyjnych. Tego samego dnia władze Prawa i Sprawiedliwości podjęły decyzję o zawieszeniu go w prawach członka ugrupowania. Senator zaprzeczył stawianym zarzutom i oświadczył, że sam się zrzeknie immunitetu. Zrezygnował następnie z funkcji przewodniczącego senackiej Komisji Infrastruktury, a 21 grudnia został z niej odwołany. 20 stycznia 2018 został senatorem niezrzeszonym. Senatorowie nie zgodzili się na zatrzymanie i tymczasowe aresztowanie Stanisława Koguta, o co wnioskował prokurator, w związku z tym zastosował wobec niego zakaz opuszczania kraju i poręczenie majątkowe w wysokości 1 miliona złotych, które zostało wpłacone.
W wyborach w 2019 kandydował jako niezależny, nie uzyskując reelekcji. W styczniu 2020 został zatrzymany przez funkcjonariuszy CBA.
Zmarł 18 października 2020 w Szpitalu Specjalistycznym im. Henryka Klimontowicza w Gorlicach. Przebywał w tej placówce w związku z zapaleniem płuc, zdiagnozowano u niego następnie COVID-19. Doznał następnie rozległego zawału serca, który stał się główną przyczyną śmierci. 25 października 2020 został pochowany na cmentarzu parafialnym w Stróżach.
Życie prywatne.
Syn Włodzimierza i Janiny. Był żonaty, miał troje dzieci.

</doc>
<doc id="295379" url="https://pl.wikipedia.org/wiki?curid=295379" title="Warcraft II">
Warcraft II



</doc>
<doc id="295381" url="https://pl.wikipedia.org/wiki?curid=295381" title="Kościół w Próchniku">
Kościół w Próchniku



</doc>
<doc id="295384" url="https://pl.wikipedia.org/wiki?curid=295384" title="Waldemar Kraska">
Waldemar Kraska

Waldemar Jerzy Kraska (ur. 4 września 1963 w Sokołowie Podlaskim) – polski polityk, lekarz chirurg, senator VI, VII, VIII, IX i X kadencji, od 2019 wiceminister zdrowia w randze sekretarza stanu.
Życiorys.
W 1989 ukończył studia na Wydziale Lekarskim Akademii Medycznej w Białymstoku, uzyskał następnie specjalizację drugiego stopnia w zakresie chirurgii. W 2004 objął funkcję zastępcy ordynatora Oddziału Chirurgicznego szpitala w Sokołowie Podlaskim. Od 1998 do 2005 był radnym powiatu sokołowskiego (w 1998 wybrany z listy Akcji Wyborczej Solidarność, w 2002 z ramienia komitetu wyborczego Rodzina i Prawo). Od 1990 należy do NSZZ „Solidarność”.
W wyborach parlamentarnych w 2005 został wybrany na senatora VI kadencji z ramienia Ligi Polskich Rodzin w okręgu siedleckim. W trakcie kadencji przeszedł do klubu parlamentarnego Ruch Ludowo-Narodowy, później zasiadał w Senatorskim Klubie Narodowym. W 2007 wstąpił do partii Ruch Ludowo-Narodowy. W wyborach parlamentarnych w 2007 po raz drugi uzyskał mandat senatorski, kandydując jako przedstawiciel RLN z ramienia komitetu Prawa i Sprawiedliwości i otrzymując 115 949 głosów. Zasiadł w Komisji Obrony Narodowej oraz Komisji Zdrowia.
W styczniu 2011 został członkiem PiS. W wyborach parlamentarnych w tym samym roku został ponownie wybrany do Senatu. W 2015 ponownie z powodzeniem ubiegał się o senacką reelekcję.
1 sierpnia 2019 powołany na stanowisko sekretarza stanu w Ministerstwie Zdrowia, został także pełnomocnikiem rządu ds. Państwowego Ratownictwa Medycznego. Powierzono mu nadzór nad Departamentem Ratownictwa Medycznego i Obronności oraz Departamentem Współpracy Międzynarodowej. W wyborach w tym samym roku został wybrany do Senatu X kadencji, otrzymując 72 101 głosów.

</doc>
<doc id="295385" url="https://pl.wikipedia.org/wiki?curid=295385" title="Długoszowe">
Długoszowe



</doc>
<doc id="295388" url="https://pl.wikipedia.org/wiki?curid=295388" title="Bronisław Korfanty">
Bronisław Korfanty

Bronisław Jan Korfanty (ur. 13 sierpnia 1952 w Siemianowicach Śląskich) – polski polityk, ekonomista, senator VI i VII kadencji.
Życiorys.
Ukończył studia na Wydziale Przemysłu Akademii Ekonomicznej w Katowicach w 1978 oraz na Wydziale Ekonomiki Obrotu Towarowego i Usług Akademii Ekonomicznej w Krakowie w 1983.
W 1980 wstąpił do NSZZ „Solidarność”. Do czasu objęcia mandatu senatora zajmował stanowisko prezesa zarządu przedsiębiorstwa informatycznego Koncept-Informatyka. Objął funkcję wiceprzewodniczącego rady Ruchu Obywatelskiego Polski Śląsk.
W wyborach parlamentarnych w 2005 został wybrany na senatora VI kadencji z ramienia Prawa i Sprawiedliwości w okręgu katowickim. W wyborach parlamentarnych w 2007 po raz drugi uzyskał mandat senatorski, otrzymując 129 984 głosy. W wyborach w 2011 bez powodzenia ubiegał się o reelekcję do Senatu. W 2009 i 2014 bezskutecznie kandydował do Parlamentu Europejskiego. W 2014 z ramienia PiS uzyskał natomiast mandat radnego sejmiku śląskiego V kadencji. W 2018 nie kandydował ponownie. W 2019 ponownie ubiegał się z ramienia PiS o mandat senatora.
Życie prywatne.
Syn Jana i Bronisławy. Wnuk Jana Korfantego, brata przywódcy powstania śląskiego Wojciecha Korfantego. Jest żonaty, ma dwoje dzieci. W 2009 wziął udział w realizacji fabularyzowanego dokumentu o Wojciechu Korfantym pt. "W pogardzie i chwale. Wojciech Korfanty", pojawiając się w licznych sekwencjach tej produkcji i opowiadając o losach swego krewnego.

</doc>
<doc id="295389" url="https://pl.wikipedia.org/wiki?curid=295389" title="Michael Sheard">
Michael Sheard

Michael Sheard (ur. 18 czerwca 1938 w Aberdeen, zm. 31 sierpnia 2005 w Wight) – szkocki aktor. Znany głównie z roli w operze mydlanej "Coronation Street" oraz admirała Ozzela w "Gwiezdnych wojnach" George’a Lucasa. Z kolei fani Indiany Jonesa pamiętają go z filmu "Indiana Jones i ostatnia krucjata", gdzie wcielił się w postać Adolfa Hitlera.
Zmarł w 2005 roku po długiej walce z nowotworem.

</doc>
<doc id="295390" url="https://pl.wikipedia.org/wiki?curid=295390" title="Adrian Shephard">
Adrian Shephard



</doc>
<doc id="295392" url="https://pl.wikipedia.org/wiki?curid=295392" title="Janusz Kubiak">
Janusz Kubiak

Janusz Kubiak (ur. 11 listopada 1961 w Dolsku) – polski polityk, prawnik, adwokat, senator VI kadencji.
Życiorys.
W 1987 ukończył studia na Wydziale Historycznym Uniwersytetu im. Adama Mickiewicza w Poznaniu, a w 1990 także na Wydziale Prawa i Administracji tej uczelni. W 1993 ukończył aplikację sędziowską, a następnie uzyskał uprawnienia radcy prawnego i adwokata.
W 1990 został pracownikiem Sądu Rejonowego, a w 1991 Sądu Wojewódzkiego w Poznaniu. Następnie pracował w Banku Pekao oraz w Polskim Towarzystwie Ubezpieczeniowym Gryf. W 1996 został radcą Okręgowej Inspekcji Pracy. W 1998 rozpoczął prowadzenie kancelarii adwokackiej w Trzciance. Od 2002 do 2005 zasiadał w sejmiku wielkopolskim II kadencji.
W 2005 z ramienia Ligi Polskich Rodzin został senatorem VI kadencji z okręgu pilskiego. W trakcie kadencji należał do Senatorskiego Klubu Narodowego. W 2007 odszedł z LPR, w tym samym roku rekomendowany przez Ruch Ludowo-Narodowy z listy Prawa i Sprawiedliwości bez powodzenia ubiegał się o reelekcję. W 2010 był kandydatem PiS na prezydenta Piły, uzyskał natomiast mandat radnego miasta. W 2014 został wybrany do rady powiatu pilskiego.
W 2011 i 2015 był ponownie kandydatem PiS do Senatu w okręgu pilskim.

</doc>
<doc id="295393" url="https://pl.wikipedia.org/wiki?curid=295393" title="Muritz">
Muritz



</doc>
<doc id="295396" url="https://pl.wikipedia.org/wiki?curid=295396" title="Butla nurkowa">
Butla nurkowa

Butla nurkowa – zbiornik ciśnieniowy w kształcie cylindra, zakończony gwintowaną szyjką z zaworem, używany do przechowywania czynnika oddechowego. Butle mają różną pojemność, od 1 l do 18 l i pracują pod maksymalnym ciśnieniem 150 at, 200 at, 220 at, 300 at. Mogą być używane pojedynczo lub po kilka w zestawach butlowych.
Materiał i produkcja.
Butle są wykonane z jednego kawałka metalu (bez szwu), zapewnia to wysokie właściwości fizyczne, w tym odporność na naprężenia podczas wielokrotnego napełniania mieszaninami oddechowymi.
Butle nurkowe są wykonywane ze:
Butle wykonane ze stali (stal chromowa, chromowo-molibdenowa) charakteryzują się większym ciężarem, mocno ujemną pływalnością w wodzie niższą odpornością na korozję, a także wypukłym dnem, w przeciwieństwie do butli wykonanych z aluminium. Butle kevlarowe są lekkie i wytrzymałe, w nurkowaniu jednak mało popularne.
Właściwości, kształt, zastosowanie.
Większa wytrzymałość stali oraz większa gęstość, a co za tym idzie ciężar właściwy w porównaniu z aluminium pociągają za sobą odmienne właściwości samych butli. Pozwala to budować butle o cieńszej ściance, zdolne jednocześnie wytrzymać większe obciążenia eksploatacyjne (potrzeba odpowiednio mniej stali niż aluminium do wykonania butli o takiej samej wytrzymałości). Sytuacja zmienia się po zanurzeniu stalowej butli w wodzie. Również tutaj jest ona znacznie cięższa od aluminiowej (jest ujemnie pływalna). Pełna butla aluminiowa włożona do wody ma tylko nieznacznie ujemną pływalność, a pusta ma pływalność dodatnią (unosi się na powierzchni, cięższym zaworem do dołu). Ma to bezpośredni wpływ na ilość balastu zabieraną przed zanurzeniem. Cięższa, stalowa butla wymaga mniej oraz nie powoduje „wyciągania” nurka na powierzchnię pod koniec nurkowania.
Butla stalowa, nawet wykonana ze stopów zapobiegających korozji pokrywa się rdzą (również w środku). Tym szybciej im bardziej słone i wilgotne środowisko. Z tego powodu do nurkowania w morzach i oceanach używane są częściej butle aluminiowe, chociaż nie jest to regułą.
Butle stalowe mają w wyniku procesu produkcyjnego dłuższą szyjkę niż aluminiowe. Powoduje to większe przesunięcie zaworu i automatu oddechowego do przodu. Ma to szczególne znaczenie przy zachowaniu poprawnego trymu zwłaszcza w zestawach dwubutlowych tzw. twinsetach, gdzie masa automatów oddechowych oraz zaworów jest dwukrotnie większa.
Szeroka gama produkcyjna pozwala również wybierać butle pod względem masy, np. stalowa butla o pojemności 12 l może ważyć: 10 kg, 11 kg, 12 kg albo 13 kg.
Gwint.
W szyjce butli możemy spotkać gwint:

</doc>
<doc id="295404" url="https://pl.wikipedia.org/wiki?curid=295404" title="Przejazd drogowy">
Przejazd drogowy

Przejazd drogowy – krzyżowanie się dróg na różnych poziomach, nieumożliwiające wyboru kierunku jazdy.
Najczęściej występującym przejazdem drogowym jest wiadukt drogi lokalnej nad autostradą.

</doc>
<doc id="295407" url="https://pl.wikipedia.org/wiki?curid=295407" title="Zamieszki we Francji w 2005">
Zamieszki we Francji w 2005



</doc>
<doc id="295422" url="https://pl.wikipedia.org/wiki?curid=295422" title="Pinceta">
Pinceta

Pinceta (pęseta, szczypczyki) – narzędzie o sprężystych ramionach używane do chwytania przedmiotów, których mały rozmiar utrudnia lub uniemożliwia manipulację za pomocą rąk. Wywodzi się prawdopodobnie od cęgów, szczypiec lub nożyc – jak kleszcze do uchwycenia i trzymania gorących przedmiotów, używanych od zarania dziejów.
Dwa patyki mogły być używane do utrzymania innego patyka nad ogniem już w epoce kamienia łupanego. Są dowody, że rzymscy budowniczowie statków wyciągali gwoździe za pomocą kleszczy podobnych do obcęgów. Istnieją też rysunki egipskiego rzemieślnika trzymającego nad piecem gorący dzban, narzędziem o kształcie podwójnego kabłąka.
Szczypczyki działają na zasadzie dwóch dźwigni jednostronnych, połączonych razem z jednej strony i ze szczękami chwytnymi z drugiej. Pinceta jest zazwyczaj ustawiana nad przedmiotem, a następnie, dzięki ściskaniu szczypczyków (w połowie ich długości) palcami, obiekt można utrzymać pomiędzy szczękami.
Pinceta znajduje wiele zastosowań, jak np. ręczne składanie, naprawianie rzeczy, takich jak modele i mechanizmy zegarowe, czy osadzanie elementów elektronicznych. Ma również szerokie zastosowanie w chirurgii, kosmetyce i dentystyce. Pincety są też rutynowo stosowane w laboratoriach do manipulowania żrącymi lub toksycznymi substancjami, których nie należy brać bezpośrednio palcami (np. granulki wodorotlenku potasu czy kawałki metalicznego sodu). Podobne zastosowanie znajdują też pincety w laboratoriach fotograficznych, gdzie używa się ich do manipulowania odbitkami i negatywami nasączonymi toksycznymi chemikaliami w trakcie ich wywoływania i utrwalania. Przez biologów pincety są stosowane do manipulowania próbkami. W kryminalistyce pincety są używane przy manipulowaniu niewielkimi dowodami rzeczowymi, które nie powinny być dotykane bezpośrednio palcami. Specjalne pincety z miękkimi końcówkami używane są w numizmatyce do trzymania monet.

</doc>
<doc id="295424" url="https://pl.wikipedia.org/wiki?curid=295424" title="Pęseta">
Pęseta



</doc>
<doc id="295427" url="https://pl.wikipedia.org/wiki?curid=295427" title="TVP Polonia">
TVP Polonia

TVP Polonia, Telewizja Polonia (dawniej TV Polonia) – polski kanał satelitarny Telewizji Polskiej, skierowany głównie do Polaków mieszkających za granicą, dystrybułowany jednak również w Polsce. Kanał TVP Polonia rozpoczął regularną emisję 31 marca 1993, choć wcześniej, od 24 października 1992, nadawana była emisja próbna programu.
Pod koniec lat 90. TV Polonia nadawała w PALplus.
Wiosną 2018 rozpoczęto reemisję stacji w ramach naziemnej telewizji cyfrowej na terenie Litwy.
Część materiałów dostępna jest również na żywo na platformie HbbTV, serwisie TVP Stream, TVP GO i w aplikacji TVP VOD.
Ramówka.
Ramówka TVP Polonia jest w dużej mierze przygotowywana w oparciu o archiwum Telewizji Polskiej (polskie filmy fabularne i krótkometrażowe, seriale, filmy dokumentalne i filmy animowane) i programów realizowanych współcześnie dla anten ogólnopolskich Telewizji Polskiej. W TVP Polonia pokazywane są np. najważniejsze programy informacyjne TVP1 – Wiadomości oraz "Teleexpress."
Dużą część programów TVP Polonia stanowią także magazyny historyczne (m.in. "Sensacje XX wieku" Bogusława Wołoszańskiego), krajoznawcze, o tematyce europejskiej, programy kulturalne i rozrywkowe, koncerty muzyki poważnej i estradowej, przedstawienia Teatru Telewizji oraz programy interaktywne dla widzów z zagranicy (m.in. Kulturalni.PL). Początkowo napisy angielskie były dostępne jedynie w teletekście, później zastąpiono je napisami niemieckimi. Aktualnie wybrane filmy i seriale emituje się w TVP Polonia z napisami w języku angielskim nałożonymi na ekran i/lub polskimi dostępnymi w teletekście. Co tydzień w niedzielę są transmisje mszy. W przerwy wakacyjne emitowany jest program Błękitne wakacje.
Od 26 lutego 2018 o 2:00 w nocy czasu polskiego dla widzów z USA i Kanady emitowana jest powtórka Wiadomości z angielskim lektorem oraz przetłumaczonymi belkami. Od 1 września 2020 roku kanał TVP Polonia jest dostępny w jakości HD. W lutym 2022 kanał zakończył nadawanie w jakości HD w telewizji naziemnej i został zastąpiony przez TVP3 Warszawa HD. Program wrócił do telewizji naziemnej we wrześniu 2022 roku.
Odbiór.
W Europie sygnał satelitarny kanału TVP Polonia nie jest kodowany i można go odbierać za pośrednictwem satelity Hot Bird, Astra i Eutelsat W3A. Odbiór programu jest także możliwy w sieciach telewizji kablowej w Austrii, Belgii, Białorusi, Bułgarii, Czechach, Danii, Estonii, Finlandii, Francji, Gruzji, Hiszpanii, Litwy, Łotwy, Niemiec, Rumunii, Słowacji, Szwajcarii, Szwecji, Ukrainy, Węgier i Wielkiej Brytanii (w Anglii, Szkocji, Walii i Irlandii Północnej), gdzie dostępny jest za dodatkową opłatą. Za pomocą nadajników naziemnych program jest rozpowszechniany na Litwie i Ukrainie, a za pomocą technologii ADSL także we Francji. W Ameryce Północnej sygnał Telewizji Polonia jest rozpowszechniany przez "GlobeCast" "Direct TV", w Ameryce Południowej dzięki satelicie "Satmex" oraz systemowi "direct to home". Program jest też odbierany w Australii i Kazachstanie, a także za pośrednictwem Internetu (transmisja płatna "on demand").
Prawa autorskie na wyłączną dystrybucję TVP Polonia na terenie Ameryki Północnej i Południowej sprzedane zostały w okresie początkowej transformacji w 1994 na 25 lat. Nabywcą jest Bogusław Spanski, który wyemigrował do Kanady na początku lat 80., a w 2015 kandydował na senatora do Senatu RP. W związku z tym, od początku dystrybucji programu TVP Polonia na kontynentach amerykańskich (która ruszyła w 1995 roku), TVP kodowała nadawane programy w taki sposób, aby ich oglądanie nie było możliwe bez pośrednictwa Spanski Enterprises. Do tego celu używa się funkcji „geoblocking” – blokady geograficznej.
W 2014 TVP została pozwana przez SEI za darmowe udostępnianie na swojej stronie w obu Amerykach 51 odcinków następujących produkcji: "Galeria" (odc. 4-25), "Głęboka woda" (odc. 13), "M jak miłość" (odc. 884-895), "Plebania" (odc. 1825-1829) i "Rezydencja" (odc. 48-58). Ten incydent posłużył jako podstawa do 4-letniej batalii sądowej prawników w USA w której ostateczny wyrok zapadł na korzyść Spanski Enterprises. Sąd USA nakazał TVP wypłatę ponad 3 mln dolarów (60 000 $ za każdy odcinek serialu) na korzyść Spanski Enterprises.
Sprawy blokowania dostępu do TVP Polonia przez firmę Spanski Enterprises dyskutowane były na posiedzeniu Komisji Senackiej do Spraw Emigracji i Łączności z Polakami za Granicą (nr 45) w lipcu 2017 roku.
Jak wskazano w raporcie z tego posiedzenia, umowa na monopol dla Spanski Enterprises udostępniania TVP Polonia dla odbiorców w tak ważnej części świata jakim są kontynenty amerykańskie z największą liczbą polskojęzycznej Polonii, obowiązywała do listopada 2019. Sygnał TVP Polonia sprzedawany przez Spanski Enterprises w Kanadzie był niskiej jakości, gdyż nie była to emisja HD.
13 grudnia 2019 wygasł oryginalny termin 25-letniej umowy na dystrybucję TVP Polonia na teren obu Ameryk. Mimo tego dystrybucja kanału na tych terenach została przerwana ze względu na trwający spór wynikający z jednostronnego przedłużenia umowy przez Spanski Enterprises. Z tego samego powodu obsługiwana przez tę firmę specjalna strona internetowa umożliwiająca odpłatny odbiór programów tej stacji w Internecie w Ameryce Północnej i Południowej też została zamknięta.
W Polsce kanał poza niekodowanym przekazem satelitarnym, platformami cyfrowymi i sieciami kablowymi można także było odbierać od 2011 roku na III multipleksie (przeznaczonym dla telewizji publicznej) naziemnej telewizji cyfrowej – jednakże przekaz został wyłączony 19 lipca 2016 i TVP Polonia zakończyła tam swoje nadawanie. Miało to związek z planowanym wprowadzeniem na multipleks TVP Info HD oraz dodatkowego kanału TVP Sport, który dołączył do telewizji naziemnej 7 czerwca 2018. Jesienią 2020 r. kanał powrócił do telewizji naziemnej w wybranych lokalizacjach, w ramach testowego multipleksu technologii DVB-T2/H.265, która w 2022 roku zastąpiła dotychczasowy system nadawania części multipleksów telewizji naziemnej. 15 lutego 2022 TVP Polonia HD zakończyła nadawanie w MUX Testowym TVP na rzecz TVP3 Warszawa HD. 20 września 2022 r. ponownie przywrócono naziemną emisję kanału TVP Polonia HD, także na multipleksie testowym Telewizji Polskiej.

</doc>
<doc id="295429" url="https://pl.wikipedia.org/wiki?curid=295429" title="YUV">
YUV

YUV – model barw, w którym Y odpowiada za jasność obrazu (luminancję), a UV kodują barwę – są to dwa kanały chrominancji.
Model YUV był wykorzystywany w czasie przechodzenia od telewizorów czarno-białych na kolorowe. Czarno-białe odbiorniki wyświetlały jedynie jasność obrazu, a kolorowe dodawały informacje o kolorze, co pozwoliło posiadaczom czarno-białych nie pozbywać się odbiorników od razu.Y – luminacja (dla obrazu monochromatycznego), U – przeskalowana składowa niebieska B, V – przeskalowana składowa czerwona R.
Uzyskanie obrazu w modelu YUV z obrazu w standardzie RGB realizuje się w następujący sposób:
 Y = 0,299 • R + 0,587 • G + 0,114 • B
 U = 0,492 • (B - Y)
 V = 0,877 • (R - Y)
lub przy pomocy przekształcenia za pomocą mnożenia macierzy przez wektor:
formula_1

</doc>
<doc id="295431" url="https://pl.wikipedia.org/wiki?curid=295431" title="Kwadryga (grupa literacka)">
Kwadryga (grupa literacka)

Kwadryga – warszawska grupa literacka działająca w dwudziestoleciu międzywojennym (1927–1931), zaliczana do Drugiej Awangardy, skupiona wokół warszawskiego czasopisma „Kwadryga”.
Grupa ukształtowała się w towarzyskim kręgu gimnazjalno-uniwersyteckim i złączona była głównie więzami pokoleniowymi i środowiskowymi. Przyjęła patronat Cypriana Kamila Norwida i Stanisława Brzozowskiego, co było typowe dla wielu młodych poetów lat 30. XX wieku.
Charakterystyka.
Najbardziej charakterystyczne akcenty publicystyki grupy to krytyczny stosunek wobec Skamandra, a szczególnie wobec praktyki artystycznej Tuwima, oraz aprobata dla programu Awangardy Krakowskiej. Sprzeciw wobec poetów Skamandra połączony był jednak z naśladowaniem typowo skamandryckiej poetyki.
Kwadryganci nie wypracowali charakterystycznego modelu poezji. Stylistykę ich wierszy cechuje eklektyzm. Można natomiast wyróżnić pewien krąg tematów: nierówności społeczne, moralizatorstwo, antyurbanizm, pacyfizm, kult pracy, postawa niezadowolenia i buntu oraz odejście od tematów osobistych.
W latach 1930–1931 organizowali spotkania z publicznością na wzór spotkań grupy Skamander. W 1931 roku czasopismo „Kwadryga” zawiesiło działalność, nie tylko ze względów finansowych, ale przede wszystkim przez rozłam polityczno-ideowy, który powstał wewnątrz grupy.
Za najwybitniejszych i najoryginalniejszych Kwadrygantów Jerzy Kwiatkowski uznał Władysława Sebyłę, Lucjana Szenwalda i krótko związanego z grupą Konstantego Ildefonsa Gałczyńskiego.
Przedstawiciele.
Główni przedstawiciele to:

</doc>
<doc id="295432" url="https://pl.wikipedia.org/wiki?curid=295432" title="Kwadryga">
Kwadryga

Kwadryga (łac. "quadriga") – antyczny rzymski wóz dwukołowy, zaprzężony w cztery konie znajdujące się obok siebie (zobacz też: rydwan). Powożona z pozycji stojącej, używana była głównie do wyścigów oraz jako wóz służący podczas pochodów triumfalnych w trakcie różnych uroczystości.
Rzymianie fascynowali się wyścigami powozów, które odbywały się na hipodromach. 
W architekturze określa się tym terminem rzeźbę, przedstawiającą kwadrygę z powożącym, często stosowaną jako zwieńczenie pomnika lub fasady budowli o formach klasycystycznych.
Obecnie największa kwadryga w Europie znajduje się w mieście Brunszwik w Niemczech na dachu pałacu Braunschweiger Schloss, wyrzeźbiona przez polskiego rzeźbiarza Artura Wochniaka.

</doc>
<doc id="295437" url="https://pl.wikipedia.org/wiki?curid=295437" title="Pałac Maksymiliana Goldfedera w Łodzi">
Pałac Maksymiliana Goldfedera w Łodzi

Pałac Maksymiliana Goldfedera – łódzki pałac mieszczący się przy ulicy Piotrkowskiej 77.
Historia.
Maksymilian Goldfeder przybył do Łodzi z Warszawy w 1870. Początkowo pracował w banku starszego brata Adolfa Goldfedera, a w kilka lat po ożenku w 1873 otworzył własny kantor bankowy. W latach 1891–1892, w najbardziej reprezentacyjnej części miasta, wybudował swój pałac, w którym umieścił dom bankowy. Autorem projektu był warszawski architekt Bronisław Żochowski, a plan zatwierdził architekt miejski – Hilary Majewski, który był prawdopodobnie jego współautorem. Rezydencja łączyła funkcje komercyjno-reprezentacyjne z mieszkalnymi.
Po śmierci Goldfedera w 1923, firma przestała istnieć. W 1930 budynek nabyło Towarzystwo Łódzkich Wąskotorowych Elektrycznych Kolei Dojazdowych. Od lat 50. XX w. budynek frontowy stał się siedzibą łódzkiej Rady Okręgowej Zrzeszenia Studentów Polskich, która na parterze prowadziła klub studencki „77” („Siódemki”). Natomiast w oficyna była w dalszym ciągu użytkowana przez MPK Łódź. Między innymi funkcjonowała tu do lat 80. XX wieku jego „Centrala Ruchu”.
Architektura.
Zachowany do dzisiaj pałac, to budowla usytuowana w linii regulacyjnej ulicy, jednopiętrowa, oparta na wzorcach renesansu włoskiego, z przylegającą do niego oficyną. Budynek zwieńczony jest gzymsem kordonowym z tralkową balustradą, na której niegdyś stały wazy i obeliskowe sterczyny. Na bocznej osi umieszczono przejazdową bramę, w której znajduje się wejście do budynku. Fasada zdobiona jest rustykalnym boniowaniem na parterze, płaskim na piętrze. Pod gzymsem biegnie fryz, z niewielkimi kwadratowymi kinami, a płaszczyzny pomiędzy nimi wypełnione są dekoracją z motywem girland, podtrzymywanych przez putta.
Okna parteru i brama zamknięte są półkoliście, zaś okna piętra prostokątnie, zwieńczone półkolistym tympanonem z motywem konchy. Dwa z nich, typu porte-fenêtre, są wyjściem na balkony o marmurowej ażurowej balustradzie, z bogato zdobionymi wspornikami. Do budynku prowadziły dwa wejścia: główne z bramy przejazdowej i gospodarcze do bocznej klatki schodowej w oficynie.
Na parterze mieścił się dom bankowy z bezpośrednim wejściem z bramy. Obok znajdowało się wejście na klatkę schodową, prowadzącą do pomieszczeń mieszkalnych na pierwszym piętrze. Klatka schodowa miała bogatą balustradę z kutej kraty i okno witrażowe.
Pierwsze piętro zajmowały pomieszczenia reprezentacyjne, różne stylowo, w układzie amfiladowym, z kwadratowym hallem pośrodku, oświetlonym świetlikiem wypełnionym witrażem. Z hallu prowadziły wejścia do dużej sali o wystroju neorokokowym w której na uwagę zasługuje bogato dekorowany piec w tym samym stylu, oraz do dwóch saloników i dwóch pokoi w stylu neorenesansowym, połączonymi z rozsuwanymi drzwiami z witrażami (jeden z pokoi być może był jadalnią). Od strony podwórka usytuowany był salonik w stylu mauretańskim. W oficynie znajdowały się pomieszczenia mieszkalne, kuchenno-gospodarcze oraz pokoje dla służby.
Obecnie znajduje się tutaj klub studencki "Siódemki" (od 1955), restauracja irlandzka "Irish Pub" oraz ekskluzywna restauracja "Klub Spadkobierców".

</doc>
<doc id="295438" url="https://pl.wikipedia.org/wiki?curid=295438" title="Szalom">
Szalom

Szalom ( "szalom", "szolem", „pokój”) – słowo używane przez Żydów jako przywitanie.
Występuje także w złożeniu "szalom alejchem" ( "szalom ale(j)chem", "szolem-alejchem"), co oznacza „pokój wam”, a na co odpowiada się najczęściej "alejchem szalom" ( "ale(j)chem szalom", "alejchem-szolem") – „i wam pokój”.
Odpowiednikiem arabskim jest "salam (alejkum)" ( "salām").

</doc>
<doc id="295439" url="https://pl.wikipedia.org/wiki?curid=295439" title="Maksymilian Goldfeder">
Maksymilian Goldfeder

Maksymilian Goldfeder (ur. ok. 1847, zm. 18 lutego 1923) – polski przedsiębiorca związany z Łodzią.
Był z pochodzenia Żydem, który przybył do Łodzi z Warszawy w 1870 roku. Początkowo pracował w banku swojego brata, Adolfa, a kiedy w 1873 roku ożenił się z córką zamożnego łódzkiego fabrykanta Zygmunta Jarocińskiego, Anną Jarocińską, otworzył własny kantor bankowy.
Był przykładem typowego "lodzermenscha", czyli człowieka robiącego karierę na gruncie szybko rozwijającego się miasta.
W 1891 roku wybudował kamienicę rezydencjonalną przy ul. Piotrkowskiej 77, będącej jednocześnie siedzibą jego Domu Bankowego, według projektu znanego polskiego architekta Hilarego Majewskiego.
W latach 1889–1923 wraz ze swoją rodziną rozwinął w budynku działalność bankową. Na dole posesji znajdował się kantor, na górze zaś rezydencja rodziny Goldfederów.
Po I wojnie światowej, między innymi na skutek złej oceny perspektyw dalszej działalności bankowej, firma popadła w poważne kłopoty finansowe, które w efekcie wraz ze śmiercią Maksymiliana Goldfedera zakończyły działalność jego rodzinnego interesu. Z powodu ogromnego zadłużenia żadne z jego dzieci (Józef, Stanisław, Anna, Felicja, Izabela i Helena) nie poprowadziło dalej banku. Zmarł 18 lutego 1923 roku.
Jego bratanica – córka brata Maksymiliana, Adolfa Goldfedera – Stefania, wyszła za mąż za ziemianina Jerzego Skarbka. Z tego związku urodziła się Krystyna Skarbek znana ze swojej działalności w okresie II wojny światowej jako agent brytyjskiej tajnej służby Kierownictwa Operacji Specjalnych (SOE), oraz wywiadowca Secret Intelligence Service (SIS).

</doc>
<doc id="295443" url="https://pl.wikipedia.org/wiki?curid=295443" title="Wojna Chile i Peru z Hiszpanią">
Wojna Chile i Peru z Hiszpanią

Wojna Chile i Peru z Hiszpanią – morski konflikt zbrojny pomiędzy Chile i Peru, wspieranymi przez Ekwador i Boliwię, a Hiszpanią, w latach 1865-1866 (oficjalnie zakończona w 1871).
U podłoża konfliktu leżał fakt uzyskania niepodległości przez dawne hiszpańskie kolonie w Ameryce Południowej – przede wszystkim Chile (1818) i Peru (1821) i wiążąca się z tym utrata wpływów Hiszpanii na tym obszarze, z czym nie chciały się pogodzić władze Hiszpanii, rządzonej wówczas przez królową Izabelę II. Hiszpania nie uznawała przy tym w dalszym ciągu niepodległości Peru.
Sytuacja w Peru.
Pod koniec 1862 roku Hiszpania wysłała na wody Ameryki Południowej eskadrę okrętów („Triunfo”, „Resolucion” i „Virjen de Covadonga”) pod dowództwem kontradmirała Luisa Hernandeza Pinzóna, w charakterze ekspedycji naukowej, której celem było jednak również zamanifestowanie obecności militarnej i wzmocnienie pozycji mieszkających tam Hiszpanów. Pod pretekstem odszkodowania za dwóch obywateli hiszpańskich zabitych w Lambayeque w sierpniu 1863, Hiszpania wystąpiła z roszczeniami finansowymi względem Peru. W tym czasie, od sierpnia 1863 rządy w Peru sprawował prezydent Juan Antonio Pezet. Dla wywarcia nacisku na rząd peruwiański, eskadra okrętów Pinzóna 14 kwietnia 1864 zajęła peruwiańskie wyspy Chincha, na których znajdowały się bogate złoża guana, przynoszącego ok. 60% dochodów gospodarki peruwiańskiej.
Z Hiszpanii skierowano następnie w grudniu na wody Peru drugą eskadrę okrętów, której dowództwo, jak i znajdujących się tam już okrętów objął wiceadmirał Jose Manuel Pareja. 25 stycznia 1865 eskadra hiszpańska pojawiła się przed portem Callao, wystosowując 48-godzinne ultimatum. Prezydent Pezet uległ przed groźbą i uznał żądania hiszpańskie, rozpoczynając negocjacje za pośrednictwem generała Manuela Ignacio de Vivanco. Wstępny traktat Vivanco-Pareja, podpisany 27 stycznia na hiszpańskiej fregacie „Villa de Madrid”, przewidywał m.in. zapłatę Hiszpanii 3 milionów peso za zwrot wysp. Postępowanie Hiszpanii i ustępstwa rządu wywołały wielkie niezadowolenie w Peru, na skutek czego 28 lutego 1865 wybuchło tam powstanie antyrządowe ("Restauradora Revolution") pułkownika Mariano Ignacio Prado, wspartego również przez Jose Baltę. Powstanie zakończyło się zwycięsko i 26 listopada 1865 powołano za zgodą wojskowych nowy rząd dyktatorski Prado.
Początek wojny.
Wydarzenia w Peru odbiły się echem także w sąsiednim Chile, które nie było wprawdzie przyjaźnie nastawione do Peru, niemniej jednak oburzenie na kolonialne postępowanie Hiszpanii wywołało sympatię do sąsiadów i doprowadziło do demonstracji antyhiszpańskich w Santiago. Rząd ogłosił także embargo na sprzedaż węgla hiszpańskim okrętom. Hiszpania zareagowała na to agresywnie i w dniu święta niepodległości Chile 17 września 1865 do portu Valparaiso weszła fregata „Villa de Madrid” z wiceadmirałem Pareją, który zażądał przeprosin od rządu Chile, salutu dla bandery hiszpańskiej i rekompensaty za zniewagi doznane przez posła hiszpańskiego podczas rozruchów. Rząd Chile nie ugiął się przed żądaniami, ani przed ultimatum wystosowanym 22 września, na skutek czego eskadra hiszpańska ogłosiła blokadę morską Chile. W odpowiedzi na ten wrogi krok, prezydent Chile Jose Joaquin Perez 25 września 1865 wypowiedział wojnę Hiszpanii.
Wojna toczyła się jedynie na morzu. Chile jednak praktycznie nie posiadało floty wojennej, mając początkowo jedynie dwa niewielkie okręty – 20-działową korwetę śrubową „Esmeralda” i kilkudziałowy parowiec „Maipú”. Hiszpania z kolei posiadała w Europie kilkanaście fregat śrubowych, w tym kilka pancernych, jak również wiele mniejszych okrętów. U wybrzeży Chile znajdowały się fregaty: „Villa de Madrid” (46 dział), „Blanca”, „Berenguela” (po 36 dział), „Resolución” (35 dział) i kanonierki „Vencedora” (4 działa) i „Virjen de Covadonga” (3 działa), ponadto u wybrzeży Peru operowała fregata pancerna „Numancia” (34 działa) i fregata „Almansa” (46 dział).
Siły hiszpańskie jednak były niewystarczające liczebnie do zablokowania całego ok. 4000-km wybrzeża Chile, więc skupiły się na większych portach.
Do pierwszej potyczki doszło 26 listopada, gdy chilijska korweta „Esmeralda” pod dowództwem Juana Williamsa Rebolledo napotkała w okolicy Papudo, na północ od Valparaiso hiszpańską kanonierkę „Virjen de Covadonga”. Po ataku z zaskoczenia i krótkiej walce, hiszpański okręt został uszkodzony i zdobyty przez Chilijczyków, po czym wszedł do służby chilijskiej pod nazwą „Covadonga”. Zdarzenie to miało niespodziewane następstwa, gdyż pod wrażeniem utraty okrętu i wcześniejszych braków sukcesów eskadry hiszpańskiej, wiceadmirał Pareja załamał się nerwowo i 29 listopada popełnił samobójstwo. Na stanowisku hiszpańskiego głównodowodzącego zastąpił go jednak energiczny dowódca fregaty pancernej „Numancia”, komodor Casto Méndez Núñez.
Sformowanie koalicji.
W tym czasie, rządy dyktatorskie w Peru objął Mariano Prado, który 5 grudnia 1865 zawarł sojusz antyhiszpański z Chile. W styczniu 1866 do sojuszu dołączyły Boliwia i Ekwador, a 14 stycznia 1866 państwa te wypowiedziały wojnę Hiszpanii. Boliwia i Ekwador nie miały floty, lecz ich udział w wojnie utrudniał zaopatrywanie i naprawy eskadry hiszpańskiej. Peru miało jedynie kilka okrętów oraz dopiero budowało nowe okręty pancerne w Europie, lecz wysłało swoją dostępną flotę w celu połączenia jej w sojuszniczą eskadrę, pod dowództwem chilijskiego admirała Manuela Blanco Encalada. Dwie fregaty peruwiańskie „Apurímac” (34 działa) i „Amazonas” pod dowództwem komandora Manuela Villara, a następnie dwie nowo zakupione we Francji korwety „Unión” i „America”, w grudniu i styczniu dołączyły do trzech okrętów chilijskich, które założyły bazę w Abtao w zatoce Ancud koło wyspy Chiloé. Fregata „Amazonas” jednak wkrótce zatonęła na skałach. 7 lutego 1866 doszło do bitwy pod Abtao. Hiszpańskie fregaty „Villa de Madrid” i „Blanca” wpłynęły do zatoki, atakując sprzymierzoną flotę (w składzie trzech okrętów peruwiańskich i „Covadongi”), lecz poniosły prestiżową porażkę, nie będąc w stanie zatopić okrętów sprzymierzonych i same będąc zmuszone do wycofania.
Hiszpańska eskadra ponowiła jeszcze później próbę ataku na flotę sprzymierzoną, tym razem z udziałem fregaty pancernej, lecz w tym czasie sprzymierzeni przenieśli miejsce bazowania do Estero de Huito, na bardziej dogodne do obrony i trudniejsze nawigacyjnie wody, więc Hiszpanie odstąpili od próby konfrontacji.
W tym czasie, flota peruwiańska otrzymała zbudowany w Anglii monitor „Huáscar” i fregatę pancerną „Independencia”. Przybyły one jednak do Chile dopiero pod koniec maja, po drodze topiąc trzy hiszpańskie statki handlowe u brzegów Brazylii.
Bombardowanie Valparaiso i Callao.
Doszedłszy do wniosku, że zniszczenie floty sprzymierzonej jest utrudnione, hiszpański admirał zmienił taktykę. 27 marca wystosował ultimatum do władz miejskich Valparaiso w Chile, grożąc bombardowaniem miasta za 4 dni i żądając oznakowania szpitali i kościołów białymi flagami. W międzyczasie port opuściły okręty amerykańskie i brytyjskie. Władze nie ugięły się przed żądaniami i 31 marca eskadra hiszpańska, w składzie fregat „Numancia”, „Blanca”, „Villa de Madrid”, „Resolución”, „Vencedora” i 6 innych okrętów rozpoczęła trzygodzinny ostrzał miasta, niszcząc wiele domów, budynków użyteczności publicznej, magazynów i urządzeń portowych, powodując wielkie straty, oszacowane na 10 milionów ówczesnych dolarów. Zniszczono również 33 chilijskie statki handlowe.
Flota hiszpańska następnie podążyła w tym samym celu na północ pod peruwiańskie Callao. Jednakże, w przeciwieństwie do Valparaiso, miasto to było bronione przez dziewięć fortów, jeszcze z czasów kolonialnych, z 51 działami.
W przygotowaniach do obrony Callao zasłużył się polski inżynier Ernest Malinowski, który zaproponował umieszczenie części armat na ruchomych platformach, dzięki czemu osiągnięto większe pole ostrzału, utrudniając jednocześnie ich zniszczenie.
2 maja 1866 Hiszpanie przypuścili główny atak z morza na miasto, ostrzeliwując je przez cztery godziny. Także i tutaj spowodowali spore zniszczenia oraz unieszkodliwili większość baterii nadbrzeżnych, lecz również okręty hiszpańskie (przede wszystkim „Berenguela”, „Villa de Madrid” i „Almansa”) odniosły uszkodzenia od ognia obrońców. Zginęło 43 marynarzy, 157 odniosło rany, włącznie z admirałem Méndezem Núñezem. Znacznie więcej obrońców poniosło śmierć, włącznie z ministrem obrony Peru Jose Gálvezem.
Dalsze wydarzenia.
Mimo zniszczeń, ataki na Valparaiso i Callao nie odniosły jednak skutków w zakresie osłabienia woli walki Chile i Peru. Wobec bezcelowości dalszych działań, eskadra hiszpańska 10 maja 1866 odpłynęła z Ameryki Południowej na Filipiny. Przy tym, wracając do Hiszpanii, „Numancia” stała się pierwszym pancernikiem, który opłynął świat.
15 lipca 1866 rząd hiszpański ogłosił zakończenie ekspedycji na Pacyfiku, jednakże do listopada trwały sporadyczne potyczki, a dopiero w 1867 doszło do formalnego zawieszenia broni. W międzyczasie Peru i Chile rozpoczęły w maju planowanie odwetowego uderzenia na hiszpańskie kolonie na Filipinach, powierzając w tym celu dowództwo floty amerykańskiemu admirałowi Johnowi Tuckerowi, lecz z operacji tej ostatecznie zrezygnowano. Nominacja ta jednak spowodowała dymisję części peruwiańskich oficerów marynarki, w tym Miguela Grau.
W 1869 wojujące państwa zawarły za pośrednictwem USA konwencję o zakończeniu wojny. Pokój ostatecznie podpisano 11 kwietnia 1871 w Waszyngtonie. Hiszpania uznała wówczas niepodległość Peru. W zamian za 3 mln peset Hiszpania zwróciła Peru wyspy Chincha, natomiast kupcy i angielscy właściciele doków z Valparaiso otrzymali od Hiszpanii odszkodowania.
Z wojny z największymi stratami wyszło Chile. Valparaiso na długi czas utraciło rolę głównego portu i ośrodka handlowego zachodniego wybrzeża Ameryki Południowej, a chilijska marynarka handlowa musiała być odbudowana od nowa. Jednym z wniosków wyciągniętych przez Chile z wojny była konieczność posiadania silnej floty wojennej, na skutek czego zamówiono dwa nowoczesne pancerniki w Wielkiej Brytanii. Wojna z Hiszpanią nie spowodowała jednak trwałego zbliżenia Peru i Chile i w 1879 niedawni sojusznicy starli się między sobą w wojnie o Pacyfik.

</doc>
<doc id="295451" url="https://pl.wikipedia.org/wiki?curid=295451" title="Pirat (marynarz)">
Pirat (marynarz)



</doc>
<doc id="295452" url="https://pl.wikipedia.org/wiki?curid=295452" title="Wicher">
Wicher

Wicher – gwałtowny wiatr o prędkości pomiędzy 17,2 a 20,7 m/s (60–75 km/h), o sile 8 stopni w skali Beauforta.

</doc>
<doc id="295454" url="https://pl.wikipedia.org/wiki?curid=295454" title="Kotwica (statek wodny)">
Kotwica (statek wodny)



</doc>
<doc id="295455" url="https://pl.wikipedia.org/wiki?curid=295455" title="Żagiel (ujednoznacznienie)">
Żagiel (ujednoznacznienie)



</doc>
<doc id="295468" url="https://pl.wikipedia.org/wiki?curid=295468" title="Pistolet HS 2000">
Pistolet HS 2000

Pistolet HS 2000 – samopowtarzalny pistolet chorwackiej firmy I.M. Metal, pojawił się po raz pierwszy w 1999 roku. Przeznaczony przede wszystkim do służb mundurowych w Chorwacji i USA. Nazwa jest skrótem od słów „Hrvatski Samokres” (“Chorwacki pistolet”). Słabe sukcesy rynkowe spowodowały, wprowadzenie niewielkich zmian (np. 10 nabojowych magazynków w standardzie, zmiana systemu napinania iglicy na DAO) i od 2001 roku broń dostępna jest na rynku amerykańskim na zasadzie wyłączności przez frimę Springfield Armory, pod nazwą Springfield XD jako pistolet głównie do ochrony osobistej. Pistolet zyskał sobie znakomite opinie, w roku 2003 uznany został przez Narodowe Stowarzyszenie Strzeleckie Ameryki pistoletem roku. Wykorzystywany jest przez niektóre jednostki policji w USA. Obecnie produkowana jest kolejna wersja tego pistoletu oznaczona symbolem XDM, dostępna w kilku wariantach. Producent, który obecnie nosi nazwę HS PRODUKT oferuje również usportowioną wersję tego pistoletu o oznaczeniu XDM 5,25" z wydłużoną do 5,25 cala lufą oraz regulowaną szczerbinką.
Konstrukcja.
Pistolet działa na zasadzie krótkiego odrzutu lufy. Cechą charakterystyczna są aż cztery bezpieczniki w tym charakterystyczny „podwójny spust” znany z pistoletu Glock, czy bezpiecznik w tylnej części chwytu znany z Colta 1911. Broń zbudowana jest z tworzyw sztucznych, posiada stalowy zamek oraz stalowe szyny wtopione w chwyt. Interesującym rozwiązaniem jest również przycisk zwolnienia magazynka umieszczony w tylnej części kabłąka spustowego z obu stron pistoletu, dzięki czemu, może być obsługiwany również przez osoby leworęczne. XD standardowo posiada również szynę Picatinny umieszczoną pod lufą.

</doc>
<doc id="295473" url="https://pl.wikipedia.org/wiki?curid=295473" title="John Fowles">
John Fowles

John Fowles (ur. 31 marca 1926, zm. 5 listopada 2005) – angielski pisarz i eseista. 
Urodził się w Leigh-on-Sea w Esseksie (niedaleko Londynu) w Anglii. Studiował język francuski i niemiecki. Pracował jako nauczyciel w szkołach w Anglii, Francji i Grecji. W Grecji uczył na wyspie Spetses – doświadczenia tej pracy wykorzystał w książce "Mag" ("The Magus") wydanej w 1966 (drugie wydanie w 1978) – opowiada ona historię młodego nauczyciela, który podczas kryzysu tożsamości przybywa na grecką wyspę, by uczyć angielskiego, gdzie spotyka go seria niecodziennych zdarzeń. Książką, która rozpoczęła pisarską drogę Fowlesa, był "Kolekcjoner" ("The Collector") wydany w 1963. Po jej wydaniu Fowles zrezygnował z kariery nauczyciela i całkowicie poświęcił się pisaniu.
W 1968 przeniósł się do Lyme Regis w hrabstwie Dorset na południu Anglii, gdzie mieszkał aż do śmierci. Kolejną książką była wydana w 1969 "Kochanica Francuza" ("The French Lieutenant's Woman"), na której podstawie nakręcono w 1981 film o tym samym tytule, a scenariusz do niego napisał późniejszy noblista Harold Pinter. Następne powieści w dorobku Fowlesa to "Daniel Martin" wydana w 1977 roku; potem "Mantissa" wydana w 1982 a także "Larwa" ("The Maggot").
Krytycy uważają, że w jego dziełach można znaleźć cechy charakterystyczne dla przełomu modernizmu i postmodernizmu. 
Zmarł po długiej chorobie w swej posiadłości w Lyme Regis.

</doc>
<doc id="295474" url="https://pl.wikipedia.org/wiki?curid=295474" title="Władysław II płocki">
Władysław II płocki

 
Władysław II płocki (ur. zap. 1448, zm. 27 lutego 1462) – książę mazowiecki na Płocku, Rawie Mazowieckiej, Bełzie, Płońsku, Zawkrzu i Wiźnie w latach 1455-1462 (do 1459 i w 1462 rządy w jego imieniu sprawowała regencja, w latach 1459-1461 starszy brat Siemowit VI), od 1459 na ziemi gostynińskiej.
Władysław II był młodszym synem księcia płockiego Władysława I i Anny oleśnickiej.
Nie wiadomo kiedy dokładnie się urodził. W każdym razie w chwili śmierci w 1455 r. ojca był jeszcze małoletni i znalazł się pod opieką rady regencyjnej kierowanej przez biskupa płockiego Pawła Giżyckiego i Annę oleśnicką. Regencja formalnie zakończyła swoje rządy w 1459 r., kiedy starszy brat Władysława Siemowit VI osiągnął wiek, który zgodnie z prawem uważano za sprawny do objęcia władzy (na Mazowszu było to 14 lat). W tym samym roku do księstwa młodych Władysławowiczów przyłączono ziemię gostynińską stanowiącą dotąd oprawę wdowią ciotki książąt – Małgorzaty (wdowy po Siemowicie V).
Rządy Siemowita VI trwały tylko do nocy sylwestrowej 1461 na 1462 r., kiedy to starszy syn Władysława I niespodziewanie zmarł. Śmierć brata uczyniła Władysława II jedynym spadkobiercą Mazowsza Płockiego i ziemi bełskiej. Z powodu jego małoletniości rządy przejęła na powrót regencja pod przewodnictwem biskupa. Niestety niespełna dwa miesiące po zgonie brata, śmierć dosięgła także Władysława. Tak nagłe zgony młodych książąt (liczących 16 i 14 lat w chwili śmierci) spowodowało rozszerzanie się pogłosek, że Piastów otruto. Podejrzenia kierowano głównie w kierunku kasztelana sochaczewskiego Gotarda z Rybna, który miał się poczuć obrażony próbą odebrania mu przez książąt jakiejś wsi. Obecnie przyjmuje się jednak, że zgon obu książąt był naturalny, o czym świadczy nie podjęcie tego tematu przez na ogół dobrze poinformowanego o stosunkach panujących na Mazowszu Jana Długosza. Najprawdopodobniej przyczyną śmierci w tak młodym wieku Siemowita i Władysława była dziedziczna choroba tej linii Piastów – gruźlica.
Śmierć Władysława II Płockiego i wymarcie na nim linii książąt mazowieckich wywodzących się od Siemowita IV spowodowała, że Kazimierz Jagiellończyk zgodnie z prawem lennym chciał przyłączyć całość jego władztwa do korony polskiej. Energiczne działania ciotki ostatnich książąt Katarzyny, oraz niechęć możnowładztwa mazowieckiego do zmiany suwerena skłoniła ostatecznie Jagiellona do inkorporacji tylko ziemi bełskiej na Rusi Halickiej, oraz ziem rawskiej i gostynińskiej na Mazowszu Płockim. W 1476 roku dodatkowo inkorporowano do Korony ziemię sochaczewską. Pozostałe terytoria trafiły jeszcze na jakiś czas w ręce książąt mazowieckich linii warszawskiej, pomimo że król zajął zamek płocki i odebrał tam przysięgę płockiej szlachty. Nie potrafił jednak w pokojowy sposób przełamać oporu możnych przywiązanych do lokalnej dynastii piastowskiej, a przymusu militarnego Kazimierz Jagiellończyk wykorzystywać nie zamierzał.

</doc>
<doc id="295476" url="https://pl.wikipedia.org/wiki?curid=295476" title="Feliks Przypkowski">
Feliks Przypkowski

Feliks Antoni Przypkowski (ur. 22 maja 1872 w Jędrzejowie, zm. 24 września 1951 tamże) – polski lekarz, astronom amator, kolekcjoner; twórca jednej z największych na świecie kolekcji zegarów słonecznych, zlokalizowanej w Jędrzejowie. 
Życiorys.
Był jednym z dziewięciorga dzieci Piotra Andrzeja, producenta mydła i świec, i Maksymilii z Gołębiowskich. Urodził się w 1872 roku w rodzinnej kamienicy Przypkowskich w Jędrzejowie, nabytej w 1868 roku. Imię otrzymał po stryju, rozstrzelanym za udział w powstaniu styczniowym. W 1894 ukończył gimnazjum w Kielcach. Zgodnie ze swoimi zamiłowaniami rozpoczął studia astronomii na Uniwersytecie Warszawskim, lecz z powodu pogorszenia sytuacji finansowej rodziny, zmienił kierunek studiów na bardziej praktyczną medycynę. W 1899 uzyskał dyplom doktora medycyny na Cesarskim Uniwersytecie Warszawskim, następnie odbył specjalizację w Pradze. W tym samym roku rozpoczął praktykę lekarską w prowincjonalnych Działoszycach. W latach 1900-14 pracował jako lekarz szkolny w Jędrzejowie w rosyjskim seminarium męskim, następnie do 1936 w Państwowym Seminarium Nauczycielskim Męskim. W 1903 zawarł związek małżeński z Zofią z Horstów.
Przypkowski już w latach gimnazjalnych interesował się zegarami słonecznymi. W Muzeum im. Przypkowskich w Jędrzejowie znajdują się dwa zegarki słoneczne, które wykonał samodzielnie w 1895. Dzięki kontaktom z austriackimi i niemieckimi antykwariuszami, zgromadził pokaźną literaturę fachową z zakresu astronomii i gnomoniki, na podstawie której konstruował własne zegary słoneczne. Swoją kolekcję sukcesywnie powiększał przy różnych okazjach; jako «honorarium» za porady lekarskie, otrzymywał czasami różne okazy zegarów z dworków okolic Jędrzejowa. Od 1902 roku kupował systematycznie zegary słoneczne także w antykwariatach zagranicznych. Ponadto interesował się Przypkowski numizmatyką, archeologią, przyrodoznawstwem i meteorologią. W 1906 w swoim domu, przy rynku w Jędrzejowie, zbudował taras do obserwacji astronomicznych i wyposażył go w teleskop własnej konstrukcji. W 1909 został pierwszym prezesem założonego w Jędrzejowie oddziału Polskiego Towarzystwa Krajoznawczego, a w 1913 został członkiem Société Astronomique de France (Towarzystwa Astronomicznego Francji).
Był kilkakrotnie wybierany do Rady Wojewódzkiej BBWR. W 1932 został honorowym członkiem kieleckiego Zarządu Wojewódzkiego Federacji Polskich Związków Obrońców Ojczyzny, od 1931 w zarządzie Izby Lekarskiej w Krakowie, a w 1937 został prezesem jędrzejowskiego oddziału PCK.
Po 1945 Przypkowski udostępnił publiczności swoje zbiory, które dzięki pomocy syna Tadeusza, powiększyły się o cenne eksponaty. W 1951 swoje obserwatorium astronomiczne ofiarował Polskiemu Towarzystwu Miłośników Astronomii.
Zmarł 24 września 1951 i został pochowany na cmentarzu parafialnym św. Trójcy w Jędrzejowie.
W 1974 został wybity medal upamiętniający Feliksa Przypkowskiego, zaprojektowany przez Edwarda Gorola.

</doc>
<doc id="295479" url="https://pl.wikipedia.org/wiki?curid=295479" title="Chryzyp">
Chryzyp

Chryzyp z Soloi (gr. "Chrysippos"; ur. 279, zm. między 207 a 204 p.n.e.) – ateński filozof i myśliciel, czołowy przedstawiciel i obrońca stoicyzmu.
Życie.
Syn Apolloniusa, prawdopodobnie urodził się w Soloi lub Tarsie. Przeprowadził się do Aten i poświęcił filozofii gdy jego ojcowizna została skonfiskowana na rzecz skarbu królewskiego. Był uczniem Kleantesa z Assos, po którym objął scholarchat w Stoa Poikile (232 p.n.e.), nauki pobierał także u Zenona z Kition. Zwany był drugim założycielem stoicyzmu, gdyż wpłynął na rozpowszechnienie doktryny stoickiej czyniąc ją jednym z najbardziej wpływowych prądów myślowych starożytnej Grecji i Rzymu. Był znakomitym dialektykiem oraz płodnym pisarzem – pozostawił po sobie ponad 700 pism zachowanych fragmentarycznie w odpisach Cycerona, Seneki i innych. Znany był z tego, że podczas dyskusji brał pod uwagę stanowisko obu stron, szczególnie zaś swoich przeciwników. Zarzucano mu jednak powtarzanie tych samych treści oraz skłonność do cytowania. Jak wskazuje Diogenes Laertios za Apolodorem z Aten:
„Gdyby z ksiąg Chryzypa usunąć obce cytaty, zostałyby czyste karty.”
W „Żywotach i poglądach słynnych filozofów” Diogenes Laertios przedstawia dwie wersje jego śmierci:
Poglądy.
Fatum.
„Nie byłoby sprawiedliwości bez niesprawiedliwości, odwagi bez tchórzostwa a prawdy bez kłamstwa”

</doc>
<doc id="295481" url="https://pl.wikipedia.org/wiki?curid=295481" title="Gómez Manrique">
Gómez Manrique

Gómez Manrique – wielki mistrz zakonu Calatrava w latach 1240–1243.
W 1243 roku odnowił pakt o braterstwie i pomocy wzajemnej z zakonem Santiago z 1221 roku wzbogacając go o nowe klauzule. Jego oddziały wspierały wojska królewskie w walce z muzułmanami, dzięki czemu zakon uzyskał nowe posiadłości, m.in. Albendín.

</doc>
<doc id="295484" url="https://pl.wikipedia.org/wiki?curid=295484" title="Franciszek Valentin d’Hauterive">
Franciszek Valentin d’Hauterive

Franciszek Valentin d'Hauterive (ur. 6 stycznia 1775, zm. 20 czerwca 1831 koło Czabiszek) − polski wojskowy, oficer wojsk inżynieryjnych, uczestnik wojen napoleońskich i powstania listopadowego, pochodził z rodziny hugenockiej.
Życiorys.
Urodził się 6 stycznia 1775 roku. Walczył w kampanii lat 1812−1813 w randze kapitana saperów. Po bitwie pod Lipskiem (1813) został uhonorowany krzyżem złotym Orderu Virtuti Militari oraz krzyżem kawalerskim Orderu Legii Honorowej. Służył następnie w wojsku Królestwa Polskiego, dochodząc do stopnia pułkownika. Pracował w kwatermistrzostwie generalnym oraz kierował wojskową szkołą pływania. Uczestniczył w powstaniu listopadowym, m.in. w walkach pod Arsenałem w nocy z 29 na 30 listopada 1830 roku, a następnie był dowódcą brygady oraz szefem sztabu korpusu Antoniego Giełguda. Zmarł 20 czerwca 1831 roku, utopiwszy się w czasie kąpieli w Wilii.
Młodszym bratem Franciszka był ppłk Piotr Valentin d'Hauterive.

</doc>
<doc id="295486" url="https://pl.wikipedia.org/wiki?curid=295486" title="Martín López de Córdoba">
Martín López de Córdoba

Marcin Lopez de Cordoba (hiszp. "Martin López de Córdoba") – wielki mistrz zakonu Alcantara w latach 1364–1369 i zakonu Calatrava w latach 1365–1371.
Był synem majordomusa królowej Blanki, żony króla Kastylii i Leónu Piotra I. Jego żona była krewną króla.
Był wiernym dworzaninem i żołnierzem Piotra I. Przez prawie 2 lata po śmierci króla, zamordowanego przez przyrodniego brata, który wstąpił na tron jako Henryk II, bronił się wraz z rodziną w twierdzy w Carmonie. Poddał się w końcu w 1371 r., gdy król obiecał mu swobodne opuszczenie kraju. Po opuszczeniu miasta został jednak pojmany, a następnie ścięty w Sewilli.
Jego rodzina została uwięziona w Sewilli, gdzie była przetrzymywana przez 9 lat aż do śmierci Henryka II, a ich dobra zagarnięte zostały przez króla. W międzyczasie jego żona i synowie zmarli, uwolniona została tylko córka Leonora z mężem. Napisała ona później słynne pamiętniki ("Memorias de DŞ. Leonor López de Córdoba"), przybliżające nam wydarzenia tamtych czasów.

</doc>
<doc id="295504" url="https://pl.wikipedia.org/wiki?curid=295504" title="Enrique de Villena">
Enrique de Villena

Henryk de Villena (hiszp. "Enrique de Villena", "Enrique de Aragón"), zwany "El nigromántico" (ur. 1384 w Iniesta, zm. 1434 w Madrycie) – kastylijski pisarz, tłumacz dzieł Dantego i Wergiliusza, wielki mistrz zakonu Calatrava w latach 1404–1407, tytularny markiz de Villena, pan Iniesty, spokrewniony z królami Kastylii i Aragonii.
Był synem Joanny Kastylijskiej – nieślubnej córki Henryka II – i Piotra, markiza de Villena, syna konetabla Kastylii. Jego ojciec zginął w bitwie pod Aljubarrota.
Pobierał nauki w Walencji i Barcelonie, na dworze aragońskim. Ożenił się z Marią de Albornoz, bogatą właścicielką ziemską. Małżeństwo to jednak trwało krótko, a to za sprawą króla Henryka III, chcącego unieważnić to małżeństwo i szukającego legalnego sposobu do realizacji tego celu. Takim sposobem okazało się wyjednanie dla Henryka urzędu wielkiego mistrza zakonu Calatravy. Formalnie związek został anulowany wtedy z powodu rzekomej impotencji Henryka. Po śmierci swojego protektora Henryk pozostał bez oparcia, a jednocześnie jego zainteresowania wzbudzały sprzeciw braci-rycerzy, w związku z czym konwent Calatravy zdjął go ze stanowiska, powołując na ten urząd Luisa Gonzáleza de Guzmána. Jednak aż do 1415 r. de Villena nie przyjmował tego faktu do wiadomości, co wiązało się z jednoczesnym funkcjonowaniu dwóch wielkich mistrzów, uważających się za prawowitych, legalnie wybranych zwierzchników zakonu.
W 1414 r. Henryk był obecny na koronacji Ferdynanda I Aragońskiego w Saragossie, a następnie przebywał w Walencji do 1417 r. W ostatnich latach swojego życia poświęcił się literaturze. Miał nieślubną córkę Izabelę urodzoną w 1430 r., późniejszą pisarkę i zakonnicę-klaryskę. Zmarł zrujnowany i osamotniony.
Był wybitnym erudytą. Pasjonował się astronomią, astrologią, alchemią, geometrią, arytmetyką, teologią i medycyną.
Do najsłynniejszych jego dzieł zalicza się (w nawiasie rok wydania):
Był autorem wielu innych utworów, z których część nie zachowało się do czasów współczesnych, jego prace zdobyły mu reputację heretyka i odszczepieńca, a nawet czarnoksiężnika. W związku z tym po jego śmierci Jan II Kastylijski polecił biskupowi Segowii Lope de Barrientosowi zniszczyć wszystkie książki znajdujące się w bibliotece w Villena.
Zajmował się również tłumaczeniami dzieł klasycznych, jak Boska komedia czy Eneida, jak i pism Cycerona.
Jego twórczość wywarła znaczący wpływ na rozwój prozy hiszpańskiej.

</doc>
<doc id="295505" url="https://pl.wikipedia.org/wiki?curid=295505" title="Grand Canyon">
Grand Canyon



</doc>
<doc id="295506" url="https://pl.wikipedia.org/wiki?curid=295506" title="Johannes Paul Aeltermann">
Johannes Paul Aeltermann

Johannes Paul Aeltermann (ur. 26 czerwca 1876 w Gdańsku, zm. zamordowany 22 listopada 1939 w Nowym Wiecu) – niemiecki duchowny katolicki, ofiara narodowego socjalizmu.
Życiorys.
Urodził się w rodzinie mistrza szewskiego Franza Aeltermanna i jego żony Elżbiety, z domu May. Po ukończeniu gimnazjum w Gdańsku (1898) studiował w seminarium duchownym w Pelplinie i tam 13 marca 1904 otrzymał święcenia kapłańskie. Pracował jako wikary m.in. w Gdańsku i Starogardzie Gdańskim. W początkowym okresie swojej działalności publicznej pomawiany niesłusznie o germanizowanie polskich dzieci, w 1911 podał do sądu i wygrał proces z redakcją "Pielgrzyma", a rok później z redaktorem "Gazety Gdańskiej". 6 września 1912 został proboszczem liczącej 700 wiernych parafii w Mierzeszynie (łącznie z kościołem filialnym w Przywidzu), znajdujących się w latach 1920-1939 w granicach Wolnego Miasta Gdańska. Prowadził ożywioną działalność społeczną. Dał się poznać jako zdecydowany przeciwnik hitleryzmu: 21 maja 1933, na tydzień przed wyborami do Volkstagu (sejmu Wolnego Miasta), wydał ośmiostronicową broszurkę „Hakenkreuz oder Christenkreuz?” ("Swastyka czy krzyż Chrystusowy?") z podtytułem „kazanie przedwyborcze”, w której ostrzegał przed narodowym socjalizmem i wskazywał na jego sprzeczność z zasadami religii chrześcijańskiej. Po dojściu hitlerowców do władzy spotykały go za to szykany, m.in. był aresztowany przez policję. Zwolniony po interwencji biskupa gdańskiego Edwarda O’Rourkego, ale bojówkarze narodowosocjalistyczni atakowali jego plebanię i obrzucali ją kamieniami.
Po wybuchu wojny i wcieleniu Wolnego Miasta Gdańska do III Rzeszy, ksiądz Aeltermann został aresztowany i zabrany do Nowego Wieca, gdzie rozstrzelano go wraz z grupą ok. 60 Polaków z okolicy (w tym 2 polskich księży). Niezłomny w swej postawie, do ostatka udzielał swoim współwięźniom pociechy religijnej przed śmiercią. Księża zostali zamordowani jako ostatni z tej grupy, wcześniej zmuszono ich do wykopania sobie grobu.
Szczątki księdza Aeltermanna zostały po wojnie ekshumowane i 17 maja 1945 złożone w grobie obok kościoła św. Bartłomieja Apostoła w Mierzeszynie. Jego imieniem nazwano 13 października 2003 Szkołę Podstawową w Mierzeszynie. Kościół katolicki w Niemczech uznaje go za jednego z męczenników wiary XX wieku. Prowadzone są starania o jego beatyfikację.
30 sierpnia 2020 w Mierzeszynie przy ul. Wolności 19 odsłonięto pomnik ks. Aeltermanna.

</doc>
<doc id="295512" url="https://pl.wikipedia.org/wiki?curid=295512" title="Wilgotność właściwa">
Wilgotność właściwa

Wilgotność właściwa – wielkość fizyczna określająca zawartość wody w materiale określona jako stosunek masy wody do masy wilgotnego materiału:
W meteorologii jest to stosunek masy pary wodnej do masy wilgotnego powietrza:
Wilgotność właściwa gazu nie zmienia się przy zmianie jego objętości, temperatury i ciśnienia.

</doc>
<doc id="295515" url="https://pl.wikipedia.org/wiki?curid=295515" title="Polski płat">
Polski płat



</doc>
<doc id="295518" url="https://pl.wikipedia.org/wiki?curid=295518" title="Gimnazjum w Chyrowie">
Gimnazjum w Chyrowie



</doc>
<doc id="295520" url="https://pl.wikipedia.org/wiki?curid=295520" title="Pistolet Fort 12">
Pistolet Fort 12

Fort 12 (ukr. Форт-12) – ukraiński pistolet samopowtarzalny. Pierwszy z dzisiejszej rodziny pistoletów Fort stworzony został w celu zastąpienia odziedziczonych po erze Związku Radzieckiego, będących na wyposażeniu służb mundurowych na Ukrainie pistoletów Makarowa. Jego budowa oparta została na projekcie czeskiego pistoletu CZ-75. Przyczyną takiego stanu rzeczy było przejęcie przez producenta – ukraińską KP "Fort" (ukr. "Казенне підприємство «Науково-виробниче об'єднання «Форт» Міністерства внутрішніх справ України»") maszyn od czeskiego sąsiada. Obecnie dostępna jest również na rynku cywilnym wersja gazowa pistoletu.
Konstrukcja.
Pistolet działa na zasadzie wykorzystania energii odrzutu zamka swobodnego. Wykonany jest ze stali. Mechanizm kurkowy typu Double Action z kurkiem zewnętrznym oraz bezpiecznikiem umieszczonym w tylnej części pistoletu.
Pistolet nie zdobył wielkiego uznania i to pomimo faktu, że uznawano go za znacznie celniejszy od Makarowa, głównie ze względu na chęć zmiany przez władze kalibru służbowego pistoletu na 9 × 19 mm Parabellum.
Wersje.
Pistolet ma również możliwość zamontowania dodatkowych akcesoriów (celownik laserowy).

</doc>
<doc id="295526" url="https://pl.wikipedia.org/wiki?curid=295526" title="Bank (zespół muzyczny)">
Bank (zespół muzyczny)

Bank – polski zespół rockowy założony w 1980 roku w Środzie Śląskiej k. Wrocławia.
Historia.
Lata 1980–1984.
Po dwóch tygodniach prób, formacja po raz pierwszy zarejestrowała swoje utwory – miało to miejsce w Polskim Radiu Wrocław. Pierwszy sukces to uplasowanie się na 3 miejscu ich utworu "Lustrzany świat" na 8. Ogólnopolskim Konkursie Polskiego Radia na piosenkę dla młodzieży (obok 2 plus 1 i Izabeli Trojanowskiej). Dla Banku pisali znani tekściarze: Magdalena Wojtaszewska, Marek Gaszyński, Wojciech Jagielski i Leszek Pietrowiak.
Po podpisaniu umowy ze Szczecińską Agencją Artystyczną koncertował na terenie całej Polski, biorąc udział w takich imprezach jak m.in.: „Rock Session”, „Rockorama” czy odbywająca się w katowickim Spodku „Dyskoteka Gigant” (obok Maanamu, Turbo, Kombi i Krzaka), zdobywając sympatię rockfanów a w efekcie pojawiając się na XIX Krajowy Festiwal Piosenki Polskiej w Opolu (1981), gdzie wystąpił w koncercie „Rock Opole”.
Następnie Pagart zorganizował zespołowi ogólnopolską trasę koncertową (z zachodnioniemieckią grupą Goombay Dance Band), która okazała się sporym sukcesem komercyjnym. W październiku 1981 roku, nakładem Polskich Nagrań ukazał się pierwszy longplay Banku pt. "Jestem panem świata..." (wydany w rekordowym jak na polskie warunki nakładzie 960 tys. egzemplarzy), a także dwa single. 
Po zmianie perkusisty w roku 1982 (miejsce Krzysztofa Krzyśkowa za zestawem perkusyjnym zajął Przemysław Niemiec), formacja nagrała w Polskim Radiu Szczecin swój drugi album pt. "Ciągle ktoś mówi coś", który pierwotnie ukazał się tylko na kasecie magnetofonowej, wydanej przez firmę Polmark. Utwory z tej sesji – "Ciągle ktoś mówi coś" i "Mija czas i nic" przez długi okres zajmowały czołowe miejsca na Telewizyjnej Liście Przebojów. 
W tym okresie zespół grał bardzo dużo koncertów w Polsce, zapełniając amfiteatry i duże sale koncertowe oraz kilkukrotnie jeździł w trasy koncertowe po Czechosłowacji i NRD. W 1983 za płytę "Jestem panem świata...", grupa Bank otrzymała Złotą Płytę Polskich Nagrań i po raz kolejny wystąpił na KFPP w Opolu. 
W tym okresie miejsce dotychczasowego wokalisty Mirosława Bielawskiego i klawiszowca Marka Bilińskiego (o dziwo) zajęli – odpowiednio – Tomasz Garstecki i Waldemar Jóźwiak, co przyczyniło się do utraty popularności zespołu i jego rozpadu w 1984 roku.
Reaktywacja.
Wznowienie działalności Banku nastąpiło w Berlinie w 1999 roku, gdzie w studiu Black Woolf zespół nagrał nowy krążek, zatytułowany "Gdzie mieszka czas" (w 2000 roku). Zespół występował w oryginalnym składzie, zaś partie klawiszowe zagrał Rainer Eissing. W roku 2001 ukazała się kolejna płyta nagrana w Black Woolf, pt. "The Best of..." na której znajdują się na nowo nagrane przeboje zespołu z lat 80., takie jak m.in.: "Powiedz mi coś o sobie", "Ciągle ktoś mówi coś", czy "Jestem panem świata". 
W następnych latach formacja występowała w Polsce, jak i w Berlinie, gdzie w kwietniu 2006 roku w klubie Ernst, muzycy świętowali swoje 25-lecie. W lutym 2007 roku firma Metal Mind Productions wydała na płycie kompaktowej reedycję albumu Banku "Jestem panem świata..." i dawnej kasety magnetofonowej "Ciągle ktoś mówi coś". 26 lutego tegoż roku na stadionie miejskim w Środzie Śląskiej odbył się oficjalny koncert z okazji 25-lecia zespołu. 
11 kwietnia 2008 zespół był gościem w Wideotece Dorosłego Człowieka, zaś niespodzianką ze strony autorów programu było przybycie Marka Bilińskiego. Po tym niespodziewanym spotkaniu muzycy podjęli decyzję o wspólnym graniu, zaś 17 kwietnia Bank uświetnił swoim wirtualnym koncertem otwarcie Second Wrocław. 
2 lutego 2009 roku ukazała się w sprzedaży kolejna płyta zespołu, zatytułowana "Złoty pył".
27 marca 2012 firma Mobile Wings wydała pierwszą w Polsce i jedną z pierwszych w Europie płytę na iPada "Bank Ballads" z utworami grupy Bank.
21 września 2013 roku zespół w nowym składzie, z gitarzystą Markiem Mosiejem wystąpił podczas drugiej edycji koncertu charytatywnego „Gramy dla” (Fundacja Anny Dymnej „Mimo Wszystko”) w UFA Fabrik w Berlinie. Zaś w dniach 22-23 lutego 2014 r. Bank nagrał cztery utwory w RecPublica Studios w Lubrzy (województwo lubuskie) z myślą o nowej płycie.
26 sierpnia 2014 roku we wrocławskim klubie Zaklęte Rewiry, formacja nagrała teledysk do utworu "Weź mnie w ramiona".
13 września 2015 roku na imprezie „Święto Wina w Mieście Skarbów” w Środzie Śląskiej, swoim koncertem zespół święcił jubileusz swego 35-lecia. 
17 czerwca 2017 roku Bank zagrał pod patronatem medialnym Radia Plus koncert charytatywny „Rockowe Granie” z okazji Dnia Brata Alberta w Lubinie. Zaś 2 lipca formacja wystapiła na imprezie „Wakacyjny koncert” w Hajnówce. 
11 lipca 2018 roku na podstawie umowy podpisanej ze Studiem Filmowym „Kadr”, utwór Banku pt. "Psychonerwica" został wykorzystany w polskim serialu sensacyjno-kryminalnym "Rojst", wyprodukowanym przez Showmax. 
25 października 2018 r. formacja wystąpiła w TVP3 Wrocław w programie pt. "Fakty o poranku", zaś 26 października w porannej, prowadzonej na żywo audycji Polskiego Radia Wrocław. 
25 maja 2019 roku zespół podczas „Dni Środy Śląskiej” dał koncert z okazji 40-lecia swej pracy artystycznej.
10 września 2022 roku przed koncertem w ramach kolejnej edycji „Święta Wina w Mieście Skarbów” w Środzie Śląskiej, członkowie grupy Bank otrzymali okolicznościowy medal i dyplom „Zasłużony dla Gminy Środa Śląska”. Tytuł ten nadała Rada Miejska uchwałą z 31 sierpnia 2022 r. na wniosek burmistrza Adama Rucińskiego.
Dyskografia.
Albumy studyjne:
Single:
Składanki i wydania specjalne:

</doc>
<doc id="295527" url="https://pl.wikipedia.org/wiki?curid=295527" title="Wayne Arthurs">
Wayne Arthurs

Wayne Sean Arthurs (ur. 18 marca 1971 w Adelaide) – australijski tenisista, zdobywca Pucharu Davisa, olimpijczyk z Aten (2004).
Jego ojciec, Derek Arthurs, występował w Pucharze Davisa w reprezentacji Irlandii i pod koniec lat 60. wyjechał do Australii.
Kariera tenisowa.
Wayne Arthurs karierę zawodową rozpoczął w 1990 roku, a zakończył w 2007 roku po Wimbledonie.
W grze pojedynczej wygrał 1 turniej rangi ATP World Tour, w 2005 roku w Scottsdale. W finale pokonał Mario Ančicia. Dodatkowo w 2002 roku awansował do finału w Nottingham, jednak poniósł ostatecznie porażkę z Jonasem Björkmanem.
W grze podwójnej Arthurs odniósł 12 triumfów rangi ATP World Tour, a także uczestniczył w 15 finałach. Najlepszymi wynikami Australijczyka w deblowych występach wielkoszlemowych są półfinały Australian Open 2001, French Open 2003, a także US Open 2004.
W 1999 roku zadebiutował w zespole narodowym w Pucharze Davisa, gdzie w półfinale pokonał w grze pojedynczej Rosjan, Jewgienija Kafielnikowa i Marata Safina. Nie grał w zwycięskim finale z Francją, ale dzięki występowi w półfinale przysługuje mu tytuł zdobywcy Pucharu. Wynik ten powtórzył w 2003 roku, tym razem przyczyniając się do triumfu Australii w Pucharze Davisa jako deblista (w parze z Toddem Woodbidge). Wystąpił m.in. w finale z Hiszpanią (z Woodbridge pokonał parę Àlex Corretja–Feliciano López).
W 2001 roku zdobył również Drużynowy Puchar Świata (w deblu partnerował mu Scott Draper).
Latem 2004 roku zagrał na igrzyskach olimpijskich w Atenach, dochodząc do 2 rundy w konkurencjach singla i debla. W grze podwójnej startował z Toddem Woodbidge.
W rankingu gry pojedynczej Arthurs najwyżej był na 44. miejscu (9 lipca 2001), a w klasyfikacji gry podwójnej na 11. pozycji (3 listopada 2003).

</doc>
<doc id="295529" url="https://pl.wikipedia.org/wiki?curid=295529" title="Republika (ustrój)">
Republika (ustrój)



</doc>
<doc id="295531" url="https://pl.wikipedia.org/wiki?curid=295531" title="Borowikowce">
Borowikowce

Borowikowce ("Boletales" E.-J. Gilbert) – rząd grzybów z klasy pieczarniaków ("Agaricomycetes").
Systematyka.
Pozycja w klasyfikacji według Index Fungorum: "Agaricomycetidae, Agaricomycetes, Agaricomycotina, Basidiomycota, Fungi".
Według aktualizowanej klasyfikacji CABI databases bazującej na "Dictionary of the Fungi" do rzędu tego należą:
Polskie nazwy na podstawie pracy Władysława Wojewody z 2003 r.

</doc>
<doc id="295537" url="https://pl.wikipedia.org/wiki?curid=295537" title="Sōke">
Sōke

 – używany w japońskich sztukach walki, zwłaszcza w karate, termin określający twórcę bądź założyciela stylu (szkoły). 
Pierwotnie zarezerwowany wyłącznie dla uznanych japońskich mistrzów (Gichin Funakoshi, Masutatsu Ōyama, Takayuki Kubota) i często używany dopiero pośmiertnie. Obecnie termin ten jest szeroko używany na określenie twórców nowych sztuk walki lub nowych szkół już istniejących sztuk walki. Łączy się to z nadaniem najwyższego możliwego stopnia. W niektórych przypadkach tytuł "sōke" przyznają sobie także osoby, które "wskrzesiły" sztukę walki lub szkołę sztuki walki, która wydawała się zapomniana.

</doc>
<doc id="295539" url="https://pl.wikipedia.org/wiki?curid=295539" title="Edmund Muskie">
Edmund Muskie

Edmund Sixtus „Ed” Muskie (ur. 28 marca 1914 w Rumford, Maine, zm. 26 marca 1996 w Waszyngtonie) – amerykański polityk polskiego pochodzenia, działacz Partii Demokratycznej. Pełnił funkcję gubernatora i senatora ze stanu Maine oraz sekretarza stanu (szefa dyplomacji) USA. Był także kandydatem swej partii na wiceprezydenta w wyborach 1968.
Życiorys.
Muskie przyszedł na świat w miejscowości Rumford w stanie Maine, jako Edmund Marciszewski, syn imigrantów z Polski. Muskie ukończył Baste College w 1936 roku i studia prawnicze na Uniwersytecie Cornell w 1939. W czasie II wojny światowej służył w marynarce wojennej.
Po wojnie wstąpił do Partii Demokratycznej w Maine. W owym czasie Maine było tradycyjnie republikańskim stanem. Podczas wyborów 1936 było ono jednym z dwóch (obok Vermont) stanów Ameryki, w których wygrał kandydat tej partii Alf Landon.
Gubernator i senator.
Muskie zasiadał w owym czasie w stanowej Izbie Reprezentantów. W roku 1954 został wybrany gubernatorem, na którym to stanowisku pozostawał do 1958, kiedy został wybrany senatorem. Ponownie wybierano go w latach 1964, 1970 i 1976, w którym to roku zrezygnował na rzecz funkcji sekretarza stanu.
Muskie był jednym z najbardziej wpływowych senatorów przez większość tych lat.
Kandydat na wiceprezydenta i prezydenta.
W roku 1968 nominację demokratów jako kandydat na prezydenta uzyskał wiceprezydent Hubert Humphrey. Zaproponował on senatorowi Muskie’emu start jako swemu wiceprezydenckiemu partnerowi. Edmund ofertę przyjął. Jednakże demokraci z powodu niezadowolenia na tle toczącej się Wojny w Wietnamie i buntu gubernatora Alabamy George’a Wallace’a, który kandydował spoza listy, przegrali wybory.
W roku 1972 był faworytem, obok senatora Teda Kennedy’ego, do uzyskania nominacji prezydenckiej. Nominacji wówczas nie uzyskał. Jedną z przyczyn jego porażki było to, że podczas jednego w wieców, kiedy zapytano go o plotki szkalujące jego żonę Jane, bardzo się zdenerwował i uronił łezkę. Cały kraj obiegły wówczas jego zdjęcia z komentarzem, że senator nie ma odporności psychicznej potrzebnej prezydentowi.
Sekretarz Stanu USA.
Po rezygnacji Cyrusa Vance’a z zajmowanego stanowiska szefa amerykańskiej dyplomacji, prezydent Jimmy Carter mianował senatora Muskie’ego jego następcą. Muskie piastował urząd piątej (zgodnie z konstytucyjną linią sukcesji prezydenckiej) osoby w państwie od 7 maja 1980 do 20 stycznia 1981 roku. Był pierwszym Amerykaninem polskiego pochodzenia, który pełnił tak wysoką funkcję w administracji (przypomnijmy, że John Austin Gronouski pełnił urząd pocztmistrza generalnego w gabinecie prezydenta Kennedy’ego).
Po zakończeniu kariery politycznej.
Po odejściu z urzędu Muskie został jednym z przewodniczących organizacji, działającej na rzecz kontynuowania dobrych stosunków z ChRL.
Zmarł 26 marca 1996, do 82 urodzin zabrakło mu jedynie dwóch dni.

</doc>
<doc id="295542" url="https://pl.wikipedia.org/wiki?curid=295542" title="Arkadiusz Rybicki">
Arkadiusz Rybicki

Arkadiusz Czesław Rybicki (ur. 12 stycznia 1953 w Gdyni, zm. 10 kwietnia 2010 w Smoleńsku) – polski polityk, działacz społeczny i samorządowy, poseł na Sejm V i VI kadencji.
Życiorys.
Ukończył I Liceum Ogólnokształcące im. Mikołaja Kopernika w Gdańsku. W 1978 ukończył historię na Uniwersytecie Gdańskim. W drugiej połowie lat 70. związał się ze środowiskiem opozycyjnym na Wybrzeżu. Od 1976 współpracował z KOR, a w 1977 był wśród założycieli Studenckiego Komitetu Solidarności w Gdańsku. W latach 1977–1979 działał w ROPCiO, będąc drukarzem pomorskiej edycji pisma „Opinia”. W okresie 1978–1980 zatrudniony był przez ks. Hilarego Jastaka jako archiwista w Parafii Najświętszego Serca Pana Jezusa w Gdyni, a potem przy kościele św. Krzyża w Gdańsku (jest autorem monografii tych parafii). Od 1979 działał w Ruchu Młodej Polski, redagował wydawane w drugim obiegu czasopismo „Bratniak”. Współpracował także z WZZ oraz z KPN. W sierpniu 1980 pomagał strajkującym robotnikom Wybrzeża. Wspólnie z Maciejem Grzywaczewskim (późniejszym dyrektorem Programu I TVP) spisał na tablicy 21 postulatów Międzyzakładowego Komitetu Strajkowego (zdarzenie to było tematem jednej z etiud filmu "Solidarność, Solidarność..." z 2005). W 2003 tablica z postulatami została przez UNESCO wpisana na listę światowego dziedzictwa kulturalnego „Pamięć Świata”.
Po sierpniu 1980 zaangażował się w działalność NSZZ „Solidarność”, w 1981 kierował agencją prasową Biura Informacji Prasowej Krajowej Komisji Porozumiewawczej NSZZ „Solidarność”. W czasie stanu wojennego był internowany w Strzebielinku. W latach 1983–1988 blisko współpracował z Lechem Wałęsą. W okresie 1984–1990 pracował także kolejno w Bibliotece Gdańskiej PAN, w redakcji „Przeglądu Katolickiego” oraz w Spółdzielni Pracy Usług Wysokościowych „Świetlik” („Gdańsk”).
W latach 1990–1991 pracował jako szef Zespołu Obsługi Politycznej Prezydenta RP w Kancelarii Prezydenta RP Lecha Wałęsy. Odszedł z pracy w Kancelarii po konflikcie z Mieczysławem Wachowskim. Następnie prowadził własną działalność gospodarczą, a potem był dyrektorem kreatywnym w Agencji Filmowej Profilm. W tym okresie był m.in. producentem programu "Lalamido". Od 1999 do 2001 był podsekretarzem stanu w Ministerstwie Kultury i Dziedzictwa Narodowego odpowiedzialnym m.in. za współpracę z zagranicą i integrację europejską. Od 2003 do 2004 był dyrektorem Nadbałtyckiego Centrum Kultury, a w latach 2002–2005 dyrektorem departamentu kultury w Urzędu Marszałkowskiego Województwa Pomorskiego. W latach 1998–2005 zasiadał w radzie miasta Gdańska.
W 1991 był współzałożycielem Koalicji Republikańskiej. Z jej listy bezskutecznie kandydował do Sejmu w wyborach w 1991. W latach 1992–1996 był wiceprzewodniczącym Partii Konserwatywnej, a od 1996 do 2001 należał do Stronnictwa Konserwatywno-Ludowego. Od 2001 działał w Platformie Obywatelskiej, był m.in. przewodniczącym PO w Gdańsku. Bez powodzenia kandydował do Sejmu z jej listy w wyborach parlamentarnych w 2001. W wyborach w 2005 został wybrany na posła na Sejm V kadencji z okręgu gdańskiego. W 2007 po raz drugi uzyskał mandat poselski, otrzymując 13 968 głosów.
Był autorem publikacji z zakresu historii, polityki i kultury oraz scenariuszy filmów dokumentalnych.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Uroczystości pogrzebowe Arkadiusza Rybickiego odbyły się 26 kwietnia 2010 w gdańskim kościele św. Mikołaja. Polityk został pochowany na cmentarzu Srebrzysko w Gdańsku (rejon IV, taras I-1a-42).
Odznaczenia, wyróżnienia i upamiętnienie.
W 1999 otrzymał odznakę „Zasłużony Działacz Kultury”. W 2001 wyróżniony został Orderem Narodowym Zasługi, przyznanym przez prezydenta Francji Jacques’a Chiraca. W 2005 otrzymał Medal 25-lecia „Solidarności”.
16 kwietnia 2010 na wniosek Kapituły Orderu Odrodzenia Polski, "za wybitne zasługi w służbie państwu i społeczeństwu", postanowieniem marszałka Sejmu Bronisława Komorowskiego wykonującego obowiązki prezydenta RP został pośmiertnie odznaczony Krzyżem Wielkim Orderu Odrodzenia Polski. W 2010 został również pośmiertnie odznaczony Złotym Medalem „Zasłużony Kulturze Gloria Artis”. W 2015 został przez prezydenta Andrzeja Dudę pośmiertnie odznaczony Krzyżem Wolności i Solidarności.
Również w 2010 rada miejska Sopotu nazwała jego imieniem skwer leżący w pobliżu siedziby urzędu miasta. W 2011 na fasadzie budynku przy ul. Sienkiewicza 10 w Gdańsku-Wrzeszczu odsłonięto poświęconą mu tablicę pamiątkową, a w 2014 pierwszemu z najnowocześniejszych gdańskich tramwajów Pesa Jazz Duo nadano imię „Aram Rybicki”. W 2014 powstał poświęcony jego osobie film dokumentalny pt. "Aram" autorstwa Krzysztofa Talczewskiego. W 2015 jego imieniem została nazwana Pozytywna Szkoła Podstawowa w Gdańsku.
Życie prywatne.
Był synem Stefana i Marii Rybickich, bratem Mirosława Rybickiego, Sławomira Rybickiego i Bożeny Rybickiej, a także szwagrem Macieja Grzywaczewskiego.
Jego żoną była Małgorzata Rybicka, z którą wziął ślub w 1976. Miał dwoje dzieci: Magdalenę i Antoniego.

</doc>
<doc id="295543" url="https://pl.wikipedia.org/wiki?curid=295543" title="9K38 Igła">
9K38 Igła

9K38 „Igła” – radziecki/rosyjski ręczny, naprowadzany na podczerwień system pocisków ziemia-powietrze. Oznaczenie NATO SA-18 Grouse.
Istnieje wariant pocisku 9K310 „Igła-1” (oznaczenie NATO SA-16 Gimlet) oraz wersja morska „Igła-M” (oznaczenie NATO SA-N-10 Grouse).
Historia.
Prace nad pociskiem rozpoczęły się w 1971 roku. Był to nowy projekt, a nie rozwój istniejących pocisków kierowanych typu 9M32 Strzała-2.
Problemy techniczne spowodowały opóźnienie w pracach, więc w 1978 podzielono program na dwie części: pierwszą, w której kontynuowano projektowanie „pełnowartościowej” Igły, oraz drugi projekt z uproszczonym pociskiem Igła-1.
„Pełnowartościowa” Igła 9K38 (oznaczenie NATO SA-18 Grouse) z pociskiem 9M39 została zaakceptowana w 1983.
Podczas testów prowadzonych w Finlandii i porównań do francuskiego pocisku Mistral, stwierdzono, że 9K38 Igła (mająca mniejszą głowicę bojową) ma krótszy zasięg i niższą czułość, za to większą odporność na zakłócenia.
Pod koniec lat 80. podjęto przygotowania do uruchomienia produkcji licencyjnej zestawu 9K310 Igła-1E w Polsce, w zakładach Mesko, w związku z czym zakupiono część dokumentacji, natomiast głowice samonaprowadzające, silniki i mechanizmy startowe miały być dostarczane z ZSRR. Na skutek przemian ustrojowych na początku lat 90. zrezygnowano z uruchomienia produkcji pocisku wymagającego dostaw z ZSRR i zdecydowano o rozpoczęciu prac nad własnym, bardziej perspektywicznym pociskiem tej kategorii, korzystając z przygotowań do wdrożenia licencji Igły-1, czego efektem było skonstruowanie pocisków Grom. W pierwszej wersji Grom-I pocisk wykorzystywał jeszcze elementy importowane Igły, w tym związane z głowicą samonaprowadzającą.
Użycie.
Igła oraz Igła-1 zostały wyeksportowane przez Rosję do ponad 30 krajów świata.
2 maja 1999 ofiarą pocisku przeciwlotniczego Igła padł samolot F-16C Block 40 z 555. eskadry 31. dywizjonu, wykonujący misję bojową w ramach operacji "Allied Force" w czasie wojny w Kosowie.
17 kwietnia 2022 ukraińscy żołnierze podczas rosyjskiej inwazji na Ukrainę zestrzelili w obwodzie charkowskim rosyjski śmigłowiec Ka-52 za pomocą radzieckiej wyrzutni pocisków Igła. 22 maja 2022 r. pod Popasną, żołnierze 80. oddzielnej powietrznodesantowej brygady szturmowej Sił Zbrojnych Ukrainy przy użyciu „Igły” zestrzelili samolot szturmowy Su-25 pilotowany przez rosyjskiego generała rezerwy Kanamata Botaszewa.
Dane taktyczno-techniczne.
prawdopodobieństwo trafienia:0,38-0,58

</doc>
<doc id="295549" url="https://pl.wikipedia.org/wiki?curid=295549" title="Maksymilian Golfeder">
Maksymilian Golfeder



</doc>
<doc id="295553" url="https://pl.wikipedia.org/wiki?curid=295553" title="Murzynno">
Murzynno

Murzynno – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego. W latach powojennych Murzynno było siedzibą Gromadzkiej Rady Narodowej.
Demografia.
Według Narodowego Spisu Powszechnego (III 2011 r.) wieś liczyła 217 mieszkańców. Jest siedemnastą co do wielkości miejscowością gminy Gniewkowo.
Dzieje.
Dawne nazwy.
Miejscowość dziś niewiele się różni od pozostałych wiosek Kujaw Zachodnich, ma jednak dość bogatą historię. Znaleziska archeologiczne potwierdzają istnienie tutaj bardzo wczesnego osadnictwa (około 2000 lat p.n.e.) oraz przebieg w tym rejonie Szlaku Bursztynowego. Miejscowość początkowo nazywała się "Murin". Na przestrzeni wieków nazwa miejscowości ulegała licznym zmianom, około 1250 roku spotykamy "Murin", następnie "Moryn" (1265 r.), "Murinensis" (1339 r.), "Morin" (1404 r.), "Murzinow" (1413 r.), "Mursinow" (1495 r.), "Murzynno" (1505 r.), a pod koniec zaborów (XIX/XX w.) nazwę wioski przemianowano na "Gros Morin".
Średniowiecze.
Pomimo wczesnych śladów osadnictwa pierwsze wzmianki pisane nt. miejscowości, pojawiają się w związku z kupieniem jej części przez Krzyżaków. Dokumenty potwierdzają, że w 2. połowie XIII wieku miało miejsce nabycie przez zakon krzyżacki tej części wioski, która należała do biskupa włocławskiego. Z tego powodu nie należy domniemywać, że to nie wieś Murzynno wraz z Orłowem i Nieszawą została przekazana zakonowi przez Konrada Mazowieckiego w 1228 r., ale Murzynowo Murzynowo (województwo mazowieckie)- miejscowość położona bliżej ziemi Dobrzyńskiej (oddalona 20 km od Płocka), położona przy ujściu rzeki Skrwy do Wisły, która na początku była wsią książęcą, czyli zapewne należała do Konrada Mazowieckiego. Rycerze Krzyżowi doceniający strategiczne położenie i walory obronne nabytej miejscowości, która była wówczas otoczona jeziorem i mokradłami, chcieli w Murzynnie utworzyć osobne komturstwo. Wprawdzie nie doszło do utworzenia samodzielnej komturii, ale istniał już urząd prokuratora oraz na pewien czas ustanowiono wicekomtura, a nawet rozpoczęto budowę zamku, co potwierdza wykopana fosa (dawna fosa znajduje się na terenie parku wiejskiego). Po wyparciu Krzyżaków z terenu Kujaw należąca do nich własność ziemska przeszła w posiadanie króla, który ustanowił w niej starostwo niegrodowe obejmujące siedem wsi.
Okres zaborów.
Według słownika geograficznego, wydanego w roku 1885, w tej miejscowości zamieszkiwało 211 katolików, 54 ewangelików i 7 osób wyznania mojżeszowego. Była tu posiadłość ziemska o wielkości 676 ha bardzo dobrej gleby (pszenno-buraczanej), składająca się z trzech folwarków i będąca wówczas pod nadzorem rządu pruskiego. Poza tym we wsi znajdowało się również kilka znaczącej wielkości gospodarstw włościańskich oraz duże gospodarstwo proboszczowskie. Należy nadmienić, że choć Murzynno było wioską, to jednak pod koniec zaborów bardzo dobrze rozwiniętą. Na przełomie XIX i XX wieku były tu dwie osobne szkoły, na miejscu funkcjonował urząd pocztowy i urząd stanu cywilnego, z trzech kierunków doprowadzone były utwardzone drogi, istniała kolej wąskotorowa służąca głównie do przewozu płodów rolnych oraz dokonano imponujących prac melioracyjnych, które w konsekwencji doprowadziły do osuszenia jeziora i rozległych mokradeł.
Kościół i parafia.
Według informatora diecezjalnego z 1997 roku, Murzynno od XVI wieku stanowi siedzibą parafii katolickiej pod wezwaniem Św. Mateusza Ewangelisty. Początkowo kościół parafialny posiadał siedzibę w oddalonym o 2 km Brannie, gdzie parafia wzmiankowana była od XIII do XX wieku. Wydaje się, że za Sławomirem Joźwiakiem początki parafii można przesunąć na koniec XIV wieku, ale najpierw była to jednostka duszpasterska prowadzona przez krzyżaków, która obejmowała jedynie tę miejscowość. Dopiero od 1404 roku, gdy wielki mistrz Konrad von Jungingen lokował obok Murzynna wieś Nowe Murzynno, jednostka ta objęła dwie wioski. Pierwszy kościół w Murzynnie był drewniany i spłonął przed 1577 rokiem, ale po nim wybudowano następny, a potem jeszcze dwa. W roku 1854 na koszt rządu pruskiego, ale przy udziale parafian, powstała tu piąta z kolei świątynia, wykonana z cegły, w stylu barokowym. Kościół ten został następnie rozebrany w okresie międzywojnia, a na jego miejscu w 1935 roku powstał nowy, istniejący do dzisiaj, który stylem nawiązuje do wzorców barokowo-klasycystycznych.
Obecny Kościół pod wezwaniem Świętego Mateusza został pobudowany w 1935 roku. W kruchcie miejscowego kościoła znajduje się kamienna kropielnica, która prawdopodobnie została wykonana ze średniowiecznej chrzcielnicy. Wystrój świątyni jest prawie całkowicie współczesny, ale wykorzystano doń zabytkowe płaskorzeźby (z dawnej ambony), oraz barokowy krzyż. W parku wiejskim stary jesion - pomnik przyrody, można tam również oglądać pozostałości dawnej fosy zamkowej, oraz wykop w miejscu gdzie były piwnice dawnego pałacu. W obrębie dawnego folwarku rozparcelowanego na początku XX wieku, czyli niedaleko strażnicy Ochotniczej Straży Pożarnej, zachowało się kilka dawnych budynków dworskich. We wiosce znajduje się kilka budynków wymurowanych pod koniec XIX wieku, jako mieszkania dla pracowników folwarku. Istnieją do dzisiaj także dwa dawne budynki szkolne wykonane z czerwonej cegły (starszy położony jest tuż obok kościoła) oraz siedziba dawnej poczty.
Zamek w Murzynnie.
W miejscowości znajdował się zamek krzyżacki zbudowany na przełomie XIII/XIV w., który został zniszczony i całkowicie rozebrany po odzyskaniu wsi przez Polskę. Do dzisiaj w środkowej części wsi, na północ od głównej drogi, widać pozostałości nasypów ziemnych i fos. Zachowane są dwie platformy, z których mniejsza od zachodu zbliżona do czworoboku, mieszcząca zapewne budynek zamkowy, oddzielona w znacznej mierze czytelną fosą od platformy wschodniej, obejmującej przedzamcze. Zarys platformy wschodniej jest zatarty, prawdopodobnie w kształcie wydłużonego prostokąta. Na obu platformach oraz w otoczeniu zdziczały park krajobrazowy z okazami starodrzewu.

</doc>
<doc id="295555" url="https://pl.wikipedia.org/wiki?curid=295555" title="Gustaw Chmielewski">
Gustaw Chmielewski

Gustaw Chmielewski (ur. 1880, zm. po 1935) – polski działacz polityczny, poseł na Sejm RP.
Urodził się prawdopodobnie we Lwowie, tamże pracował w charakterze inżyniera mierniczego. W latach 1931–1935 sprawował mandat poselski i był członkiem Klubu BBWR; początkowo wybrany na zastępcę posła, złożył ślubowanie i objął mandat 23 października 1931. Losy Chmielewskiego po zakończeniu kadencji parlamentarnej nie są znane.

</doc>
<doc id="295556" url="https://pl.wikipedia.org/wiki?curid=295556" title="Stinger">
Stinger



</doc>
<doc id="295560" url="https://pl.wikipedia.org/wiki?curid=295560" title="Antoni Dadan">
Antoni Dadan

Antoni Dadan (ur. 15 listopada 1895 w Skotnikach w pow. Płońsk, zm. w lipcu 1931 w Kucharach k. Płońska) – polski działacz polityczny, poseł na Sejm II RP.
Był synem Jana i Marianny z Przepiórkiewiczów. Prowadził gospodarstwo rolne we wsi Skotniki w powiecie płońskim, był członkiem PSL „Wyzwolenie”. W latach 1928–1930 sprawował mandat poselski na Sejm II kadencji, wybrany w Płońsku; należał w Sejmie do klubu PSL „Wyzwolenie”. Zginął zastrzelony przez brata w trakcie sporu majątkowego.

</doc>
<doc id="295565" url="https://pl.wikipedia.org/wiki?curid=295565" title="TOW">
TOW



</doc>
<doc id="295566" url="https://pl.wikipedia.org/wiki?curid=295566" title="Fryderyk I Heski">
Fryderyk I Heski

Fryderyk I Heski "szw Fredrik I av Hessen" (ur. 23 kwietnia 1676 w Kassel, Hesja-Kassel, zm. 25 marca 1751 w Sztokholmie) – książę małżonek Szwecji jako mąż królowej Ulryki Eleonory w latach 1718-1720, a od abdykacji żony w 1720 – król Szwecji. Landgraf heski na Kassel i Homburgu od 1730.
Panowanie.
Fryderyk I objął władzę królewską w Szwecji po swojej żonie Ulryce Eleonorze, która abdykowała na jego rzecz. Był władcą słabym i niezdolnym do sprzeciwu wobec szwedzkich możnowładców, zgrupowanych w "partii kapeluszy" ("Hattpartiet"). Kilkakrotnie próbował szantażować posłów groźbą abdykacji, jednak oni nie zgodzili się na poszerzenie władzy monarszej. W Hesji-Kassel reprezentował go jego młodszy brat Wilhelm VIII jako regent.
Za jego rządów doszło do podpisania pokoju w Nystad, kończącego III wojnę północną. Na mocy traktatu pokojowego Szwecja utraciła pozycję mocarstwa i oddała Karelię, Ingrię, Estonię i Inflanty pod panowanie Rosji.
Fryderyk był jedynym królem Szwecji z dynastii heskiej. Nie posiadał prawnych następców. Po jego śmierci tron szwedzki objął Adolf Fryderyk, przedstawiciel dynastii Holstein-Gottorp. Jego sukcesorem w Hesji został młodszy brat Wilhelm VIII. Największą zasługą Fryderyka I dla Szwecji było stworzenie w 1748 systemu orderowego z Orderem Serafina na czele, który bardzo sprawnie funkcjonował aż do zmiany konstytucji w 1975.
Rodzina.
Fryderyk był synem władcy Hesji Karola I (1654–1730) i Marii Amalii Kettler, księżniczki kurlandzkiej (1653–1711).
Jego dziadkami ze strony matki byli Jakub Kettler, książę Kurlandii w latach (1638–1682) i Ludwika Szarlotta, córka elektora brandenburskiego i księcia pruskiego Jerzego Wilhelma Hohenzollerna. Rodzicami jego ojca byli Wilhelm VI, landgraf heski na Kassel (1637–1663) i Jadwiga Zofia, córka Jerzego Wilhelma i siostra Ludwiki Szarlotty.
Małżeństwa i potomstwo.
Jego pierwszą żoną była Ludwika Dorota Zofia Brandenburska (1680-1705), którą poślubił 31 maja 1700. Po śmierci pierwszej żony Fryderyk ożenił się w 1715 z Ulryką Eleonorą Wittelsbach (1688–1741), córką króla Szwecji Karola XI (1655–1697).
Fryderyk nie posiadał potomstwa zarówno z pierwszego, jak i drugiego małżeństwa. Miał jednak trójkę nieślubnych dzieci, których matką była jego metresa Jadwiga Taube:

</doc>
<doc id="295570" url="https://pl.wikipedia.org/wiki?curid=295570" title="Miklós Konkoly-Thege">
Miklós Konkoly-Thege

Miklós Konkoly-Thege (ur. 20 stycznia 1842 w Peszcie, zm. 17 lutego 1916 w Budapeszcie) – węgierski fizyk i astronom.
Życiorys.
Studia fizyki i astronomii rozpoczął w Budapeszcie, a ukończył w Berlinie. W 1863 doktoryzował się na tamtejszym uniwersytecie, a następnie ruszył w podróż po renomowanych obserwatoriach astronomicznych Europy (Greenwich, Paryż, Heidelberg i Getynga). W kolejnych latach dołączył do planu podróży, wiodące warsztaty produkujące oprzyrządowanie astronomiczne owego czasu (Siegmund Merz – Monachium, John Browning – Londyn i T Cooke – York).
Konkoly-Thege uznawany jest za ojca węgierskiej astronomii. W 1874 zbudował dwukopułowe obserwatorium w parku swego pałacu (koło Ógyalla, dziś Hurbanovo), obserwował, dokumentował fotograficznie, katalogował i oceniał spektograficznie słońce i gwiazdy. Razem ze swymi współpracownikami (Radó Kövesligethy i Béla Harkányi) tworzył elitę światowej astronomii owego czasu, współpracując z wiodącymi obserwatoriami światowymi. Był autorem licznych publikacji, podręczników i katalogów astronomicznych. Miklós Konkoly-Thege zmarł 17 lutego 1916 w wieku 74 lat na atak serca.

</doc>
<doc id="295571" url="https://pl.wikipedia.org/wiki?curid=295571" title="Stanisław Ćwikowski">
Stanisław Ćwikowski

Stanisław Ćwikowski (ur. 11 kwietnia 1877 w Czerńcu, pow. nowosądecki, zm. 9 października 1960 w Nowym Sączu) – polski prawnik, działacz polityczny, poseł na Sejm Ustawodawczy.
Życiorys.
Urodził się w chłopskiej rodzinie Antoniego i Marii z Jaworskich. Brat Jana (ur. 1879), Franciszka i Michała. Maturę zdał w gimnazjum im. Jana Długosza w Nowym Sączu. Początkowo studiował na Wydziale Prawa UJ w Krakowie. Ukończył studia na Wydziale Prawa Uniwersytetu Jana Kazimierza we Lwowie (obronił dyplom doktora praw). Po studiach pracował jako „auskulant sądowy” w Bośni, a potem w Sądzie Obwodowym w Sanoku. Po ukończeniu praktyki sądowej przeniósł się do zawodu adwokackiego i po zdaniu w 1909 w Sądzie Apelacyjnym we Lwowie egzaminu adwokackiego, rozpoczął w 1910 pracę jako adwokat w Nowym Sączu. W 1937 został wybrany przez Walny Zjazd Adwokatury Krakowskiej członkiem Naczelnej Rady Adwokackiej w Warszawie.
Działał w PSL „Piast”, wchodząc w latach 1914–1918 i 1924–1927 w skład Rady Naczelnej stronnictwa. Pełnił również mandat posła na Sejm Ustawodawczy (1919–1922). Po secesji Jakuba Bojki z 1927 przeszedł do Zjednoczenia Ludu, gdzie próbował porozumieć się z obozem sanacyjnym.
W okresie okupacji hitlerowskiej został aresztowany jako zakładnik. Po zwolnieniu z więzienia ukrywał się w swych rodzinnych stronach.

</doc>
<doc id="295572" url="https://pl.wikipedia.org/wiki?curid=295572" title="Kanał nadgarstka">
Kanał nadgarstka

Kanał nadgarstka (łac. "canalis carpi") – kostno-włóknisty kanał utworzony przez kości nadgarstka i część dalszą troczka zginaczy.
Zawartość.
Zawiera nerw pośrodkowy (łac. "nervus medianus") i 2 pochewki maziowe: leżącą bardziej bocznie pochewkę promieniową ścięgna mięśnia zginacza kciuka długiego i przyśrodkowo łokciową dla 8 ścięgien mięśni zginaczy palców (zginaczy powierzchownych i zginaczy głębokich).

</doc>
<doc id="295573" url="https://pl.wikipedia.org/wiki?curid=295573" title="Teresa Dębowska-Romanowska">
Teresa Dębowska-Romanowska

Teresa Dębowska-Romanowska (ur. 31 października 1941 w Sandomierzu) – polska prawniczka, profesor nauk prawnych, była sędzia Trybunału Stanu, sędzia Trybunału Konstytucyjnego w stanie spoczynku.
Życiorys.
W 1964 ukończyła studia na Wydziale Prawa i Administracji Uniwersytetu Łódzkiego. Stopień naukowy doktora nauk prawnych uzyskała w 1970, habilitowała się w 1981. W 1991 została profesorem nauk prawnych, a w 1992 profesorem zwyczajnym w Katedrze Prawa Finansowego Uniwersytetu Łódzkiego. W tym samym roku uzyskała tytuł profesora nauk prawnych.
W latach 1980–1981 była ekspertem „Solidarności”, po wprowadzeniu stanu wojennego współpracowała z jej podziemnymi strukturami. Po 1989 pełniła funkcję eksperta Sejmu, Senatu oraz Komisji Konstytucyjnej Zgromadzenia Narodowego, a także Związku Miast Polskich. Od 1993 do 1997 orzekała w Naczelnym Sądzie Administracyjnym.
Należy do autorów projektu ustawy o finansach gmin (była pomysłodawcą konstrukcji subwencji ogólnej) oraz ustawy o regionalnych izbach obrachunkowych. Publikowała prace naukowe z zakresu prawa finansowego.
Od 1991 do 1993 zasiadała w Trybunale Stanu. W listopadzie 1997 Sejm (z rekomendacji Unii Wolności) wybrał ją w skład Trybunału Konstytucyjnego. Kadencję zakończyła 5 listopada 2006.
W 2010, "za wybitne zasługi w kształtowaniu orzecznictwa konstytucyjnego oraz zasad demokratycznego państwa prawa i kultury prawnej, za osiągnięcia w działalności naukowej", prezydent Bronisław Komorowski odznaczył ją Krzyżem Oficerskim Orderu Odrodzenia Polski (dekoracja nastąpiła w 2011).

</doc>
<doc id="295577" url="https://pl.wikipedia.org/wiki?curid=295577" title="Programowalna macierz logiczna">
Programowalna macierz logiczna

Programowalna macierz logiczna, PLA (od ) – rodzaj układów programowalnych PLD zawierających dwie macierze programowalne: AND oraz OR. 
W układzie PAL jest tylko jedna matryca AND, a bramki OR są wbudowane. W układach PLA natomiast funkcję bramek OR pełni właśnie druga programowalna macierz OR, co czyni te układy dużo bardziej elastycznymi.

</doc>
<doc id="295589" url="https://pl.wikipedia.org/wiki?curid=295589" title="Alex Staropoli">
Alex Staropoli

Alex Staropoli (ur. 9 stycznia 1970 w Trieście) - włoski muzyk, członek powermetalowego zespołu Rhapsody of Fire.
Gra na instrumentach klawiszowych. Układał także teksty i opowiadania "Algalord Chronicles" wraz z Luca Turillim, byłym gitarzystą zespołu Rhapsody of Fire. Obecnie jest liderem tego zespołu.

</doc>
<doc id="295590" url="https://pl.wikipedia.org/wiki?curid=295590" title="Kara śmierci w Danii">
Kara śmierci w Danii

Kara śmierci (duński: "dødsstraf") została w Danii ostatecznie zniesiona 1 czerwca 1978. Ostatnią publiczną egzekucję w tym kraju wykonano w roku 1882 na wyspie Lolland. W owym czasie metodą pozbawienia życia w majestacie prawa było ścięcie toporem. Duński kat był zatrudniany przez rząd królewski. Jego tytuł w j. duńskim brzmiał "skarpretter". Ostatnim oficjalnym katem był Carl Peter Hermann Christensen, który zajmował ten urząd od 27 sierpnia 1906 do 1 kwietnia 1926, lecz nie był ani razu wzywany do wykonania wyroku. Ostatnim katem, który wykonał wyrok, był Theodor Seistrup. 
Po raz pierwszy karę śmierci w Danii zniesiono 1 stycznia 1933, utrzymując jednakże taką karę w prawie wojennym. Po zakończeniu okupacji niemieckiej w roku 1945 kara śmierci była wykonywana za zbrodnie popełnione głównie przez kolaborantów w okresie wojny. W latach 1945-1950 46 osób zostało na tej podstawie rozstrzelanych.

</doc>
<doc id="295596" url="https://pl.wikipedia.org/wiki?curid=295596" title="Strachwitz">
Strachwitz

[[Plik:Strachwitz-Gr-Wappen.png|thumb|240 px|right|Herb rodziny von Strachwitz, właścicieli [[Zamek w Stoszowicach|zamku w Stoszowicach]] w latach 1820-1945]
[[Plik:Castle_in_Stoszowice_(2).jpg|200px|thumb|[[Zamek w Stoszowicach]]]]
[[Plik:Pałac w Kamieńcu 7.jpg|200px|prawo|mały|[[Pałac w Kamieńcu (województwo śląskie)]]]]
[[Plik:Kamień Śląski pałac.jpg|mały|200px|[[Pałac w Kamieniu Śląskim]]]]
Strachwitz – dolnośląski ród arystokratyczny wywodzący się ze [[Strachowice (Wrocław)|Strachowic]] koło [[Wrocław]]ia (dziś dzielnica miasta). W XVII w. otrzymali tytuł baronów cesarstwa, a pod koniec XVIII w. tytuł pruskich hrabiów.
Dzieje.
Według legendy w [[Bitwa pod Legnicą|bitwie pod Legnicą]] w [[1241]] r. brało udział dwunastu braci ze Strachowic. Klęskę, jaką zadali Tatarzy, przeżył tylko jeden z braci, który stał się protoplastą rycerskiego rodu Strachwitzów.
Najstarszym znanym przedstawicielem rodu jest Woislaus de Strachowitz, wymieniony w dokumentach z [[1285]] r.
Baronowie Cesarstwa.
W [[1630]] r. w Ratyzbonie cesarz [[Ferdynand II Habsburg]] nadał braciom Krzysztofowi i Maksymilianowi tytuł baronów cesarstwa z [[Sucha Wielka|Suchej Wielkiej]] (niem. Reichsfreiherr von Strachwitz und Gross Zauche). Krzysztof był radcą cesarskim oraz prałatem i kanonikiem we Wrocławiu. Maksymilian był radcą biskupa wrocławskiego. Obaj zmarli bez męskich potomków. Stopniowo jednak tytułu baronów zaczęli używać wszyscy pozostali członkowie rodu.
Znaczenie rodu wzrosło, gdy [[Jan Maurycy Strachwitz|Jan Maurycy]] ([[1721]]-[[1781]]) został biskupem-sufraganem przy [[Philipp Gotthard von Schaffgotsch|Filipie Gothardzie Schaffgotschu]], [[Biskupi wrocławscy|księciu-biskupie wrocławskim]]. W [[1766]] r., gdy biskup Schaffgotsch został zmuszony do opuszczenia zajętego przez Prusy Śląska, Jan Maurycy został wikariuszem apostolskim diecezji, którą odtąd faktycznie rządził.
Hrabiowie.
Młodszy brat Jana Maurycego, Karol Józef ([[1724]]-[[1810]]) kupił [[Pałac w Kamieńcu (województwo śląskie)|pałac w Kamieńcu]] w [[1750]] r. W [[1798]] r. otrzymał od króla pruskiego [[Fryderyk Wilhelm III Hohenzollern|Fryderyka Wilhelma III Hohenzollerna]] tytuł pruskiego hrabiego na [[Kamieniec (województwo śląskie)|Kamieńcu]] (niem. Graf Strachwitz von Gross-Zauche und Camminetz). Rok później uzyskał uznanie tego tytułu także w Austrii. Po śmierci Karola Józefa synowie podzieli się majątkiem. Starszy, Ernst Joachim, został panem [[Kamień Śląski|Kamienia Śląskiego]] (odziedziczonego po swej ciotce Zofii von [[Larisch]]) oraz [[Wodzisław Śląski|Wodzisławia]] (zobacz: [[pałac w Kamieniu Śląskim]]).
Kamień Śląski związany jest swymi dziejami z rodziną Odrowążów: [[Jacek Odrowąż|świętym Jackiem]] oraz błogosławionymi Bronisławą i Czesławem. Spadkobiercy Ernsta Joachima, właściciele dóbr kamieńskich, zawsze odtąd nosili imię Hiacynt (Jacek) i otaczali opieką kult świętego Jacka.
Młodszy brata Ernsta Joachima, Karol, dostał Kamieniec i zamieszkał w tamtejszym [[Pałac w Kamieńcu (województwo śląskie)|pałacu]]. Ich potomkowie rozrodzili się na wiele linii i gałęzi.
XX wiek.
Na początku XX wieku rodzina postanowiła utworzyć związek rodowy. Jego siedzibą był Wrocław.
Posiadłości rodziny znajdowały się wówczas na całym Śląsku. Najbogatsi, na Dolnym Śląsku trzej bracia, hrabiowie: Fryderyk, Ludwik i Antoni, koło Ząbkowic Śląskich posiadali wspólnie ponad 5600 ha. Niedaleko [[Żagań|Żagania]] i Lubania swe posiadłości miał hrabia Artur i jego brat Alfred. Koło [[Trzebnica|Trzebnicy]] mieszkał baron Maurycy, a niedaleko [[Kłodzko|Kłodzka]] – hrabia Jerzy.
Strachwitzowie jako junkrzy na Dolnym i w części zachodniej, wówczas niemieckiego Górnego Śląska, przyczynili się do wzrostu popularności partii NSDAP w czasie dochodzenia Hitlera do władzy.
Większość fortuny (liczona ilością posiadanej ziemi) leżała na terenie zachodniego Górnego Śląska (dziś nazywany Śląskiem Opolskim). Hrabia Hiacynt i jego dwaj bracia Hans i Alfred koło Strzelec Wielkich (obecnie Strzelce Opolskie) i Kamienia Śląskiego posiadali łącznie ponad 13000 ha. Niedaleko [[Niemodlin]]a, w [[Wierzbie (powiat nyski)|Wierzbiu]], mieszkał hrabia Ernest, koło Nysy hrabina Karia, wdowa po Henryku Strachwitzu, a w pobliżu Lublińca swe włości hrabia Kurt. Hrabia Karol z Kamieńca posiadał prawie 3000 ha.
W [[1945]] r. wszyscy Strachwitzowie, mimo prób powrotu, musieli opuścić Górny Śląsk.
Linki zewnętrzne.
[[Kategoria:Śląskie rody]]

</doc>
<doc id="295598" url="https://pl.wikipedia.org/wiki?curid=295598" title="XSVCD">
XSVCD

XSVCD jest skrótem od eXtended SuperVideoCD. XSVCD jest zwykłym dyskiem SVCD, z tą jednak różnicą, że zamiast pozostawać przy limitach przepustowości dla SVCD, wykorzystuje on taki bitrate, jaki jest wykorzystywany przy DVD-Video, czyli do 9 Mbit/s. Przy użyciu XSVCD można używać wszystkich rozdzielczości dostępnych dla PAL/NTSC, a nie tylko 480x576 / 480x480, które wykorzystuje SVCD. Jest on tym dla SVCD czym XVCD dla VCD, czyli nieoficjalną modyfikacją istniejącego formatu, w tym przypadku SuperVideoCD.
Ideą stworzenia XSVCD jest to, że stacjonarne odtwarzacze DVD obsługują dyski SVCD, czyli mogą czytać dane z dysków zapisanych w SVCD, a związku z tym, jeżeli odtwarzacz DVD obsługuje zwykłe dyski DVD-Video, musi także być zdolny do odczytu materiałów MPEG-2 z wyższym bitrate (oba, SVCD oraz DVD-Video bazują na kodowaniu MPEG-2, więc ten sam układ dekoduje oba formaty). 
Format XSVCD mimo tego, że jest dalej formatem SVCD daje możliwość uzyskania lepszej jakości (porównywalnej do DVD-Video), zastosowania wyższej rozdzielczości, przy jednoczesnym pozostaniu przy formacie SVCD. 
Minusem SVCD jest to, że na dysku CD zapisanym w tym formacie mieści się mało danych oraz niektóre stacjonarne odtwarzacze DVD nie obsługują odczytu takich dysków.

</doc>
<doc id="295601" url="https://pl.wikipedia.org/wiki?curid=295601" title="Oda Miśnieńska">
Oda Miśnieńska

Oda Miśnieńska (ur. w okr. 996–1002, zm. po 1018 r.) – córka margrabiego miśnieńskiego Ekkeharda I i Swanhildy, córki księcia saskiego Hermanna Billunga, czwarta żona Bolesława Chrobrego.
Życiorys.
Jej ślub z Bolesławem Chrobrym miał miejsce w okresie Wielkiego Postu, kilka dni po zawarciu pokoju w Budziszynie w 1018 r. i traktowany był jako rękojmia zawartych układów. Znamy tylko jedno dziecko z tego małżeństwa – córkę Matyldę (późniejszą narzeczoną lub żonę księcia szwabskiego Ottona ze Schweinfurtu). 
Pożycie Ody z mężem prawdopodobnie nie układało się szczęśliwie. Przyczyną nieudanego związku mogła być znaczna różnica wieku małżonków (około 30 lat), a także przetrzymywanie przez Bolesława porwanej z Kijowa Przedsławy, córki władcy Rusi Kijowskiej – Włodzimierza Wielkiego. Dalsze losy Ody nie są znane. Według Długosza została wraz z mężem koronowana na królową Polski w 1025 roku. Jest to jednak tylko domysł średniowiecznego kronikarza. Miejsce i data jej śmierci są nieznane.

</doc>
<doc id="295603" url="https://pl.wikipedia.org/wiki?curid=295603" title="Zarodek kryształu">
Zarodek kryształu



</doc>
