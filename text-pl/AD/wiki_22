<doc id="295609" url="https://pl.wikipedia.org/wiki?curid=295609" title="Włoska Partia Socjalistyczna">
Włoska Partia Socjalistyczna

Włoska Partia Socjalistyczna ("Partito Socialista Italiano", PSI) – nieistniejąca włoska centrolewicowa partia polityczna, założona w 1892, rozwiązana w 1994. Pierwsze włoskie w pełni nowoczesne ugrupowanie polityczne (partia polityczna). Przed 1976 roku zajmowała pozycje socjalistyczno-demokratyczne, natomiast od 1976 roku była partią socjaldemokratyczną.
W 1924 ludzie Benito Mussoliniego dokonali skrytobójczego mordu na Giacomo Matteottim, przywódcy socjalistów. PSI stała się aktywną częścią antyfaszystowskiej koalicji awentyńskiej. W 1926 jej kierownictwo uszło do Francji i zaangażowało się w ruch oporu, organizując własne oddziały partyzanckie. W 1942 rozpoczęto odbudowę PSI w kraju. W pierwszych powojennych wyborach partia zajęła drugie miejsce w kraju (wyprzedza ich tylko chadecja). W tym okresie ugrupowanie ulega radykalizacji politycznej i zbliża się do komunistów, m.in. organizując wspólne z nimi listy w wyborach w 1948.
Od 1948 PSI zaczęła dystansować się od komunistów i prezentować krytyczną postawę wobec ZSRR oraz państw „realnego socjalizmu”. Podjęła współpracę z chadekami, która zaowocowała w 1963 teką wicepremiera dla Pietro Nenniego.
Klęska wyborcza z 1994 roku doprowadziła do rozwiązania PSI. Od tego czasu wiele mniejszych ugrupowań uważa się za jej sukcesorów. Pośród nich dwie największe partie to Nuovo PSI i Włoscy Demokratyczni Socjaliści (SDI).
Historia.
Geneza.
Początki ruchu robotniczego we Włoszech to okres drugiej połowi wieku XIX. Ruch robotniczy narodził się jako ruch opozycji wobec autokratycznego państwa tworzonego o przez liberalną prawicę. Represje ze strony rządu liberalnej prawicy stopniowo przestały skutkować i już w latach 70. władzę objęli przedstawiciele lewicy burżuazyjnej. Lewicowcy odrzucili gospodarczy liberalizm, prowadzili politykę interwencjonizmu gospodarczego i umocnili we Włoszech system demokratyczny. W 1882 roku lewica wprowadziła reformę praw wyborczych – do tej pory jedynie 2% ludności mogło brać dział w wyborach, w wyniku reformy próg ten zwiększono do 7% populacji. W warunkach liberalizacji i rządów burżuazyjnej lewicy doszło do przejściu ruchu robotniczego na pozycje bardziej centrowe.
Na początku lat 60. czy 70. w radykalnym ruchu robotniczym dominowały ruchy radykalne o charakterze ludowym czy rewolucyjnym a co najważniejsze anarchistycznym. Włochy jako jedyny kraj Europy w okresie po upadku Komuny Paryskiej (1871) odnotował znaczny wzrost wpływów ruchów socjalistycznych. Pod koniec XIX wieku, znacznie osłabły wpływów anarchistów (we Włoszech większość z nich popierała filozofię Michaiła Bakunina – anarchokomunizm), a na znaczeniu zyskał marksizm w rezultacie narodziły się nowe tendencje które nie wykluczały pokojowych i parlamentarnych form walki o prawa robotnicze.
Obok ruchu robotniczego we Włoszech na sile rósł radykalny nurt chłopski. Włoski ruch socjalistyczny jako jedyny w tym okresie nie spotkał się ze strony chłopów ze zjawiskami wzajemnej nieufności czy obojętności.
Nowoczesny socjalizm narodził się jako forma opozycji wobec polityki Francesca Crispiego przejawiającej się m.in. w autokratyzmie, kolonializmie, mocarstwowości i filogermanizmie. Środowiska opozycji w 1881 roku powołały Socjalistyczną Partię Rewolucyjną Romanii na czele z Andreą Costą. Wkrótce partia z Romanii poszerzyła swoją działalność na Emilię i Mantuę. W Lombardii w 1882 roku założona została Włoska Partia Robotnicza, w 1886 roku została ona zdelegalizowana przez władze ze względu m.in. na stale rosnące poparcie społeczne dla partii. Z kolei na odległej Sycylii powstawać zaczęły związki robotnicze. Duży wkład w jednoocznie środowisk włoskich socjalistów włożyli Antonio Labriola i Filippo Turati. Labriola wdawał pismo „Critica sociale” o profilu socjalistycznym, oprócz upowszechniania tej ideologii odegrało ono dużą rolę w procesie łączenia organizacji socjalistów w jednolitą partię.
W sierpniu 1892 roku w Genui odbył się zjazd organizacji socjalistycznych, anarchistycznych, samopomocowych i związkowych, w czasie jego trwania utworzono ogólnokrajową Włoską Partię Pracujących. W 1893 roku partia zmieniła nazwę na Włoska Socjalistyczna Partia Pracujących. W 1885 doszło do kolejnej zmiany nazwy tym razem na Włoska Partia Socjalistyczna pod którą to nazwą partia działała najdłużej.
Historia partii.
Początki działalności.
Zjazd z Genui przyjął program partii, zawarto w nim hasła według których walka robotników odbywać się miała poprzez m.in. walkę wyborczą. Deklarowano chęć walki o zdobycie władzy publicznej w administracji, gminach, państwie i przekształcenie tych struktur z narzędzi wyzysku w narzędzie ekonomicznego i politycznego wywłaszczenia klasy panującej.
W wyborach z 1892 roku, socjaliści uzyskali 26 tysięcy głosów, tym samym zdobyła 6 parlamentarzystów.
W 1893 roku w partii działało już 120 tysięcy Włochów co było jak na ówczesną sytuację polityczną swoistym rekordem. Partia zdobyła poparcia wśród robotników, średniej i drobnej burżuazji, inteligencji, chłopów, robotników rolnych, kół kulturalnych i naukowych. Choć oficjalnie w programie z 8 września 1893 roku przyjętego w czasie zjazdu Reggio Emilia, odrzucono możliwość współpracy z burżuazją i poparto walkę klasową, klasa ta stała się jednym z uczestników włoskiego ruchu socjalistycznego. Napływ do partii burżuazji związany był z protekcjonistyczną polityką rządu włoskiego który wspierał duży kapitał (blok agrarno-przemysłowy) a partia stała się siłą grupującą głównie robotników i drobnomieszczaństwo.
Socjaliści dążyli do liberalizacji systemu Włoch, krytykowali blok agrarno-przemysłowy dominujący w życiu politycznym do XX wieku, domagali się wprowadzenia ustawodawstwa socjalnego i ośmiogodzinnego dnia pracy. Socjaliści zajmowali pozycje radykalno-demokratyczne domagali się oni powszechnego prawa wyborczego i walki w obronie swobód konstytucyjnych. Partia znajdowała się pod wpływem rewizjonizmu myśli działaczy tj. Alexandre Millerand czy Eduard Bernstein. Rewizjonizm w przypadku Włoch jak pisał historyk włoskiego ruchu robotniczego, G. Trevisani – nie oznaczał jak w pozostałych krajach Europy, przystosowania się do aktualnych warunków politycznych i wdrażanie stopniowych zmian, lecz był uważany za instrument walki z istniejącym w kraju reżimem.
Do wzrostu poparcia dla socjalistów przyczyniły się kolejne kompromitacji agresywnej polityki rządu – Włochy odniosły klęskę w wojnie kolonialnej przeciwko Etiopii, a w kraju doszło do protestów przeciwko wzrostom cen. Odpowiedzią na protesty okazały się represje wobec ludowców i socjalistów. 22 października 1894 roku zdelegalizowano partię socjalistyczną. Rząd rozpoczął tłamszenie wystąpień społecznych, w czasie protestów w Mediolanie siły rządowe zabiły 50 osób.
Już po delegalizacji partii, 13 stycznia 1895 roku w Parmie odbył się zjazd partii. Zdecydowano się na ponowne przyjęcie programu z 1893 roku tym razem dodano do niego umiarkowane postulaty socjalno-gospodarcze. Na zjeździe zlikwidowano członkostwo indywidualne, odtąd działacze należeli do partii poprzez afiliowane organizacje tj. związki zawodowe, organizacje społeczne i samopomoce. W wyborach z 1895 roku kandydaci wywodzący się z ruchu socjalistycznego zdobyli 76 tysięcy głosów i 10 parlamentarzystów.
W lipcu 1896 roku odbył się IV Zjazd Włoskiej Partii Socjalistycznej, podjęto decyzję o uruchomieniu dziennika partyjnego, „Avanti!”, pierwszy numer pisma ukazał się 25 grudnia tego roku.
Działalność WłPS w okresie rządów Giolittiego.
W grudniu 1900 roku przeprowadzono pierwszy w historii kraju strajk generalny przeprowadzony w proteście przeciwko represjonowaniu ruchu związkowego. W wyborach z czerwca 1900 roku socjaliści uzyskali 33 mandaty (cała lewica zdobyła 95 posłów – wcześniej miała ich 67).
Pierwsze dziesięciolecie nowego wieku okazało się czasem liberalnych rządów Giovani Giolittiego. Giolitti i liberalna część burżuazji postulowała włączenie partii socjalistycznej do systemu rządów. Partia pozostawała jednak rozbita od zewnątrz i podzielona na frakcje; największą z nich było skrzydło reformistyczne Fillippo Turatima – skrzydło to nie tylko domagało się pośredniej współpracy z rządem, lecz udziału w koalicji rządowej. Przeciwko takim tendencjom wypowiadała się grupa skupiona wokół pisma „Avanguardia socialista”, prezentowała ona nurt drobnomieszczańsko-radykalny, na jego czele stali Enrico Ferri i Artur Labriola, tendencja ta poddawała krytyce reformizm kierownictwa partii.
Skrzydło reformistyczne dążyło do usunięcia z partii nurtu radykalnego jednak grupa rozwinęła swoje wpływy, już po zjeździe z Imoli (lato 1902 roku), radykałowie zdominowali kierownictwo partii. Także ze stanowiska dyrektora pisma „Avanti” ustąpił Leonidas Bissolati a jego miejsce zajął Enrico Ferri.
W 1901 roku socjaliści powołali organizację Federterra skupiającej robotników rolnych – w chwili założenia grupy liczyła ona 150 tysięcy członków (w 1906 roku liczyła już 280 tysięcy osób). W połowie września 1904 roku doszło do pierwszego ogólnokrajowego strajku generalnego we Włoszech. W 1906 roku z inicjatywy socjalistów powołano Włoską Powszechną Konfederację Pracy, 70% członków grupy liczyli działacze skupieni w Federterra.
W pierwszych latach nowego stulecia w partii wystąpiły silne prądy rewolucyjnego syndykalizmu wiązanego z Georgesem Sorelem. Zjazd partyjny w Bolonii z kwietnia 1904 roku okazał się kolejnym przeforsowaniem na stanowisku kierownictwa. Władzę w partii objęli przedstawiciele partyjnej skrajnej lewicy. IX Zjazd który odbył się dwa lata później był zjazdem na którym starły się ze sobą dwie największe frakcje – reformistyczna i rewolucyjna. Na zjeździe wyłoniła się trzecia z frakcji – integrystyczna zajmująca pozycje centrowe.
W 1905 roku doszło na kilka miesięcy do obalenia rządu Giovani Giolittiego, głównie na skutek protestów ze strony prawicy nacjonalistycznej i radykalnych socjalistów. Po nieudanych strajkach, we wrześniu 1908 roku zwołano X Zjazd, kierownictwo partii uznało strajk generalny jako jedynie „groźną broń”, takiej klasyfikacji sprzeciwili się rewolucyjni syndykaliści, w wyniku narastającego konfliktu, z partii jeszcze w czasie trwania Zjazdu, wydaleni zostali zwolennicy teorii syndykalistycznej. Niezadowoleni z polityki partyjnej skrajnej lewicy, działacze partii odsunęli tę frakcję od władzy i wybrali nowe kierownictwo składające się z przedstawicieli skrzydła reformistycznego. Także we Włoskiej Powszechnej Konfederacji Pracy władzę objęli reformiści a Bissolati przejął kierownictwo „Avanti!”. Nowe reformistyczne kierownictwo związku zawodowego objęło też hegemonię nad większością ruchu ludowego.
W okresie wojny libijskiej i I wojny światowej.
Rząd Giolittiego dążąc do zneutralizowania socjalistów i zaspokojenia żądań prawicy nacjonalistycznej rozpoczął bardziej agresywną politykę. W 1911 roku Włochy zaatakowały Turcję, zdobyły Dodekanez i Libię. W odróżnieniu od nieudanego podboju Etiopii, wojna kolonialna w Libii uzyskała aprobatę większości opinii społecznej. Z drugiej strony rząd podjął się też reform społecznych – zwiększono pensje dla nauczycieli, podniesiono wydatki na edukację, zreformowano prawa wyborcze wprowadzając ich powszechność (nie obowiązywało kobiet). Włoska Partia Socjalistyczna w większości tak jak światowy ruch socjalistyczny zajęła krytyczne stanowisko wobec wojen kolonialnych, wśród socjalistów znalazła się mała grupa reformistów – Bissolati, Bonomi i Cabrini – byli oni zwolennikami wojen kolonialnych a wkrótce dołączyli nawet do rządu Giolittiego. Decyzja o uczestnictwie w rządzie grupki reformistów spowodowała ich usunięcie z partii, założyli oni odrębne Partię Reformistyczną która nie zdobyła szerszego poparcia. Także entuzjazm wobec kampania libijskiej minął gdy osłabł nastroje nacjonalistyczne, okazało się, że wojna kosztowała zbyt wiele a Libia nie była „ziemią obiecaną”, lecz biednym i zacofanym krajem; doprowadziło to do wzrostu poparcia dla polityki socjalistóww.
Na skutek wojny libijskiej władzę w partii przejęło skrzydło radykalne i antywojenne. Jednym z najbardziej popularnych wśród Włochów, działaczy tego skrzydła był Benito Mussolini, który objął stanowisko redaktora pisma „Avanti!”. W czerwcu 1914 roku w Romanii i Marchii wybuchły walki zwane „czerwonym tygodniem”, dla prawicy nacjonalistycznej były one widmem rewolucji. W 1915 roku Włochy przystąpiły do wojny światowej. Socjaliści sprzeciwiali się wojnie, partia przyłączyła się do konferencji zimmerwaldzkiej. W programie partii na wniosek sekretarza Constantino Lazzariego wpisano formułę „Nie przyłączać się, lecz i nie sabotować!”.
Były pacyfista, Benito Mussolini opowiedział się niespodziewanie za udziałem w wojnie i przyłączył się do popierających wojnę prawicowych nacjonalistów. Mussolini ponadto otrzymywał za agitację prowojenną pieniądze od rządu francuskiego, pieniądze bezpośredni przekazywali mu francuscy działacze. W ramach partii socjalistycznej został on uznany za zdrajcę i został z niej wydalony. W 1919 roku Mussolini założył ruch faszystowski.
W wyniku wojny zginęło 600 tysięcy Włochów, doszło do olbrzymiego kryzysu gospodarczego i ogromnych strat materialnych. W kraju zaczęły wybuchać strajki, zdemobilizowani chłopi zajmowali siłą ziemię należącą do obszarników, w dolinie Padu doszło do strajków robotników rolnych, we Włoszech środkowych do strajków dzierżawców. Ponadto strajkowali pracownicy służb publicznych w tym urzędnicy ministerstw. Niekiedy strajki przybierały charakter zbrojnych powstań. W lipcu 1919 roku wybuchł strajk generalny stanowiący poparcie dla rewolucji rosyjskiej. W odpowiedzi na mające w całym kraju miejsce zrywy rewolucyjne, koła przemysłowo-agrarne wspierały występujące przeciwko lewicy, organizacje terrorystyczne o charakterze nacjonalistycznym. W wyniku chaosu w kraju, wzrosły też tendencje rewolucyjne w partii socjalistów. Marginalna grupa marksistowskiej lewicy partyjnej opowiedziała się za działaniami rewolucyjnymi, wśród działaczy tej grupy znaleźli się przyszli komuniści tacy jak Palmiro Togliatti i Antonio Gramsci. W 1919 roku doszło do 1663 strajków przemysłowych i 208 rolniczych. W 1920 roku liczba strajków przemysłowych wzrosła do 1881 a wiejskich do 189.
Partia socjalistyczna liczyła wówczas 200 tysięcy działaczy a jej związek zawodowy 2300 tysięcy W wyborach z jesieni 1919 roku socjaliści zdobyli 156 parlamentarzystów oraz zdobyli władzę w 25 prowincjach i 2162 gminach.
Do ostatecznego rozłamu doszło 21 stycznia 1921 roku gdy entuzjaści Międzynarodówki Komunistycznej odeszli z partii w czasie XVII Zjazdu w Livorno, 21 stycznia 1921 roku. Rozłamowcy stworzyli partię o nazwie Komunistyczna Partia Włoch (od 1943 roku pod nazwą Włoska Partia Komunistyczna). W głosów wewnątrzpartyjnym zwolennicy frakcji demokratyczno-rewolucyjnej zwani „maksymalistami” uzyskali 98028 głosów, komuniści 58783 głosy, a reformiści zaledwie 14685.
Rozłam w ruchu robotniczym.
Choć z partii odeszli komuniści, większość partii poparło wcześniejszą decyzję o akcesji do Kominternu. W partii nasilił się starcia wewnątrzpartyjne między reformistami a skrzydłem rewolucyjno-demokratycznym. Duże wpływy uzyskał odłam skupiony wokół pisma „Piu Avanti!”, odłam ten uważał, że należy kontynuować współpracę z Kominternem. XIX Zjazd WłPS z października 1922 roku zakończył się wykluczeniem z partii reformistów, uchwałą ta przyjęta została z wniosku Giacinto Serratiego. W uchwale napisano m.in. o tym że partia socjalistyczna potwierdza dołączenie do Kominternu. Skrzydło reformistów jeszcze w październiku tego samego roku utworzyło Jednościową Partię Socjalistyczną, jej sekretarzem został Giacomo 419a przewodniczącym został Filippo Turati. Organem partii było pismo „La Giustizia” a jego redakcją kierował Claudio Treves.
Z czasem gdy stopniowo wygasało wrzenie rewolucyjne, do większości powróciła frakcja neocentrowa. Na IV Kongresie Kominteru na jesieni 1922 roku, władzę organizacji potwierdził przynależność Włoskiej Partii Socjalistycznej do jej struktur. Największe kontrowersje wzbudziło sugerowanie aby obie partie się zjednoczyły i akceptacja 21. punktów Kominternu – decyzji tej sprzeciwili się zarówno liderzy komunistów, jak i socjalistów. W partii komunistycznej władze wówczas objęła grupa skrajnej lewicy na czele z Amadeo Bordigą, działacze tej grupy byli przeciwni współpracy z ruchem socjalistycznym, natomiast liderzy socjalistów założyli Komitet Porozumiewawczy (w jego skład wszedł np. Nietro Nenni), grupa ta przejęła dziennik „Avanti!”, a na XX Zjeździe partii w Mediolanie z wiosny 1923 roku, działacze Komitetu przeforsowali uchwałę o odrzucenia planu zjednoczenia z partią komunistów. Partia pozostawała wtedy w trudnej sytuacji, jej przywódca, Giacinto Serrati przebywał w areszcie. W październiku 1923 roku doszło do kolejnej utraty członków – z partii wykluczeni zostali zwolennicy połączenia z partią komunistyczną na czele z samym liderem partii, Serratim, rozłamowcy dołączyli do Komunistycznej Partii Włoch.
W okresie faszyzmu.
Od 1919 do 1920 roku socjaliści i faszyści toczyli ze sobą walki uliczne. W 1919 roku Partia Socjalistyczna utworzyła w Turynie, Armię Czerwoną, oprócz tego zorganizowaną Krajową Konfederację Czerwonego Harcerstwa i Rowerzystów (pierwsza z organizacji pełniła funkcję paramilitarną, druga natomiast była organizacją młodzieżową).
W kwietniu 1924 roku przeprowadzono wybory. Zostały one przeprowadzone według nowej ustawy wyborczej faworyzującej rządzących faszystów. Mimo terroru ze strony faszystów głosy opozycji nie spadły tak drastycznie jak chcieli tego faszyści – socjaliści uzyskali 756 tysięcy głosów (poprzednio było to 1,6 miliona) a komuniści 268,2 (poprzednio 304,7 tysięcy). 30 maja w parlamencie, poseł socjalistyczny Giacomo Matteotti ujawnił fałszerstwa, których dopuścił się rząd faszystowski. 10 dni później został on pojmany przez faszystów i zamordowany, jego zwłoki znaleziono miesiąc później. Zbrodnię potępiły tą partie polityczne. Wywołało to kryzys rządowy faszystów którzy jednak zaostrzyli terror i przeszli na bardziej prawicowo-autorytarne pozycje. 3 stycznia 1925 roku w parlamencie, Mussolini potwierdził odpowiedzialność rządu za morderstwo na opozycjoniście. Partie opozycji – socjaliści, katolicy, komuniści i liberałowie (łącznie 127 posłów) w odpowiedzi na mord utworzyły tzw. opozycję akwentyńską i opuścili parlament do czasu kiedy zabójstwo nie zostanie wyjaśnione, w 1926 roku reżim wygasił ich mandaty a 100 posłów zostało aresztowanych.
25 listopada faszyści wprowadzili „ustawę w obronie państwa” od tamtego czasu Włochy stały się państwem jawnie totalitarnym; rozwiązano i zdelegalizowano wszystkie partie opozycji, zlikwidowano swobody demokratycznego, utworzono Trybunał Specjalny, wprowadzono karę śmierci, rozbudowano model państwa policyjnego, znacznie ograniczono możliwości wyjazdu za granicę i wjazdu do Włoch. Większość opozycji partyjnej w praktyce zaniechała działalności a jej najważniejsi członkowie udali się na emigrację, w kraju kontynuował działalność głównie partia komunistyczne która współtworzyła podziemie antyfaszystowskie. 10 grudnia 1926 roku socjaliści we Francji powołali nowe władzę i rozpoczęli wydawanie pisma „Bollettino del Partito socialista italiano”.
W kwietniu 1930 roku z inicjatywy Włoskiej Ligi Praw Człowieka założono Zgrupowanie Antyfaszystowskie. Zgrupowanie była koalicję Włoskiej Partii Socjalistycznej, republikanów, Giustizia e Libertà (powstały w 1929 roku ruch oporu, powstał z inicjatywy braci Rosseliego i Emilio Lussu oraz Fausto Nitti którzy uciekli z obozu na Wyspach Liparyjskich, w polskim przekładzie – Sprawiedliwość i Wolność) i Zjednoczona Partia Socjalistyczna Tratiego która na emigracji przyjęła nazwę – Włoska Socjalistyczna Partia Pracujących.
Głównym teoretykiem partii był Giuseppe Saragat łączył on liberalizm i austromarksizm, popierał zjednoczenie ruchu socjalistycznego. W marcu 1930 roku na zjeździe w Grenoble we Francji, działacze popierający zjednoczenie odeszli od tzw. „maksymalistów” i w lipcu tego samego roku zorganizowali Kongres Jedności w Paryżu na którym zjednoczono Włoską Partię Socjalistyczną i Włoską Socjalistyczną Partię Pracujących. W lipcu 1931 roku zjednoczeni socjaliści podpisali pakt z Giustizia e Liberta. W wyniku traktatu na zjazdach obu grup wymianie obserwatorów organizacji. Pod koniec 1931 roku podpisano kolejny pakt na linii partia socjalistyczna-Giustizia e Liberta, w jego wyniku to Giustizia e Liberta przypadła rola rozwijania ruchu oporu we Włoszech.
Na jesieni 1935 roku w Brukseli zorganizowano emigracyjny kongres Włochów. Środowiska emigracyjne potępiły inwazję Włoch faszystowskich na Etiopię. Współpraca między opozycją a zwłaszcza między komunistami oraz socjalistami zacieśniła się po wybuchu hiszpańskiej wojny domowej, gdy emigracja poparła republikanów. Brygady Międzynarodowe, skupiające ochotników walczących po stronie legalnego rządu liczyły 3354 Włochów, 1819 z nich było związanych z partią komunistyczną, 310 z socjalistami, republikanami i Giustiza e Liberta a 1096 nie było związanych z żadną z partii.
26 lipca 1937 roku podpisano pakt o jedności pomiędzy socjalistami a komunistami. Obie partie liczyły m.in. żądanie amnestii dla więźniów politycznych, potępienie anszlusu Austrii, wprowadzenie swobód demokratycznych i związków etc. Punkt siódmy umowy zawierał informacje o zjednoczeniu partii klasy robotniczej a winnym artykule zapisano, że celem socjalistów i komunistów jest „obalenie reżimu faszystowskiego i kapitalizmu oraz budowa socjalistyczne społeczeństwa”.
W październiku 1941 roku w Tuluzie ugrupowania antyfaszystowskie w tym socjaliści podpisali pakt w którym wezwali Włochów do obalenia dyktatury faszystowskiej. Od roku 1942 we Włoszech miejsce miały walki polityczne, strajki i demonstracje. Pod koniec roku z inspiracji komunistów założone zostały komitety frontu narodowego. W marcu 1943 roku włoska lewica; socjaliści, komuniści i Sprawiedliwość i Wolność utworzyły Komitet Akcji o Zjednoczenie Ludu Włoskiego. KAZLW był zalążkiem koalicji partii demokratycznych, Komitetu Wyzwolenia Narodowego.
W lutym i w marcu 1943 roku wybuchł strajki w tym w ośrodkach Fiata w Mediolanie i w innych ośrodkach północnowłoskich. Rosnące niezadowolenie z rządów faszystowskich doprowadziło do zamachu stanu przeprowadzonego przez siły prawicowe skupione wokół monarchy. 25 lipca 1943 roku puczyści aresztowali Benito Mussoliniego, a na skutek braku poparcia społecznego reżim upadł. Nowym przywódcą Włoch został wojskowy Pietro Badoglio.
Odbudowa partii.
Po wyzwoleniu Włoch, działalność wznowiły partie tworzące opozycje demokratyczno-antyfaszystowską w tym socjaliści. Lewica rozwijała działalność głównie na wyzwolonych południowych obszarach Włoch (na północy utworzono satelickie państewko nazistowskie). 4 sierpnia i 28 września 1943 roku kierownictwa partii socjalistycznej i komunistycznej ogłosiły kolejne deklaracje – potwierdzono koordynacje i jedność klasy robotniczej oraz powołano komisje polityczne i związkowe, do kolejnego porozumienia doszło 8 sierpnia następnego roku. Włoska Partia Socjalistyczna próby odbudowy struktur podjęła się we wrześniu 1942 roku, 22 sierpnia doszło do zjednoczenia ruchu socjalistycznego – Włoskiej Partii Socjalistycznej, Ruchu Jedności Proletariackiej (powstał w styczniu 1943 roku w Mediolanie) i Jedności Proletariackiej. Nowa zjednoczona partia przyjęła nazwę Włoska Partia Socjalistyczna Jedności Proletariackiej. W manifeście partia głosiła postulaty walki klasowej, zniszczenia burżuazji, budowy władzy proletariackiej, oraz ogłosiła postulat połączenia z partią komunistyczną. Sekretarzem wybrano Pietro Nenniego a jego zastępcą Andreoniego i przyszłego prezydenta Włoch, Alessadra Pertiniego.
Socjaliści kontynuowali działalność w Komitecie Wyzwolenia Narodowego. Do Komitetu w tym czasie należeli też chadecy, liberałowie, republikanie, komuniści i Partia Czynu. Domagano się ustanowienia systemu republikańskiego, zdaniem przedstawicieli Komitetu, monarchia przyczyniła się do dojścia do władzy faszystów. Komitet nie uznawał wybranego przez króla, rządu Badoglio, w zamian za to postulowano nowego rządu; szerszego pod względem zaplecza politycznego i korzystającego z uprawnień konstytucyjnych. Na skutek poparcia dla monarchii ze strony Wielkiej Brytanii, Włochy stanęły na progu kryzysu instytucjonalnego. Wiosną 1944 roku socjaliści poparli pomysł komunistów aby przeprowadzić po wojnie plebiscyt nt. przyszłego ustroju Włoch.
Działalność socjalistów w rządzie opierała się na gradualistycznej koncepcji rozwoju sytuacji – zakładano stopniowe przejście od walki antyfaszystowskiej po obalenie monarchii, utworzenie republiki i stworzenie systemu radykalno-demokratycznego, a na końcu budowy socjalizmu. Partia przyczyniła się do walki zarówno zbrojnej – w północnych rejonach kraju, jak i politycznej – na południu. Odegrała dużą rolę w ludowym referendum z połowy 1946 roku w którym poparła utworzenie demokratycznej republiki i likwidacji monarchii i doprowadziła do ustanowienia w 1948 roku nowej konstytucji.
Gdy marszałek Pietro Badoglio w kwietniu 1944 roku utworzył drugi rząd o charakterze tymczasowym w jego skład weszli przedstawiciele partii antyfaszystowskich – Chrześcijańskiej Demokracji, socjalistów, komunistów, Partii Czynu i Włoskiej Partii Liberalnej. Rząd ten działał do lipca tego samego roku w którym został on utworzony. Socjaliści weszli też do rządu byłego socjalisty, Ivanoe Bonomiego (od lipca do grudnia 1944). Socjaliści odeszli z rządu, oskarżając Bonomiego o to, że próbuje ograniczyć wpływy Komitetu Wyzwolenia Narodowego kosztem monarchii. W lipcu 1945 roku socjaliści wstąpili do rządu Ferrucio Parriego współtworzonego przez Komitet Wyzwolenia Narodowego. Przystąpiono także do rządu chadeka Alcide De Gasperiego (pierwszy rząd Gasperiego istniał do grudnia), wraz z socjalistami do rządu należeli przedstawiciele pozostałych partii KWN (liberałowie w czerwcu 1946 roku zastąpieni zostali przez polityków Włoskiej Partii Republikańskiej).
W wyborach w 1946 roku partia uzyskała 20,72% głosów (4 77 749 głosy i 115 i miejsc w parlamencie) dla porównania pozostałe siły centrolewicy zdobyły – Partia Czynu 2,03% a Partia Socjaldemokratyczna zaledwie 0,01%. Socjaliści ustąpili rząd 2 lutego 1947 roku na skutek kryzysu związanego z wybuchem zimnej wojny. Ponownie przystąpili do rządu który funkcjonował do 31 maja 1947 roku gdy rozpadł się na skutek wydalenia z rządu polityków socjalistycznych i komunistycznych oraz rozłamu w dotychczasowym włoskim ruchu antyfaszystowskim.
Zimna wojna – rozłam w partii i utworzenie Partii Pracujących.
Gdy pod koniec lat 40. doszło do rozłamu w sojuszu alianckim, Stany Zjednoczone i ZSRR gwałtownie zmieniły wzajemny stosunek do siebie. Wzrost tendencji antykomunizmu przejawiał się też wewnątrz partii socjalistycznej.
9 stycznia 1947 roku zwolennicy tendencji reformistyczno-socjaldemokratycznej na czele z Saragatą założył na kongresie w Pałacu Barberinich, nową partię pod nazwą Włoska Socjalistyczna Partia Pracujących. Partia Pracujących odwoływała się do tradycji włoskiego reformizmu, operowała hasłami autonomii politycznej oraz organizacyjnej, antykomunizmu, a pod względem ideowym zbliżona była do partii socjaldemokratycznych Zachodniej Europy, tworzących prawicowy nurt tej ideologii. Do Partii Pracujących dołączyło 200 tysięcy działaczy dotychczasowej partii socjalistycznej (przed rozłamem liczyła 923 tysięcy członków), za nową partią opowiedziało się też 52 parlamentarzystów socjalistycznych (było ich ogółem 115, a więc odeszło 45% posłów) i siedmioro członków kierownictwa partii socjalistycznej (na 15). Do partii dołączyli m.in. Mondolfo, Matteotti, Modigliani, D’Aragon. Organem prasowym partii było pismo „l’Umanita”.
W 1947 partia socjalistyczna powróciła do tradycyjnej nazwy – Włoska Partia Socjalistyczna. Partia kontynuowała sojusz z komunistami i politykę frontu ludowego. W maju 1947 roku partia liczyła 822 tysięcy członków. W kwietniu 1948 roku, socjaliści wystartowali wraz z komunistami jako Demokratyczny Front Ludowy, socjaliści zdobyli 50 mandatów (Demokratyczny Front Ludowy zdobył łącznie 182 mandaty i 31,03% głosów). W połowie 1948 roku doszło do wybuchu kolejnego kryzysu politycznego, doszło wówczas do zamachu na lidera komunistów, Palmiro Togliattiego, wybuchł wówczas protestacyjne strajki a duża część komunistów spontanicznie przystąpiła do walk ulicznych. W 1948 roku partia liczyła zaledwie 249 tysięcy członków.
Partia socjalistyczna przeżywała również problemy międzynarodowe – konferencja europejskich partii socjalistycznych w Zurychu z czerwca 1947 roku nie dopuściła Włochów do udziału w konferencji nawet jako obserwatorzy, w listopadzie tego samego roku konferencja międzynarodowa socjalistów z Antwerpii nie dopuściła ich do udziału ze względu na sojusz z komunistami w ramach Demokratycznego Frontu Ludowego. Na konferencje tej nie przyjęto też bardziej prawicowej, Włoskiej Socjalistycznej Partii Pracujących.
Wybory z 18 kwietnia 1948, wygrała w nich Chrześcijańska Demokracja, Partia Pracujących zdobyła 7,09% (1858346 głosy), przedstawiciele partii ze względu na obawy przed „socjalkomunistycznym totalitaryzmem” poparli rząd centroprawicy. W grudniu Partia Pracujących dołączyła do rządu chadeków. Partia uzasadniła swoją decyzję troską o to aby nie dopuścić do tego aby „kraj ześliznął się a prawo”. W 1952 roku Partia Pracujących zmieniła nazwę na Włoska Partia Socjaldemokratyczna. Grupą parlamentarną partii był Związek Socjalistów (do klubu należeli też niezależni i wywodzący się z rozwiązanej w maju 1947 roku, Partii Czynu – jej członkowie zasili partię socjaldemokratyczną i socjalistyczną) Po raz kolejny socjaldemokraci przyłączyli się do prawicowego rządu powstałego w zimie 1954 roku.
WłPS została przyjęta do międzynarodowej organizacji socjalistów, COMISCO. W marcu 1948 roku COMISCO potępiło partię za nawiązanie sojuszu z Włoską Partią Komunistyczną, a w 1949 roku podjęła decyzję o wydaleniu WłPS z grupy. W grudniu 1949 roku w WłPS doszło do kolejnego rozłamu, w jego wyniku powstała Zjednoczona Partia Socjalistyczna. Podstawą rozłamu była niechęć części działaczy umiarkowanych związana z usunięciem partii z COMISCO. W lipcu 1950 roku COMISCO przyjęło jako członków tymczasowych – Partię Pracujących i Zjednoczoną Partię Socjalistyczną. Partia Pracujących i Zjednoczona Partia Socjalistyczna połączyły się w dniu 1 maja 1951 roku i od tamtej pory reprezentowały ruch socjalistycznych w organizacjach międzynarodowych ruch robotniczego.
Polityka partii na początku zimnej wojny; początek rewizji poglądów.
Na początku zimnej wojny partia prezentowała stanowisko proradzieckie. W lutym 1952 roku socjaliści sprzeciwili się wobec planu Schumana (plan zakładający integrację krajów Europy zachodniej) – socjaliści widzieli w nim możliwe zagrożenie dla suwerenności i pozycji państwa na pozycji międzynarodowej. Socjaliści potępili NATO i przynależność do tegoż paktu, socjaliści uważali że zobowiązania Włoch są zbyt wysokie. W zamian socjaliści proponowali budowę bliższych relacji z demokracjami ludowymi Europy i Azji. W wyborach w 1953 roku Partia Socjalistyczna uzyskała 12,73% poparcia (socjaldemokraci natomiast 4,52%).
Socjaliści skupieni w WłPS pozostawali w opozycji do rządu chadeków. Na początku lat 50. socjaliści dalej współpracował z WłPK choć stopniowo doszło do dystansowania się od kierownictwa komunistów w sprawach polityki zagranicznej, jak i wewnętrznej. Na zjeździe z 31 marca 1955 roku, sekretarz Pietro Nenni zaproponował dialog z partiami katolicki (czyli także z chadekami). Nenni w sierpniu 1956 roku zorganizował spotkanie przywódców partii centrolewicy, odbyło się ono w Prolognan. W październiku 1956 roku socjaliści zrezygnowali z kontynuacji paktu o jedności działań z partią komunistyczną, zastąpiono go dość ogólnikowym paktem o konsultacjach na linii socjaliści-komuniści. Po powstaniu węgierskim 1956 doszło do poważnej rewizji programu partii. Na XXXII Zjeździe partii z lutego 1957 roku skrytykowano koncepcję frontu ludowego i podkreślono rolę stosowania metod demokratycznych w procesach reform socjalistycznych.
Zmianie uległo też nastawienie do pomysłów integracji krajów Europy zachodniej. WłPS co prawda oceniła krytycznie działanie Europejskiej Wspólnoty Gospodarczej, w głosowaniu w parlamencie na temat przystąpienia Włoch do tejże instytucji nie zagłosowali jednak przeciw członkostwu. W przeciwieństwie do głosujących przeciw komunistom, socjaliści wstrzymali się od głosu. W wyborach w 1958 roku WłPS zdobyła 14,26% (socjaldemokraci zdobyli 4,56%).
W sierpniu 1960 roku deputowani socjalistyczni wstrzymali się od głosowania w sprawie wotum dla rządu Amintore Fanfaniego. WłPS prowadziła względem centroprawicowego rządu tzw. politykę "życzliwej neutralności". W marcu 1962 roku socjaliści podobnie jak w 1960 udzielili poparcia centroprawicy (rząd powstał przy poparciu socjaldemokratów, chadeków i republikanów), tym razem socjaliści uzależnili swoje poparcie od tego czy rząd centroprawicy zrealizuje część postulatów socjalistów.
Głównymi żądaniami socjalistów były – nacjonalizacja przemysłu energetycznego, decentralizacja i zreformowania administracji (utworzenie regionów), demokratyzacji edukacji i rewindykacji tj. zwiększenie rent i emerytur niektórych grup zawodowych czy ulgi dla rolników indywidualnych. Centroprawica przychylnie przyjęła część postulatów socjalistów i związków zawodowych – pod koniec 1962 roku znacjonalizowano przemysł energetyczny. Nacjonalizacja zbliżyła WłPS do centroprawicy a 5 listopada 1963 roku socjaliści dołączyli do rządu. Na czele rządu chadeków z udziałem socjalistów stanął polityk centrowo-chadecki Aldo Moro a wicepremierem został Pietro Nenni.
W wyborach w 1963 roku socjaliści zdobyli 13,87% głosów a socjaldemokraci 4,56%.
Chadecy zbliżyli się w stronę centrum a rząd przyjął rolę rządu centrolewicowego. Miało to miejsce w czasie odprężenia na linii blok zachodni-wschodni. Utworzenie rządu doprowadziło do izolacji partii komunistycznej choć na szczeblu lokalnym socjaliści współpracowali z partią komunistów. Sojusz z chadekami wzbudził pewne kontrowersje wśród socjalistów, na XXXV Zjeździe partii w dniach 25-29 października 1963 roku doszło do sporu między lewicową większością partyjną nazywaną „autonomistami” a centrową mniejszością.
Część lewicy partii w styczniu 1964 roku odeszła z partii i utworzyła partie pod nazwą Włoska Partia Socjalistyczna Jedności Proletariackiej, nowa partia protestowała przeciwko antykomunistycznej polityce kierownictwa WłPS. Z WłPS odłączyło 7 członków Kierownictwa, 35 KC, 25 posłów, 12 senatorów i 200 tysięcy członków. Rząd socjalistyczno-chadecki przystąpił do realizacji szeregu postulatów socjalnych i budowy podstaw państwa opiekuńczego.
W grudniu 1964 roku odbył się pierwszy zjazd WŁPSJP na którym działacze partii potwierdzili swój udział w wyborach parlamentarnych w 1968 roku (partia dostała się do parlamentu). Ugrupowanie przed rozwiązaniem liczyło 4,7 tysięcy członków. W 1972 roku partia połączyła się z Włoską Partią Komunistyczną.
Współpraca z centrystami.
Po odejściu lewicy partyjnej, WłPS nawiązała szeroką współpracę z socjaldemokracją. W styczniu 1966 roku XIV Zjazd Włoskiej Partii Socjaldemokratycznej wezwał do połączenia WłPSD z WłPS. W październiku tego roku w czasie obrad Socjalistycznej Konstytuanty doszło do utworzenia Zjednoczonej Partii Socjalistycznej (początkowo działała pod nazwą WłPS-WłPSD Zjednoczone). Wyeliminowano różnice ideologiczne i programowe. Partia poparła ekonomiczną integrację Europy zachodniej i członkostwo Włoch w NATO które uznały za „narzędzie koniecznej solidarności obronnej”. Partie zachowały jednak odrębność strukturową. Formalne zjednoczenie miało nastąpić w 1968 roku do czego jednak nie doszło – lewicowi socjaliści krytykowali centrowych socjaldemokratów ze względu na poparcie tych dla drugich dla polityków liberalnych czy utratę przez tę partię oblicza partii klasowej.
W lipcu 1969 roku po porażce wyborczej lewicy z 1968 roku doszło do ponownego rozłamu między socjalistami a socjaldemokratami. W lipcowych wyborach socjaliści startując jako Zjednoczona Partia Socjalistyczna uzyskali 14,51% przeciwna porozumieniu z socjaldemokratami WłPSJP zdobyła 4,46% (prawie półtora miliona głosów).
W 1969 roku we Włoszech doszło do serii strajków, zamieszek studenckich i fali zamachów terrorystycznych organizowanych przez skrajną prawic, Włochy znalazły się nawet w obliczu zamachu stanu skrajnej prawicy. W latach 1971–1973 socjaliści pozostawali w opozycji. W 1973 roku na krótko powrócili do rządu. Z rządu wystąpiła ponownie w 1974 roku i w opozycji pozostała przez trzy lata. W 1972 roku XXXIX Zjazd WłPS zatwierdził program budowy „lewicowej alternatywy”.
Do słabości socjalistów przyczynił się wzrost pozycji komunistów – 1970 roku partia liczyła 1507 tysięcy członków, a w ciągu siedmiu lat liczba członków partii wzrosła do 1814 tysięcy. w wyborach w 1976 roku partia uzyskała 34% poparcia (w poprzednich wyborach było to 27% głosów). W obliczu wzrostu sił komunistów na jesieni 1973 roku doszło do „kompromisu historycznego”, czyli zawarcia sojuszu grupującego komunistów, socjalistów, demokratów i chadeków. Włączenie partii komunistycznej do współpracy z partiami centrum i centroprawicy były postulatem powstałym już w 1970 roku gdy frakcja „autonomistów” wewnątrz WłPS domagała się utworzenia „nowej równowagi” w ustroju politycznym kraju – rozumiano przez to szerszą współpracę pomiędzy największymi partiami, a więc chodziło o m.in. partie komunistyczną.
W 1972 roku WłPS zdobyła 9,62%, WłPSD 5,15 a WłPSJP 1,95%.
Krótkie rządy autonomistów.
W lipcu 1976 roku po wyborach, które okazały się wielkim zwycięstwem komunistów (kosztem socjalistów i socjaldemokratów którzy uzyskali odpowiednio 9,67% i 3,38%), w partii socjalistycznej doszło do zmian w Komitecie Centralnym. Na plenum KC De Martino został skrytykowany za swoją dotychczasową politykę, w rezultacie czego złożył on dymisję. Władzę w partii przejął przedstawiciel „autonomistów” Bettino Craxim. Utrzymano współpracę z innymi partiami lewicy. W 1977 roku WłPS odegrała rolę inicjatora w podpisaniu porozumienia programowego sześciu największych partii Włoch. W 1978 roku utworzono nową większość parlamentarną z udziałem socjalistów.
Na XLI Zjeździe WłPS z przełomu marca i kwietnia 1978 roku przyjęto nowy program partii. Według nowego programu WłPS zmierza w stronę utworzenia społeczności wolnej od nierówności wynikających z podziałów klasowych. Motywem programu stała się wolność człowieka i humanistyczne warunki życia pracy. Partia postulowała „demokratyczną ewolucją kapitalizmu ku socjalizmowi”. Reformy powinny operować wokół celów całego społeczeństwa i modyfikować system władzy na korzyść ludzi pracy. Przejście z kapitalizmu do socjalizmu socjaliści uważali za historycznie uwarunkowaną konieczność a przejście do socjalizmu miało być niedopuszczeniem do „groźbie nowoczesnego barbarzyństwa, regresu i dezintegracji społecznej”.
Partia zaproponowała utworzenie szerokiego sojuszu sił dążącego do przebudowy Włoch w społeczeństwo oparte na zasadach socjalizmu. XLI Zjeździe doszło do wzmocnienia nowego „autonomistycznego” kierownictwa z Bettino Craxim na czele a większość uzyskał postulat „strategii alternatywy socjalistycznej” przedstawiony przez autonomistów. Nowy plan „polityki jedności narodowej” zakładał współpracę socjalistów z socjaldemokratami i komunistami przeciwko rządzącym chadekom, politykę tą dyktować miał stan „pilnej konieczności Włoch (trwający kryzys gospodarczy, a także terroryzm).
Po zabójstwie byłego lidera chadeków Moro w 1978 roku doszło do powrotu chadeków do dawnych koncepcji operujących pomiędzy centrum a centrolewicą. Zwrot chadeków spowodował zamieszenie wewnątrz WłPS która zyskała nowego konkurenta na centrolewicy. Socjalistom nie powiodły się próby umocnienia swojej pozycji kosztem komunistów i partii lewicy pozaparlamentarnej czy demokratycznych partii mieszczańskich. Swoje wpływy polityczne umocniła partia radykalna. W połowie 1978 roku wewnątrz partii doszło do ostrej dyskusji na temat historycznego znaczenia leninizmu która doprowadziła do pogorszenia się relacji socjaliści-komuniści.
W sytuacji kryzysowej znalazła się mniejsza Włoska Partia Socjaldemokratyczna, w październiku 1978 roku doszło do zmian w KC WłPSD, nowym sekretarzem partii został Pietro Longo. WłPSD zbliżyła się do socjalistów kosztem relacji z chadecją która coraz częściej oskarżana była przez socjaldemokratów o to, że chce doprowadzić do utworzenia z partii socjaldemokratów własnej partii satelickiej, nowa strategia przyniosła pewne sukcesy. Nowy program WłPSD po raz pierwszy od roku 1947 nie zawierał elementów antykomunistycznych i po raz pierwszy w historii, partia opowiedziała się za pełną jednością włoskiej lewicy.
W 1978 roku na żądanie socjalistów do dymisji poddał się prezydent Giovanni Leone oskarżany o to, że wykorzystuje swój urząd do celów prywatnych. Nowym prezydentem wybrany został socjalista Allesandro Pertini – zdobył on 87% głosów i był pierwszym prezydentem wybranym tak dużą ilością głosów W 1979 roku w wyborach parlamentarnych WłPS zdobyła 9,87%, socjaldemokraci uzyskali 3,8% na centrolewicę głosowało łącznie około 5 milionów osób.
Ostatnie lata istnienia partii.
W okresie przywództwa Bettino Craxiego (od 1976 do 1993) partia znacznie się rozwinęła. Nowy lider zadbał o ochronę tożsamości ideowej socjalistów, odwoływał się do ideałów demokratycznego socjalizmu. Konsekwentnie stawiał na sojusz z chadekami przeciwko komunistom. W latach 1983–1987 Bettino Craxi pełnił urząd premiera Włoch. PSI pod jego rządami stawała się formacją coraz bardziej umiarkowaną. Za swe wielkie, historyczne dzieło uznała pogodzenie tradycji socjalistycznych z tradycją liberalną, w tym okresie głosiła idee „nowoczesnego reformizmu” i „liberalnego socjalizmu”, oddalając się coraz bardziej od tradycji socjalistycznej.
W kolejnych latach partia przeszła na pozycje bliskie socjalliberalizmowi i centryzmowi.
Partia przez większą część okresu największymi wpływami cieszyła się na północy kraju, sytuacja ta zmieniła się na przełomie lat 80. i 90. W wyborach 1992 roku większość głosów na socjalistów pochodziło z południa. Socjaliści, komuniści i chadecy stracili swoje bazy wyborcze na północy kraju (zwłaszcza w Lombardii) gdzie popularność zyskała prawicowo-regionalistyczna Liga Północna.
Skandale korupcyjne z początku lat 90. nie ominęły również socjalistów. W 1993 prokuratura w Mediolanie oskarżyła Bettino Craxiego o pobieranie olbrzymich łapówek od przedsiębiorstw prywatnych w zamian za udzielanie im zamówień na prace opłacane z kasy państwa. Sprawa ta stała się powodem upadku wieloletniego szefa socjalistów, który rok później w trakcie śledztwa wyjechał do Tunezji i odmówił powrotu do kraju. Wkrótce okazało się, iż w podobne skandale było zamieszane niemal całe kierownictwo socjalistów. Efektem skandali korupcyjnych stała się porażka wyborcza w 1994 – zaledwie 15 deputowanych i 12 senatorów (w poprzednich wyborach uzyskała dla porównania odpowiednio 92 i 49 mandatów).
Struktury.
Struktury WłPS tworzyły organizacje terytorialne. Podstawą strukturą była sekcja, należeli do niej członkowie partii zamieszkujący obszar podlegający danej sekcji. Obok sekcji działały "socjalistyczne komórki zakładowe", w 1978 roku partia posiadała 7900 takich jednostek. Na skutek reformy wewnątrzpartyjnej z 1975 roku wprowadzono komitety strefowe, koordynowały one działalność poszczególnych sekcji. Jednostki terenowe kontrolował "komitet federacji" który uzgadniał z jednostkami działania partii. Na obszarze prowincji formą organizacji był "region" a władzą partii na tym szczeblu był "komitet regionalny".
Najwyższym organem partii był Zjazd, a w okresach pomiędzy zjazdami był to Komitet Centralny partii. Spośród członków KC wyłaniano Kierownictwo partii i Sekretariat. Liderem WłPS oficjalnie był sekretarz polityczny, od 1981 roku wybierany on był przez zjazd partii (wcześniej przez kierownictwo).
Obowiązywała zasada niełączenia stanowisk (stąd też np. działacze nie mogli jednocześnie sprawować funkcji kierowniczej w partii i w administracji terenowej). Członkowie partii zarządzający jednostkami publicznymi tj. urzędy, przedsiębiorstwa mogli kandydować do parlamentu dopiero po upływie rocznej kadencji. Działaczy WłPS w administracji publicznej obowiązywała zasada rotacji.
Podziały frakcyjne.
W partii działały frakcje zwane "corerenti". W latach 80. największymi frakcjami były grupy – „autonomistów” (liderem był Pietro Nenni, grupa reprezentowała ciągłość kierownictwa partii, frakcja ta była największa i po II wojnie światowej zdominowała życie wewnątrzpartyjne); „lewicy socjalistycznej” (powstała w 1964 roku z Claudio Signorile na czele); „odwet socjalistyczny” (powstała w 1968 roku na gruncie żądań wyjaśnienia udziału służb bezpieczeństwa w próbie nieudanego skrajnie prawicowego zamachu stanu – „autonomiści” starali się te żądania uciszyć, gdyż nie chcieli doprowadzić do konfliktu z chadekami, głównymi działaczami nurtu byli Ricardo Lombardi i De Martino); „obecność socjalistyczna” (na czele z Mancinim, wraz z De Marino utworzyli „nowy sojusz większościowy” co doprowadziło do zwiększenia pozycji De Martino, a następnie doprowadziło do wybrania go na przewodniczącego partii). Najmniej liczebna była „nowa lewica” na czele z Cognidolą i Michelem Achilim. Działanie frakcji zostało formalnie wstrzymane w 1976 roku decyzją plenum Komitetu Centralnego w praktyce frakcje działały do rozwiązania partii.
Poparcie dla poszczególnych frakcji poniekąd przedstawiło się na zjeździe partii z 1978 roku. W czasie zjazdu za projektem uchwały zgłoszonego przez „autonomistów” i „lewicowych socjalistów” opowiedziało się 63,04% uczestników, za projektem „odwetu” 25,9%, „obecności” 7,1% a „nowej lewicy” tylko 3,96%.
Liczebność WłPS po II wojnie światowej oscylowała między 400 a 600 tysiącami członków. 47% działaczy WłPS pochodziło z północnych Włoch (głównie z Lombardii), 35% ze środkowych Włoch a 18% z południa. 2-% działaczy partii stanowiły kobiety. Największe organizacje partyjne skupiły się w średnich miastach (50-100 tysięcy mieszkańców). Partia nie miała swoich organizacji w 2,3 tysiącach gmin (na 8 tysięcy ogółem). W 1973 roku robotnicy stanowili 35,2% członków, urzędnicy i przedstawiciele wolnych zawodów 20,9%, rolnicy 13%, rzemieślnicy i pracownicy sfery usługowej 7,4%, bezrobotni 13,5% a pozostali 10%. Od 1977 roku partia podjęła wysiłki na rzecz odbudowy robotniczego trzonu partii i odmłodzenia kadr.
Wpływ na inne organizacje, media.
Partia posiadała duże wpływy w innych organizacjach o charakterze socjalistycznym. WłPS związana była z Włoską Federacją Młodzieży Socjalistycznej która określana była często jako „szkoła” kadr WłPS. WFMS działała głównie w szkołach i uczelniach w większych miastach. W 1979 roku organizacja liczyła 50 tysięcy członków. Z socjalistami współpracował Włoski Związek Zawodowy, WZZ powstał w czerwcu 1948 roku gdy socjalistyczni związkowcy odeszli z CGIL który przychylał się raczej w stronę komunistów, socjaliści zachowali jednak pewne wpływy w CGIL oraz działali w chadeckiej Włoskiej Konfederacji Związków.
WłPS miała duże wpływy w drugim programie telewizji państwowej. Od 1891 roku ukazywał się dwutygodnik „Critica sociale” założony przez Turatiego. Miesięcznikiem partii był wychodzący od 1947 roku „Mondo Operaio”. Organem prasowym był dziennik „Avanti” który na rynku pojawił się w 1896 roku. W 1960 roku powstał kwartalnik „Problemi del socialismo”, w 1966 roku „Il Ponte”, w 1974 roku miesięcznik „Citta e regione”.

</doc>
<doc id="295610" url="https://pl.wikipedia.org/wiki?curid=295610" title="Frits Bolkestein">
Frits Bolkestein

Frederik (Frits) Bolkestein (ur. 4 kwietnia 1933 w Amsterdamie) – holenderski polityk i ekonomista, parlamentarzysta i minister, w latach 1990–1998 lider Partii Ludowej na rzecz Wolności i Demokracji (VVD), od 1999 do 2004 członek Komisji Europejskiej ds. usług i rynku wewnętrznego.
Życiorys.
W 1951 ukończył szkołę średnią Barlaeus Gymnasium, następnie do 1953 studiował matematykę na Oregon State University. W 1955 został absolwentem matematyki i fizyki na Uniwersytecie Amsterdamskim. W 1964 ukończył ekonomię w London School of Economics, a w 1965 uzyskał magisterium z prawa na Uniwersytecie w Lejdzie.
Od 1960 do 1976 pracował w koncernie Royal Dutch Shell, zajmował różne stanowiska w jego oddziałach w Afryce, Ameryce Środkowej i Azji. Był koordynatorem regionalnym Shell Chemie (1972–1973), a następnie przez trzy lata dyrektorem w tym przedsiębiorstwie.
W 1975 wstąpił do Partii Ludowej na rzecz Wolności i Demokracji, a rok później zdecydował się zawodowo zająć działalnością polityczną. W 1978 wybrany po raz pierwszy do Tweede Kamer. Do niższej izby Stanów Generalnych uzyskiwał reelekcję w wyborach w 1982, 1986, 1989, 1994 i 1998. Od listopada 1982 do lipca 1986 pełnił funkcję sekretarza stanu do spraw handlu zagranicznego. Od września 1988 do listopada 1989 sprawował urząd ministra obrony. W maju 1990 został liderem VVD i przewodniczącym klubu poselskiego swojej partii, oba stanowiska zajmował do lipca 1998. Był wiceprzewodniczącym (1991–1994) i przewodniczącym (1996–1999) Międzynarodówki Liberalnej.
Od września 1999 do listopada 2004 wchodził w skład Komisji Europejskiej, którą kierował Romano Prodi. Odpowiadał w niej za usługi i rynek wewnętrzny. Był projektodawcą m.in. liberalizującej przepływ usług w UE dyrektywy usługowej (zwanej „dyrektywą Bolkesteina”), którą w zmodyfikowanym kształcie przyjęto już po jego odejściu z KE. Od 2004 prowadził wykłady na Uniwersytecie Technicznym w Delfcie oraz na Uniwersytecie w Lejdzie.
Odznaczony m.in. Orderem Lwa Niderlandzkiego III (1986) i II (1989) klasy oraz Orderem Oranje-Nassau III klasy (2004).

</doc>
<doc id="295611" url="https://pl.wikipedia.org/wiki?curid=295611" title="Rochester (Kent)">
Rochester (Kent)

Rochester – miasto w Wielkiej Brytanii (Anglia), w hrabstwie ceremonialnym Kent, na terenie dystryktu Medway (unitarnej jednostki administracyjnej), położone około 45 km od Londynu, nad estuarium rzeki Medway. 
W przeszłości miasto posiadało status "city". W 2001 liczyło 27 125 mieszkańców. 
Przez wiele lat w Rochesterze mieszkał angielski pisarz Charles Dickens.
Z Rochester pochodzi Kelly Brook, brytyjska modelka, prezenterka, aktorka i projektantka strojów kąpielowych.
Etymologia nazwy.
Romanobrytyjska nazwa miasta brzmiała "Durobrivae", "Durobrivis" (ok. 730) i "Dorobrevis" (844). Według dwóch teorii powyższe miały się wywodzić od łacińskiego określenia fortecy przy moście lub zlatynizowanego brytyjskiego "Dourbruf" oznaczającego rwący potok. "Durobrivis" było wymawiane jako "Robrivis". Beda Czcigodny, kopiując nazwę około 730 roku, błędnie zapisał ją jako fort Hrofiego (staroang. "Hrofes cæster"). Stąd wywodzą się późniejsze "Hrofæscæstre" (ok. 730), "Hrofescester" (811), "Rovescester" (1086) i Rochester (1610).
Zabytki miasta.
Głównymi atrakcjami są:

</doc>
<doc id="295616" url="https://pl.wikipedia.org/wiki?curid=295616" title="Cosworth">
Cosworth

Cosworth – brytyjskie przedsiębiorstwo założone w Londynie w 1958 roku, projektujące i budujące silniki. Nazwa pochodzi od nazwisk założycieli, którymi byli Mike Costin i Keith Duckworth. Firma przeniosła siedzibę do Northampton oraz przeszła zmiany własnościowe i organizacyjne, od 2004 jest to Cosworth Group.
Firma specjalizuje się w wyścigach samochodowych. W sezonie 2006 dostarczała podzespoły dla dwóch stajni Formuły 1: Williams korzystał z ich silników V8, skrzyni biegów i powiązanej elektroniki; zespół Scuderia Toro Rosso używał zmodyfikowanych silników V10. W sezonie 2010, po wygraniu przetargu na dostawę tanich silników do F1, Cosworth powrócił do tej serii. Zespoły mogły zakupić pakiet jednostek napędowych na cały sezon, za kwotę nieprzekraczającą 5 milionów euro. Z usług Coswortha skorzystały zespoły: Lotus (sezon 2010), Williams (2010-2011), HRT (2010-2012) oraz Marussia (2010-2013). Najlepszym dziełem firmy do dziś pozostaje silnik DFV, który wygrał 155 GP.
W 1969 roku Cosworth stworzył swój jedyny samochód Formuły 1, model 4WD.
Firma produkuje i dostarcza także silniki do seryjnych sportowych samochodów Marussia. Silnik 3,5 litrowy wolnossący o mocy 300 KM, 2,8 litra turbodoładowany o mocach 320 i 420 KM

</doc>
<doc id="295617" url="https://pl.wikipedia.org/wiki?curid=295617" title="Orientacja krystalograficzna">
Orientacja krystalograficzna

Orientacja krystalograficzna określa ułożenie sieci krystalicznej monokryształu w stosunku do zewnętrznego układu odniesienia (np. krawędzi i płaszczyzn ograniczających kryształ).

</doc>
<doc id="295627" url="https://pl.wikipedia.org/wiki?curid=295627" title="Edwin Hall">
Edwin Hall

Edwin Herbert Hall (ur. 7 listopada 1855 w Great Falls, zm. 20 listopada 1938 w Cambridge) – amerykański fizyk, odkrywca efektu Halla.
Życiorys.
Ukończył Johns Hopkins University w Baltimore. Efekt Halla został przez niego odkryty w 1879. Sprawdzał wówczas doświadczalnie pogląd Jamesa Clerka Maxwella, że siła przesuwająca przewodnik w polu magnetycznym nie działa na prąd, ale na przenoszący go przewodnik. W swoich doświadczeniach mierzył różnicę potencjałów w poprzek przewodnika umieszczonego w polu magnetycznym. Wynik przedstawił w pracy "On a New Action of the Magnet on Electric Currents" opublikowanej w American Journal of Mathematics. Na podstawie tych badań uzyskał w 1880 doktorat na Johns Hopkins University. Podobne doświadczenia były wcześniej wykonywane między innymi przez jego promotora Henry'ego Augustusa Rowlanda, jednak były nieudane ze względu na stosowanie zbyt grubych płytek. Hall uzyskał swój rezultat, stosując cienką złotą folię. W 1895 r. objął stanowisko profesora na Uniwersytecie Harvarda. Badał ponadto przewodnictwo cieplne metali oraz zjawisko termoelektryczne. Jest autorem wielu podręczników i instrukcji laboratoryjnych.

</doc>
<doc id="295634" url="https://pl.wikipedia.org/wiki?curid=295634" title="Kwadryga (pismo)">
Kwadryga (pismo)

Kwadryga – czasopismo literackie wydawane w latach 1927-1931 przez grupę literacką Kwadryga. Redaktorem i wydawcą był Władysław Sebyła. Pismo upadło z powodów finansowych.
W czasopiśmie publikowali nie tylko pisarze związani z grupą Kwadryga, ale także z Awangardą Krakowską, Meteorem czy Żagarami. Wśród autorów znaleźli się m.in. Józef Czechowicz, Stanisław Ciesielczuk, Stanisław Ryszard Dobrowolski, Stefan Flukowski, Konstanty Ildefons Gałczyński, Bolesław Miciński, Tadeusz Peiper, Marian Piechal, Stanisław Maria Saliński, Włodzimierz Słobodnik, Lucjan Szenwald, Zbigniew Uniłowski.

</doc>
<doc id="295635" url="https://pl.wikipedia.org/wiki?curid=295635" title="Wojna algierska">
Wojna algierska

Wojna algierska (Algierska wojna o niepodległość, fr. "Guerre d’Algérie", , ) – trwający w latach 1954–1962 konflikt zbrojny pomiędzy Francją a algierskim Frontem Wyzwolenia Narodowego.
Geneza.
Algieria została podbita przez Francję w 1830 roku. Od chwili podbicia i uczynienia jej kolonią wielu Francuzów uznawało ją za terytorium rdzenne i przedłużenie metropolii. Przeświadczenie to potęgował fakt masowego napływu francuskich osadników do tejże kolonii. Francuzi w szczytowym momencie stanowili 10% populacji Algierii, a przez cały okres jej kolonialnej historii stanowili najbardziej uprzywilejowaną grupę społeczną. W latach poprzedzających wybuch II wojny światowej doszło do wzrostu wpływów arabskiego nacjonalizmu. Nacjonalistyczne hasła zyskały na sile w trakcie trwania wojny. 22 grudnia 1942 roku grupa działaczy algierskich skupionych wokół Ferhata Abbasa zwróciła się do rządu Francji z memorandum, w którym domagali się oni ustanowienia w Algierii zgromadzenia konstytucyjnego. Rok później działacze ogłosili "Manifest ludu algierskiego". Rząd Francji odrzucił postulaty memorandum i manifestu, co doprowadziło do zaostrzenia sytuacji w Algierii w kolejnych latach. W maju 1945 roku doszło do powstania Algierczyków w mieście Satif. Wystąpienia zostały stłumione przez siły kolonialne, a Ferhat Abbas został aresztowany. W trakcie walk i późniejszych bombardowań zginęło od 7 do 15 tysięcy Algierczyków i 103 Francuzów.
Zaniepokojeni radykalizacją Algierczyków Francuzi nadali Algierii konstytucję. Przyznana 20 września 1947 roku konstytucja nadawała wszystkim obywatelom Algierii obywatelstwo francuskie, prawo głosu, a także zrównała język arabski na płaszczyźnie urzędowej. Konstytucja nie weszła w życie w całości, co sprowokowało arabskich nacjonalistów do przygotowania powstania. Nacjonaliści jeszcze w tym samym roku powołali Ruch na Rzecz Triumfu Wolności Demokratycznych (dysponujący bojową Tajną Organizacją). Celem ruchu było zbieranie pieniędzy i broni oraz tworzenie struktur administracyjnych w celu wywołania ogólnonarodowego powstania. W 1949 roku działacze Tajnej Organizacji dokonali ataku na Oran. Atak doprowadził do wykrycia struktur organizacji i rozbicia jej przywództwa.
Liczbę białych kolonistów w Algierii w końcu lat 50. XX wieku szacuje się na około 1 mln.
Organizacja i przebieg powstania.
Początek powstania i sukcesy rebelii (1954–1956).
Wobec nieuznawania przez Francję dążeń Algierii do rozszerzenia autonomii i przyznania swobód obywatelskich w marcu 1954 roku dziewięciu byłych członków Tajnej Organizacji ustanowiło Komitet Rewolucyjny Jedności i Akcji (a według innych tłumaczeń Rewolucyjną Radę Jedności i Działania). Na czele Komitetu stanął zbiegły z więzienia działacz nacjonalistyczny Ahmad Ben Bella. Ben Bella przebywał na emigracji w Egipcie, skąd nadzorował działalność ruchu nacjonalistycznego w Algierii. Komitet postawił sobie za cel przygotowanie powstania narodowego. Datę wystąpienia wyznaczono na 1 listopada 1954 roku.
W dniu wybuchu powstania Komitet Rewolucyjny Jedności i Akcji przekształcił się we Front Wyzwolenia Narodowego. Front powołał własne siły zbrojne – Narodową Armię Wyzwoleńczą dowodzone przez pułkownika Huari Bumediena. Celem ataków powstańców stali się francuscy wojskowi i żandarmi oraz algierscy kolaboranci. Do walk z siłami kolonialnymi doszło zarówno w miastach, jak i na prowincji, gdzie przybrały one partyzancki charakter. Po niepowodzeniach sił powstańczych w stolicy kraju (nieudana próba wysadzenia radiostacji i zapasów paliwa oraz nieudane ataki na posterunki policji i żandarmerii) walki przeniosły się głównie do gór Dżabal al-Auras i region Kabylii.
W 1955 roku walki rozszerzyły się na Oran i wkrótce objęły całą Algierię. Rząd Francji początkowo zbagatelizował rebelię, błędnie ukazując ją jako akty bandytyzmu. Sytuacja zmieniła się po sukcesach rebeliantów w 1955 roku i zmianie ekipy rządzącej we Francji w tym samym roku. Nowy rząd premiera Edgara Faure wprowadził na obszarze Algierii stan wyjątkowy, a władze kolonialne zyskały prawo do ograniczania swobody poruszania się ludności cywilnej, stosowania aresztu domowego i cenzurowania mediów; wprowadzono także sądy wojenne i możliwość aresztowań bez nakazu sądowego. Zwiększono liczebnie siły wojskowe na terenie kraju (w 1955 roku liczba żołnierzy francuskich w Algierii wynosiła 200 tysięcy).
Rebelia algierska entuzjastycznie przyjęta została przez państwa Trzeciego Świata i bloku wschodniego. Przedstawiciele Frontu Wyzwolenia Narodowego wraz z reprezentantami Maroka i Tunezji w kwietniu 1955 roku wzięli udział w konferencji państw Afryki i Azji w Bandungu. Po konferencji grupa państw (Irak, Iran, Egipt, Libia, Liberia i Birma) zaapelowały do sekretarza generalnego ONZ o położenie kresu konfliktowi w Algierii. Jeszcze w tym roku wpisano konflikt algierski do porządku dziennego Zgromadzenia Ogólnego ONZ (pomimo sprzeciwu rządu Francji). Zgromadzenie Ogólne na wniosek państw Ruchu państw niezaangażowanych i bloku wschodniego w latach 1955-1960 wielokrotnie wydawało rezolucje, w których wyrażało poparcie dla niepodległości Algierii.
Początek tworzenia algierskich struktur (1956–1957).
W 1956 roku po kolejnych sukcesach Narodowej Armii Wyzwoleńczej (na wyzwolonych terenach Front Wyzwolenia Narodowego zaczął tworzyć zręby własnych struktur państwowych), rząd Francji zwiększył liczbę żołnierzy francuskich w Algierii do 400 tysięcy. W sierpniu tego samego roku siły powstańcze zorganizowały konferencję w Soummam. 5 września przyjęto platformę soummamską, wytyczono w niej przyszły charakter Algierii jako republiki socjalistycznej. Na konferencji powołano ponadto Komitet Koordynujący i Wykonawczy oraz Narodową Radę Republiki Algierskiej. Wraz z tworzeniem przez Algierczyków zalążków przyszłej państwowości strona francuska zgodziła się na pierwsze rozmowy pokojowe. W marcu 1956 w Kairze Mohammed Khider z Frontu Wyzwolenia Algierii spotkał się z wysłannikiem rządu Francji Christianem Pineau. Do kolejnych potajemnych rozmów doszło w Belgradzie i Rzymie. W trakcie rokowań Francuzi zadeklarowali chęć zawieszenia broni, rokowań i przeprowadzenia wolnych wyborów. Algierczycy z kolei zażądali pełnej niepodległości, rokowań, zawieszenia broni oraz uznania Frontu Wyzwolenia Narodowego za jedynego reprezentanta narodu algierskiego. Choć obie strony deklarowały chęć uzyskania kompromisu, wszystkie rozmowy zakończyły się niepowodzeniem.
Przedłużająca się wojna spowodowała coraz bardziej brutalne działania wojsk francuskich. Francuzi wprowadzili w kolonii system rządów terroru i odpowiedzialności zbiorowej wobec cywilów. Powszechne stały się tortury, ekspedycje karne i pacyfikacje. Front Wyzwolenia Narodowego zareagował na represje organizacją serii zamachów bombowych (przeprowadzono je w okresie od września 1956 roku do czerwca 1957). Do metody zamachów jako pierwsi posłużyli się tzw. ultrasi (reprezentacja ludności francuskiej w Algierii, opowiadająca się za pozostaniem tego kraju w składzie imperium kolonialnego), którzy pierwsze zamachy zorganizowali w lipcu 1956.
Wzmożona pacyfikacja rebelii (1957–1958).
Na przełomie 1956 i 1957 roku głównym obszarem działań wojennych stał się Algier, będący stolicą kolonii. Po wycofaniu się wojsk francuskich ze strefy Kanału Sueskiego kontyngent francuski w Alergii został ponownie wzmocniony. W styczniu 1957 roku wojska kolonialne oczyściły Algierię z oddziałów Narodowej Armii Wyzwoleńczej i aparatu polityczno-administracyjnego ruchu oporu. Walki ożyły w czerwcu, jednak siły powstańcze szybko zostały spacyfikowane.
Część działaczy Frontu Wyzwolenia Narodowego, rozbitego poprzez czerwcową ofensywę, schroniła się w sąsiedniej Tunezji. Stopniowo częstotliwość antyfrancuskich akcji militarnych zaczęła rosnąć. W grudniu 1957 w Kairze odbyła się konferencja z udziałem Frontu Wyzwolenia Narodowego. Na konferencji powstańców zgodziły się wspierać państwa arabskie (przede wszystkim Maroko, Tunezja i Libia), przekazując partyzantom rocznie 10 milionów franków. Swoje poparcie dla Algierii wyraził także Związek Socjalistycznych Republik Radzieckich, który prawdopodobnie potajemnie przekazywał rebeliantom broń. Operujący z terenów Tunezji rebelianci przeprowadzili w pierwszej połowie 1958 roku co najmniej osiemdziesiąt ataków na wojska francuskie. Zdołali oni nawet dokonać zestrzeleń samolotów francuskich. W akcji odwetowej Francuzi przeprowadzili bombardowanie terenów wokół tunezyjskiego Sakiet Sidi Jusef, będącego miejscem schronienia algierskich rebeliantów. Rząd Tunezji konsekwentnie wspierał algierskie dążenia niepodległościowe, a w odpowiedzi na bombardowanie wydalił z kraju ambasadora Francji, zażądał ewakuacji wojsk francuskich na terenie Tunezji i zarządził blokadę francuskiej bazy marynarki na terenie kraju.
Po bombardowaniu Sakiet Sidi Jusef w ciągu kilku miesięcy Front Wyzwolenia Narodowego zyskał jeszcze większe wsparcie ze strony państw arabskich. W efekcie w ręce Narodowej Armii Wyzwoleńczej trafiła broń automatyczna i moździerze. Przerzut broni do Algierii z czasem ustał na skutek budowy przez Francuzów tzw. Linii Morice’a. Spotęgowanie napięcia między Francją a krajami arabskimi przyczyniło się także do apelów o zakończenie działań zbrojnych ze strony Stanów Zjednoczonych i Wielkiej Brytanii. Podejmowane z inicjatywy Zachodu rozmowy francusko-algierskie w dalszym ciągu spełzały na niczym i przyczyniały się jedynie do radykalizacji algierskich Francuzów (którzy widzieli w rozmowach pokojowych zdradę).
W maju 1958 roku władzę we Francji objął generał Charles de Gaulle. Nowy prezydent odwiedził Algierię w czerwcu i obiecał Algierczykom, że otrzymają pełne obywatelstwo francuskie. Zapowiedział ponadto wznowienie konsultacji z przedstawicielami narodu algierskiego. Ferhat Abbas oświadczył z kolei, że możliwe jest zawarcie przez Algierię dobrowolnego stowarzyszenia z Francją.
Środowiska algierskich nacjonalistów postanowiły przenieść wojnę na teren samej Francji. 25 sierpnia 1958 roku odbyła się skoordynowana akcja zamachów w ponad dwudziestu miastach Francji. Bomby uderzyły w składy paliwa, fabryki zbrojeniowe i magazyny sprzętu militarnego. Policja odpowiedziała aresztowaniami pośród robotników algierskich we Francji i wprowadzeniem godziny policyjnej dla Algierczyków w Paryżu.
19 września 1958 roku Front Wyzwolenia Narodowego powołał Rząd Tymczasowy Republiki Algierskiej. Na jego czele stanął Ferhat Abbas. Rząd tymczasowy uznany został przez państwa arabskie i część państw afrykańskich oraz azjatyckich, a następnie także przez blok wschodni.
Oficjalne rozmowy pokojowe i opór wobec ich prowadzenia (1959–1962).
Po nieudanej próbie utworzenia przez de Gaulle rządu islamskiego współpracującego z Francją, we wrześniu kolejnego roku de Gaulle stwierdził, że należy zastosować w Algierii zasadę samostanowienia. Pod presją światowej opinii publicznej i na skutek francuskich klęsk militarnych w czerwcu 1960 odbyły się pierwsze oficjalne rozmowy francusko-algierskie. 8 stycznia 1961 roku z kolei odbyło się referendum w sprawie samookreślenia się Algierii. 75,2% Francuzów poparło tezę de Gaulle'a o zastosowaniu zasady samostanowienia.
Najbardziej radykalny krąg algierskich Francuzów rozpoczął przygotowywania do spisku przeciwko de Gaulle'owi. Na czele planowanego puczu stanął generał Maurice Challe. Bunt rozpoczął się 22 kwietnia 1961 roku w Paryżu. Puczyści nie przeciągnęli na swoją stronę kadry oficerskich ani żołnierzy, a jeszcze tego samego dnia służba bezpieczeństwa zlikwidowała siły puczystów. 25 kwietnia generał Challe zrezygnował z oporu i oddał się do dyspozycji władz wojskowych. Po stłumieniu puczu Challe'a, Francja 20 maja ogłosiła jednostronne zawieszenie broni. Zawieszenie broni poprzez zamachy terrorystyczne (przeprowadzane zarówno w Algierii i Francji) próbowała stłamsić powstała po upadku puczu Organizacja Tajnej Armii, której celem było zahamowanie rozpadu imperium kolonialnego Francji.
17 października 1961 roku miała miejsce w Paryżu nielegalna, ale pokojowa demonstracja zwolenników Frontu Wyzwolenia Narodowego, krwawo stłumiona przez policję (masakra paryska). Zginęło wówczas od 100 do 200 protestujących.
W grudniu 1961 roku De Gaulle zgodził się na pełną niepodległość Algierii, pod warunkiem zachowania szerokich uprawnień dla tamtejszych Francuzów. Ostatnia faza negocjacji odbyła się w dniach 7-18 marca 1962 roku. Oficjalne uznanie niepodległości Algierii nastąpiło w kwietniu 1962.
Następstwa.
W czasie konfliktu trwającego siedem i pół roku zginęło łącznie prawie milion osób. Algierię opuścił prawie milion Europejczyków, jednak nie wszyscy udali się do Francji. Część z nich wyjechała do Hiszpanii, Argentyny lub Kanady. Z Algierii wyjechał również prawie milion harkis, rdzennych Algierczyków, którzy służyli w administracji, wojsku i oddziałach antypartyzanckich.
W lipcu 1962 roku doszło do serii zamachów Organizacji Tajnej Armii w Oranie. Fala terroryzmu sprowokowała oddziały regularnej armii algierskiej i cywilnych Algierczyków do ataków na pozostałych w kraju Francuzów. Wzajemne akty przemocy doprowadziły do masowego (z kraju wyjechało 900 tysięcy osób) exodusu ludności francuskiej z terenów byłej kolonii.
Konflikt był we Francji tematem tabu przez kolejne 35 lat. Do 1999 roku nie określano tam wydarzeń w Algierii terminem "wojna" (w 1999 roku parlament Francji zalegalizował ten termin). Żaden z żołnierzy francuskich, odpowiedzialnych za zbrodnie z okresu tego konfliktu, nie został za nie skazany.

</doc>
<doc id="295637" url="https://pl.wikipedia.org/wiki?curid=295637" title="Future Wars">
Future Wars

Future Wars (tytuł oryginalny "Les voyageurs du temps: la menace") – gra komputerowa stworzona w 1989 przez francuską firmę Delphine Software.
Główny bohater, z zawodu czyściciel okien, odkrywa przypadkiem machinę czasu i przeżywa wiele ciekawych przygód w przyszłości i przeszłości.
Gra charakteryzowała się bardzo dobrą muzyką, porządną grafiką i niezwykle interesującą fabułą.

</doc>
<doc id="295645" url="https://pl.wikipedia.org/wiki?curid=295645" title="Boavista FC">
Boavista FC

Boavista Futebol Clube (wym. []) – portugalski klub sportowy mający swoją siedzibę w Porto. Oprócz sekcji piłkarskiej, która kilkakrotnie brała udział w rozgrywkach Ligi Mistrzów, działają też między innymi sekcje siatkówki kobiet i gimnastyki artystycznej. Nazwa "Boavista" pochodzi od dzielnicy Porto, gdzie jest usytuowany stadion główny. Największym sukcesem klubu jest zdobycie mistrzostwa Portugalii w sezonie 2000/2001. Rozgrywki 2007/2008 Boavista zakończyła na dziewiątym miejscu w tabeli Superligi, jednak z powodu korupcji została zdegradowana do Liga de Honra. W drugiej lidze zajęła przedostatnie miejsce i spadła do trzeciej ligi. Drużyna nosi przydomek "As Panteras" (Pantery).

</doc>
<doc id="295659" url="https://pl.wikipedia.org/wiki?curid=295659" title="Lindau (Bodensee)">
Lindau (Bodensee)

Lindau (Bodensee) (hist. "Lindau im Bodensee") − miasto powiatowe w południowych Niemczech, w kraju związkowym Bawaria, w rejencji Szwabia, w regionie Allgäu, siedziba powiatu Lindau (Bodensee). Leży nad Jeziorem Bodeńskim. Jest portem żeglugi śródlądowej i ośrodkiem turystycznym. Najstarsza część miasta leży na wyspie o powierzchni 0,68 km².Od roku 1951 w mieście odbywają się coroczne zjazdy laureatów nagrody Nobla.
Historia.
W części miasta położonej na stałym lądzie zachowały się ślady osadnictwa rzymskiego z I wieku naszej ery. Z roku 882 pochodzi pierwsza pisemna wzmianka na temat klasztoru żeńskiego na wyspie Lindau. Obok klasztoru istniała wówczas niewielka osada rybacka. Pod koniec XI wieku na wyspie tej powstaje osiedle kupieckie, zaczątek obecnego miasta. Dzięki korzystnemu położeniu na transalpejskim szlaku kupieckim miasto szybko się rozwija i utrzymuje regularne stosunki handlowe z Włochami (tekstylia, przyprawy i owoce cytrusowe). Kwitnie także handel z innymi miastami położonymi nad Jeziorem Bodeńskim (sól, drewno, zboże, ryby). Pod koniec XIII wieku król Rudolf I Habsburg podnosi Lindau do rangi Wolnego miasta Rzeszy, podlegającego bezpośrednio koronie. W latach 1496/97 w Starym Ratuszu w Lindau obradował sejm Rzeszy. W okresie reformacji miasto przyjmuje wyznanie protestanckie (1528).
Podczas wojny trzydziestoletniej Lindau broniło się skutecznie przed oblężeniem wojsk szwedzkich. W roku 1728 pożar zniszczył znaczną część zabudowy historycznej miasta – zniszczone budynki odbudowano w stylu barokowym. W wyniku mediatyzacji dokonanej w całych Niemczech w 1802 roku Lindau straciło status wolnego miasta, dostało się na krótko pod panowanie austriackie, a w 1806 roku przeszło pod panowanie bawarskie.
W 1838 roku do portu w Lindau zawinął pierwszy statek parowy. W roku 1853 powstała grobla kolejowa łącząca wyspę Lindau ze stałym lądem, zaś w 1856 roku nowy reprezentacyjny port. Na coraz szerszą skalę rozwijała się turystyka, powstały liczne hotele.
Po zakończeniu drugiej wojny światowej miasto Lindau wraz z okolicami uzyskało specjalny status państwowoprawny, ponieważ leżało pomiędzy francuską strefą okupacyjną Niemiec a francuską strefą okupacyjną Austrii. Bawaria, w granicach której leży Lindau, znajdowała się pod okupacją amerykańską. By uzyskać korytarz lądowy łączący francuskie strefy okupacyjne w Niemczech i w Austrii, powiat Lindau (Bodensee) został wyłączony z granic Bawarii i przyłączony do strefy francuskiej. Utworzone w roku 1946 Prezydium Powiatowe pełniło funkcje rządu krajowego i było niezależne od rządu bawarskiego. Dopiero 1 września 1955 Lindau wróciło w granice Bawarii.
Dzielnice.
W skład miasta wchodzą następujące dzielnice: 
Polityka.
Nadburmistrzem miasta jest Gerhard Ecker.
Współpraca.
Miejscowości partnerskie:

</doc>
<doc id="295666" url="https://pl.wikipedia.org/wiki?curid=295666" title="Natalla Zwierawa">
Natalla Zwierawa

Natalla Maratauna Zwierawa, Natalja Maratowna Zwieriewa (zdrobniale: Natasza Zwieriewa) biał. Натальля Зьверава, ros. Наталья Зверева (ur. 16 kwietnia 1971 w Mińsku) – białoruska tenisistka, reprezentantka ZSRR i Białorusi w Pucharze Federacji, mistrzyni US Open z 1987 roku w grze pojedynczej dziewcząt, medalistka olimpijska, zwyciężczyni dwudziestu turniejów wielkoszlemowych w grze podwójnej i mieszanej.
Kariera.
Jedna z najbardziej utytułowanych deblistek lat 90., zawodniczka praworęczna dysponująca oburęcznym bekhendem, karierę zawodową rozpoczęła wcześnie – w wieku 15 lat w 1986 osiągnęła pierwszy finał turniejowy (w Little Rock), a status zawodowy przyjęła oficjalnie w marcu 1988. Już w 1987 była klasyfikowana w czołowej dwudziestce na świecie (m.in. dzięki kolejnym finałom turniejowym – ponownie w Little Rock oraz w Chicago, IV rundzie wielkoszlemowego Wimbledonu, pokonaniu dziesiątej zawodniczki na świecie Niemki Kohde-Kilsch), a w czerwcu 1988 osiągnęła swój największy sukces w karierze singlowej – finał French Open. 17-letnia wówczas reprezentantka ZSRR w drodze do końcowego meczu pokonała m.in. wysoko notowane Navrátilovą i Sukovą, w półfinale po ciężkiej walce nierozstawioną Australijkę Nicole Provis (broniąc piłki meczowej), ale w finale żadnych szans nie dała jej Niemka Steffi Graf, pewnie zmierzająca do zdobycia wszystkich lew Wielkiego Szlema; mecz finałowy zakończył się rzadko spotykanym na tym poziomie rezultatem 6:0, 6:0.
Osiągnięcie finału wielkoszlemowego pozwoliło Zwierawej na awans do czołowej dziesiątki rankingu światowego; w dalszej części sezonu była jeszcze w finale w Eastbourne, Montrealu i Massachusetts, odniosła zwycięstwa m.in. nad Navrátilovą i Evert oraz po raz pierwszy zakwalifikowała się do turnieju Masters (WTA Tour Championships); rok 1988 zakończyła na pozycji nr 7 na świecie, a w maju 1989 awansowała nawet na pozycję nr 5 (najwyższą w karierze). Słabsze wyniki w kolejnych meczach sprawiły jednak, że znacznie obsunęła się w rankingu na koniec roku (poza czołową dwudziestkę); w miejscu swojego sukcesu sprzed roku – kortach Rolanda Garrosa – przegrała już w I rundzie z Włoszką Raffaellą Reggi. Niepowodzenie w grze pojedynczej powetowała sobie w deblu, sięgając w tymże turnieju w parze z Łarysą Sawczenko-Neiland po pierwszy triumf wielkoszlemowy.
W 1990 Zwierawa przełamała serię dziewięciu porażek w finałach turniejowych w grze pojedynczej – sezon rozpoczęła od wygranych turniejowych w Brisbane i Sydney; przystępowała do Australian Open jako jedna z faworytek, ale nie potwierdziła dobrej dyspozycji, już w II rundzie wyeliminowana przez mniej znaną Belgijkę Sandrę Wasserman (wygrała natomiast rywalizację w mikście, z Jimem Pughem). W dalszej części była m.in. w ćwierćfinale Wimbledonu, a wśród pokonanych przez nią rywalek znalazły się Zina Garrison (nr 6 na świecie) i Conchita Martínez (nr 9). Po raz drugi wystąpiła także w turnieju Masters. W październiku 1991 po raz pierwszy znalazła się na szczycie rankingu deblistek, po wygraniu w t.r. Wimbledonu i US Open. Wkrótce stworzyła parę deblową z Gigi Fernández; od tego czasu jej występy w grze pojedynczej zostały przyćmione sukcesami deblowymi, chociaż także w singlu pozostawała w szerokiej czołówce światowej.
Począwszy od French Open 1992 wygrała wspólnie z Fernández sześć z rzędu turniejów wielkoszlemowych (zdobywając w ten sposób „niekalendarzowego” Wielkiego Szlema). Passa zwycięstw wielkoszlemowych, przerwana w półfinale US Open 1993 przez Sánchez Vicario i Sukovą, znalazła swoją kontynuację w 1994, kiedy Zwierawa z Fernandez wygrały kolejne trzy turnieje, by ponownie nie zdobyć tytułu w US Open, tym razem po półfinałowej porażce z Kateriną Maleewą i Robin White. US Open udało się wygrać białorusko-amerykańskiej parze w 1995; wygrały w t.r. także French Open, a w pozostałych turniejach wielkoszlemowych dochodziły do finału. Ponadto w Australian Open 1995 Zwierawa zdobyła tytuł w grze mieszanej, partnerując Amerykaninowi Rickowi Leachowi.
W sezonie 1996 Zwierawa i Fernández wygrały US Open, jednak znaczną część sezonu Białorusinka była zmuszona pauzować z powodu kontuzji. Miało to wpływ na jej wypadnięcie z czołowej pięćdziesiątki rankingu gry pojedynczej. W 1997 zanotowała efektowny powrót na pozycję liderki klasyfikacji deblistek, wygrywając trzy turnieje wielkoszlemowe (Australian Open z Hingis, French Open i Wimbledon z G. Fernández), co dało jej drugi w karierze „niekalendarzowy” Wielki Szlem w deblu (tym razem z dwiema różnymi partnerkami). Z Fernández była także w finale US Open we wrześniu 1997. W kolejnym sezonie, tworząc parę z Lindsay Davenport, wystąpiła we wszystkich czterech finałach wielkoszlemowych, ale żadnego nie wygrała; z Davenport triumfowała natomiast w Masters deblowym. Ostatni wielkoszlemowy finał zaliczyła w 1999 w Australian Open, ponownie z Davenport, i ponownie przegrany. Po raz kolejny kontuzjowana, była wyłączona z gry przez część sezonu 2000 i cały 2001, a po mniej udanym sezonie 2002 (tylko jeden wygrany turniej, w Madrycie, w parze z Navratilovą) zdecydowała się zakończyć karierę sportową. Swoje występy na korcie w grze podwójnej zamknęła liczbą 80 wygranych turniejów, w tym 18 wielkoszlemowych; czyni to ją piątą zawodniczką w historii tenisa pod względem liczby triumfów w Wielkim Szlemie w konkurencji debla kobiet.
Na omówienie zasługują także występy Nataszy Zwierawej w grze pojedynczej w okresie, kiedy bardziej udzielała się jako deblistka. W ciągu całej kariery wygrała cztery turnieje, ale aż piętnastokrotnie przegrywała w finałach; poza wspomnianymi wyżej wygranymi w 1990 wygrała w 1994 turniej w Chicago (pokonując w finale Chandę Rubin) oraz w 1999 w Eastbourne. W Eastbourne wykazała się niezwykłą odpornością psychiczną i fizyczną – już w półfinale w meczu z reprezentantką RPA Amandą Coetzer obroniła trzy piłki meczowe, by wygrać 6:7, 7:6, 10:8 (po prawie trzech i pół godziny walki), a w finale (który ze względu na warunki atmosferyczne toczył się tego samego dnia co półfinał) pokonała Francuzkę Nathalie Tauziat 0:6, 7:5, 6:3; Tauziat wygrała w meczu finałowym pierwsze dziewięć gemów (prowadziła zatem 6:0, 3:0).
W czołowej dziesiątce singla Zwierawa była klasyfikowana ponownie w kwietniu 1994; w 1995 pokonała Sánchez Vicario w drodze do finału w Indian Wells, odnosząc pierwsze w karierze zwycięstwo nad aktualną liderką rankingu. Była w co najmniej ćwierćfinałach wszystkich turniejów wielkoszlemowych (w 1995 po raz pierwszy dotarła do ćwierćfinału Australian Open). Miała na koncie zwycięstwa nad wieloma mistrzyniami starszego pokolenia, a z młodszych pokonała m.in. Davenport i Venus Williams. W 1998 niespodziewanie dotarła do półfinału Wimbledonu, eliminując po drodze Steffi Graf (jedyne zwycięstwo nad Graf w karierze, po osiemnastu porażkach z rzędu) i Monicę Seles, a przegrywając po dramatycznym meczu z Nathalie Tauziat (1:6, 7:6, 6:3). Obok Ziny Garrison (Wimbledon 1990) jest jedyną zawodniczką, która w jednym turnieju zdołała pokonać i Graf i Seles.
W ciągu wieloletniej kariery reprezentowała barwy narodowe najpierw ZSRR, potem Wspólnoty Niepodległych Państw, wreszcie Białorusi. Miała swój udział w awansie zespołu radzieckiego do finałów Pucharu Federacji w 1988 i 1990, w latach 1993–2002 regularnie broniła w tych rozgrywkach barw Białorusi. Zarówno jako singlistka, jak i deblistka odniosła 59 zwycięstw i poniosła 21 porażek w Pucharze Federacji. Startowała w czterech igrzyskach olimpijskich (Seul 1988, Barcelona 1992, Atlanta 1996, Sydney 2000); w Barcelonie jako reprezentantka Wspólnoty Niepodległych Państw zdobyła w deblu kobiet medal brązowy, w parze z Leilą Meschi, a w Sydney, już w barwach Białorusi, zajęła 4. miejsce (przegrała w parze z Wolhą Barabanszczykawą mecz o brąz z Belgijkami Els Callens i Dominique Van Roost).
Natasza Zwierawa znana była z wielkiej ekspresji na korcie; pamiętny jest taniec w kałużach na korcie w Melbourne, który zainicjowała ku uciesze publiczności, kiedy organizatorzy Australian Open spóźnili się z zamknięciem dachu w czasie ulewy.
W 2010 roku, wraz z jedną ze swoich partnerek deblowych – Gigi Fernández, została przyjęta do Międzynarodowej Tenisowej Galerii Sławy.

</doc>
<doc id="295669" url="https://pl.wikipedia.org/wiki?curid=295669" title="Natalia Zvereva">
Natalia Zvereva



</doc>
<doc id="295671" url="https://pl.wikipedia.org/wiki?curid=295671" title="Lancknechci">
Lancknechci



</doc>
<doc id="295678" url="https://pl.wikipedia.org/wiki?curid=295678" title="Stegodon">
Stegodon

Stegodon – rodzaj wymarłych ssaków z rzędu trąbowców, które żyły od pliocenu do plejstocenu na terenie Azji.
Niewielka populacja karłowatych stegodonów żyła jeszcze ok. 12 tys. lat temu na wyspie Flores obok "Homo floresiensis", będąc przypuszczalnie obiektem polowań.
Skamieniałości odkryte w chińskich prowincjach Junnan i Zhejiang mogą dowodzić przetrwania stegodonów do holocenu, jeszcze ok. 7815 ± 385 lat temu (skamieniałości z Zhejiang) lub nawet 4100 lat temu (pojedynczy ząb trzonowy z Junnan); Turvey i współpracownicy (2013) stwierdzili jednak, że rzekome skamieniałości holoceńskich stegodonów z Junnan i Zhejiang zaginęły, co uniemożliwia weryfikację ich wieku. Autorzy podjęli próbę datowania skamieniałości znalezionych razem z kośćmi stegodonów w prowincji Zhejiang, jednak brak kolagenu w zachowanych kościach uniemożliwił datowanie, w konsekwencji przetrwanie stegodonów do holocenu na terenie Chin nie zostało potwierdzone.
Nazwa "Stegodon" – od gr. słów "stegein" (‘pokrywać; dach’) oraz "odon" (‘ząb’) – została nadana ze względu na charakterystyczną budowę zębów trzonowych. Inną charakterystyczną cechą były tak blisko osadzone ciosy, że nie mieściła się między nimi trąba.
Uważa się, że stegodony wyewoluowały ze stegolofodonów i były grupą siostrzaną względem mamutów oraz współczesnych słoni indyjskich ("Elephas maximus").
Znanych jest kilka gatunków stegodonów:

</doc>
<doc id="295679" url="https://pl.wikipedia.org/wiki?curid=295679" title="Powinowactwo elektronowe">
Powinowactwo elektronowe

Powinowactwo elektronowe – wielkość charakteryzująca zdolność atomu (lub cząsteczki) do przyłączania elektronu i tworzenia jonu ujemnego (anionu). Ilościowo określa się je jako energię, która wydziela się w wyniku tego procesu. Tradycyjnie energię tę podaje się w elektronowoltach (eV). 
Powinowactwo elektronowe jest pośrednią miarą elektroujemności pierwiastków chemicznych. Im większa wartość powinowactwa, tym większa elektroujemność pierwiastka.

</doc>
<doc id="295685" url="https://pl.wikipedia.org/wiki?curid=295685" title="Ornitogeografia">
Ornitogeografia



</doc>
<doc id="295710" url="https://pl.wikipedia.org/wiki?curid=295710" title="Tyresö">
Tyresö



</doc>
<doc id="295711" url="https://pl.wikipedia.org/wiki?curid=295711" title="Rafineria ropy naftowej">
Rafineria ropy naftowej

Rafineria ropy naftowej – podstawowy zakład przemysłu petrochemicznego wytwarzający paliwa, oleje, smary, asfalty oraz inne surowce wytwarzane z ropy naftowej. 
Na skalę przemysłową rektyfikacja ropy naftowej odbywa się w rafineriach, w kolumnach rektyfikacyjnych. Każdy z otrzymanych produktów rozdziela się dalej (np. mazut na wazelinę i parafinę) lub poddaje się innym przemianom chemicznym (np. dostosowanie benzyny jako paliwa do silników spalinowych).
Procesy rafineryjne można podzielić na dwie kategorie:
Procesy zachowawcze – niepowodujące zmian chemicznych surowca, niewpływające na wydajność produktu, a wpływające na ich jakość:
Procesy destrukcyjne – zmieniające skład chemiczny surowca i wpływające na wydajność produktów:
Przy rafineriach istnieją też zazwyczaj oddziały produkujące polimery: polietylen, polipropylen i polistyren. Ubocznymi produktami rafinerii są także rozpuszczalniki organiczne takie jak: eter naftowy, toluen i aceton.

</doc>
<doc id="295712" url="https://pl.wikipedia.org/wiki?curid=295712" title="Moped">
Moped



</doc>
<doc id="295714" url="https://pl.wikipedia.org/wiki?curid=295714" title="Great Teacher Onizuka">
Great Teacher Onizuka

Great Teacher Onizuka (GTO) – 25-tomowa manga autorstwa Tōru Fujisawy. Seria ta jest sequelem 31-tomowej mangi "Shōnan jun'ai gumi!", również autorstwa Tōru Fujisawy.
Na podstawie tej serii wyprodukowano serię anime oraz filmy.
W Polsce manga została wydana nakładem wydawnictwa Waneko w latach 2004–2010, natomiast anime do 1 kwietnia 2006 roku było wyświetlane na kanale Hyper.
W czerwcu 2021 Waneko zapowiedziało wydanie reedycji.
Fabuła anime.
Dwudziestodwuletni Eikichi Onizuka jest członkiem gangu motocyklowego. Całe dnie spędza na włóczeniu się po mieście oraz wizytach w salonach gier. Prócz tych zajęć Onizuka oddaje się swemu hobby – podglądaniu dziewczyn, jako że nigdy nie miał własnej. Któregoś dnia udaje mu umówić się na randkę, jednak dziewczyna, z którą się umówił, ucieka do swojego kochanka – obleśnego starego nauczyciela. Onizuka, któremu zaimponowała nauczycielska władza, postanawia podjąć pracę w szkole. Mając w pamięci swoje szkolne lata, których nie może zaliczyć do szczęśliwych, postanawia zostać tytułowym „wspaniałym nauczycielem”. Udaje mu się zdobyć stanowisko nauczyciela w gimnazjum jako wychowawca klasy 3-4. Poprzedni jej wychowawcy nie skończyli dobrze: jeden trafił do szpitala psychiatrycznego, a drugi popełnił samobójstwo. Jedną z nauczycielek jest Azusa Fuyutsuki. Oboje zakochują się w sobie, jednak nie potrafią tego wyznać.
Onizuka, chcąc wypełnić swoje postanowienie i zostać wspaniałym nauczycielem, dochodzi do wniosku, że potrzebne jest odpowiednie podejście do uczniów i zrozumienie ich. Pomimo wielu napotkanych trudności ze swoimi wychowankami, Onizuce udaje się nawiązać z nimi dobry kontakt i się zaprzyjaźnić, pomagając im spełnić swe marzenia, a nieraz ratując życie. Nie wpoił im za wiele książkowej wiedzy (sam za wiele jej nie miał), ale nauczył czegoś ważniejszego – jak dobrze żyć. Ostatecznie Onizuka ucieka przed policją do Kalifornii w USA.
Manga.
Seria ukazywała się na łamach magazynu „Shūkan Shōnen Magazine” wydawnictwa Kōdansha od 8 stycznia 1997 do 13 lutego 2002. Została również opublikowana w 25 tankōbonach, wydawanych od 16 maja 1997 do 17 kwietnia 2002.
W Polsce manga została wydana nakładem wydawnictwa Waneko w latach 2004–2010, natomiast od 21 lipca 2021 ukazuje się jej reedycja
Anime.
Muzyka.
Pierwszą czołówką anime jest utwór Driver’s High japońskiego zespołu L’Arc-en-Ciel. Drugą czołówką jest utwór "Hitori no yoru" zespołu Porno Graffitti.

</doc>
<doc id="295723" url="https://pl.wikipedia.org/wiki?curid=295723" title="Endoplazma">
Endoplazma



</doc>
<doc id="295729" url="https://pl.wikipedia.org/wiki?curid=295729" title="Exciter (zespół muzyczny)">
Exciter (zespół muzyczny)

Exciter – kanadyjski zespół muzyczny wykonujący speed metal. Został założony w 1980 w Ottawie.
Historia.
Kanadyjski Exciter należał do grupy pierwszych zespołów grających speed metal. Historia thrash metalu zaczęła się w 1983 i wtedy popularnością dorównywał takim zespołom jak Slayer i Metallica. Największe sukcesy odnosił w pierwszych latach działalności. Wokalista i perkusista Dan Beehler, gitarzysta John Ricci i basista Allan Johnson założyli zespół Hell Razor w Ottawie w 1978, którego nazwę zmienili w 1980 na Exciter.
Muzycy.
Obecny skład zespołu
Byli członkowie zespołu

</doc>
<doc id="295732" url="https://pl.wikipedia.org/wiki?curid=295732" title="BRDM-2">
BRDM-2

BRDM-2 (ros. Бронированная Разведывательно-Дозорная Машина, "Bronirowannaja Razwiedywatielno-Dozornaja Maszyna" – "opancerzony pojazd rozpoznawczo-patrolowy") – opancerzony samochód rozpoznawczy. Został zaprojektowany w Związku Radzieckim.
Historia.
Samochód BRDM-2 został opracowany w Biurze Konstrukcyjnym Fabryki Samochodów GAZ w 1962 r. Jego produkcję seryjną uruchomiono w 1963 r. Po raz pierwszy zaprezentowano go publicznie w 1966 r. Był używany w ponad 45 krajach.
Budowa.
BRDM-2 posiada ulepszone właściwości pławne i lepsze uzbrojenie niż swój poprzednik BRDM-1. Przedział załogi umieszczono z przodu, a napędowy z tyłu. Silnik również ma większą moc niż w BRDM-1 (140 KM V-8 zamiast 90 konnego 6-cylindrowego silnika). Załoga składa się z czterech osób: dowódca, kierowca, zwiadowca i celowniczy. Uzbrojenie jest takie samo jak w transporterze opancerzonym BTR-60: karabin maszynowy KPWT 14,5 mm oraz karabin maszynowy PKT 7,62 mm. Z zewnątrz różni się od pierwszego BRDM-a większym kadłubem. W podstawowej wersji ma zamontowaną stożkowatą wieżyczkę w centralnej części. W przedniej części posiada dwa włazy. BRDM-2 posiada reflektor podczerwieni, podczerwone światła drogowe oraz filtr NBC. Pojazd posiada dwie pary kół i centralny system regulacji ciśnienia, przydatny do poruszania się w każdym terenie, a także dodatkowe koła w środkowej części kadłuba, ułatwiające pokonywanie rowów i nasypów. Posiada również pędnik wodnoodrzutowy do poruszania się w wodzie. Opancerzenie zabezpiecza przed ostrzałem z broni ręcznej. Odłamki artyleryjskie i pociski karabinów maszynowych mogą penetrować pancerz. Opony nie są zabezpieczone przed przebiciem i są podatne na uszkodzenia.
W muzeach.
Pojazdy BRDM-2 są eksponowane w następujących muzeach:
Użytkownicy.
Aktualni użytkownicy

</doc>
<doc id="295742" url="https://pl.wikipedia.org/wiki?curid=295742" title="Zaparcie">
Zaparcie

Zaparcie (potocznie: "zatwardzenie", "obstrukcja") – utrudniona lub nieczęsta (rzadziej niż 2 razy na tydzień) defekacja. W skrajnych przypadkach może być śmiertelne. Zaparcie ciężkie to mniej niż 2 wypróżnienia na miesiąc. Zaparcie może być definiowane jako zmiana rytmu wypróżnień lub oddawanie stolca z większym trudem.
Przyczyny.
Osoby zdrowe oddają zazwyczaj 1-2 dobrze uformowane stolce dziennie, czasem stolec co drugi dzień. Zaparcie jest jedną z najczęstszych dolegliwości, szczególnie u społeczeństw zachodnich. U jego podstaw zwykle nie leżą poważne schorzenia. Występuje czasem u osób zdrowych spożywających pokarmy z małą zawartością płynów i błonnika, prowadzących siedzący tryb życia, u osób w podeszłym wieku i noworodków oraz u kobiet w zaawansowanej ciąży.
Często towarzyszy zaburzeniom czynnościowym jelita grubego, zwłaszcza u kobiet, jako tzw. zaparcie nawykowe. W zaparciach kał jest zazwyczaj twardy i suchy, oddawany z wysiłkiem. Jeśli zaparcia pojawiają się nagle i zaburzają stały rytm wypróżnień u danej osoby, częściej sugerują poważne schorzenia. U podstaw zaparć może leżeć nadużywanie środków przeczyszczających. Zaparcie może być również wywołane przyczynami: 
Jedną z częstszych przyczyn zaparcia jest lekceważenie uczucia parcia na stolec, co prowadzi do zaburzenia odruchu defekacyjnego.
Epidemiologia.
W oparciu o określoną definicję, zaparcia występują u 2% populacji, częściej u kobiet, dzieci (ale rzadko u niemowląt) i osób starszych.
Diagnostyka.
Rutynowym badaniem jest palpacja brzucha. Każdy pacjent z dolegliwościami o znacznym nasileniu powinien poddać się badaniu per rectum. Próbkę kału należy zbadać na obecność krwi utajonej. Należy także podjąć diagnostykę w każdym wypadku obecności czarnych stolców lub krwi w kale. W niektórych wypadkach zleca się morfologię pod kątem niedokrwistości, hematokryt oraz ob. 
Niekiedy pomocne są rektoskopia, sigmoidoskopia, kolonoskopia i wlew kontrastowy. Bardziej szczegółowe metody diagnostyczne są swoiste do wyżej wymienionych przyczyn zaparć.
Leczenie.
Leczenie zależy od przyczyny wywołującej. W leczeniu objawowym stosuje się środki przeczyszczające, choć niekiedy jest to niewskazane.
Wstrzymywanie oddawania stolca po pewnym czasie rozregulowuje rytm pracy jelit powodując ich rozleniwienie. Doprowadza to do zaparć określanych jako nawykowe. Dolegliwości tej sprzyja stres, stany nerwowe, brak ruchu oraz siedzący tryb pracy i życia. W tym przypadku środki przeczyszczające nie są wskazane. Sprawą zasadniczą jest zmiana trybu życia oraz właściwa dieta.
Gdy jelito zaciska się dookoła stwardniałych mas kałowych uniemożliwiając tym samym prawidłowe wypróżnienie, mamy do czynienia z zaparciem kurczowym. W niektórych przypadkach, zaparcia mogą występować naprzemiennie z biegunkami. W takim wypadku zalecana jest przede wszystkim właściwa dieta (bez przesady z ilością spożywanego błonnika) czyli delikatne mięsa, twarożki, masło, miód, oliwa, gotowane i przecierane jarzyny oraz duża ilość płynów. Należy unikać potraw smażonych czy fermentujących, ostrych przypraw, pieczywa razowego oraz takich produktów jak groch czy fasola.

</doc>
<doc id="295748" url="https://pl.wikipedia.org/wiki?curid=295748" title="BRDM">
BRDM



</doc>
<doc id="295759" url="https://pl.wikipedia.org/wiki?curid=295759" title="Bierka szachowa">
Bierka szachowa

Bierka szachowa – wspólne określenie pionów i figur występujących w grze w szachy.
Początkowo każdy z graczy dysponuje zestawem następujących bierek w swoim kolorze (białym lub czarnym):

</doc>
<doc id="295761" url="https://pl.wikipedia.org/wiki?curid=295761" title="Keresz">
Keresz

Keresz (węg. "Körös", rum. "Criş(ul)") – rzeka we wschodnich Węgrzech, lewy dopływ Cisy. Długość – 128,6 km (363,3 km licząc od źródeł Białego Kereszu), powierzchnia zlewni – 27,5 tys. km².
Keresz powstaje koło węgierskiego miasta Gyula (komitat Békés) z połączenia Białego Kereszu i Czarnego Kereszu, wypływających ze źródeł w Górach Zachodniorumuńskich w Siedmiogrodzie. Płynie przez Wielką Nizinę Węgierską, na której oddziela Wielką Kumanię od Międzyrzecza Maruszy i Kereszu. Uchodzi do Cisy koło miasta Csongrád. Dopływami Kereszu są Szybki Keresz i Hortobágy.
W geografii węgierskiej Keresz dzieli się na dwa odcinki: "Kettős-Körös" od połączenia Czarnego i Białego Kereszu do ujścia Szybkiego Kereszu (37,3 km) oraz "Harmás-Körös" od ujścia Szybkiego Kereszu do Cisy (91,3 km).
Ważniejsze miejscowości nad Kereszem to Békés, Gyomaendrőd, Kunszentmárton. W dolnym biegu rzeki znajduje się Park Narodowy Körös-Maros.

</doc>
<doc id="295769" url="https://pl.wikipedia.org/wiki?curid=295769" title="Jack Ryan">
Jack Ryan



</doc>
<doc id="295776" url="https://pl.wikipedia.org/wiki?curid=295776" title="Helga Hufflepuff">
Helga Hufflepuff



</doc>
<doc id="295777" url="https://pl.wikipedia.org/wiki?curid=295777" title="Majaczenie alkoholowe">
Majaczenie alkoholowe

Majaczenie alkoholowe (delirium tremens, majaczenie drżenne, biała gorączka) – stan zaburzeń świadomości z iluzjami, omamami oraz urojeniami trwający do tygodnia. Często towarzyszą mu zaburzenia wegetatywne i inne objawy somatyczne. Jest spowodowany nagłym odstawieniem lub zmniejszeniem dawki spożywanego alkoholu. Prawdopodobnie grają rolę również czynniki toksyczne. Śmiertelność wynosi poniżej 4%.
Burzliwa symptomatologia delirium tremens rozwija się zwykle 2–3 dni po przerwaniu ciągu alkoholowego. Do objawów wiodących delirium zalicza się zaburzenia świadomości z halucynacjami i lęk, który przechodzi w niepokój ruchowy, podniecenie a nawet agresję. U 25% chorych występują napady drgawkowe o charakterze napadów uogólnionych toniczno-klonicznych.
W badaniu fizykalnym stwierdza się tachykardię i wzrost ciepłoty ciała, a w badaniach laboratoryjnych hiperglikemię, podwyższony poziom moczniku, bilirubiny, aminotransferaz a także leukocytozę i wzrost OB. Hipokaliemia i hipomagnezemia stanowią poważne ryzyko zaburzeń rytmu serca, powodujących zatrzymanie krążenia.
U osób wyniszczonych objawem towarzyszącym delirium może być zapalenie płuc, niewydolność krążenia, wątroby lub nerek.
Leczenie.
Majaczenie alkoholowe jest stanem zagrożenia życia i wymaga leczenia szpitalnego. Tradycyjnie pacjenci z majaczeniem alkoholowym przyjmowani są na oddziały psychiatryczne.
Postępowanie farmakologiczne:

</doc>
<doc id="295782" url="https://pl.wikipedia.org/wiki?curid=295782" title="Percy Treite">
Percy Treite

Percy Treite, "Percival Treite" (ur. 10 września 1911, zm. 8 kwietnia 1947) – zbrodniarz hitlerowski, lekarz SS w obozie koncentracyjnym Ravensbrück oraz SS-Hauptsturmführer.
Życiorys.
Był Anglikiem z pochodzenia. Do 1943 władze niemieckie uważały go za antynazistę, dlatego był on niepokojony przez reżim. Z wykształcenia lekarz ginekolog, napisał 10 prac w tej dziedzinie, które były drukowane w czasopismach fachowych. Po wysłaniu swojej rodziny do Szwajcarii Treite nagle wstąpił do SS.
Od września 1943 do momentu wyzwolenia obozu przez aliantów był młodszym lekarzem obozowym w Ravensbrück. Osobowość jego była niejasna i skomplikowana, był rozmyślnie okrutny. Treite przeprowadzał eksperymenty pseudomedyczne na więźniarkach Ravensbrück oraz zajmował się zabijaniem chorych na gruźlicę (mordując zastrzykami w serce lub kierując do obozu zagłady Majdanek).
Dodatkowo obciąża go fakt eksterminacji rzekomo chorych umysłowo, zajmujących jeden z bloków obozowych. W maleńkiej izbie stłoczono wówczas ok. 60 półnagich kobiet. Większość z nich nie była chora umysłowo. Nie mogły one ani usiąść, ani tym bardziej się położyć. Zamknięte dniem i nocą, nie miały prawa wychodzenia pod żadnym pozorem. Często biły się ze sobą i pewnego ranka znaleziono 4 zaduszone w ciągu nocy. Dzień później Treite rozkazał zabić 10 najbardziej szalonych, by zrobić miejsce dla nowo przybywających. Oprócz tego Treite zabronił udzielania opieki medycznej starym kobietom niezdolnym do pracy.
Po wojnie stanął przed Brytyjskim Trybunałem Wojskowym w Hamburgu jako jeden z oskarżonych w pierwszym procesie załogi Ravensbrück. W lutym 1947 skazany został na karę śmierci. Percy Treite uniknął stryczka, popełniając samobójstwo w kwietniu 1947 (wyroki wykonano dopiero w maju tego roku).

</doc>
<doc id="295783" url="https://pl.wikipedia.org/wiki?curid=295783" title="Barwy kampanii">
Barwy kampanii

Barwy kampanii (ang. "Primary Colors") – amerykańska tragikomedia z 1998 (na podstawie powieści napisanej przez anonimowego autora (później niektórzy utrzymywani, że był nim znany dziennikarz Joe Klein).
"Barwy kampanii" nawiązują, choć nie w dosłowny sposób (widać, o jakie postaci chodzi) do pierwszej kampanii prezydenckiej gubernatora Billa Clintona, który też pochodzi z południa kraju.

</doc>
<doc id="295787" url="https://pl.wikipedia.org/wiki?curid=295787" title="Mario Cuomo">
Mario Cuomo

Mario Matthew Cuomo (ur. 15 czerwca 1932 w Nowym Jorku, zm. 1 stycznia 2015 tamże) – amerykański polityk, członek Partii Demokratycznej.
Życiorys.
Urodził się w nowojorskiej dzielnicy Queens. Ukończył prawo na Uniwersytecie Świętego Jana w Nowym Jorku. W 1975 roku został sekretarzem stanu Nowego Jorku, a 4 lata później zastępcą gubernatora tego stanu. W 1977 roku bezskutecznie kandydował na stanowisko burmistrza Nowego Jorku z ramienia Partii Liberalnej, po przegranej walce w prawyborach o nominację z ramienia demokratów. W latach 1983–1995 pełnił urząd gubernatora stanu Nowy Jork. W walce o kolejną kadencję przegrał z kandydatem Partii Republikańskiej George’em Patakim.
Był wymieniany jako potencjalny nominat Partii Demokratycznej na prezydenta w wyborach prezydenckich w 1988 i 1992, a także jako nominat Billa Clintona na wiceprezydenta w 1992, jednakże nie włączył się do walki o urząd prezydenta, a Clinton ostatecznie nominował Ala Gore’a.
Życie prywatne.
Był żonaty z Matildą Cuomo z domu Raffa, z którą miał 5 dzieci, w tym Andrewa Cuomo, gubernatora Nowego Jorku w latach 2011–2021.

</doc>
<doc id="295803" url="https://pl.wikipedia.org/wiki?curid=295803" title="SB-2">
SB-2

Tupolew SB-2 ("Скоростной бомбардировщик") – trzymiejscowy lekki bombowiec produkcji ZSRR z czasów II wojny światowej.
Historia.
Samolot SB (ANT-40) zaprojektowany został jako szybki bombowiec frontowy („skorostnyj bombardirowszczik”). Prace projektowe nad jego konstrukcją rozpoczęto w biurze konstrukcyjnym Tupolewa na przełomie 1933 i 1934 roku pod kierunkiem A.A. Archangielskiego. Przy projektowaniu samolotu za główny cel postawiono uzyskanie jak największej prędkości w locie poziomym. Z tego względu zdecydowano się na typ średniopłata, co było kompromisem, dzięki któremu uzyskano zmniejszenie oporów aerodynamicznych kosztem mniejszej komory bombowej. Z tego też względu, w późniejszych wersjach samolotu od SB-2 M-103 stosowano zewnętrzne zamki Der – 19 na bomby o wagomiarze 250 kg i 500 kg.
Pierwsze prototypy samolotu służyły do testowania różnych jednostek napędowych – były to odpowiednio: chłodzony powietrzem Wright Cyclone F3 o mocy 730 KM, oraz chłodzony cieczą Hispano Suiza 12Ybrs o mocy 780 KM. Ze względu na lepsze osiągi wersji z silnikami Hispano Suiza to ta wersja stała się wariantem bazowym dla przyszłych samolotów seryjnych. Pomimo doskonałych jak na tamte czasy osiągów prototypu, które badano podczas prób zakładowych w styczniu 1935 r.(prędkość maksymalna na wysokości 4000 m – 430 km/h), konstrukcja sprawiała problemy, m.in. ze stabilnością w locie; pojawiły się też problemy z flatterem skrzydeł. Z takich powodów przeciągały się próby państwowe, prowadzone od początków lutego 1935 do końca kwietnia 1936 roku.
Po zakończonym etapie prób zdecydowano, że głównym zakładem odpowiedzialnym za wprowadzenie najnowocześniejszego ówcześnie radzieckiego bombowca do produkcji seryjnej będą zakłady Nr 22 imienia Gorbunowa w Moskwie. Zakłady te produkowały wcześniej ciężkie bombowce TB-3, które miały prostszą konstrukcję i pokrycie wykonane z blachy falistej. Przy wprowadzaniu technologii pokrycia gładką blachą duraluminiową nitowaną nitami zagłębionymi napotkano duże trudności.
Pierwsze egzemplarze seryjne nazwane SB-2 wyposażone w licencyjną odmianę silnika Hispano Suiza, który otrzymał oznaczenie M-100 wykazywały się nie najlepszym wykończeniem powierzchni płatowca, a co za tym idzie również niższymi osiągami niż prototyp fabryczny (prędkość maksymalna na wysokości 4000 m – 381,5 km/h, oraz 391,5 km/h na wysokości 5000 m), jednak pomimo to uzyskały pozytywną opinie podczas prób wojskowych i zaczęto wprowadzać je do jednostek.
W grudniu 1936 samolot ukończył próby z nowymi silnikami M-100A osiągającymi moc 860 KM. Dzięki temu uzyskano wzrost prędkości maksymalnej do 423 km/h, poprawiła się także prędkość wznoszenia na pułap 4000 m z 9,4 do 6,4 minuty. Wersja ta otrzymała oznaczenie SB-2 M (lub SB-2 M-100A od zastosowanej jednostki napędowej).
Eksploatacja i rozwój.
Wprowadzono ją na szerszą skalę do jednostek wojskowych, brała też udział w wojnie domowej w Hiszpanii oraz w Chinach, gdzie szybko wyszła na jaw istotna wada bombowca: projektanci, chcąc zmniejszyć opory aerodynamiczne, zaprojektowali opływowe stanowisko strzeleckie dla strzelca – radiotelegrafisty, którego owiewkę trzeba było unieść przed rozpoczęciem ostrzału. Zajmowało to nieco czasu, dodatkowo, zarówno pole widzenia, jak i pole ostrzału dalekie było od optymalnego. O ile na początku lat 30. taki kompromis mógł wydawać się zrozumiały – prędkość bombowca dawała mu duże szanse na ucieczkę i utrudniała przechwycenie przez ówczesne myśliwce – o tyle w konfrontacji z nowoczesnymi myśliwcami drugiej połowy lat 30., jak Messerschmitt Bf 109, których prędkość maksymalna znacznie przewyższała prędkości osiągane przez SB stała się przyczyną ponoszonych strat.
Wynikiem tego, siły powietrzne sformułowały nowe wymagania wśród których znalazła się m.in. potrzeba wzmocnienia uzbrojenia defensywnego. Dokonano tego instalując nowe stanowiska strzeleckie MW-2 oraz MW-3 z karabinami SzKAS. Górne stanowisko karabinu umieszczonego w jarzmie zastąpiono sferyczną wieżyczką MW-3 z pojedynczym karabinem SzKAS oraz zainstalowanymi kompensatorami aerodynamicznymi, których zadaniem było niwelowanie oporu aerodynamicznego wytwarzanego przez lufę karabinu. Dzięki temu broń była w stałym pogotowiu, a kąt ostrzału wynosił 360°. Dolne stanowisko strzeleckie MW-2 umieszczono w luku pod spodem kadłuba i wyposażono w kolankowy celownik optyczny OP-2 poprawiający pole widzenia dolnej półsfery samolotu. Zmiany te zmniejszyły co prawda w niewielkim stopniu osiągi maszyny, wpłynęły natomiast znacznie na zdolność obrony z tylnej półsfery. Niestety, pomimo dobrych rezultatów wyżej przeprowadzonych modyfikacji, modernizacja wprowadzonych już do linii egzemplarzy przeciągała się, tak, że w momencie wybuchu wojny z III Rzeszą większość nadal wyposażona była w przestarzałe stanowiska strzeleckie.
Równolegle Biuro Konstrukcyjne Tupolewa cały czas pracowało nad rozwojem konstrukcji starając się poprawić jej osiągi. Próbowano zaadaptować stawiające mniejszy opór chłodnice tunelowe, testowano również wersję z szerokimi piastami śmigieł. By nie zwiększać gondoli silnikowych konstruktorzy zdecydowali się na umieszczenie chłodnic oleju w skrzydle. Początkowe próby modelu nazwanego teraz SB-2 M-103 wykazały nawet gorsze niż dotychczas osiągi – samolot na pułapie 4000 m osiągnął jedynie 409 km/h, jednak po wprowadzeniu poprawek obejmujących m.in. dopracowanie konstrukcji oraz polerowanie powierzchni skrzydeł, poprawę wykończenia samolotu wykazały poprawę która pozwoliła na pomyślne przejście prób państwowych w listopadzie 1939 i uzyskaniu prędkości maksymalnej 450 km/h na wysokości 4100 m.
Kolejną okazją do poprawy osiągów było pojawienie się w zasięgu możliwości nowej jednostki napędowej – silnika M-105 o mocy podniesionej do 1050 KM. By maksymalnie wykorzystać możliwości płynące z zastosowania mocniejszych jednostek napędowych konstruktorzy wprowadzili szereg daleko posuniętych zmian obejmujących zmianę dotychczasowych dwułopatowych śmigieł WFSz (Wint Fiksirowannogo Szaga – śmigło o stałym skoku) na nowe, trzyłopatowe WISz-2E o większej średnicy i zmiennym skoku, zmieniono kształt przedniej części kadłuba który stał się bardziej opływowy. Poważnym zmianom uległa konstrukcja skrzydła, którego powierzchnię zmniejszono o 8,5 m² wprowadzając nowe końcówki z belkowymi dźwigarami, tłoczonymi żebrami i dodatkowymi zbiornikami paliwa po 205 litrów każdy. Zmiany w uzbrojeniu objęły instalację nowej wieżyczki TUR-9 przy jednoczesnym zmniejszeniu wszystkich karabinów z 4 do 3 (1 zamiast zdwojonego karabinu nawigatora).
Mimo tak szerokiego zakresu modyfikacji uzyskano jedynie nieznaczny przyrost prędkości (458 km/h na wysokości 4200 m), oraz skrócenie czasu wznoszenia na wysokość przelotową; pogorszyły się natomiast charakterystyki lotu z małą prędkością, a prędkość lądowania wzrosła ze 110 km/h do 160 km/h. Ostatecznie samolot trafił do eksploatacji w iniach lotniczych Aerofłot, gdzie zdobył przezwisko „szczupak”.
Ostatnią modyfikacją (w pewnej mierze opartą na M-105) była wersja SB-RK, wkrótce przemianowana na Ar-2 (od inicjałów swego konstruktora – A. Archangielskiego) z silnikami M-105R o mocy 1100 KM, powierzchnią skrzydeł zmniejszoną do 48,2 m² (z 56,7 m² w wersji M-103), zmniejszono też usterzenie pionowe i poziome. Powrócono także do pierwotnej liczby czterech karabinów SzKAS (2x z przodu i 2x z tyłu). W założeniu samolot miał spełniać rolę bombowca nurkującego, dlatego w dźwigarach skrzydeł na dolnej powierzchni zamontowano wysuwane kraty hamujące, jednak ze względu na brak przeszkolenia pilotów w technice bombardowań z lotu nurkowego były one wykorzystywane jak dotychczas – bombardując z lotu poziomego. W trakcie prób w 1940 roku uzyskano zauważalną poprawę osiągów – prędkość maksymalna wyniosła 480 km/h na wysokości 4700 m, prędkość przelotowa natomiast wynosiła 340 km/h. Pułap praktyczny wyniósł 10100 m przy czasie wznoszenia 7,25 min na wysokość 5000 m. Była to ostatnia odmiana wyprodukowana w większej ilości (ok. 250 sztuk). W trakcie jej trwania zdążono wymienić jeszcze śmigła WISz-2 o dwu pozycjach nastaw na śmigła WISz-22 z automatyczną zmianą skoku. Późniejsza eksperymentalna odmiana „B” (SBB-1) pomimo lepszych osiągów nie została wprowadzona do produkcji seryjnej, ze względu na rozwój i produkcję nowej konstrukcji – bombowca Petlakowa Pe-2.
Całkowita produkcja SB-2 wyniosła 6967 egzemplarzy, najważniejszą wersją zaś był SB-2bis z różnymi silnikami i zbiornikami paliwa o większej pojemności. Wśród innych wersji był bombowiec nurkujący z silnikami Klimow M-105R o mocy 1100 KM oraz 111 zbudowanych na licencji w Czechosłowacji samolotów B-71.

</doc>
<doc id="295808" url="https://pl.wikipedia.org/wiki?curid=295808" title="Kurier Szczeciński">
Kurier Szczeciński

Kurier Szczeciński – dziennik społeczno-polityczny wydawany od 7 października 1945 roku w Szczecinie, najstarszy dziennik ukazujący się w województwie zachodniopomorskim.
Historia.
Pierwszy numer „Kuriera Szczecińskiego” ukazał się z datą 7–8 października 1945 r. z adnotacją sobota–niedziela. Nakład numeru wynosił 3 tys. egzemplarzy, objętość 4 strony. Cena 2 zł. Pierwszy zespół „Kuriera Szczecińskiego” tworzyli dziennikarze przybyli do Szczecina z Poznania. Gazeta została skierowana do dystrybucji w dniu 7 października.
W pierwszych powojennych latach gazeta zawierała serwis informacji z kraju i ze świata oraz informacje ze Szczecina i regionu. Artykuły o procesie zasiedlania przez Polaków Pomorza Zachodniego i integracji tego regionu z krajem.
W gazecie z tamtego okresu ("wydania w formie cyfrowej dostępne w Książnicy Pomorskiej") publikowano utwory szczecińskich twórców, humor, satyrę, powieści w odcinkach, tematykę sportową, turystyczną i krajoznawczą.
Gazeta zawierała stałe rubryki: m.in. „Opowieści szczecińskich ulic”, „Karty miejskiego albumu”, „Ścieżkami dawnego Szczecina”. W 1946 r. pojawiły się w dzienniku pierwsze dodatki – „Dodatek Ilustrowany”, „Marchołt”, „Dodatek Niedzielny”.
„Kurier” powstał jako gazeta poranna i był nią do końca lat 50., kiedy został przekształcony w popołudniówkę (maj 1960 r.). Od 1 kwietnia 1994 r. na powrót ukazuje się jako gazeta poranna.
Po reformie administracyjnej kraju w 1999 r. i utworzeniu 16 województw, „Kurier” objął swym zasięgiem całe województwo zachodniopomorskie. Poza dawnym woj. szczecińskim zaczął się ukazywać w powiatach: myśliborskim, choszczeńskim, wałeckim oraz byłym województwie koszalińskim. Powstały oddziały redakcji w Świnoujściu, Stargardzie, Koszalinie i Kołobrzegu. W każdym powiecie dziennik miał swojego korespondenta. Od stycznia 2000 roku gazeta ukazywała się w czterech mutacjach. Wydanie zerowe obejmowało Szczecin oraz powiat policki; mutacja „1” – powiaty północnej części b. woj. szczecińskiego, od Świnoujścia po Goleniów; mutacja „2” – powiaty południowe od Stargardu po Myślibórz; mutacja „3” – byłe woj. koszalińskie oraz powiat wałecki i sławieński.
Pierwsze wydanie gazety ukazało się w nakładzie 3 tys. egzemplarzy. W latach następnych nakład systematycznie wzrastał. W latach 60. wynosił ok. 60 tys. egzemplarzy; w połowie lat 90. ok. 80 tys. egzemplarzy. W latach 1999–2003, drukowano w dni powszednie ponad 35 tys. egzemplarzy. Nakład weekendowego wydania gazety wynosił 110 tys. egzemplarzy. Zwroty, według danych Związku Kontroli i Dystrybucji Prasy wynosiły ok. 20 proc. Spadki sprzedaży notowane przez cały segment prasy drukowanej nie ominęły również „Kuriera” i zaczęły być obserwowane po 2004 r. Z czasem pociągnęło to za sobą duże zmiany w gazecie, m.in. wymusiło likwidację mutacji. Gazeta jest członkiem Związku Kontroli i Dystrybucji Prasy i za pośrednictwem związku dostępne są dane o wysokości jej sprzedaży.
W 1997 r. wydawnictwo uruchomiło internetowe wydanie gazety. Obecnie portal 24kurier.pl stanowi skorelowane z gazetą źródło informacji. Miesięczna liczba odsłon dochodzi do 1,5 mln.
Pełne wydanie „Kuriera Szczecińskiego” ukazuje się także w wersji cyfrowej oraz jako PDF. Obie wersje są dostępne odpłatnie.
Konkursy, plebiscyty, akcje.
„Kurier Szczeciński” był organizatorem wielu akcji społecznych, konkursów i plebiscytów. M.in. konkurs na nazwy ulic, mostów, lasków – „Szukamy Najpiękniejszych Nazw”; przegląd zespołów muzycznych Szczecina – „Szczecińska wiosna orkiestr”; plebiscyt na najpiękniejszy i najbardziej funkcjonalny budynek mieszkalny, organizowany wspólnie ze Szczecińskim Oddziałem Stowarzyszenia Architektów Polskich; pomoc dzieciom, którymi opiekuje się Polski Komitet Pomocy Społecznej – „Mały podarek – dużo radości”, konkurs dla szkół „Od wakacji – do wakacji”.
Wiele konkursów i plebiscytów, zapoczątkowanych przed dziesiątkami lat jest wciąż organizowana (stan na 2020 r.)
W 1999 r. „Kurier” nawiązał trwającą dekadą współpracę z niemieckim dziennikiem „Nordkurier” (Meklemburgia Pomorze-Przednie). Współpraca sprzyjała wzbogaceniu dziennika o liczne publikacje poświęcone problematyce pogranicza i stosunkom polsko-niemieckim, zaowocowała dodatkami ukazującymi się w obu gazetach – „Przez Granice”, „Jan Kurier”. Oba dzienniki inicjowały ustanowienie Polsko-Niemieckiej Nagrody „Pomerania Nostra” w 2003 r., przyznawanej raz na dwa lata.
„Kurier Szczeciński” patronuje imprezom kulturalnym i akcjom społecznym organizowanym w Szczecinie i województwie.
Wydawcy.
Pierwszym wydawcą gazety była Spółdzielnia Wydawnicza „Czytelnik”. Od 1951 r. wydawanie dziennika przejęła Robotnicza Spółdzielnia Wydawnicza „Prasa”, a w 1973 r. RSW „Prasa-Książka-Ruch”. Po likwidacji RSW w 1990 r. tytuł przekazano Szczecińskiej Spółdzielni Wydawniczej „Kurier Press”. Członkami spółdzielni zostali pracownicy „Kuriera Szczecińskiego”. Pod koniec lat 90. spółdzielnia została postawiona w stan likwidacji i na jej bazie powstała Spółka z o.o. „Kurier Szczeciński”, która rozpoczęła działalność z dniem 1 stycznia 2000 roku. Udziałowcami spółki (właścicielami „Kuriera Szczecińskiego”) zostały wszystkie osoby, które w momencie przekształcenia były członkami spółdzielni. Spółka odrzuciła oferty przejęcia złożone przez międzynarodowe koncerny prasowe, które zakupiły większość tytułów prasy regionalnej w Polsce „Kurier” przez wiele lat był jednym z czterech tytułów prasy regionalnej w kraju, który zachował niezależność.

</doc>
<doc id="295809" url="https://pl.wikipedia.org/wiki?curid=295809" title="Pomoc psychologiczna">
Pomoc psychologiczna

Pojęcie pomocy psychologicznej pojawiło się w literaturze specjalistycznej w latach '80 XX w. i wiązało się z powstaniem nowych form praktycznego działania psychologów. Pojęcie to obejmuje szeroki zakres działań psychologicznych:
Promocja zdrowia jest to proces umożliwiający każdemu człowiekowi zwiększenie oddziaływania na własne zdrowie w sensie jego poprawy i utrzymania. Udział psychologii w promocji zdrowia to zespół działań profesjonalnych psychologów, których celem jest kształtowanie i utrwalenie zachowań potrzebnych do rozwoju i utrzymania zdrowia jednostki. Można wyróżnić dwie możliwości wykorzystania psychologii w realizowaniu zadań promocji zdrowia:
Psychologiczna prewencja jest to zespół działań, w których wykorzystuje się metody i środki psychologiczne w celu obniżenia prawdopodobieństwa wystąpienia zaburzeń w funkcjonowaniu somatycznym, psychicznym i społecznym. Cel ten osiąga się poprzez przeciwdziałanie czynnikom ryzyka i wzmacnianie zasobów. Prewencja może polegać na minimalizowaniu zagrożeń przez eliminowanie czynników ryzyka, które można podzielić na ryzyko sytuacyjne (stres wydarzeń), rozwojowe (okresy krytyczne w rozwoju, na przykład kryzys dorastania) oraz temperamentalne i osobowościowe. Działanie prewencyjne ma w pierwszym rzędzie przeciwdziałać pojawieniu się zaburzeń. Jest więc nastawione przede wszystkim na grupy ryzyka.
Poradnictwo psychologiczne to forma pomocy oferowana osobom zdrowym przeżywającym tak zwane kryzysy rozwojowe lub trudności przystosowawcze. Poradnictwo psychologiczne użyteczne jest w zmianach rozwojowych i nagromadzeniu się wydarzeń życiowych. Odbywa się ono w formie kilku spotkań, których głównym celem jest zidentyfikowanie problemu i poszukiwanie sposobów jego rozwiązania. Poradnictwo można podzielić na cztery fazy:
Interwencja kryzysowa jest działaniem zmierzającym do odzyskania przez osobę dotkniętą kryzysem zdolności jego samodzielnego rozwiązania. Ma charakter pomocy psychologicznej, medycznej, socjalnej lub prawnej i służy wsparciu emocjonalnemu osoby w kryzysie. Kryzys jest momentem zwrotnym, stanem, który cechuje się dużym napięciem emocjonalnym, uczuciem przerażenia, obawą przed utratą kontroli i poczuciem bezradności oraz przed różnymi formami dezorganizacji zachowania i objawami somatycznymi. Osoba przeżywająca taki stan, ze względu na ograniczenie bądź wyczerpanie własnych możliwości rozwiązania problemu, wymaga pomocy z zewnątrz.
Istnieją ośrodki interwencji kryzysowej, które działają często jako rodzaj pogotowia, są czynne przez całą dobę. Proponują one pomoc w złagodzeniu cierpienia i bezradności, w odzyskaniu sił oraz kontroli nad własnym życiem, interwencję w środowisku, fachową informację i w wyjątkowych sytuacjach czasowe schronienie. W ramach tych ośrodków działa też z reguły telefon zaufania.
Pomoc psychologiczna świadczona przez psychologa klinicznego może mieć bardzo zróżnicowane formy. Cele tej pomocy są jednak zawsze ukierunkowane na dobro osób i społeczności, na dobro związane ze zdrowiem.

</doc>
<doc id="295816" url="https://pl.wikipedia.org/wiki?curid=295816" title="Jonatan Erlich">
Jonatan Erlich

Jonatan Dario Erlich יוני ארליך (ur. 5 kwietnia 1977 w Buenos Aires) – izraelski tenisista, zwycięzca Australian Open 2008 w grze podwójnej, reprezentant w Pucharze Davisa, olimpijczyk.
Kariera tenisowa.
Karierę zawodową rozpoczął w roku 1996, skupiając swoje umiejętności głównie na grze podwójnej.
W singlu najwyżej sklasyfikowany został w październiku 1999 roku na 292. miejscu.
Pierwszy turniej deblowy rangi ATP World Tour Erlich wygrał w roku 2000 w Newport, będąc w parze z Harelem Lewi. Łącznie Erlich triumfował w 22 turniejach ATP Tour, w tym w styczniu 2008 w Australian Open w parze z Andym Ramem, po finałowym zwycięstwie nad Arnaudem Clémentem i Michaëlem Llodrą. Ponadto Erlich przegrał 23 finały turniejów ATP Tour.
Para Erlich–Ram była także w ćwierćfinale igrzysk olimpijskich w Atenach w 2004 roku, gdzie przegrali z niemieckim deblem (późniejszymi wicemistrzami) – Nicolas Kiefer–Rainer Schüttler. Ten sam wynik Izraelczycy powtórzyli w 2012 w Londynie. W 2008, podczas igrzysk olimpijskich w Pekinie odpadli w 1. rundzie.
W reprezentacji narodowej w Pucharze Davisa Erlich debiutował w 2000 roku, występując głównie jako deblista (zagrał 1 wygrany mecz singlowy). Do marca 2021 jego bilans w rozgrywkach pucharowych to 26 zwycięstw i 12 porażek. W roku 2007 awansował z zespołem do najwyższej klasy rozgrywek, grupy światowej, eliminując w barażach Chile – w meczu decydującym o awansie Izraela Erlich i Ram pokonali chilijskich mistrzów olimpijskich, Nicolása Massú i Fernando Gonzáleza.

</doc>
<doc id="295818" url="https://pl.wikipedia.org/wiki?curid=295818" title="Luis González de Guzmán">
Luis González de Guzmán

Ludwik Gonzalez de Guzman (hiszp. "Luis González de Guzmán") – wielki mistrz zakonu Calatravy w latach 1407–1443.
Wybrany wielkim mistrzem mimo sprawowania urzędu w tym czasie przez Henryka de Villena. W związku z nieuznaniem swojej dymisji przez konkurenta, przez 8 lat panowała dwuwładza w zakonie, a każdy z przeciwników uważał się za prawowitego, legalnie wybranego zwierzchnika zakonu.
W 1422 r. mistrz Gonzalez de Guzman zlecił rabinowi Mojżeszowi Aben Regalowi (Arragelowi) przekład Starego Testamentu na język kastylijski, motywując to tym, że dotychczasowe przekłady nie były wierne oryginałowi i były już przestarzałe językowo. W rezultacie tego powstała tzw. "Biblia de Alba", która ujrzała światło dzienne w 1430 r.

</doc>
<doc id="295821" url="https://pl.wikipedia.org/wiki?curid=295821" title="Sinus versus">
Sinus versus



</doc>
<doc id="295823" url="https://pl.wikipedia.org/wiki?curid=295823" title="IA64">
IA64



</doc>
<doc id="295825" url="https://pl.wikipedia.org/wiki?curid=295825" title="Ajtra (córka Pitteusa)">
Ajtra (córka Pitteusa)

Ajtra (gr. Aithra, łac. Aethra ‘Jasna’) – w mitologii greckiej królewna z Trojzeny, kochanka Ajgeusa i Posejdona, matka Tezeusza i być może Pejritoosa.
Ajtra w mitologii.
Ajtra była córką Pitteusa i według jednej z wersji mitu wnuczką Pelopsa. Za młodu mieszkała z ojcem w Pisie, gdzie została zaręczona z Bellerofontem. Do małżeństwa nie doszło, ponieważ narzeczony został wysłany do Karii. Pitteus dziedziczył wraz z bratem Trojzenem i Ajtiosem władzę nad Antają i Hypereą. Po śmierci brata połączył oba miasta w jedno i nazwał je Trojzeną. Niedługo potem przybył na jego dwór władca ateński Ajgeus. Ajgeus, który nie posiadał męskiego potomka, powracał do Aten od wyroczni delfickiej, która miała dać mu wskazówkę odnośnie do następcy.
Ajtra przebywała na dworze ojca i po nieudanym zamążpójściu nadal pozostawała dziewicą ku rozpaczy Pitteusa. Król upił więc Ajgeusa i zaprowadził go do łoża córki. Po odbyciu stosunku Ajtra porzuciła pijanego kochanka na rozkaz Ateny, która objawiła się jej we śnie tej samej nocy. Zabrała libacje i wyruszyła na pobliską wyspę Sfajrię, by na grobie Sfajrosa – woźnicy Pelopsa – złożyć ofiarę. Na wyspie Ajtra oddała się Posejdonowi. Już później księżniczka rozkazała wznieść na Sfajrii świątynię na cześć Ateny Apaturyjskiej. Przemianowała wyspę na Hierę i zobowiązała wszystkie trojzeńskie dziewczyny do poświęcenia bogini swoich dziewiczych przepasek przed zamążpójściem.
Posejdon zrzekł się prawa do ojcostwa na rzecz Ajgeusa w razie potencjalnego poczęcia przez Ajtrę dziecka. Gdy Ajgeus obudził się w łożu Ajtry, nakazał kochance, by zachowała tajemnicę ich związku. W razie urodzenia chłopca miała go wychować, nie wyjawiając imienia ojca aż do osiągnięcia przez niego dorosłości. Zachowanie tajemnicy było spowodowane pretensjami do tronu ateńskiego bratanków Ajgeusa, który obawiał się zamachu na swoje życie i życie swego ewentualnego potomka męskiego z Ajtrą.
Ajtra urodziła Tezeusza. Wychowywała go w pałacu w Trojzenie, zaś Pitteus rozpowiadał, że ojcem wnuka jest Posejdon. Gdy Tezeusz dorósł, Ajtra zaprowadziła go przed ołtarz Silnego Zeusa, by wskazać mu miejsce schowanych przed opuszczeniem Trojzeny przez Ajgeusa miecza i sandałów, dzięki którym ojciec miał go rozpoznać w Atenach.
Dalsze losy Ajtry związane były z Heleną Trojańską. Księżniczka spartańska, będąc jeszcze dzieckiem, została porwana przez Tezeusza i Pejritoosa. Ajtra opiekowała się nią, aż Dioskurowie uwolnili siostrę i uprowadzili Ajtrę w niewolę. Gdy Helena uciekła z Parysem, zabrała ze sobą swoją niewolnicę do Troi. Ajtra była poniżana przez księżniczkę spartańską. Została uwolniona przez swoich wnuków Demofonta i Akamosa dopiero po zwycięstwie Achajów w wojnie trojańskiej. Według jednej z wersji Ajtra zabrała z Troi swojego prawnuka Munitosa – syna księżniczki trojańskiej Laodike i Akamasa. Laodike była żoną Helikaona lub Telefosa. Zdradziła męża z Akamasem, który jeszcze przed rozpoczęciem wojny trojańskiej odwiedził dwór Priama.
Analiza postaci.
Ajtra obcowała tej samej nocy ze śmiertelnikiem i bogiem. Podobny motyw występuje w innych mitach greckich: o Arene – matce Idasa i Linkeusa, o Ledzie – matce Kastora i Polideukesa, o Alkmenie – matce Heraklesa i Ifiklesa. Śmiertelne kobiety rodziły w tych przypadkach bliźniaki, z których jeden miał naturę boską, drugi zaś ludzką. Jeden z braci zostawał więc świętym królem, drugi – jego bliźniaczym zastępcą. Na tej podstawie przypuszcza się, że Ajtra również mogła urodzić dwoje dzieci. Mitologia grecka przypisywała niekiedy Tezeuszowi śmiertelnego brata Pejritoosa, który z czasem został zapomniany, a jego cechy i atrybuty przybrał brat-bliźniak – początkowo święty król Trojzeny, a następnie – narodowy bohater ateński o podwójnej naturze: jako syn króla ateńskiego lub domniemany syn Posejdona. Przypuszczenie, że Tezeusz był świętym królem Trojzeny, oparte jest na podstawie jego sposobu ubierania się w lwią skórę. Niezależnie od wersji mitu o pochodzeniu Tezeusza, jego matka Ajtra pozostawała księżniczką Trojzeny. Szczególnie podkreślano więzi między Atenami a Trojzeną po wojnach perskich, gdyż Ateńczycy dążyli do utrzymania swoich wpływów w tym mieście.
Prawdopodobnie Ajtra odwiedziła Sfajrię zgodnie z ówczesnym zwyczajem, który nakazywał prostytucję dziewcząt przed zawarciem małżeństwa. Tradycja ta mogła się utrzymać w początkowej fazie patriarchalnej i była prawdopodobnie zapożyczona z Kanaanu, ponieważ Trojzena nie należała do kręgu kultury mykeńskiej.
Obecność w kulturze i nauce.
Imieniem królewny została nazwana planetoida (132) Aethra.

</doc>
<doc id="295828" url="https://pl.wikipedia.org/wiki?curid=295828" title="Kontrprzykład">
Kontrprzykład

Kontrprzykład to zdanie falsyfikujące, z którego wynika negacja pewnego zdania ogólnego. Kontrprzykład jest koniunkcją dwóch zdań elementarnych (tzn. takich, że jest to zdanie atomowe lub negacja zdania atomowego).
Jeżeli uda nam się znaleźć kontrprzykład to wyrażenie nie jest tautologią, ponieważ istnieje takie podstawienie wartości logicznych za konkretne zmienne w wyrażeniu, dla którego schemat jest fałszywy.
Kontrprzykładu używa się najczęściej do obalania fałszywych twierdzeń zawierających kwantyfikator ogólny ("dla każdego").
Przykład.
Twierdzenie: Każda liczba nieparzysta jest pierwsza.
Aby obalić to twierdzenie wystarczy podać jeden kontrprzykład. Przykładowo, liczba 9 jest liczbą nieparzystą, jednak nie jest liczbą pierwszą. Twierdzenie zostało obalone.

</doc>
<doc id="295832" url="https://pl.wikipedia.org/wiki?curid=295832" title="Rock Goddess">
Rock Goddess

Rock Goddess – brytyjski, kobiecy zespół muzyczny założony w Londynie, należący do Nowej fali brytyjskiego heavy metalu. Zespół istniał w latach 1981-1988. Obok Girlschool był najpopularniejszym kobiecym zespołem grającym heavy metal w Wielkiej Brytanii w latach 80.
Historia.
Zespół założyły w 1977 roku siostry Jody i Julie Turner, które miały wtedy 13 i 9 lat. Pomimo młodego wieku Jody dobrze grała na gitarze, a Julie zapowiadała się na dobrą perkusistkę. Ich ojciec prowadził sklep muzyczny w Wandsworth w południowym Londynie i później został ich menedżerem. Dołączyła do nich szkolna koleżanka Tracey Lamb, która uczyła się gry na gitarze basowej. W 1981 zarejestrowały swoją pierwszą taśmę demo i zaczęły występować w londyńskich klubach. W 1982 roku podpisali kontrakt z A&amp;M Records, a rok później wydali swój debiutancki album promowany singlem "My Angel".

</doc>
<doc id="295833" url="https://pl.wikipedia.org/wiki?curid=295833" title="Andy Ram">
Andy Ram

Andy Ram (ur. 10 kwietnia 1980 w Montevideo) – izraelski tenisista, reprezentant w Pucharze Davisa, olimpijczyk, zwycięzca turniejów wielkoszlemowych w deblu i mikście.
Jego ojciec Ami (zm. w maju 2005) był piłkarzem, zawodnikiem klubu Beitar Jerozolima, matka pracowała jako dentystka dziecięca.
Kariera tenisowa.
Karierę zawodową rozpoczął w 1998 roku, a zakończył w 2014 roku.
Był tenisistą praworęcznym, wykonującym jednoręczny backhand. W grze pojedynczej pierwszy sukces odniósł w roku 1999, wygrywając rozgrywki z serii ITF Men’s Circuit w Stambule (F3). W sezonie 2000 wygrał turniej tej samej rangi w Mumbaju (F3) oraz odniósł pierwsze zwycięstwo w kategorii ATP Challenger Tour w Denver. Tegoż samego roku wywalczył tytuł ATP Challenger Tour w Bristol, a w sezonie 2006 wygrał rozgrywki ITF Men’s Circuit w Izraelu (F2). Najwyżej sklasyfikowany w rankingu singlistów był w sierpniu 2000, na 187. miejscu.
W grze podwójnej Ram wygrał 19 turniejów rangi ATP World Tour. Większość z nich (15 turniejów) zwyciężył grając w parze z Jonatanem Erlichem. Do największych sukcesów deblowych Izraelczyka zalicza się zwycięstwo w deblowym Australian Open z 2008 roku, w grze wspólnie z Erlichem. W meczu finałowym pokonali francuski duet Arnaud Clément–Michaël Llodra 7:5, 7:6(4). Był również półfinalistą Wimbledonu z 2003 (z Erlichem) oraz US Open z 2009 (z Maksem Mirnym). W roku 2009 doszedł z Mirnym do finału deblowego turnieju ATP World Tour Finals, jednak pojedynek finałowy przegrał z parą Bob Bryan–Mike Bryan 6:7(5), 3:6. Wśród klasyfikacji deblistów najwyższą pozycję rankingową osiągnął w lipcu 2008, zajmując 5. pozycję.
Podczas igrzysk olimpijskich w Atenach (2004) i igrzysk olimpijskich w Londynie (2012) doszedł do ćwierćfinału gry podwójnej startując z Jonatanem Erlichem. W Pekinie (2008) debel Erlich–Ram odpadł w 1. rundzie.
Andy Ram był również dwukrotnym zwycięzcą wielkoszlemowych turniejów w grze mieszanej. Pierwszy triumf odniósł w roku 2006, wygrywając Wimbledon. Partnerką Izraelczyka była Wiera Zwonariowa, a w finale pokonał 6:3, 6:2 parę Venus Williams–Bob Bryan. Drugą wygraną odniósł na French Open 2007, będąc w parze z Nathalie Dechy. W pojedynku finałowym zwyciężyli zespół Katarina Srebotnik–Nenad Zimonjić 7:5, 6:3. Był również finalistą miksta podczas Wimbledonu z 2003 (grał razem z Anastasiją Rodionową) oraz Australian Open z 2009 (z Nathalie Dechy).
Od roku 2000 był regularnym reprezentantem Izraela w Pucharze Davisa. Do największych sukcesów Rama w tej konkurencji zalicza się awans wraz z drużyną (sezon 2008) do "grupy światowej", w której gra 16 najlepszych męskich reprezentacji. W roku 2009 doszedł wspólnie z zespołem do półfinału rozgrywek grupy światowej, eliminując Szwecję i Rosję. Rundę o finał Izraelczycy przegrali z późniejszymi triumfatorami imprezy, Hiszpanami.

</doc>
<doc id="295834" url="https://pl.wikipedia.org/wiki?curid=295834" title="Ajgeus">
Ajgeus



</doc>
<doc id="295838" url="https://pl.wikipedia.org/wiki?curid=295838" title="Natasha Zvereva">
Natasha Zvereva



</doc>
<doc id="295839" url="https://pl.wikipedia.org/wiki?curid=295839" title="Elena Dementieva">
Elena Dementieva



</doc>
<doc id="295841" url="https://pl.wikipedia.org/wiki?curid=295841" title="Gerhard Schiedlausky">
Gerhard Schiedlausky

Gerhard Schiedlausky (ur. 14 stycznia 1906, zm. 3 maja 1947 w Hameln) – zbrodniarz hitlerowski, lekarz SS w kilku obozach koncentracyjnych oraz SS-Hauptsturmführer.
Urodził się w Berlinie, był doktorem nauk medycznych i ojcem sześciorga dzieci. Licencję lekarza otrzymał w 1932, przed wstąpieniem do SS (co nastąpiło w 1933) pracował na pół etatu w niemieckim Państwowym Urzędzie Pracy. Do NSDAP Schiedlausky wstąpił 1 września 1941. Następnie pełnił służbę w niemieckich obozach koncentracyjnych Dachau i Mauthausen-Gusen (w 1941). Od 18 grudnia 1941 do sierpnia 1943 był naczelnym lekarzem w Ravensbrück. Następnie był także lekarzem w Buchenwaldzie i Natzweiler-Struthof.
Schiedlausky był odpowiedzialny za przeprowadzane w tych obozach eksperymenty pseudomedyczne i dokonywanie selekcji wśród więźniów, oznaczających ich przeznaczenie do eksterminacji (najczęściej przez rozstrzelanie lub przez dosercowy zastrzyk fenolu). Oprócz tego przerywał ciąże (noworodki zabijano niezwłocznie) i zabijał więźniarki chore umysłowo. Posunął się nawet do tego, iż wykradał żywność z paczek przesyłanych więźniarkom.
Schiedlausky zasiadł na ławie oskarżonych w pierwszym procesie załogi Ravensbrück przed Brytyjskim Trybunałem Wojskowym w Hamburgu. Został skazany na śmierć w lutym 1947. Wyrok wykonano przez powieszenie w maju tego roku w więzieniu Hameln.

</doc>
<doc id="295842" url="https://pl.wikipedia.org/wiki?curid=295842" title="Elena Likhotseva">
Elena Likhotseva



</doc>
<doc id="295843" url="https://pl.wikipedia.org/wiki?curid=295843" title="Nenad Zimonjic">
Nenad Zimonjic



</doc>
<doc id="295845" url="https://pl.wikipedia.org/wiki?curid=295845" title="Memory Stick">
Memory Stick

Memory Stick – karta pamięci, w której zastosowano pamięć Flash EEPROM opracowana przez firmę Sony. Używana głównie w aparatach cyfrowych Sony, konsolach do gier Playstation i telefonach komórkowych marki Sony Ericsson oraz NEC.
Wersja Memory Stick PRO charakteryzuje się zwiększoną prędkością przesyłu danych oraz większą pojemnością.
Wersja Memory Stick Duo oraz Memory Stick PRO Duo to wersje kart pamięci, w których wielkość karty zredukowano o połowę.
Wersja Memory Stick Micro, zwana również M2, to miniaturowa wersja karty Memory Stick – o rozmiarach prawie czterokrotnie mniejszych od standardowej. Używana była w telefonach Sony Ericsson.
Obecnie Memory Stick produkowana jest nie tylko przez Sony ale m.in. przez Sandisk czy Lexar
Adapter.
Adapter Memory Stick Duo pozwala na korzystanie z kart pamięci Memory Stick Duo w urządzeniach obsługujących karty Memory Stick (Standard). Adapter umożliwia korzystanie z nowych kart MS PRO, MS Duo i MS PRO Duo w urządzeniach, które tylko obsługują standardowe karty Memory Stick.
Do nowych kart Memory Stick Duo i Memory Stick PRO Duo dołączany jest Adapter pozwalający na korzystanie z kart w standardzie Duo (Krótkie) w urządzeniach przygotowanych do pracy z kartami w standardzie Memory Stick (Długie).
Analogicznie przy kartach M2 występują dwa adaptery, jeden do formatu Duo, a drugi do Memory Stick.
Należy pamiętać, że adaptery służą jedynie do dopasowania fizycznego karty do urządzenia. Nie gwarantują one, że urządzenie w starym formacie Memory Stick obsłuży nowe karty. Związane jest to z faktem, iż stare urządzenia (a te głównie korzystają z "długich kart") mają często ograniczenia, co do maksymalnej pojemności i szybkości.
Pojemność.
Standard/Duo:
PRO/PRO Duo:
Micro (M2):
Specyfikacje.
Prędkość transferu danych.
Standard:
PRO/PRO Duo:
Micro (M2):

</doc>
<doc id="295846" url="https://pl.wikipedia.org/wiki?curid=295846" title="Pieprzowe">
Pieprzowe

Pieprzowe ("Piperidae" Reveal) – podklasa wyróżniona w systemie Reveala (1993-1999) i tam zaliczana do klasy "Piperopsida" Bartl. Nowsze badania i oparty na nich system APG II (współtworzony także przez Jamesa Reveala, opublikowany w 2003 r.) ujawniły brak pokrewieństwa między zestawionymi tu taksonami. M.in. bukietnicowate "Rafflesiaceae" zaliczane są obecnie do malpigiowatych "Malpighiales", "Cynomoriaceae" do skalnicowców "Saxifragales", a gałecznicowate "Balanophoraceae" do sandałowców "Santalales". 

</doc>
<doc id="295847" url="https://pl.wikipedia.org/wiki?curid=295847" title="Elliott See">
Elliott See

Elliott McKay See Jr. (ur. 23 lipca 1927 w Dallas, stan Teksas, zm. 28 lutego 1966 w Saint Louis, stan Missouri) – amerykański astronauta, inżynier, pilot doświadczalny.
Wykształcenie oraz służba wojskowa.
Do momentu zaliczenia go do oddziału astronautów NASA wylatał ponad 3900 godzin, z czego ponad 3000 na samolotach z napędem odrzutowym. Był członkiem międzynarodowego Towarzystwa Pilotów Doświadczalnych (Society of Experimental Test Pilots).
Kariera astronauty.
Elliott See został pochowany na Narodowym Cmentarzu w Arlington.

</doc>
<doc id="295849" url="https://pl.wikipedia.org/wiki?curid=295849" title="Piperidae">
Piperidae



</doc>
<doc id="295852" url="https://pl.wikipedia.org/wiki?curid=295852" title="Pallas">
Pallas



</doc>
<doc id="295855" url="https://pl.wikipedia.org/wiki?curid=295855" title="Św. Jozafat Kuncewicz">
Św. Jozafat Kuncewicz



</doc>
<doc id="295866" url="https://pl.wikipedia.org/wiki?curid=295866" title="Cztery artykuły praskie">
Cztery artykuły praskie

Cztery artykuły praskie – zbiór podstawowych postulatów opracowany przez duchowieństwo czeskie podczas dysput teologicznych w latach 1417–1420. Cztery artykuły praskie zawierały w sobie zasady doktrynalne jakie uznawali wszyscy wyznawcy husytyzmu.
Cztery artykuły praskie zostały uchwalone 3 kwietnia 1420 roku w Pradze. Były fragmentem manifestu narodowego z 27 maja 1420 roku skierowanego przeciw królowi Zygmuntowi Luksemburskiemu i krzyżowcom, w którym tłumaczono przyczyny schizmy w Kościele czeskim oraz przedstawiano argumenty za rewolucją jaką było powstanie husyckie.
Opis.
Artykuły praskie były zbiorem postulatów wynikających z nauczania Jana Husa. Zawierały żądania wszystkich skrzydeł politycznych i denominacji husytów wobec Kościoła katolickiego. Domagano się w nich: 
Cztery artykuły praskie były przez stronnictwa husyckie różnie interpretowane i z czasem modyfikowane. Szlachta czeska po ich uchwaleniu w swoich odezwach świadomie pomijała postulat o publicznym sądzeniu grzechów śmiertelnych. Utrakwiści zwracali głównie uwagę na komunię pod dwiema postaciami, wolność głoszenia kazań w językach narodowych oraz udział świeckich w wyborze hierarchii duchownej. Radykałowie husyccy natomiast kierowali się nimi dosłownie. Zaowocowało to różnorodnością interpretacji Pisma Świętego, całkowitymi zmianami w sprawowaniu obrzędów, a także tworzeniem różnych szkół i denominacji religijnych w łonie husytyzmu, takich jak: adamici, bracia czescy, orebici, sierotki, taboryci.

</doc>
<doc id="295867" url="https://pl.wikipedia.org/wiki?curid=295867" title="Seweryn Nalewajko">
Seweryn Nalewajko

Seweryn (Semerij) Nalewajko (Naliwajko) ukr. "Северин Наливайко" (ur. w Husiatynie, zm. 11 kwietnia 1597 w Warszawie) – kozacki ataman, przywódca powstania kozacko-chłopskiego na Ukrainie w latach 1595–1596.
Życiorys.
W starszej literaturze historycznej występuje jako Semen Nalewajko; w rzeczywistości nosił imię Semerij, co jest ukraińską oboczną formą imienia Seweryn.
Według legendy został ochrzczony w cerkwi pw. Świętego Onufrego w Husiatynie. Był synem kuśnierza z Husiatyna, który popadł w zatarg z magnatem Marcinem Kalinowskim i został zabity przez jego służbę. To spowodowało, że Seweryn Nalewajko wraz z matką przeniósł się do Ostroga. Tam pobierał nauki jako brat Demian, jednak przerwał naukę i zbiegł na Zaporoże. Początkowo jako setnik chorągwi nadwornej u Konstantego Ostrogskiego walczył przeciwko Kozakom, skąd też do nich zbiegł. Tam jako dowódca bandy łupieskiej wyprawiał się na Turków i Tatarów, pustosząc Mołdawię i Węgry. W czasie powstania Kosińskiego uczestniczył w 1593 roku w bitwie pod Piątkiem. 
W 1595 wykorzystując niepokoje miejscowych chłopów tzw. czerni, wywołane niedawnym powstaniem Kosińskiego, postanowił przemocą rozwiązać swój prywatny spór z Kalinowskim, co stało się zarzewiem kolejnej rewolty przeciw Rzeczypospolitej. Zdobył Mohylew i Słuck, dokonując licznych pogromów i rzezi mieszczan i Żydów. W porównaniu z innymi Kozakami charakteryzowało Nalewajkę szczególne okrucieństwo. 
Został pokonany przez hetmana Stanisława Żółkiewskiego w dniu 3 kwietnia 1596 roku w bitwie nad Ostrym Kamieniem i następnie po oblężeniu taboru w dniach 26 maja – 7 czerwca w bitwie pod Łubniami na uroczysku Sołonica, gdzie został pojmany przez własnych ludzi i oddany do niewoli w zamian za darowanie życia i majątku części Kozaków. Następnie został przewieziony do Warszawy, gdzie po dziesięciomiesięcznym śledztwie i torturach skazano go na karę śmierci. Miał być ścięty i poćwiartowany. Wyrok wykonano na Górze Szubienicznej (na której wzniesiono ponad 200 lat później Cytadelę Warszawską).
Według opowieści, które do dnia dzisiejszego są obecne wśród ludu ukraińskiego, Polacy mieli atamana upiec we wnętrzu miedzianego konia. Inna wersja mówiła o wole.
Upamiętnienie.
Seweryn Nalewajko jest bohaterem narodowym we współczesnej Ukrainie. Jego nazwiskiem nazwano ulice w wielu miastach, w szczególności na zachodzie kraju (m.in. we Lwowie i Winnicy), ma swoje pomniki. W 1998 Narodowy Bank Ukrainy wyemitował okolicznościową monetę o wartości 20 hrywien z jego wizerunkiem.

</doc>
<doc id="295868" url="https://pl.wikipedia.org/wiki?curid=295868" title="Diageneza">
Diageneza

Diageneza (gr. δια „przez, na wskroś“ i γένεσις „powstawanie“) – proces tworzenia skały zwięzłej ze skał luźnych polegający na łączeniu (zlepianiu) spoiwem ziaren skalnych.
Osad świeżo złożony jest luźny, miękki i zazwyczaj przesiąknięty wodą. Pod wpływem różnych czynników ulega przeobrażeniom chemicznym i fizycznym, które prowadzą do tego, że staje się on spoisty, twardy i prawie zupełnie pozbawiony wody. Procesy do tego prowadzące przebiegają w warunkach ciśnienia i temperatury, nieróżniących się lub niewiele różniących się od tych warunków, w jakich osad został złożony.
Procesy diagenetyczne rozpoczynają się bardzo wcześnie, najczęściej już w trakcie tworzenia się osadu, a trwać mogą bardzo długo, działając jeszcze wtedy, kiedy osad straci kontakt ze środowiskiem (morzem, jeziorem, pustynią itd.), w którym został utworzony.
Rodzaje diagenez:
W procesie diagenezy główną rolę gra twardnienie koloidów, kompakcja osadów wywołana ciężarem gromadzących się osadów, cementacja i procesy rekrystalizacyjne polegające na rozpuszczeniu i strącaniu się związków chemicznych.
Diageneza odbywa się na małej głębokości (temperatura i ciśnienie zbliżone do warunków panujących na powierzchni Ziemi – w przeciwieństwie do metamorfizmu). Głównym czynnikiem zmiany jest spoiwo, które może być krzemionkowe, węglanowe lub żelaziste.

</doc>
<doc id="295869" url="https://pl.wikipedia.org/wiki?curid=295869" title="SEPECAT Jaguar">
SEPECAT Jaguar

SEPECAT Jaguar — brytyjsko-francuski samolot myśliwsko-bombowy wykorzystywany przez RAF i "Armée de l'air", obecnie tylko przez Indyjskie Siły Powietrzne. 1 lipca 2005 maszyny wykorzystywane przez lotnictwo francuskie zostały zastąpione nowocześniejszymi typu Dassault Rafale. SEPECAT Jaguar był pierwszym samolotem wojskowym budowanym w kooperacji przez dwa państwa, a jednocześnie pierwszą maszyną brytyjską, przy której budowie użyto skali metrycznej.
Historia.
W 1957 brytyjskie Ministerstwo Obrony zdecydowało o zakończeniu projektowania samolotów myśliwskich zdolnych do walki tylko przy pomocy uzbrojenia strzeleckiego na korzyść maszyn uzbrojonych w pociski rakietowe.
Na początku lat 60. zdecydowano o rozpoczęciu prac nad nową maszyną, a w 1962 przedstawiono gotowy projekt samolotu oznaczonego jako AST.362 (od "Air Staff Target 362"). Nowy samolot miał zastąpić szkolne wersje myśliwców Foland Gnat T.1 i Hawker Hunter T.7 oraz posłużyć jako lekki samolot szturmowy. Brytyjska wytwórnia lotnicza British Aircraft Corporation (BAC) przystąpiła do realizacji projektu maszyny, która miała być napędzana silnikami Rolls-Royce RB.172 i osiągać prędkość 1,7 Ma.
Ze względu na brak funduszy na nowy samolot prace nad nim nie posuwały się naprzód do momentu zainteresowania się projektem przez rząd Francji, która również planowała budowę podobnej maszyny w ramach programu ECAT (od fr. "École de Combat et Appui Tactique", nauka walki i wsparcia taktycznego). Francuska maszyna miała zastąpić szkolne Fougi Magistery i Lockheedy T-33 oraz szturmowe Super Mystère’y B.2, F-84F Thunderstreaki i F-100 Super Sabre’y. Podobieństwo projektów i takie zbliżone wymagania doprowadziły w marcu 1964 do połączenia sił obu rządów w celu budowy wspólnej maszyny. 
W międzyczasie pojawiły się pewne niezgodności w oczekiwaniach obu stron co do nowej maszyny. W konsekwencji postanowiono zbudować dwa samoloty, jeden bazujący na założeniach ECAT szkolno-treningowy dla RAF-u i Royal Navy, który miałby pełnić również rolę szkolno-bojowego samolotu dla Armée de l’Air, oraz drugi szturmowy ze zmienną geometrią skrzydeł oznaczony jako AFVG (od ang. "Anglo-French Variable Geometry", angielsko-francuski ze zmienną geometrią skrzydeł) dla sił powietrznych obu państw.
Porozumienie w sprawie budowy wspólnych maszyn podpisano 17 maja 1965 roku. Planowano zbudować 150 maszyn szkolnych dla Wielkiej Brytanii i 150 dla Francji (po 75 szkolnych i bojowych). Nazwa Jaguar dla nowej maszyny powstała w czerwcu 1965 roku. Brytyjskie samoloty szkolne oznaczono jako Jaguar B (od "biplace", dwumiejscowy), a francuskie – Jaguar E (od "École", szkolny) i Jaguar A (od "Appui", samolot wsparcia).
W maju 1966 roku wytwórnie Breguet Aviation i British Aircraft Corporation utworzyły firmę mającą zająć się budową maszyn o nazwie SEPECAT ("Société Européenne de Production de l'Avion Ecole de Combat et Appui Tactique", europejska wytwórnia samolotu szkolno-bojowego i wsparcia taktycznego). Z kolei druga typowo bojowa maszyna miała być produkowana w kooperacji firm Dassault i British Aircraft Corporation.
Jako bazę dla Jaguara wybrano projekt lekkiego samolotu szturmowego Breguet Br.121, który jeszcze nie został oblatany, ale był poprzednikiem zbudowanego dla krajów NATO prototypowego samolotu Br.1001 Taon (nie wszedł on do produkcji, gdyż przegrał rywalizację z włoskim Fiatem G.91). Produkcją silników miało się zająć inne konsorcjum brytyjsko-francuskie złożone z firm Rolls-Royce i Turboméca, które wspólnie zbudowało silnik Adour.
W międzyczasie program samolotu ze zmienną geometrią skrzydeł AFVG został zlikwidowany ze względu na brak funduszy. 9 stycznia 1968 rządy Francji i Wielkiej Brytanii podpisały kolejne porozumienie dotyczące samolotu Jaguar, w którym zobowiązały się do zakupienia po 200 egzemplarzy tej maszyny. Strona brytyjska zamówiła 110 dwumiejscowych maszyn w wersji B i 90 jednomiejscowych samolotów szturmowych Jaguar S (od "Strike" - szturmowy), natomiast Francja pozostała przy zamówieniu dla lotnictwa po 75 egzemplarzy samolotów wersji E i A, zamawiając dodatkowych 10 maszyn Jaguar E dla lotnictwa marynarki wojennej "Aeronavale" i 40 przystosowanych do lądowania na lotniskowcach maszyn Jaguar M (od "Marine" - "morski").
W styczniu 1970 na podstawie doświadczeń z trwającej wojny wietnamskiej Brytyjczycy zmienili zamówienie na 165 Jaguarów w wersji S i tylko 35 w wersji B.
Zbudowano łącznie po dwa prototypy każdej z czterech wersji, które oblatano kolejno: 
Dodatkowo 14 listopada 1969 oblatano morską wersję samolotu Jaguar M wyposażoną w dłuższą goleń podwozia dziobowego i hak hamujący. Maszyna ta po zakończeniu testów nie została przyjęta na wyposażenie marynarki francuskiej kosztem morskiej wersji samolotu Dassault Super Étendard. W związku z wyborem przez Aeronavale innych maszyn, dodatkowe 50 z zamówionych Jaguarów zostało przejęte przez Armée de l'Air.
Pierwszy seryjny Jaguar wzbił się w powietrze w 1972 roku i przez następne kilka lat maszyny te były wprowadzane na wyposażenie jednostek lotniczych Francji i Wielkiej Brytanii. Francuzi pozostali przy dotychczasowym systemie oznaczeń maszyn jako Jaguar A i Jaguar E, natomiast RAF zmienił oznaczenia swoich maszyn Jaguar S na "Jaguar Ground Attack/Reconnaissance Mark 1 (GR.1)" i Jaguar B na "Jaguar Trainer Mark 2 (T.2)".
Produkcję maszyn podzielono po połowie między członków SEPECAT i tak w wytwórni BAC budowano skrzydła, wloty powietrza, tylną część kadłuba wraz z ogonem, a we francuskiej Breguet część dziobową i środkową kadłuba oraz podwozie. Następnie maszyny były składane na liniach montażowych w obu krajach. Taka sama procedura produkcji odbywała się w odniesieniu do silników Adour.
Konstrukcja.
SEPECAT Jaguar jest jednomiejscowym (dwumiejscowym w wersji szkolnej) górnopłatem konstrukcji metalowej, napędzanym dwoma silnikami turboodrzutowymi Adour o ciągu 23,7 kN (35,7 kN z dopalaczem) każdy. Skrzydła dwudźwigarowe, o obrysie trapezowym, skosie 40° i wzniosie -3°. Do budowy płatowca użyto głównie duraluminium i w mniejszym stopniu tytanu. Podwozie samolotu trójpodporowe z kołem przednim, chowane. Kabina pilota była hermetyczna i klimatyzowana, wyposażona w fotel wyrzucany Martin-Baker Mk 4, a w niektórych francuskich i wszystkich eksportowanych do innych krajów Martin Baker FB9. Maszyna została zaprojektowana w taki sposób aby obsługa naziemna była możliwa bez użycia drabin czy innego typu podwyższeń.
Różnice między maszynami francuskimi i brytyjskimi polegały głównie na zastosowaniu innego wyposażenia awionicznego oraz odmiennego uzbrojenia strzeleckiego i rakietowego. Francuskie Jaguary były wyposażone w działka DEFA kalibru 30 mm, a brytyjskie w strzelające tą samą amunicja działka ADEN. Należące do Armée de l'Air maszyny wyposażono w pociski rakietowe R550 Magic, AS.37 Armat i AS30L Laser, podczas gdy należące do RAF-u maszyny posiadały pociski AIM-9 Sidewinder. Pozostałe uzbrojenie również było przeważnie różne z preferencjami na produkowane w kraju użytkownika. Najczęściej spotykane zestawy podwieszeń to:
Użycie Jaguarów.
Francja.
Francuskie Jaguary wykorzystano bojowo po raz pierwszy w grudniu 1977 roku podczas misji stabilizacyjnej w Mauretanii. Następnie od 1978 roku wielokrotnie używano Jaguarów w Czadzie przeciwko rebeliantom wspieranym przez Libię, a także przeciw samej Libii. Podczas operacji Pustynna Burza wykorzystywano Jaguary przeciwko wojskom irackim. Później używano ich w ramach operacji na Bałkanach po rozpadzie Jugosławii by ostatecznie wycofać je ze służby w 2001.
Wielka Brytania.
Brytyjskie Jaguary tak jak i francuskie wykorzystywano intensywnie podczas operacji Pustynna Burza. Łącznie wykonały one ponad 600 lotów bojowych przeciwko celom naziemnym.
Poza Francją i Wielką Brytanią Jaguary sprzedano także do Ekwadoru, Indii i Nigerii. Do 1989 roku wyprodukowano łącznie ponad 600 sztuk Jaguarów wszystkich wersji.
Oman.
Oman zakupił Jaguary w 1977 roku. Dostarczono dziesięć sztuk w wersji jednomiejscowej i dwie maszyny dwumiejscowe. W 1982 roku dokupiono kolejny tuzin a w drugiej połowie lat 80. następne trzy samoloty pochodzące z nadwyżek sprzętowych Wielkiej Brytanii i Indii. Samoloty brały udział w operacji Pustynna Burza. 6 sierpnia 2014 roku Oman wycofał z eksploatacji ostatnią z maszyn typu Jaguar.
Indie.
W 2016 roku rozpoczęto program modernizacji indyjskich Jaguarów DARIN III, oparty m.in. o nowy komputer misji, wielofunkcyjne wyświetlacze ciekłokrystaliczne, stację radiolokacyjną i satelitarno-bezwładnościowy system nawigacji. Oprócz dotychczasowego uzbrojenia, mogą one przenosić kierowane bomby kasetowe CBU-105 i pociski powietrze-powietrze AIM-132 ASRAAM. Modernizacja ma pozwolić na skuteczne zwalczanie celów lądowych, powietrznych i morskich i loty w każdych warunkach atmosferycznych.

</doc>
<doc id="295871" url="https://pl.wikipedia.org/wiki?curid=295871" title="Karcharodontozaur">
Karcharodontozaur

Karcharodontozaur ("Carcharodontosaurus") – rodzaj teropoda z rodziny Carcharodontosauridae. Jego nazwa oznacza "jaszczur o zębach rekina" ( "karkharos" „zębaty, ostro-zęby”; οδους "odous", οδοντος "odontos" „ząb”; σαυρος "sauros" „jaszczurka”).
Znany z terenów obecnej Afryki. Pierwsze szczątki karcharodontozaura odkryli w roku 1927 Charles Depéret i J. Savornin, którzy opatrzyli je nazwą "Megalosaurus saharicus". Ernst Freiherr Stromer von Reichenbach zmienił tę nazwę na obecnie używaną w roku 1931. Podczas II wojny światowej skamieniałe kości karcharodontozaura uległy zniszczeniu. W roku 1996 Paul Sereno natrafił na nowe okazy.
Gregory Paul w 2010 roku oszacował wagę C. saharicus na 6 ton, a C. iguidensis na 4 tony. Jego zęby dochodziły do 20 cm długości. Czaszka mierzyła 1,6 m. Stosunek masy mózgu do masy ciała jest podobny do tego jaki występuje u współczesnych gadów, jednak mniejszy niż u nieptasich celurozaurów i ptaków.
Długość "Carcharodontosaurus saharicus", szacuje się na 14 m, natomiast "C. iguidensis" na 10,5 m.
&lt;br&gt;

</doc>
<doc id="295872" url="https://pl.wikipedia.org/wiki?curid=295872" title="Earl Warren">
Earl Warren

Earl Warren (ur. 19 marca 1891 w Los Angeles, zm. 9 lipca 1974 w Waszyngtonie) – amerykański polityk i prawnik, prezes Sądu Najwyższego Stanów Zjednoczonych.
Życiorys.
Był synem emigrantów ze Szwecji i Norwegii. Ukończył prawo na Uniwersytecie w Berkeley.
Sprawował stanowisko prokuratora okręgu Alameda. Politycznie wiązał się z Partią Republikańską, z której ramienia został wybrany w 1942 gubernatorem swego rodzinnego stanu. Należał do liberalnego skrzydła swej partii, co znalazło potem wyraźne odbicie w jego działalności w Sądzie Najwyższym.
Podczas wyborów prezydenckich w 1948 jego kolega-gubernator z Nowego Jorku Thomas Dewey mianował Warrena swym kandydatem na urząd wiceprezydenta. Republikanie przegrali jednak wtedy z demokratami Harrym Trumanem i Albenem Barkleyem.
W 1953 został mianowany przez prezydent Dwighta Eisenhowera następcą zmarłego prezesa ("chief justice") SN Freda Vinsona. Jako szef władzy sądowniczej USA Warren prowadził politykę liberalną (w znaczeniu amerykańskim; tj. lewicową jak na tamte warunki). Uwidoczniło się to m.in. w decyzjach w sprawie praw obywatelskich, rozdziału kościoła od państwa czy procedury aresztowań.
Po zabójstwie prezydenta Kennedy’ego został mianowany przez jego następcę, Lyndona B. Johnsona przewodniczącym tzw. "Komisji Warrena" (w której skład wszedł m.in. późniejszy prezydent Gerald Ford), w celu zbadania tej sprawy.

</doc>
<doc id="295874" url="https://pl.wikipedia.org/wiki?curid=295874" title="Józef Grudzień">
Józef Grudzień

Józef Grudzień (ur. 1 kwietnia 1939 w Piasku Wielkim, zm. 17 czerwca 2017 w Pułtusku) – polski bokser, mistrz i wicemistrz olimpijski.
Życiorys.
W rodzinnej wsi krótko i amatorsko uprawiał siatkówkę. Potem uczęszczał do Technikum Budowy Wagonów przy wrocławskim Pafawagu (wyjechał ze wsi z biedy, małe gospodarstwo nie mogło wyżywić rodziny, a szkoła we Wrocławiu oferowała internat). Już wówczas fascynował się sportem, a jego ulubieńcem był Leszek Drogosz. Brat Józefa, Władysław wcześniej wyjechał do pracy w Dzierżoniowie i uprawiał pięściarstwo w lokalnym klubie „Włókniarz”, co wpływało na niego inspirująco. W wieku szesnastu lat sam zajął się boksem – jego pierwszym trenerem był Wacław Krupiński, wrocławski pięściarz wagi półciężkiej. Rok później skończył technikum i zaczął pracować w Pafawagu jako brakarz. Mając osiemnaście lat zadebiutował w bokserskiej drużynie narodowej podczas meczów w Jugosławii. 
Był zawodnikiem Pafawagu Wrocław i Legii Warszawa. Boksował w wadze lekkiej. Największy sukces odniósł podczas igrzysk olimpijskich w Tokio (1964), kiedy to został mistrzem olimpijskim, zwyciężając w finale Wiliktona Barannikowa (ZSRR). Cztery lata później w Meksyku zdobył srebrny medal.
Z powodzeniem startował w mistrzostwach Europy. W Moskwie (1963) odpadł w ćwierćfinale, ale w Berlinie (1965) został wicemistrzem (przegrał z Wiliktonem Barannikowem), a dwa lata później mistrzem Europy w Rzymie, będąc najlepszym zawodnikiem turnieju. Był też trzykrotnie mistrzem Polski (1965, 1967 i 1968).
Po zakończeniu kariery przez pewien czas pracował jako trener, następnie jako technolog. Laureat Nagrody im. Aleksandra Rekszy (1991), a także odznaczony Krzyżami Kawalerskim i Komandorskim Orderu Odrodzenia Polski (1998). Działacz PKOl.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku. W roku 2015 roku wystąpił we własnej osobie w powstającym filmie dokumentalnym o polskim boksie pt. "Ring Wolny".
Zmarł 17 czerwca w Pułtusku. Został pochowany w Alei Zasłużonych na Cmentarzu Wojskowym na Powązkach (kwatera G-tuje-7).

</doc>
<doc id="295880" url="https://pl.wikipedia.org/wiki?curid=295880" title="Leon Błaszkowski">
Leon Błaszkowski

Leon Błaszkowski (ur. 9 kwietnia 1857, zm. 26 kwietnia 1935) – prawnik polski, sędzia Sądu Najwyższego.
Po I wojnie światowej był pierwszym w niepodległej Polsce prezesem Sądu Okręgowego w Warszawie, później został sędzią Sądu Najwyższego. Działał w polskim Kościele ewangelicko-reformowanym; był radcą Konsystorza Ewangelicko-Reformowanego w Królestwie Polskim, prezesem Kolegium Kościelnego zboru warszawskiego ewangelicko-reformowanego (1915-1919), prezesem Synodu Kościoła Ewangelicko-Reformowanego.
Był żonaty z Miladą z Krostów. Miał czworo dzieci (synów Leona Józefa, 1890-1962, prawnika i Henryka, 1893-1966, inżyniera mechanika kolejnictwa, oraz córki Helenę, zamężną Zakrzewską, 1895-1974 i Zofię, 1895-1982; obie córki były chemiczkami i fizyczkami). Leon Błaszkowski został pochowany na cmentarzu ewangelicko-reformowanym w Warszawie (kwatera B-1-5).

</doc>
<doc id="295885" url="https://pl.wikipedia.org/wiki?curid=295885" title="Demokratyczna Partia Albanii">
Demokratyczna Partia Albanii

Demokratyczna Partia Albanii (alb. Partia Demokratike e Shqipërisë) – prawicowa albańska partia polityczna. W sferze gospodarczej pozostająca zwolennikiem liberalizmu, a w społecznej konserwatyzmu. Odegrała kluczową rolę w zlikwidowaniu rządu komunistycznego w Albanii i pozostawała u władzy w latach 1992–1997, pod przywództwem Saliego Berishy i Aleksandra Meksiego. Rząd podał się do dymisji w 1997, wskutek kryzysu ekonomiczno-społecznego. Władzę przejęli socjaliści.
Partia jest częścią koalicji Unia dla Zwycięstwa (alb. "Bashkimi për Fitoren"), która uzyskała 37.1% głosów w wyborach parlamentarnych w 2001, co dało 46 miejsc w parlamencie. W czerwcu 2005 miały miejsce kolejne wybory, Partia Demokratyczna zdobyła 55 miejsc (ze 140 ogółu), a ich sprzymierzeńcy – 18. To dało 73 miejsca, co umożliwiło im ponowne utworzenie rządu, z Sali Berishą na czele.

</doc>
<doc id="295886" url="https://pl.wikipedia.org/wiki?curid=295886" title="Pieprzowce">
Pieprzowce

Pieprzowce ("Piperales" ) – rząd roślin stanowiący jedną z najstarszych linii rozwojowych roślin okrytonasiennych, zaliczaną do grupy magnoliowych. Stanowi grupę siostrzaną kanellowców "Canellales", z którymi łączy je obecność w węzłach trzech luk liściowych. Obejmuje trzy rodziny (kokornakowate "Aristolochiaceae", pieprzowate "Piperaceae" i saururowate "Saururaceae") z 17 rodzajami i 4170 gatunkami. Rośliny te występują w strefach umiarkowanych obu półkul i zwłaszcza w strefie międzyzwrotnikowej. W Europie obecne są tylko kokornakowate, z jednym gatunkiem rodzimym w Polsce – kopytnikiem pospolitym. Pieprzowce zwykle są aromatyczne, często mają pieprzowy smak.
Systematyka.
Rząd pieprzowców w dawnych systemach klasyfikacyjnych, ze względu na budowę drewna i kwiatów, określaną jako prymitywną, sytuowany był na początku systemów porządkujących dwuliścienne. Do cech wspólnych z innymi magnoliowymi, do których współcześnie są zaliczane, należy obecność komórek wydzielniczych. Wyodrębnienie rzędu miało miejsce według różnych badań między 100 a 150 milionami lat. Skamieniałości przypisywane przodkom pieprzowców znajdowane są w skałach datowanych na wczesną kredę.
Pozycja systematyczna.
Rząd zgodnie z APweb (aktualizowanym systemem APG IV z 2016) zajmuje pozycję siostrzaną względem kanellowców "Canellales" w obrębie grupy magnoliowych Magnoliids.
Podział na rodziny.
We współczesnych ujęciach systematycznych do rzędu należą trzy rodziny. Dobrze dowiedziona jest siostrzana relacja saururowatych "Saururaceae" i pieprzowatych "Piperaceae" oraz bazalne położenie w grupie kokornakowatych "Aristolochiaceae". Niejasności związane są z pozycją rodzaju "Lactoris" i "Hydnoroideae" w obrębie kokornakowatych, w wielu ujęciach dawniejszych rozmaicie sytuowanych także poza obrębem rzędu. W ujęciu "Tree of Life" rodzaj "Lactoris" przedstawiony został (aczkolwiek z komentarzem, że prowizorycznie i prawdopodobnie błędnie) jako siostrzany jednoliściennym, a "Prosopanche" włączono do storczykowatych "Orchidaceae". Relacje filogenetyczne według APweb (aktualizowany system APG IV z 2016):
Dawne ujęcia systematyczne.
W systemie APG II (2003) i APG III z 2009 wyróżniane były dodatkowo rodziny "Lactoridaceae" (obejmująca endemiczny dla wysp Juan Fernández rodzaj "Lactoris") oraz piestrzennikowate "Hydnoraceae". Ponieważ okazały się one być zagnieżdżone w obrębie rodziny kokornakowatych – począwszy od systemu APG IV z 2016 nie są one wyodrębniane. 
W systemie Takhtajana z 2009 rząd w ujęciu systemów APG odpowiadał nadrzędowi "Piperanae". W jego obrębie znajdowały się dwa rzędy – monotypowy "Hydnorales" z rodziną piestrzennikowatych "Hydnoraceae" oraz "Piperales", do którego zaliczane były: saururowate "Saururaceae", kokornakowate "Aristolochiaceae" i osobno "Lactoridaceae" oraz pieprzowate "Piperaceae" i wyodrębniane w osobną rodzinę "Peperomiaceae". We wcześniejszej wersji systemu z 1997 kokornakowate zaliczane były do nadrzędu "Magnolianae", "Lactoridaceae" wyodrębniane były we własnym rzędzie "Lactoridales" i nadrzędzie "Lactoridanae". Pieprzowce "Piperales" tworzyły monotypowy nadrząd "Piperanae" i obejmowały rodziny "Saururaceae", "Piperaceae" i "Peperomiaceae".
W systemie Cronquista (1981) kokornakowate "Aristolochiaceae" wyodrębniane były we własny rząd "Aristolochiales", do pieprzowców "Piperales" zaliczane były, obok pieprzowatych "Piperaceae" i saururowatych "Saururaceae", także zieleńcowate "Chloranthaceae". "Lactoridaceae" włączane były do "Magnoliales", aczkolwiek z komentarzem, że mają istotne cechy wspólne z pieprzowcami. "Hydnoraceae" grupowane były z innymi roślinami pasożytniczymi w rząd "Rafflesiales" w podklasie "Rosidae".

</doc>
<doc id="295889" url="https://pl.wikipedia.org/wiki?curid=295889" title="Pallas (syn Pandiona)">
Pallas (syn Pandiona)

Pallas (gr. Pállas, łac. Pallas) – w mitologii greckiej królewicz ateński.
Uchodził za syna Pandiona i Pylii. Był bratem Egeusza (Ajgeus), Nisosa i Likosa. Miał pięćdziesięciu synów, Pallantydów.
Mit.
Po śmierci ojca razem z braćmi pokonał Metionidów i odzyskał tron Aten zagarnięty przez Metiona. Bracia wspólnie sprawowali rządy, ale królem został Egeusz. Po śmierci Egeusza Pallas próbował pozbawić tronu jego prawowitego następcę, Tezeusza, ale został przez niego zabity.

</doc>
<doc id="295890" url="https://pl.wikipedia.org/wiki?curid=295890" title="Wojna państw Ameryki Łacińskiej z Hiszpanią">
Wojna państw Ameryki Łacińskiej z Hiszpanią



</doc>
<doc id="295891" url="https://pl.wikipedia.org/wiki?curid=295891" title="Socjalistyczna Partia Albanii">
Socjalistyczna Partia Albanii

Socjalistyczna Partia Albanii - centrolewicowa albańska partia polityczna. Powstała w czerwcu 1991 na X zjeździe Albańskiej Partii Pracy, kiedy uaktywniła się grupa młodych działaczy o poglądach reformistycznych z Fatosem Nano na czele. Partia doszła do władzy w 1997 roku, po kryzysie politycznym. W wyborach z 2005 roku utraciła większość, odzyskując ją ponownie po wyborach 2013 roku.
Socjalistyczna Partia Albanii jest kontynuatorką tradycji Albańskiej Partii Pracy (dawna Komunistyczna Partia Albanii). Jest członkinią Międzynarodówki Socjalistycznej, a przewodzi jej obecnie Edi Rama. Poprzednim przewodniczącym był Fatos Nano, ale zrezygnował po porażce wyborczej w 2005 roku.
W wyborach parlamentarnych w 2017 roku uzyskali większość miejsc w parlamencie (74 na 140).

</doc>
<doc id="295892" url="https://pl.wikipedia.org/wiki?curid=295892" title="Lodger (zespół muzyczny)">
Lodger (zespół muzyczny)

Lodger – fiński zespół grający muzykę z pogranicza rock/pop oraz elektroniczne indie, niezwykle mało znany w krajach innych poza Niemcami i Finlandią.
Zespół zasłynął wśród internautów głównie dzięki flashowym animacjom z podkładem muzycznym w tle. Niebanalny przekaz i autorska muzyka sprawiła, że filmy te były wielokrotnie nagradzane i cenione na całym świecie.
Zespół wydał trzy płyty, "Hi-Fi High Lights Down Low", "How Vulgar" oraz "Honeymoon is over". Płyty wydawane są w Finlandii, Niemczech, Austrii i Szwajcarii.

</doc>
<doc id="295898" url="https://pl.wikipedia.org/wiki?curid=295898" title="Fairchild A-10 Thunderbolt II">
Fairchild A-10 Thunderbolt II

Fairchild A-10/OA-10 Thunderbolt II, nazwa kodowa Warthog – pierwszy amerykański samolot bliskiego wsparcia sił lądowych Sił Powietrznych Stanów Zjednoczonych. "A-10" jest jednomiejscowym, efektywnym i bardzo odpornym na uszkodzenia, napędzanym dwoma silnikami turbowentylatorowymi samolotem szturmowym, przeznaczonym do niszczenia czołgów, pojazdów opancerzonych i innych celów naziemnych. Nazwa „Thunderbolt” nawiązuje do P-47 Thunderbolta, samolotu myśliwsko-bombowego z drugiej wojny światowej.
Opis konstrukcji.
Dzięki zastosowaniu prostych skrzydeł o sporej cięciwie (i wynikającej z tego dużej powierzchni nośnej) A-10 ma stosunkowo niskie obciążenie powierzchni i wynikającą z tego dobrą zwrotność przy małych prędkościach i na małej wysokości. Te same skrzydła umożliwiają mu krótki start i lądowanie (STOL), pozwalając operować z lotnisk z krótszymi pasami startowymi (np. lotnisk polowych, znajdujących się blisko linii frontu). Samolot może prowadzić loty patrolowe na wysokości poniżej 300 metrów z widocznością pola walki o promieniu 2,4 km z relatywnie niskimi prędkościami rzędu 300 km/h, pozwalającymi na skuteczniejszy atak celów naziemnych niż w przypadku szybkich samolotów myśliwsko-bombowych. Dodatkowo - zastosowany napęd turbowentylatorowy oraz przytoczona aerodynamika płata powodują, że koszt wyniesienia i użycia ładunku bojowego jest w przypadku A-10 znacznie mniejszy, niż w przypadku samolotów myśliwsko-bombowych (np. F/A 18 czy F-15E). 
Konstrukcja samolotu jest specjalnie wzmocniona, aby zwiększyć szansę przetrwania bezpośrednich trafień pociskami przeciwpancernymi i burzącymi o kalibrze do 23 mm. A-10 ma potrojone systemy sterowania lotem i podwojone instalacje hydrauliczne wspomagane systemami ręcznymi. Dzięki takim zabezpieczeniom możliwy jest lot i lądowanie z niesprawnymi instalacjami hydraulicznymi lub nawet częściową utratą powierzchni nośnej skrzydeł. Zbiorniki paliwa są samouszczelniające się i chronione pianką ograniczającą możliwość pożaru.
Zarówno kabina pilota, jak i najważniejsze systemy sterowania chronione są pancerzem tytanowym o masie 400 kg (tzw. "wanna tytanowa"). Wyloty spalin z silników odrzutowych usytuowane są powyżej stateczników poziomych i pomiędzy dwoma podwójnymi statecznikami pionowymi, dzięki czemu zredukowano źródło ciepła (sygnaturę), zmniejszając prawdopodobieństwo trafienia pociskami rakietowymi naprowadzanymi na podczerwień. Takie usytuowanie silników chroni je także częściowo przed ogniem obrony przeciwlotniczej, ponieważ podczas ataku zasłaniają je powierzchnie skrzydeł i usterzenia ogonowego.
Thunderbolt II może operować ze zbudowanych prowizorycznie baz blisko pola walki. Może być także w łatwy sposób obsługiwany i naprawiany dzięki posiadaniu unikalnej cechy wymienności prawych i lewych części, poczynając od elementów silników, podwozia głównego, a na statecznikach pionowych kończąc. Wbudowana drabinka umożliwia pilotowi wejście do kabiny bez pomocy obsługi naziemnej, a niskociśnieniowe ogumienie bardzo wytrzymałego podwozia głównego i małe obciążenie powierzchni skrzydła pozwalają na start i lądowanie na krótkich, prowizorycznych pasach startowych. Możliwe jest także użytkowanie go ze zniszczonych lotnisk. Maszyna ta została zaprojektowana w taki sposób, aby możliwa była jej obsługa, tankowanie i uzbrojenie przy wykorzystaniu minimalnej ilości dodatkowych narzędzi.
Zdolność do operowania z lotnisk przyfrontowych jest korzystna ze względu na wymagania bliskiego wsparcia i konieczna ze względu na niską prędkość samolotu A-10 i związaną z nią długotrwałość lotu na oddalone pola walki.
Początkowo A-10 krytykowano za bardzo ubogie wyposażenie awioniczne. Skonstruowany do celów bliskiego wsparcia z założenia nie potrzebował złożonych systemów elektronicznych, mogących jedynie podwyższyć jego cenę. Pierwsze samoloty tego typu posiadały tylko system ostrzegania przed opromieniowaniem wiązką radarową (RWR) i urządzenia nawigacji taktycznej TACAN. Wczesne wersje nie posiadały nawet autopilota. Ze względu na przesunięcie roli A-10 w kierunku samolotu przeznaczonego do walki z celami opancerzonymi podczas ewentualnej wojny z państwami Układu Warszawskiego na terenie Europy Zachodniej, gdzie pogoda często bywa niekorzystna, Siły Powietrzne USA zażądały wprowadzenia nowocześniejszych systemów elektronicznych. Firma "Fairchild-Republic" zaproponowała w 1977 dwumiejscową wersję NAW ("Night and Adverse Weather" – do lotów nocnych i przy niekorzystnej pogodzie), ale nie przyjęto jej do uzbrojenia. Ostatecznie A-10 został wyposażony w systemy nawigacji inercyjnej (INS) i zasobnik Pave Penny służący do wykrywania celów oznaczonych znacznikiem laserowym i umożliwiającym pilotowi zrzucanie bomb naprowadzanych laserowo na cele oznaczone przez jednostki naziemne.
Pierwsze wersje A-10 nie posiadały systemów wspomagających naprowadzanie uzbrojenia i obliczanie zasięgu od celu i punktu uderzenia pocisków, co ograniczało ich możliwości do ataku tylko przy pomocy działka i pocisków rakietowych w zakresie bezpośredniej widoczności lub samonaprowadzających pocisków AGM-65 Maverick transmitujących obraz z telewizyjnej głowicy naprowadzającej do kabiny pilota.
Dużo później samolot Thunderbolt II został wyposażony w autopilota, urządzenia ostrzegające o niebezpieczeństwie kolizji z ziemią i systemy wspomagające naprowadzanie nowoczesnej broni kierowanej. Obecnie używane samoloty A-10 są zdolne do wykonywania zadań nocnych przy zastosowaniu gogli noktowizyjnych. W 1999 roku wyposażono go w nowe systemy nawigacyjne oparte na GPS.
Chociaż samolot A-10 może przenosić znaczną ilość uzbrojenia podwieszanego, to głównym jego uzbrojeniem pozostaje siedmiolufowe działko systemu Gatlinga GAU-8/A Avenger kalibru 30 mm. To najpotężniejsze wielolufowe działko lotnicze, wokół którego jest właściwie obudowany kadłub samolotu A-10, strzela pociskami przeciwpancernymi z rdzeniem ze zubożonego uranu z szybkostrzelnością 4200 pocisków na minutę. Działko zamontowano niesymetrycznie, nieco w lewo od podłużnej osi samolotu i pod kątem 3° w dół, umożliwiając skuteczniejsze ostrzeliwanie celów naziemnych.
Duża siła odrzutu działka "Avenger", równa mocy jednego silnika "A-10", doprowadziła do powstania legendy mówiącej, że odpowiednio długa seria z działka jest w stanie zatrzymać samolot w powietrzu lub nawet zmusić go do lotu do tyłu. Zgodnie z danymi producenta działka "GAU-8/A Avenger" jego siła odrzutu wynosi 45 kN, co jest wartością stanowiącą ponad połowę łącznego ciągu obu silników samolotu pracujących na pełnym ciągu. Podczas strzelania samolot oczywiście leci do przodu, zakładając, że oba silniki pracują z pełną mocą. Jeżeli jeden z silników jest uszkodzony lub niesprawny, siła odrzutu działka rzeczywiście może przekroczyć siłę ciągu pozostałego silnika.
Ponadto A-10 wyposażony może być w naprowadzane telewizyjnie pociski rakietowe "AGM-65 Maverick". Pociski tego typu umożliwiają zniszczenie celu z dużo większej odległości niż działko, przy uniknięciu niebezpieczeństwa narażenia samolotu na kontakt z nowoczesnymi systemami obrony przeciwlotniczej. Pozostałe uzbrojenie stanowią zasobniki z niekierowanymi pociskami rakietowymi i bomby kasetowe. Chociaż możliwe jest przenoszenie również bomb naprowadzanych laserowo, to bardzo rzadko używa się A-10 w tego rodzaju misjach. Najczęstszą konfigurację uzbrojenia stanowi zasobnik z urządzeniami przeciwdziałania radioelektronicznego (ECM) pod jednym skrzydłem i dwa pociski klasy powietrze-powietrze AIM-9 Sidewinder pod drugim – służące do samoobrony.
Pierwsze produkcyjne samoloty "A-10A" dostarczono w październiku 1975. Były one przystosowane do misji bliskiego wsparcia i charakteryzowały się możliwością przenoszenia dużej masy uzbrojenia, długotrwałością lotu i dużym promieniem działania, co okazało się znaczącym atutem wojsk amerykańskich podczas operacji Pustynna Burza i działań w Kosowie.
Podczas wojny w Zatoce Perskiej samoloty A-10 wykonały 8100 misji bojowych, wystrzeliwując 90 procent użytych w tym teatrze działań wojennych pocisków "AGM-65 Maverick", uzyskując skuteczność 95,7%.
Użycie bojowe.
Początkowo dowództwo wojsk lotniczych USA postrzegało samoloty A-10 jako mało wartościowe. USAF był nastawiony na latające z dużymi prędkościami i na dużych wysokościach samoloty ponaddźwiękowe F-15 i F-16, pozostawiając „brudną robotę” bliskiego wsparcia śmigłowcom wojsk lądowych.
W latach 90. wiele samolotów A-10 przystosowano do roli wysuniętego naprowadzania (FAC), zmieniając ich oznaczenie na OA-10. W tej wersji samolot jest uzbrojony w sześć zasobników zawierających po pięć pocisków rakietowych Zuni kalibru 127 milimetrów z głowicami dymnymi lub z białym fosforem, służącymi do oznaczania celów. OA-10 zachowały zdolność do używania systemów uzbrojenia samolotów A-10.
A-10 służyły ponadto w Kosowie podczas wojny w 1999 roku i podczas inwazji na Afganistan w 2001 roku, stacjonując w bazie w Bagramie. Podczas drugiej wojny w Zatoce Perskiej w 2003 roku przerzucono do Iraku sześćdziesiąt Thunderboltów II, z których jeden zestrzelono niedaleko międzynarodowego portu lotniczego w Bagdadzie.
Podczas misji pilotom A-10 zdarzało się ostrzelać przez pomyłkę jednostki sprzymierzone ("friendly fire"). W 1991 jeden z samolotów ostrzelał przez pomyłkę dwa brytyjskie bojowe wozy piechoty FV 510 Warrior (z 37 zaparkowanych), zabijając dziewięciu żołnierzy. Kolejne brytyjskie opancerzone pojazdy rozpoznawcze "Scimitar" zostały ostrzelane podczas wojny w Iraku w 2003. Także amerykańscy Marines dostali się pod ostrzał samolotu "A-10", kiedy przez pomyłkę zaatakowano ich pojazdy AAV podczas bitwy o An Nasiriyah.
W 2005 wszystkie egzemplarze zmodyfikowano do wersji C. Wersja C ma praktycznie całkowicie zmodyfikowaną awionikę, dwa wyświetlacze MFD, datalink współpracujący z systemem nawigacji, system stabilizujący lot, całkowicie zmieniony system kontroli uzbrojenia umożliwiający zastosowanie uzbrojenia naprowadzanego przez GPS oraz nawigacji bezwładnościowej (ang. INS) (bomby JDAM i WCMD) oraz zastosowanie nowego zasobnika celowniczego Litening II, zmieniony został też system kontroli środków zakłócających umożliwiający zastosowanie zasobników ECM. W wersji A-10C zastosowano dźwignię przepustnicy znaną z F-15 oraz drążek znany z F-16. Zmiany nie dotyczą jednak ogólnej konstrukcji płatowca.
USAF zamierzał wycofać samoloty A-10 ze stanu ze względów oszczędnościowych i z powodu zmiany filozofii, która kładzie większy nacisk na samoloty wielozadaniowe. Decyzja okazała się bardzo kontrowersyjna i w styczniu 2016 roku została odwołana bez wskazania, kiedy służba A-10 dobiegnie końca. Rok później zdecydowano, że Thunderbolty II pozostaną w służbie co najmniej do roku 2021.
Nazwy potoczne.
Samoloty A-10 były określane przez wrogie wojska różnymi nazwami. Podczas I wojny w Zatoce w 1991, załogi irackich czołgów nazywały je "Szepczącą Śmiercią" (tą samą nazwą określano podczas drugiej wojny światowej samoloty Bristol Beaufighter). W 2003 po klęsce wojsk irackich złapani żołnierze nazywali A-10 mianem "Diabelski Krzyż" (prawdopodobnie od nietypowej dla większości współczesnych samolotów bojowych sylwetki z prostymi skrzydłami). Tej samej nazwy użył Tom Clancy w książce "Czerwony sztorm" (tytuł oryginału "Red Storm Rising") napisanej w 1986. W Stanach Zjednoczonych Thunderbolt II jest nazywany "Warthog", czyli guziec (co stanowi nawiązanie do przezwisk innych samolotów produkowanych w przedsiębiorstwie Republic: F-84 i F-105), albo po prostu "Hog".

</doc>
<doc id="295899" url="https://pl.wikipedia.org/wiki?curid=295899" title="Republikańska Partia Albanii">
Republikańska Partia Albanii

Republikańska Partia Albanii (alb. "Partia Republikane e Shqipërisë") – albańska partia polityczna o ideologii konserwatywnej i narodowej. Powstała w 1991 r. W 2001 roku była częścią Unii dla Zwycięstwa (alb. "Bashkimi për Fitoren"), która zdobyła 37,1% głosów i 46 miejsc w parlamencie. W 2005 roku natomiast uzyskała 11 miejsc na 140 ogółu, stając się trzecią pod względem wielkości partią polityczną w Albanii. W wyborach 2009 zdobyła zaledwie 1 mandat (w okręgu stołecznym). Pozostaje sojusznikiem Demokratycznej Partii Albanii, wchodząc w skład rządu. Partią kieruje Fatmir Mediu.
Historia.
Partia została założona w styczniu 1991 roku z inicjatywy albańskiego pisarza Sabri Godo, który został jej pierwszym przewodniczącym. Ugrupowanie było drugą partią (po Partii Demokratycznej) powstałą po zmianach systemowych w Albanii. 
W wyborach w 1992 roku partia uzyskała 2,9% poparcia i jedno miejsce w parlamencie. Wtedy nawiązała już współpracę z Demokratyczną Partią Albanii.
Pomimo że w wyborach w 2005 roku partia zdobyła 20% poparcia i pierwsze miejsce w sondażu, przełożyło się to na zaledwie 11 miejsc w parlamencie, spośród 40 wybieranych na drodze ordynacji proporcjonalnej.
Ideologia.
Partia identyfikuje się z programem amerykańskiej Partii Republikańskiej, opartym na konserwatyzmie i wolnym rynku. Partia popiera Unię Europejską i NATO, choć do 2009 roku partia należała do Sojuszu na rzecz Europy Narodów.

</doc>
<doc id="295901" url="https://pl.wikipedia.org/wiki?curid=295901" title="Hipoteza ekspandującej Ziemi">
Hipoteza ekspandującej Ziemi

Hipoteza ekspandującej Ziemi – hipoteza geotektoniczna, traktująca o rozwoju Ziemi, alternatywna dla teorii tektoniki płyt. Głównym jej założeniem jest brak kompensacji powstawania nowej skorupy oceanicznej w strefach spreadingu, co powoduje wykładniczo narastający od jury wzrost promienia Ziemi. Współcześnie jest to teoria nieuznawana przez zdecydowaną większość geologów. Uważają oni za poprawną teorię tektoniki płyt. 
Choć koncepcja ekspandującej Ziemi powstała w XIX w. i rozwijana była w późniejszych dekadach, to obecną postać hipoteza ta zyskała po odkryciu spreadingu – powstawania nowej skorupy ziemskiej typu oceanicznego. Skoro powstaje ogromna ilość nowej skorupy ziemskiej, to jej przyrost musi być rekompensowany, albo na drodze pochłaniania na podobną skalę skorupy w innych miejscach (w strefach subdukcji co postuluje teoria płyt), albo poprzez przyrost objętości Ziemi i zwiększanie promienia i powierzchni naszej planety. To drugie założenie przyjął jeden z odkrywców procesu spreadingu, Samuel Warren Carey. Ponieważ we współczesnych oceanach najstarsze partie skorupy oceanicznej datowane są na jurę, to większość ekspansjonistów zakłada, że przed jurą oceany nie istniały. Powstałe wskutek powiększania się Ziemi oceany wypełniły wody juwenilne – powstałe z magmy. Duże ilości zmineralizowanych, gorących wód tryskających spod dna oceanu odkryto w obrębie Grzbietu Wschodniopacyficznego, Grzbietu Śródatlantyckiego, Grzbietu Gakkela oraz w Morzu Czerwonym. Wydobywają się one w kominach hydrotermalnych.
Wedle hipotezy ekspandującej Ziemi, wyniki interpretacji obliczeń przyrostu skorupy oceanicznej wykazują, że przyrost promienia Ziemi wynosi obecnie ok. 2,6 cm w skali roku, co oznacza, że Ziemia miała przed jurą wielkość obecnego Merkurego.
Według współczesnych pomiarów satelitarnych promień Ziemi nie zmienia się, z dokładnością do 0,2 mm na rok. Podana wyżej wartość jest stutrzydziestokrotnie większa, zatem wykluczona przez doświadczenie.
Spór.
Obecnie hipoteza ekspansji ma znikome poparcie wśród naukowców i prawie nie jest wykorzystywana w literaturze naukowej. Jednak jest kilku badaczy, którzy prowadzą intensywne badania i popularyzują tę koncepcję, krytykując jednocześnie teorię wędrówki płyt tektonicznych. Do jej głównych teoretyków należeli odkrywcy spreadingu: prof. Samuel Warren Carey, a także Bruce Heezen i Maurice Ewing. Po raz pierwszy została opublikowana w 1898 przez Jana Jarkowskiego, obecnie jest rozwijana i popularyzowana w środowisku wrocławskim, przede wszystkim przez Jana Koziara oraz w środowisku poznańskim przez prof. Andrzeja Pawułę.
Przyczyny.
Wśród zwolenników hipotezy ekspansji Ziemi istnieją różne próby wskazania przyczyny, dla której miałaby ona zachodzić.
Według Hilgenberga (1933) przyczyną ekspansji Ziemi miał być dodatni globalny bilans cieplny (założenie to było przeciwne, niż w hipotezie kontrakcji): we wnętrzu planety, na skutek gromadzenia się ciepła dochodzi okresowo do nadtopienia materii. To powoduje wzrost objętości, rozrywanie i rozsuwanie (początkowo jednolitej) skorupy kontynentalnej. Ta hipoteza zakładała szybki wzrost promienia Ziemi: do wczesnego mezozoiku o ok. 1,7 mm/rok, później do 11 mm/rok. Według Egyeda (1956, 1957) pierwotne jądro Ziemi tworzyła bardzo zagęszczona materia, która następnie miała dążyć do rozprężenia się. Według Hipotezy Wielkich Liczb Diraca, stała grawitacji może maleć z czasem, co wzmagałoby proces „dekompresji” jądra – ciągu przemian fazowych prowadzących do powstawania coraz mniej gęstych minerałów. Ta hipoteza wskazywała równomierny, znacznie wolniejszy wzrost promienia, o 0,5 mm/rok.
Inną podawaną czasem przyczyną jest przyrost masy spowodowany przyciąganiem przez Ziemię materii pochodzącej z kosmosu. Masę tę trudno ocenić, obecne oszacowania dają wartości od 37 do 78 tysięcy ton rocznie, głównie w postaci pyłu. Odpowiada to wzrostowi masy planety w tempie zaledwie 6-13 ppt (10-12) na milion lat.
Kontrowersje dotyczące genezy płaszczowin.
Hipoteza ekspandującej Ziemi prezentuje własny pogląd na temat powstania płaszczowin gór fałdowych, twierdząc, że płaszczowiny te powstały na drodze grawitacyjnego ześlizgiwania się (tektoniki grawitacyjnej) wielkich mas skalnych z rozległych wybrzuszeń skorupy ziemskiej (geotumor). Zwolennicy ekspansji Ziemi uważają, że trudno sobie wyobrazić, aby płaszczowiny mogły powstać w wyniku silnych nacisków bocznych, gdyż przemieszczone mniej więcej poziomo na odległość znacznie większą od miąższości płaszczowiny (od kilku do ponad 200 km) warstwy skalne powinny być najbardziej sfałdowane w miejscu, gdzie były te naciski (czyli z tyłu). Tymczasem największe deformacje obserwuje się w partii czołowej, podobnie jak w osuwisku. Jednak koncepcja grawitacyjnego mechanizmu powstawania większości płaszczowin, podobnie jak i hipoteza ekspansji, ma obecnie znikome poparcie wśród naukowców i prawie nie jest wykorzystywana w literaturze naukowej.

</doc>
<doc id="295904" url="https://pl.wikipedia.org/wiki?curid=295904" title="Socjaldemokratyczna Partia Albanii">
Socjaldemokratyczna Partia Albanii

Socjaldemokratyczna Partia Albanii ("Partia Socialdemokrate e Shqipërisë") - albańska partia polityczna, powstała w 1991 roku. W wyborach w 2001 roku otrzymała 3.6% głosów i 4 miejsca w parlamencie. W ostatnich wyborach, w czerwcu 2005 roku zwiększyła swój stan posiadania, do 7 miejsc. Wszyscy posłowie dostali się do parlamentu z list proporcjonalnych.
Linki zewnętrzne.
Oficjalna strona

</doc>
<doc id="295906" url="https://pl.wikipedia.org/wiki?curid=295906" title="Mnemonik (informatyka)">
Mnemonik (informatyka)

Mnemonik – w językach assemblera jest to składający się z kilku liter kod-słowo, który oznacza konkretną czynność, jaką ma wykonać procesor. Przykładem mnemoników mogą być: ADD (ang. "add" – dodaj) czy SUB (ang. "subtract" – odejmij).
Mnemoniki powstały, aby wyeliminować konieczność programowania komputerów za pomocą wpisywania samych liczb, które są naturalnym kodem używanym przez procesor. Zamianą mnemoników na liczby binarne (kod maszynowy) zajmują się odpowiednie programy – asemblery.
Wprowadzenie mnemoników miało wielkie zalety; pozwoliło procesowi programowania stać się łatwiejszym i mniej zawodnym, jako że ludzie łatwiej operują na słowach wyrażających określone polecenia niż na kodach liczbowych, których zapamiętanie jest czasochłonne, a używanie dużo mniej efektywne i bardziej podatne na błędy.
Zestawy mnemoników różnią się w zależności od typu procesora, choć część pozostaje zazwyczaj niezmienna, jak dodawanie, odejmowanie, mnożenie MUL (ang. "multiply"), czy dzielenie DIV (ang. "divide").

</doc>
<doc id="295907" url="https://pl.wikipedia.org/wiki?curid=295907" title="Człowiek witruwijski">
Człowiek witruwijski



</doc>
<doc id="295908" url="https://pl.wikipedia.org/wiki?curid=295908" title="Człowiek witruwiański">
Człowiek witruwiański

Człowiek witruwiański (wł. "Le proporzioni del corpo umano secondo Vitruvio", „Proporcje ciała ludzkiego wg Witruwiusza”) – rysunek autorstwa Leonarda da Vinci upowszechniony przez niego około roku 1490. Rysunek, stworzony ołówkiem i atramentem na papierze, przedstawia figurę nagiego mężczyzny w dwóch nałożonych na siebie pozycjach, wpisaną w okrąg i kwadrat (łac. "Homo Quadratus", „człowiek kwadratowy”). Rysunkowi towarzyszy tekst sporządzony tzw. pismem lustrzanym.
Z tekstu wynika, że rysunek stanowi ilustrację do fragmentu Księgi III traktatu „O architekturze ksiąg dziesięć” Witruwiusza, poświęconego proporcjom ludzkiego ciała. Witruwiusz charakteryzuje ludzką sylwetkę jako będącą głównym źródłem proporcji klasycznego porządku architektonicznego. W tym przypadku zwrócono uwagę na fakt, że wysokość dorosłego człowieka równa się w przybliżeniu szerokości jego rozstawionych ramion.
Według Witruwiusza wysokość człowieka to 10 modułów, gdzie moduł to wysokość głowy mierzona od brody do nasady włosów. Otwarta dłoń również ma długość jednego modułu. Głowa człowieka ma wielkość 1/8-1/6 od wysokości piersi do góry, do miejsca, w którym zaczynają się włosy. Od włosów do podbródka dzieli się na trzy części: w górnej czoło, w drugiej nos, w trzeciej usta z podbródkiem. Długość mierzona od nadgarstka do łokcia jest długością stopy człowieka. Stopa to 1/7 człowieka, łokieć – 1/4, pierś – 1/4, szerokość rozstawionych ramion równa wzrostowi człowieka.
Rysunkowi towarzyszą dwa teksty. Pierwszy akapit części znajdującej się powyżej nawiązuje bezpośrednio do Witruwiusza:
„Witruwiusz, architekt, umieścił w swoim dziele o architekturze przekaz, że wymiary człowieka w naturze są skomponowane tak, że
i te wymiary są w jego budowlach."

</doc>
<doc id="295911" url="https://pl.wikipedia.org/wiki?curid=295911" title="Pieprzowate">
Pieprzowate

Pieprzowate ("Piperaceae" ) – rodzina roślin z rzędu pieprzowców. Należy do niej tylko 5 rodzajów, ale obejmujących około 3615 gatunków, z czego ok. 2000 należy do rodzaju pieprz "Piper", a 1600 do rodzaju peperomia "Peperomia". Występują one na wszystkich kontynentach w strefie międzyzwrotnikowej, rzadziej w strefie umiarkowanej (najdalej od równika rośliny te spotykane są w Japonii, Himalajach, na południowych krańcach Afryki i na Nowej Zelandii). W Europie brak przedstawicieli tej rodziny. Rośliny te zasiedlają najczęściej wilgotne lasy równikowe rosnąc w nich często zarówno na dnie lasu, jak i jako epifity na pniach i w koronach drzew. Część przedstawicieli występuje także na siedliskach suchych, w których mają pokrój gruboszowaty.
Podstawową rośliną użytkową z tej rodziny jest pieprz czarny "Piper nigrum" dostarczający przyprawy, podobnie wykorzystywany jest pieprz długi "Piper longum". Korzenie pieprzu metystynowego "Piper methysticum" wykorzystywane są na wyspach Oceanii do wytwarzania narkotycznego napoju „kawa” (też „kawa-kawa”). Jako używka wykorzystywany jest w Azji Południowo-Wschodniej także pieprz żuwny "Piper betel". Liczne gatunki z rodzaju peperomia, np. kędzierzawa i magnoliolistna, są popularnie uprawiane jako rośliny ozdobne, w krajach klimatu umiarkowanego jako rośliny doniczkowe.
Systematyka.
Pieprzowate są największą (obejmującą najwięcej gatunków) rodziną w obrębie magnoliowych. Najbliżej spokrewnione są z saururowatymi "Saururaceae", od których oddzieliły się najwyraźniej we wczesnej kredzie. Ogromna część zróżnicowania współczesnego w obrębie rodzajów "Piper" i "Peperomia" to efekt ewolucji tych roślin w okresie trzeciorzędu. We wszystkich ważniejszych systemach klasyfikacyjnych, rodzina pieprzowatych wyodrębniana była w rząd pieprzowców "Piperales", klasyfikowana w nim obok saururowatych. W systemie Thorne'a z 2003 do rzędu tego włączone zostały wyodrębniane zwykle dawniej w osobny rząd kokornakowate "Aristolochiaceae". Takie też ujęcie obowiązuje w systemach APG.
Rodzaj "Verhuellia" jest kladem bazalnym w obrębie rodziny i wyodrębniany jest jako podrodzina "Verhuellioideae". Siostrzane rodzaje "Manekia" i "Zippelia" tworzą kolejny klad wyodrębniany jako rodzina "Zippelioideae". Z kolei "Piper" i "Peperomia" tworzą klad określany jako podrodzina "Piperoideae". Zewnętrzne podobieństwo roślin z rodzajów "Piper" i "Peperomia" często jest znaczne i podział na te rodzaje może zdawać się kłopotliwy. W istocie rodzaj "Peperomia" wykazuje się szeregiem cech apomorficznych takich jak m.in.: podczas rozwoju woreczka zalążkowego komórka jajowa dzieli się dwukrotnie tworząc 16 jąder otaczających się ścianami komórkowymi, główki pręcików składają się z pojedynczych pylników, owocolistek jest pojedynczy, w liściach pod skórką znajduje się tkanka magazynująca wodę. W efekcie w niektórych ujęciach rodzaj ten wyodrębniany był jako osobna podrodzina "Peperomioideae" (np. system Thorne'a z 2003) lub nawet jako osobna rodzina "Peperomiaceae".
W dawniejszych ujęciach często wyodrębniano w tej rodzinie więcej rodzajów. W większości okazały się być one zagnieżdżone w obrębie rodzaju "Piper" i stanowią współcześnie jego synonimy (np. "Arctottonia", "Macropiper", "Lepianthes", "Ottonia" i "Pothomorphe").
Pieprzowate stanowią jedną z trzech rodzin wchodzących w skład rzędu pieprzowców (są grupą siostrzaną "Saururaceae"). Rząd ten z kolei jest jednym z czterech w obrębie kladu magnoliowych.

</doc>
<doc id="295914" url="https://pl.wikipedia.org/wiki?curid=295914" title="Piper">
Piper

Osoby o tym nazwisku:

</doc>
<doc id="295919" url="https://pl.wikipedia.org/wiki?curid=295919" title="Wenus (planeta)">
Wenus (planeta)



</doc>
<doc id="295921" url="https://pl.wikipedia.org/wiki?curid=295921" title="Dune (zespół muzyczny)">
Dune (zespół muzyczny)

Dune – niemiecka grupa muzyczna, przedstawiciele happy hardcore.
Głównym pomysłodawcą i założycielem grupy w 1995 roku był Oliver Froning, do którego dołączyła Verena von Strenge, najpierw jako tancerka, później jako wokalistka. Pierwotnie miał to być jednorazowy projekt, powołany w celu wydania tylko jednego singla "Hardcore Vibes". Założyciele zachęceni sukcesem utworu postanowili działać dalej. W pierwszych latach działalności Dune cieszył się dużą popularnością, przez co stawiano go na równi z niemiecką grupą Scooter. Pierwszym hitem był utwór "Hardcore Vibes", który odświeżany jest do dziś w remixach innych muzyków. Następne kompozycje również cieszyły się ogromną popularnością ("Are You Ready To Fly", "Can't Stop Raving", "Million Miles From Home", "Hand In Hand", "Rainbow To The Stars"). Oryginalnym pomysłem było nagranie płyty z Londyńską Orkiestrą Symfoniczną, która zawierała cover między innymi zespołu Queen ("Who Wants To Live Forever"). Eksperyment się sprawdził i Dune pokazał swoje drugie oblicze, w którym prawie dziecęcy głos Vereny doskonale wpasowuje się w brzmienie orkiestry symfonicznej. Ostatni singel "Rainbow To The Stars" został wydany 23 czerwca 2003 roku jako remix wcześniejszego hitu z roku 1996. Po tym singlu, pomimo wielu listów apelacyjnych fanów, grupa nie wznowiła działalności.

</doc>
<doc id="295923" url="https://pl.wikipedia.org/wiki?curid=295923" title="Wyhorlat (góry)">
Wyhorlat (góry)

Wyhorlat (523.51; słow. "Vihorlat"; ukr. Вигорлят, "Wyhorlat"; rus. Выгорлат. "Wyhorłat") – pasmo górskie we wschodniej Słowacji i na zachodnim Zakarpaciu, należące do Łańcucha Wyhorlacko-Gutyńskiego ("Vihorlatsko-gutínska oblasť") w Wewnętrznych Karpatach Wschodnich. 
Położenie i ukształtowanie.
Pasmo Wyhorlatu ma kształt nieregularnego łuku, usytuowanego na osi wschód-zachód i wygiętego ku północy. Długość głównego grzbietu Wyhorlatu wynosi 53 km, szerokość pasma waha się od 2 do 11 km, a jego powierzchnia wynosi ok. 375 km². Zachodni skraj Wyhorlatu stanowi niskie i krótkie pasmo Gór Humieńskich ("Humenské vrchy"). Na południu Wyhorlat raptownie opada w płaską i niską Nizinę Wschodniosłowacką. Ponieważ najwyższe szczyty Wyhorlatu przekraczają 1000 m n.p.m., a wyniesienie Niziny Wschodniosłowackiej, z której wyrastają, wynosi 150-200 m n.p.m., względna różnica wysokości sięga 800-900 m. Na północy doliny Laborca, Cirochy i Ublanki oddzielają Wyhorlat od Pogórza Ondawskiego i Gór Bukowskich (Bieszczadów Zachodnich). Wschodnią część Wyhorlatu stanowi oddzielony szeroką przełęczą masyw Popriečny na granicy słowacko-ukraińskiej i dolina środkowego Użu, już na terenie Ukrainy Zakarpackiej. 
Ze względu na takie samo wulkaniczne pochodzenie do Wyhorlatu zalicza się niekiedy także położone jeszcze dalej na wschód pasmo Makowicy, nazywane przy takiej klasyfikacji Wschodnim Wyhorlatem.
Najwyższe szczyty Wyhorlatu to (z zachodu na wschód): 
Geologia i tektonika.
Podobnie jak pozostałe pasma górskie Wewnętrznych Karpat Wschodnich, pasmo Wyhorlatu jest pochodzenia wulkanicznego, przy czym jest najmłodszym pasmem wulkanicznym w granicach Słowacji. Góry powstały w dwóch etapach aktywności wulkanicznej pod koniec trzeciorzędu – około 17 mln i 9 mln lat temu. W pierwszej fazie powstał m.in. szczyt "Kyjov", w drugiej – najwyższe szczyty: "Vihorlat", "Veľká Trestia", "Motrogon", "Scob", "Veža". Odpowiednio do swego pochodzenia Wyhorlat jest zbudowany ze skał wulkanicznych – zwięzłych andezytów i sypkich tufów. W toku późniejszych ruchów tektonicznych pasmo najprawdopodobniej zostało znacznie obniżone, a w każdym razie utwory wulkaniczne uległy silnemu zniszczeniu. Do zniszczenia i obniżenia wierzchowiny Wyhorlatu przyczyniła się również erozja i liczne osuwiska gruntu.
Klimat.
Klimat Wyhorlatu jest umiarkowany, a w wyższych partiach – chłodny górski. W roku jest 100-140 dni z pokrywą śnieżną.
Wody.
Wyhorlat w całości leży w zlewni Laborca. Potoki spływające z północnych stoków (największe "Luh", "Savkov potok", "Strihovský potok") wpadają do Cirochy, potoki i rzeczki z południowych stoków (największe "Skalný potok", "Ceremosna", "Barlahov potok", "Lysaka" i "Rybnička") – do Okny, dopływu Użu. Potoki ze wschodnich zboczy Popriečnego uchodzą do Użu. Wody z południowo-zachodniej części Wyhorlatu zasilają również leżące u jego stóp wielkie sztuczne jezioro Zemplínska šírava. Góry magazynują w sobie duże zasoby wody pitnej.
Osobliwością Wyhorlatu są górskie jeziorka. Najsłynniejsze z nich to "Veľké Vihorlatské jazero", zwane „Morskim Okiem” (618 m) i "Malé Vihorlatské jazero" („Małe Morskie Oko”, 727 m) w kotlinie między masywami Motrogonu i Nežabca. Kolejne jeziorka, z których najbardziej znany jest "Kotlík" (850 m n.p.m.), leżą na północ od Motrogonu. Na północnych stokach leżą dawne jeziorka "Podstavka" i "Hypkania", obecnie w różnych fazach zaniku.
Flora i fauna.
Wyhorlat jest porośnięty mieszanymi lasami o bardzo urozmaiconym składzie gatunkowym. Część lasów w wyżej położonych partiach gór zachowała charakter pierwotnej puszczy, natomiast na niższych wysokościach i w pobliżu siedzib ludzkich, w tzw. lasach gospodarczych, introdukowano wiele gatunków nie należących do pierwotnej flory Wyhorlatu, np. świerk. Pierwotna roślinność leśna układała się piętrowo: na wysokościach 300-500 m n.p.m. lasy bukowe i dębowe, na wysokościach od 500 do 800 m n.p.m. – niemal wyłącznie lasy bukowe, powyżej 800 m n.p.m. wzrasta udział lipy, jodły, jesionu i jawora.
Podobnie urozmaicone jest życie zwierzęce. Należy wspomnieć ok. 100 gatunków gnieżdżących się tu ptaków oraz ponad 2 000 gatunków bezkręgowców. Występują tu nawet największe drapieżniki europejskie, jak rysie, wilki i niedźwiedzie.
Wykorzystanie gospodarcze.
Teren Wyhorlatu nie jest zasiedlony. Skupiska ludzkie znajdują się natomiast w okalających go dolinach Cirochy (Snina, Stakčín) i Laborca (Humenné). Tereny te były i są wykorzystywane przez człowieka przede wszystkim w gospodarce leśnej – do pozyskiwania drewna i produktów leśnych (stąd powstały lasy gospodarcze). Gospodarcze wykorzystanie lasów w XVIII i w XIX wieku doprowadziło do wyczerpania się zasobów drewna w łatwiej dostępnych miejscach gór. 
Na początku XIX wieku na północno-zachodnich stokach Snińskiego Kamienia odkryto złoża rudy żelaza, które zaczęto wydobywać metodą odkrywkową. Przetapiano je w małych hutach w miejscowościach Zemplínske Hámre i Remetské Hámre. Złoża wyczerpały się na początku XX wieku. Wydobycia zaprzestano w 1904.
Obecnie całą zachodnią część Wyhorlatu obejmuje duży poligon wojskowy ("Vojenský obvod Kamenica nad Cirochou").
Ochrona przyrody.
Od 1973 r. centralna – najwyższa część Wyhorlatu podlega ochronie jako "Obszar Chronionego Krajobrazu Wyhorlat" o powierzchni (akt. na 2013 r.) 17 485 ha. Na terenie Wyhorlatu (w tym również w granicach w/w. CHKO Vihorlat) znajduje się 15 rezerwatów przyrody o łącznej powierzchni 613 ha.
28 czerwca 2008 r. w Christchurch w Nowej Zelandii słowackie i ukraińskie pierwotne lasy bukowe i bukowo-jodłowe (ok. 30 tys. ha – największy taki kompleks w Europie) zostały wpisane na Listę Światowego Dziedzictwa UNESCO.
Sport i turystyka.
Obecnie w Wyhorlacie rozwija się turystyka i sport. W całej dostępnej części grupy górskiej istnieje dość gęsta sieć znakowanych szlaków turystycznych, a Morskie Oko i szczyt Snińskiego Kamienia należą do najliczniej odwiedzanych przez turystów miejsc we wschodniej Słowacji. Wyciągi narciarskie znajdują się w miejscowościach Porúbka, Koromla, Snina, Petrovce, Podhorod i Inovce.

</doc>
<doc id="295933" url="https://pl.wikipedia.org/wiki?curid=295933" title="Kościół św. Klary i św. Jadwigi we Wrocławiu">
Kościół św. Klary i św. Jadwigi we Wrocławiu

Kościół św. Jadwigi we Wrocławiu – świątynia rzymskokatolicka, która wraz z dawnym klasztorem zakonu żeńskiego św. Klary należy dziś do sióstr Urszulanek Unii Rzymskiej, prowadzących tu Publiczne Liceum Ogólnokształcące.
Historia.
Klaryski sprowadziła do Wrocławia w 1257 księżna Anna Przemyślidka, wdowa po księciu Henryku II Pobożnym i ulokowała w pozostającej pod bezpośrednią władzą książęcą lewobrzeżnej części miasta. Ponadto klaryski otrzymały i aż do początków XIX wieku zarządzały także pobliskimi odrzańskimi wyspami – Bielarską i Słodową. Dysponowały najpierw drewnianym, później gotyckim klasztorem i kościołem, który – u szczytu zamożności zakonu – w latach 1696-99 został całkowicie przebudowany w stylu barokowym.
Klaryski, które przez blisko pół tysiąclecia mieszkały w tym miejscu, początkowo – do XIV wieku – przyjmowały do swego zakonu jedynie kandydatki z rodów książęcych i rycerskich, a i później, kiedy mogły do tego zakonu wstępować córki mieszczan, to zamkniętą miały możliwość piastowania wyższych godności. Opatkami mogły być przez pierwsze dwieście lat tylko córki książęce. W kaplicy (pod wezwaniem św. Jadwigi) tego naówczas elitarnego klasztoru pochowano Henryka III Białego, Henryka V Grubego i Henryka VI Dobrego, ostatniego z wrocławskich książąt, a także kilkanaście książęcych córek ze śląskich Piastów. Ocalałe płyty nagrobne są obecnie eksponowane w Mauzoleum Piastów Śląskich w kościele św. Klary. W ediculi w filarze między kaplicą a kościołem mieści się urna z sercem księżniczki Karoliny, zmarłej w 1707 ostatniej Piastówny.
W 1810 klasztor przejęły urszulanki; prowadziły one we Wrocławiu dwie szkoły dla dziewcząt: przy "Ritterplatz" (pl. Nankiera) i na Karłowicach, przy " Corsoallee" (ul. Kasprowicza, do 1928 poza granicami miasta)). W 1945 klasztor nie uległ większym zniszczeniom; urszulanki niemieckie, wobec faktu zmiany granic państwowych po wojnie zwróciły się do przełożonej prowincji polskiej Sióstr Urszulanek Unii Rzymskiej z propozycją przekazania klasztoru. Polskie urszulanki musiały zostawić na Wschodzie domy we Lwowie, Kołomyi i Stanisławowie i chętnie propozycję tę zaakceptowały. Nowa szkoła dla dziewcząt uruchomiona została formalnie w listopadzie 1946 roku.
O ile uszkodzenia budynków klasztornych były niewielkie, to kościół został w 1945 zrujnowany. Zniszczeniu uległy dach i sklepienia, spłonął też barokowy hełm (odbudowany we wrześniu 2013 roku). Dawny kościół św. Klary przestropowano żelbetową płytą, skuwając resztki uszkodzonej barokowej dekoracji i wprowadzając podziały ścian sugerujące położenie dawnych gotyckich sklepień, po czym urządzono w nim Mauzoleum Piastów. Dawna boczna kaplica św. Jadwigi, która zachowała barokowy charakter, uzyskała w ten sposób rangę głównej przestrzeni sakralnej zespołu.
Architektura.
Nietypowa jest dyspozycja przestrzenna kościoła – jest on bowiem pozornie halowy, a właściwie jednonawowy, lecz przylega do niego od północy na całej długości kaplica o szerokości porównywalnej z szerokością nawy i jednakowej z nią wysokości. Obie niemalże równorzędne przestrzennie części kościoła zostały w czasach baroku podwyższone o kilka metrów i nakryte wspólnym dachem. Od południowego zachodu przylega do kościoła wieża, od końca XVII w. do II wojny światowej i ponownie od 4 września 2013 roku nakryta barokowym hełmem.

</doc>
<doc id="295938" url="https://pl.wikipedia.org/wiki?curid=295938" title="Pigment perłowy">
Pigment perłowy

Pigmenty perłowe – jedna z podstawowych grup pigmentów (pozostałe to pigmenty absorpcyjne, metaliczne oraz fluorescencyjne i fosforescencyjne).
Pigmenty te można podzielić na jednobarwne i wielobarwne. W pigmentach jednobarwnych występuje zjawisko jednoczesnego załamania, odbicia i przepuszczenia promieni świetlnych w wyniku czego powstaje efekt mieniących się barw (zob. rys.1). Zjawisko mienienia się barw obserwować można w naturze, np. mieniące się łuski ryb i jest ono wywołane naturalną guaniną. W szczególny sposób efekt ten występuje w pigmentach perłowych wielobarwnych (zob. rys. 2), działających jak pryzmat, który rozszczepia światło na barwy tęczy.
W przypadku pigmentów perłowych jednobarwnych, jeśli załamaniu i odbiciu ulega fala o barwie żółtej, to pozostała część światła o barwie dopełniającej przenika przez pigment. Jeśli taki pigment użyto do lakieru i pokryto nim czarną powierzchnię, wówczas barwa dopełniająca ulegnie absorpcji i zostanie wyeksponowana barwa żółta. Jeśli zaś lakierowane podłoże będzie białe to w praktyce barwa dopełniająca zostanie częściowo pochłonięta, a częściowo odbita osłabiając efekt działania pigmentów perłowych.
Budowa pigmentów perłowych.
Pigmenty perłowe produkuje się na bazie płytek miki. W zależności od grubości płytki otrzymuje się różne barwy interferencyjne. Pigmenty te zazwyczaj napyla się określoną warstwą pigmentów absorpcyjnych o określonej grubości warstwy. Powlekając płytki miki tlenkiem żelaza w zależności od grubości warstwy uzyskuje się metaliczne barwy od brązu poprzez miedź do czerwieni. Powlekając analogicznie dwutlenkiem tytanu uzyskuje się barwy od srebrnej poprzez żółtą, czerwoną, niebieską do zielonej. Płytki miki można powlekać kombinacjami warstw obu tych tlenków jak też innymi tlenkami, np. tlenkiem chromu, uzyskując różne efekty barwne. Najintensywniejsza barwa interferencyjna widoczna jest wówczas, gdy na płytki miki spogląda się pod kątem odbicia promieni świetlnych. Jeśli barwą interferencyjną była barwa np. niebieska, a absorpcyjną czerwona, wówczas patrząc pod kątem odbicia na powierzchnie pokrytą pigmentem obserwujemy jako dominującą barwę niebieską, ale spoglądając pod innym kątem możemy dostrzegać jako dominującą barwę czerwoną. Jeśli użyje się płytek miki o stosunkowo dużych powierzchniach, wówczas doświadczyć można iskrzenia się barw. Przy płytkach o małych powierzchniach wystąpi miękki i jedwabisty połysk. Pigmenty o większych powierzchniach cechuje mniejsza siła krycia niż pigmenty o powierzchniach mniejszych. Szczególną odmianą pigmentów perłowych są pigmenty dające efekt wielobarwny, zależny od kąta patrzenia i kąta oświetlenia. Pigment ten jest wytworzony z syntetycznie wyprodukowanych płytek z dwutlenku krzemu (SiO2) o ściśle określonej grubości i wielkości mieszczącej się w przedziale 5-50 μm, powlekanych dwutlenkiem tytanu (TiO2). Za pomocą tych pigmentów uzyskuje się barwy od subtelnej turkusowej poprzez błyszczące srebro do odcieni czerwieni.
Zastosowanie pigmentów perłowych.
Pigmenty perłowe są niepalne, odporne chemicznie, światłotrwałe, odporne na zmiany temperatur, nietoksyczne. Zatapia się je w tworzywach sztucznych, używa w farbach i lakierach. Warunkiem wystąpienia pożądanych efektów interferencyjnych jest to, aby kawałki miki układały się równolegle do powierzchni pokrywanego przedmiotu. Możliwe to jest przy odpowiedniej grubości warstwy farby czy lakieru na tyle wolno schnącej, że płytki miki zdążą się na skutek grawitacji odpowiednio ułożyć, tj. równolegle do podłoża. Pigmenty perłowe znajdują zastosowanie w poligrafii przy druku i lakierowaniu, w przemyśle samochodowym przy jednowarstwowym lakierowaniu karoserii z efektem zbliżonym do barw metalicznych, w przemyśle meblarskim, ceramicznym itd.
Pigmenty perłowe są najnowszym rodzajem pigmentów – pierwotnie, od połowy lat 70. XX wieku stosowano je w lakierach samochodowych, gdzie w tej chwili mają już ugruntowaną pozycję. W poligrafii torują sobie drogę od połowy lat 90.
Pigmenty perłowe można aplikować różnymi technikami druku, ale ta technika, która umożliwia grubszą aplikację pigmentu daje lepsze efekty optyczne, zatem najlepsze rezultaty otrzymuje się w sitodruku, następnie we wklęsłodruku, fleksodruku, a na końcu w offsecie.

</doc>
<doc id="295942" url="https://pl.wikipedia.org/wiki?curid=295942" title="Fred Hoyle">
Fred Hoyle

Sir Fred Hoyle (ur. 24 czerwca 1915 w Gilstead w hrabstwie West Yorkshire, zm. 20 sierpnia 2001 w Bournemouth) – brytyjski naukowiec: astronom, astrofizyk teoretyczny, matematyk oraz popularyzator nauki; profesor Uniwersytetu w Cambridge i Uniwersytetu Cornella. Członek Towarzystwa Królewskiego w Londynie (ang. "Royal Society"), prezes Królewskiego Towarzystwa Astronomicznego (ang. "Royal Astronomical Society", 1971–1973) i laureat szeregu prestiżowych nagród, wiodących w astronomii jak Złoty Medal RAS (1968) i Nagroda Crafoorda (1997).
Hoyle zajmował się między innymi astrofizyką jądrową, kosmologią i astrobiologią. Jego główne osiągnięcia dotyczą nukleosyntezy – powstawania jąder atomowych różnych pierwiastków. W kosmologii był współtwórcą modelu stacjonarnego – historycznej hipotezy alternatywnej do Wielkiego Wybuchu, finalnie odrzuconej. W astrobiologii bronił spekulatywnej hipotezy panspermii.
Życiorys.
Studiował matematykę w Emmanuel College na Uniwersytecie Cambridge, które ukończył z najwyższym wyróżnieniem. Po odbyciu służby w czasie II wojny światowej w Admiralicji Brytyjskiej, gdzie zajmował się wykorzystaniem radaru, powrócił do St John’s College na Uniwersytecie Cambridge, którego wykładowcą był w latach 1939–1972. Zajmował wiele innych stanowisk akademickich. W latach 1945–1958 wykładowca uniwersytecki matematyki w Cambridge. W latach 1958–1972 profesor w Katedrze Astronomii i Eksperymentalnej Filozofii im. Plumiana Uniwersytetu w Cambridge, 1967–1973 dyrektor Instytutu Astronomii Teoretycznej w Cambridge, profesor astronomii w Królewskim Instytucie Wielkiej Brytanii w latach 1969–1972. W latach 1971–1973 prezes Królewskiego Towarzystwa Astronomicznego. Członek zespołu w obserwatoriach astronomicznych w Mount Wilson i Palomar w latach 1957–1962, wizytujący profesor astronomii w Kalifornijskim Instytucie Technologii (CalTech) w latach 1953–1956 i profesor w katedrze Andrew D. White'a w Uniwersytecie Cornella w latach 1972–1978.
Dorobek naukowy.
Autor licznych prac dotyczących budowy wewnętrznej i ewolucji gwiazd oraz właściwości materii międzygwiazdowej. Twórca teorii akrecji materii międzygwiazdowej przez gwiazdy oraz twórca wraz z H. Bondim tzw. teorii ciągłej kreacji (powstawania) materii we Wszechświecie.
Ponadto publikował prace z zakresu kosmologii. Współtwórca (wraz z Thomasem Goldem) modelu stanu stacjonarnego ("Steady State theory"), do której w 1948 opracował podstawy matematyczne. Wspólnie z Williamem Fowlerem oraz Geoffreyem i Margaret Burbidge’ami przedstawił serię pionierskich prac na temat powstawania pierwiastków ciężkich w procesach jądrowych we wnętrzu gwiazd. W 1960 ogłosił hipotezę na temat powstania Słońca i planet z chłodnego obłoku materii w jednym procesie. Twórca i orędownik kontrowersyjnej teorii panspermii, w myśl której życie narodziło się nie na Ziemi, lecz przywędrowało na nią z kosmosu. 
W roku 1981 zaszokował świat nauki odrzucając możliwość ewolucji chemicznej oraz stając się dozgonnym zwolennikiem teorii panspermii.
Zaszczyty.
Fred Hoyle był laureatem wielu nagród i członkiem wielu towarzystw. Do Towarzystwa Królewskiego przyjęto go w 1957, a w 1973 został honorowym członkiem St. John's College w Cambridge.
Publikacje.
Autor wielu cenionych publikacji popularnonaukowych z zakresu astronomii, astrofizyki i kosmologii oraz książek z dziedziny fantastyki naukowej. Napisał również autobiografię.

</doc>
<doc id="295945" url="https://pl.wikipedia.org/wiki?curid=295945" title="General Aircraft Hamilcar">
General Aircraft Hamilcar

General Aircraft G.A.L. 49 Hamilcar (Hamilcar Mk I) — brytyjski ciężki szybowiec desantowy z okresu II wojny światowej o nośności 7 ton, zdolny do przeniesienia czołgów lekkich typu M22 Locust czy Tetrarch Mk VII. Największy płatowiec konstrukcji drewnianej produkowany seryjnie przez Aliantów w okresie wojny.
Budowę ciężkiego szybowca, zdolnego do transportu pojazdów opancerzonych i dział dużego kalibru na potrzeby wojsk powietrznodesantowych, zlecono firmie General Aircraft Limited na początku 1941 roku. Prototyp oblatano 27 marca 1942. Ogółem zbudowano 412 egzemplarzy "Hamilcara", użytych bojowo podczas operacji Overlord, lądowania pod Arnhem i w czasie przekraczania Renu pod Wesel (operacja Varsity). Efekty zastosowania tych szybowców były dużo mniejsze niż zakładano. Lekkie czołgi transportowane "Hamilcarami" nie dawały znaczącego wsparcia walczącym spadochroniarzom, było ich też za mało i często lądowały w rozproszeniu.
Szybowiec nie cieszył się tak dobrą opinią jak szybowce Airspeed Horsa. Transportowany w szybowcu czołg był ładunkiem na granicy maksymalnego udźwigu i obciążenia szybowca, zaś 4-silnikowe maszyny Handley Page Halifax i Short Stirling holując tak ciężki szybowiec leciały na granicy prędkości przeciągnięcia, co stawiało duże wymagania odnośnie do precyzji pilotażu. Wysoko umieszczona kabina pilotów i klasyczne podwozie szybowca sprawiało duże niebezpieczeństwo w razie napotkania podczas lądowania na rowy i inne przeszkody, dochodziło wówczas do kapotażu; w takiej sytuacji załoga zwykle ginęła. 
Powstała także wersja motoszybowca Mk X napędzana dwoma silnikami "Bristol Mercury 31" o mocy 965 KM każdy. Nadal wymagał holowania przy starcie z maksymalnym obciążeniem, ale bez żadnego ładunku był w stanie wznieść się o własnych siłach. Wersja ta powstała z myślą o operacjach na Pacyfiku, ale nie została wykorzystana bojowo, wybudowano jedynie 22 egzemplarze (w tym 10 przebudowanych z szybowców).

</doc>
<doc id="295946" url="https://pl.wikipedia.org/wiki?curid=295946" title="Hamilcar">
Hamilcar



</doc>
<doc id="295947" url="https://pl.wikipedia.org/wiki?curid=295947" title="William Fowler">
William Fowler

William Alfred Fowler (ur. 9 sierpnia 1911 w Pittsburghu, stan Pensylwania, zm. 14 marca 1995 w Pasadenie, Kalifornia, USA) – amerykański fizyk i astrofizyk, laureat Nagrody Nobla w dziedzinie fizyki w roku 1983 za teoretyczne i doświadczalne badania reakcji nuklearnych, które miały kluczowe znaczenie w kosmicznej syntezie pierwiastków.
Życiorys.
Od roku 1936 pracownik naukowy. Od roku 1942 profesor California Institute of Technology (CalTech) w Pasadenie. Prace Williama Fowlera dotyczą zastosowań fizyki jądrowej w zagadnieniach ewolucji gwiazd, wytwarzania energii w ich wnętrzu oraz powstawania pierwiastków chemicznych we Wszechświecie (nukleosynteza). W latach 1955–1957 opublikował, wspólnie z G. i M. Burbridge'ami oraz F. Hoyle'em, cykl prac na temat reakcji jądrowych w gwiazdach, opisując podstawowe zasady powstawania ciężkich pierwiastków chemicznych i ich izotopów. W roku 1967 wykonał, z R. Wagonerem i F. Hoyle'em, szczegółowe obliczenia dotyczące procesu tworzenia lekkich pierwiastków we wczesnym Wszechświecie.
W 1963 roku American Astronomical Society przyznało mu nagrodę Henry Norris Russell Lectureship. W roku 1983 otrzymał Nagrodę Nobla w dziedzinie fizyki (obok Subrahmanyana Chandrasekhara) za prace w dziedzinie teorii pierwotnej nukleosyntezy jąder cięższych od tlenu.

</doc>
<doc id="295948" url="https://pl.wikipedia.org/wiki?curid=295948" title="William Alfred Fowler">
William Alfred Fowler



</doc>
<doc id="295949" url="https://pl.wikipedia.org/wiki?curid=295949" title="William A. Fowler">
William A. Fowler



</doc>
<doc id="295951" url="https://pl.wikipedia.org/wiki?curid=295951" title="Merkury (planeta)">
Merkury (planeta)



</doc>
<doc id="295954" url="https://pl.wikipedia.org/wiki?curid=295954" title="Mars (planeta)">
Mars (planeta)



</doc>
<doc id="295957" url="https://pl.wikipedia.org/wiki?curid=295957" title="Jowisz (planeta)">
Jowisz (planeta)



</doc>
<doc id="295961" url="https://pl.wikipedia.org/wiki?curid=295961" title="Saturn (planeta)">
Saturn (planeta)



</doc>
<doc id="295965" url="https://pl.wikipedia.org/wiki?curid=295965" title="Neptun (planeta)">
Neptun (planeta)



</doc>
<doc id="295969" url="https://pl.wikipedia.org/wiki?curid=295969" title="Pistolet SPS Giurza">
Pistolet SPS Giurza

SPS Giurza – znany również jako SR-1 "Wektor", zaprojektowany przez Piotra Serdiukowa, stąd nazwa (ros. "Самозарядный Пистолет Сердюкова") Samopowtarzalny Pistolet Serdiukowa. Pistolet samopowtarzalny – jako służbowa broń przede wszystkim rosyjskich jednostek specjalnych i funkcjonariuszy Federalnej Służby Bezpieczeństwa (został oficjalnie przyjęty na wyposażenie FSB w 1996 r.). Jego głównym założeniem konstrukcyjnym była duża siła pocisku, a co za tym idzie również stosunkowo duży zasięg (min. 50 metrów). Pistolet strzela specjalnie dla niego opracowanym nowym nabojem (SP-10) 9 × 21 mm. Naboje pokryte są stalowym płaszczem. W 2003 roku ulepszona wersja pistoletu Giurza przyjęta została na wyposażenie armii i policji Federacji Rosyjskiej pod nazwą „SPS”.
Konstrukcja.
Pistolet zbudowany jest z polimerów, z wtopionymi elementami stalowymi. Zamek i łoże również wykonane zostały ze stali, (co przy stosunkowo dużym odrzucie było koniecznością). Działa na zasadzie krótkiego odrzutu lufy z systemem napinania iglicy typu Double Action, z kurkiem zewnętrznym. Pistolet posiada trzy rodzaje zabezpieczeń. Obok wewnętrznej blokady iglicy, również bezpiecznik umieszczony na języku spustowym oraz w chwycie (znany z Colta M1911 choć w zupełnie innym kształcie).

</doc>
<doc id="295974" url="https://pl.wikipedia.org/wiki?curid=295974" title="Środek barwiący">
Środek barwiący

Środek barwiący – substancja barwna (transparentna lub kryjąca), która jest nanoszona w dowolnych technikach drukowania na podłoże drukowe w miejscach zajętych przez obraz drukowy. Środek barwiący może być nanoszony np. poprzez natryskiwanie, odbijanie, naparowywanie itp., a utrwalany np. poprzez chemoutwardzanie, krzepnięcie, polimeryzację, schnięcie, wypalanie itp.
Rodzaje środków barwiących:

</doc>
<doc id="295975" url="https://pl.wikipedia.org/wiki?curid=295975" title="Arvo Paert">
Arvo Paert



</doc>
<doc id="295976" url="https://pl.wikipedia.org/wiki?curid=295976" title="Pistolet APS">
Pistolet APS

Pistolet Stieczkina APS (ros. Автоматический Пистолет Стечкина) – pistolet automatyczny wprowadzony do uzbrojenia Armii Radzieckiej w 1951 roku. Jego konstruktorem był pracujący w zakładach w Tule inżynier Igor Jakowlewicz Stieczkin.
Historia.
Pierwowzór pistoletu powstał zaraz po II wojnie światowej i był przystosowany do strzelania nabojami Tokariewa. Po pojawieniu się pistoletu Makarowa w Armii Czerwonej i nowego standardowego naboju do niego kalibru 9 x 18 mm, który stał się standardową amunicją pistoletową, Steczkin przystosował swój pistolet do tych pocisków.
APS był w założeniach pistoletem przeznaczonym dla oficerów biorących bezpośredni udział w walce, a także żołnierzy należących do obsługi czołgów, innych wozów bojowych i artylerii, czyli we wszystkich jednostkach, w których potrzebna jest duża siła ognia w połączeniu z niewielkimi rozmiarami. Pistolet nie spełnił jednak pokładanych w nim nadziei. Problemem była zwłaszcza sztywna kolba-futerał. Częste były przypadki urywania się pistoletu w trakcie wyskakiwania przez wąski właz czołgu lub transportera opancerzonego. Karabinek AK ze składaną kolbą był o wiele poręczniejszy i lepiej spełniał wyżej wymienione zadania. Z tego powodu pistolet Steczkina nie upowszechnił się i w 1975 roku zaprzestano produkcji.
W późniejszym czasie pistolety Stieczkina stały się ulubioną bronią żołnierzy różnego typu jednostek specjalnych, szczególnie pistolet APB ("B" dla - bezszumnyj - bezgłośny). Byli w nie na przykład uzbrojeni radzieccy komandosi, którzy zdobywali pałac prezydencki w Kabulu w 1979 roku.
Konstrukcja.
Pistolet produkowany w Tulskiej Fabryce Broni w Tule działa na zasadzie wykorzystania energii odrzutu swobodnego zamka. Konstrukcja w całości stalowa. Mechanizm uderzeniowy kurkowy z kurkiem zewnętrznym. Sposób napinania kurka Double Action (z samonapinaczem). Mechanizm spustowy z przełącznikiem rodzaju ognia (który jednocześnie spełnia rolę bezpiecznika) umożliwia zarówno prowadzenia ognia pojedynczego, jak i ciągłego. Pistolet posiada również przerywacz uniemożliwiający oddanie przypadkowego strzału. Charakterystyczną cechą APS jest umieszczony w chwycie opóźniacz zmniejszający szybkostrzelność.
Pistolet zasilany jest umieszczonym w chwycie 20 nabojowym (naboje ułożone dwurzędowo) magazynkiem. Kabura – futerał (we wcześniejszych modelach wykonane z drewna, w późniejszych już z tworzyw sztucznych) może pełnić jednocześnie rolę dostawianej kolby. Przyrządy celownicze przerzutowe (25, 50, 100 i 200 m).
Użytkowanie.
Pistolet był ciężki i wyjątkowo niewygodny w noszeniu. Jego masa powodowała również problemy podczas strzelania. APS był za ciężki jak na klasyczny pistolet i za lekki jak na pistolet maszynowy. 
Jego skomplikowana konstrukcja zwiększała koszty produkcji (nieseryjnej). W latach siedemdziesiątych pojawiła się wersja pistoletu z wydłużoną lufą i tłumikiem o nazwie APB z przeznaczeniem dla jednostek specjalnych.
W latach dziewięćdziesiątych XX wieku APS przechodził drugą młodość, głównie wśród funkcjonariuszy policji i ochrony. Pistolet oferował znacznie większą celność i pojemność magazynka od stosowanych powszechnie pistoletów Makarowa. Jego zaletą jest również niewielki odrzut. Pistolet nadal jest dziś używany (zdecydowanej zmianie uległa jednak jego kabura, obecnie jest znacznie lżejsza i przystosowana do sytuacji taktycznych) w rosyjskiej policji głównie ze względu na tanią amunicję 9 × 18 mm Makarowa. 
Używa go armia Ukrainy w trakcie wojny z Rosją.

</doc>
<doc id="295980" url="https://pl.wikipedia.org/wiki?curid=295980" title="Springfield XD">
Springfield XD



</doc>
<doc id="295984" url="https://pl.wikipedia.org/wiki?curid=295984" title="Pistolet Langenhan">
Pistolet Langenhan

FL Selbstlader – niemiecki pistolet samopowtarzalny, produkowany w latach 1915–1919. Całość produkcji ok. 50 000 egzemplarzy przeznaczona była na potrzeby armii niemieckiej w okresie I wojny światowej. Mimo że nie był przeznaczony na rynek cywilny, duże ilości tej broni trafiły nań po roku 1918.
Pistolet produkowany był w firmie Freidricha Langenhana, która nie miała żadnego doświadczenia w produkcji broni samopowtarzalnej. Dlatego też pistolet Langenhan ma bardzo poważną wadę konstrukcyjną. Zamek przymocowany jest do strzemienia jedną śrubą, która w łatwy sposób może się złamać podczas strzelania. W konsekwencji wyrwany z obudowy zamek odrzucony zostaje do tyłu raniąc strzelca. Broń ma bezpiecznik nastawny umieszczony w tylnej części zamka.

</doc>
<doc id="295992" url="https://pl.wikipedia.org/wiki?curid=295992" title="Kalfa">
Kalfa

Kalfa – biała niewolnica (odaliska) w haremie tureckim pełniąca funkcję pokojowej oraz kierująca służbą haremową.

</doc>
<doc id="295998" url="https://pl.wikipedia.org/wiki?curid=295998" title="Jan Maurycy Strachwitz">
Jan Maurycy Strachwitz

Jan Maurycy baron von Strachwitz und Gross-Zauche (ur. 3 lutego 1721 w Cieszowej koło Lublińca, zm. 28 stycznia 1781 we Wrocławiu) – duchowny katolicki, teolog, biskup pomocniczy wrocławski w latach 1761–1781 i administrator apostolski diecezji w latach 1766–1781.
Życiorys.
Jan Maurycy Strachwitz urodził się w 1721 r. w Cieszowej jako syn barona Jana Fryderyka i baronówny Zofii Elżbiety von Frankenberg und Proschliz. Studiował na wrocławskiej Akademii Leopoldyńskiej, a następnie w Rzymie na Collegium Germanicum (1740). W 1744 r. został doktorem teologii i otrzymał święcenia kapłańskie. Po powrocie na Śląsk został w wieku 23 lat proboszczem w Namysłowie (w latach 1744–1748), a następnie w Paczkowie. W 1748 r. zasiadł w kapitule wrocławskiej, a już cztery lata później został scholastykiem katedralnym.
W 1761 r. uzyskał tytularne biskupstwo Tyberiady oraz został biskupem pomocniczym przy biskupie wrocławskim Filipie Gothardzie Schaffgotschu. Dwa lata później mianowano go generalnym wikariuszem. Po wygnaniu w 1766 r. biskupa Schaffgotscha na Śląsk Austriacki, jako wikariusz apostolski przejął faktyczne rządy w diecezji wrocławskiej, której zdecydowana większość znalazła się w granicach królestwa Prus. Był lojalny wobec władz państwowych, przy czym wykazywał pełne posłuszeństwo decyzjom Stolicy Apostolskiej. Ogłosił rok 1776 Rokiem Jubileuszowym. 
Żywo popierał chrześcijańskie nauczanie i gorliwie wizytował parafie. Założył fundację na rzecz biednych i chorych: w szpitalach Matki Boskiej Bolesnej i św. Wojciecha we Wrocławiu oraz w Namysłowie. Przyczynił się do odbudowy po wojnach śląskich wrocławskiej katedry, a po swojej śmierci w 1781 r. został pochowany w kościele uniwersyteckim Najświętszego Imienia Jezus, w kaplicy "Aniołów Stróżów".

</doc>
<doc id="296004" url="https://pl.wikipedia.org/wiki?curid=296004" title="Wybory gubernatorskie w Stanach Zjednoczonych w 2005 roku">
Wybory gubernatorskie w Stanach Zjednoczonych w 2005 roku

8 listopada 2005 roku odbyły się regionalne wybory w USA. Wybierano m.in. gubernatorów stanów New Jersey i Wirginia, burmistrza Nowego Jorku i rozważano propozycje w referendach w Kalifornii i Teksasie.
New Jersey.
Tu zdecydowanie (bo aż 10 punktami procentowymi) wygrała Partia Demokratyczna, której kandydatem był Jon Corzine, obecny senator. Jego przeciwnikiem z ramienia Partii Republikańskiej był biznesmen i były senacki kandydat Doug Forrester. Corzine'a poparli m.in. były prezydent Bill Clinton.
Wirginia.
Urządujący popularny demokratyczny gubernator Mark Warner (który jest wymieniany jako jeden z potencjalnych kandydatów w wyborach prezydenckich w roku 2008) nie mógł, zgodnie z prawem stanu, ubiegać się o drugą kadencję. Tak też demokraci nominowali swoim kandydatem obecnego wicegubernatora Tima Kaine'a. Jego republikańskim przeciwnikiem, którego poparł prezydent George W. Bush, był Jerry Kilgore. Kaine wygrał przewagą 5 punktów procentowych.
W czasie kampanii Kilgore zarzucił Kaine'owi, który jest wicegubernatorem stanu, w którym wykonano, zaraz po Tekasie, najwięcej wyroków śmierci od roku 1976, że jest przeciwnikiem NWK i że "nie żądałby jej nawet dla Saddama Husajna czy Hitlera".
Nowy Jork (miasto).
Tu wybory z łatwością wygrał urzędujący republikański burmistrz Michael Bloomberg. Przypomnijmy, że Bloomberg jest działaczem najbardziej liberalnego skrzydła swej partii. Opowiada się za dopuszczalnością aborcji czy przeciwko karze śmierci. Tu też więc wygrali liberałowie.
Referenda.
Teksas.
Wybory w tym stanie zadecydowali o wprowadzeniu do konstytucji stanowej zakazu zawierania formalnych związków homoseksualnych. Teksas jest 19. stanem, który dokonał tego rodzaju decyzji.
San Francisco.
Z kolei wybory w tym mieście stanu Kalifornii zadecydowali od wprowadzeniu poważnych ograniczeń w posiadaniu broni palnej.

</doc>
<doc id="296007" url="https://pl.wikipedia.org/wiki?curid=296007" title="Tymczasowy Prezydent">
Tymczasowy Prezydent



</doc>
<doc id="296011" url="https://pl.wikipedia.org/wiki?curid=296011" title="Sienno">
Sienno



</doc>
<doc id="296012" url="https://pl.wikipedia.org/wiki?curid=296012" title="Równoważnik trotylowy">
Równoważnik trotylowy

Równoważnik trotylowy – masa trotylu, przy wybuchu której wydzieli się taka sama ilość energii, jak przy wybuchu danego ładunku. Jest podstawowym parametrem broni jądrowej, stosowany jednak także do określania siły innych zdarzeń, na przykład uderzeń meteorytów. Często nazywany jest mocą wybuchu.
Gram trotylu uwalnia przy wybuchu od 4100 do 4600 dżuli energii – przyjęto umownie, że jest to dokładnie 4184 J. Siła wybuchu jednej tony trotylu odpowiada więc umownie energii 4,184 gigadżula, czyli 109 kalorii (jednej gigakalorii).
Najczęściej równoważnik trotylowy wyrażany jest w kilotonach (1 kt = 10³ t = 1 Gg) lub megatonach (1 Mt = 106 t = 1 Tg). Używane są też gigatona (109 t, symbol Gt) i teratona (1012 t, symbol Tt).
Siłę ładunku oblicza się najczęściej na podstawie prędkości rozchodzenia się fali uderzeniowej.

</doc>
<doc id="296014" url="https://pl.wikipedia.org/wiki?curid=296014" title="Moc wybuchu">
Moc wybuchu



</doc>
<doc id="296017" url="https://pl.wikipedia.org/wiki?curid=296017" title="BiblioNETka">
BiblioNETka

BiblioNETka – polski serwis społecznościowy dla czytelników książek. Serwis był notowany w rankingu Alexa na miejscu 166 877.
Serwis zawiera katalog tytułowy i katalog autorów. Katalogi te są uzupełniane przez użytkowników. Użytkownicy serwisu mogą oceniać poszczególne książki, a po podaniu minimum 20 ocen można skorzystać z systemu polecającego lektury potencjalnie interesujące daną osobę. Zbiorcze wyniki ocen są dostępne w postaci rankingów. BiblioNETka publikuje także nadsyłane przez użytkowników recenzje i opisy, a w jej ramach działa forum na tematy związane z książkami i czytelnictwem.
W katalogu BiblioNETki znajduje się ponad 525 tysięcy książek i ponad 110 tysięcy autorów. Liczba zarejestrowanych użytkowników serwisu przekracza 180 tysięcy, a baza wystawionych przez nich ocen zawiera ponad 7,5 miliona głosów.
Historia serwisu.
Autorem BiblioNETki jest Michał Stańkowski. Pierwotna wersja serwisu powstała w ramach pracy magisterskiej na wydziale Informatyki i Zarządzania Politechniki Wrocławskiej jako system polecający dla księgarni internetowej. Kontakt z uczestnikami grupy dyskusyjnej pl.rec.ksiazki wykazał jednak, że istnieje zapotrzebowanie na samodzielny serwis tego typu.
Przez kilka miesięcy 2001 r. działała wersja tymczasowa, przeznaczona tylko do testowania algorytmu rekomendacji książek. Z powodu dużego zainteresowania zaczęła funkcjonować jako stała witryna, a od sierpnia 2003 istnieje w postaci zbliżonej do obecnej.
W 2007 BiblioNETka została wyróżniona w konkursie Papierowy Ekran na najlepszy serwis inter­netowy promujący książkę, zaś w 2010 w konkursie Papierowy Ekran otrzymała Nagrodę Czytelników – w głosowaniu na BiblioNETkę czytelnicy oddali ponad 1200 głosów (czterokrotnie więcej głosów niż na drugi w kolejności serwis).
9 czerwca 2009 została uruchomiona nowa, odświeżona wersja serwisu.
12 stycznia 2014 BiblioNETka dołączyła do Grupy PWN.

</doc>
<doc id="296018" url="https://pl.wikipedia.org/wiki?curid=296018" title="Lagumot Harris">
Lagumot Harris

Lagumot Gagiemem Nimidere Harris (ur. 23 grudnia 1938 na Nauru, zm. 8 września 1999 w Melbourne) – polityk nauruański, dwukrotny prezydent Nauru.
Z wykształcenia był inżynierem budownictwa. Był członkiem parlamentu Nauru z okręgu Ubenide (z przerwami od 1968 roku aż do śmierci). Przez pewien czas był członkiem Partii Nauru, później był jednak politykiem niezależnym. Po raz pierwszy został prezydentem Nauru w 1978 roku, lecz pełnił tę funkcję krótko (23 dni). Drugi raz wybrano go na prezydenta 22 listopada 1995, kiedy stosunkiem głosów 9-8 pokonał Bernarda Dowiyogo. W utworzonym przez siebie rządzie pełnił funkcje ministra ds. lotnictwa cywilnego, ministra spraw zagranicznych oraz rozwoju i przemysłu. Niecały rok później Dowiyogo zmienił go na tym stanowisku. W czasie swojej kariery był też ministrem zdrowia, edukacji oraz ministrem asystującym prezydentowi kraju.
W 1997 roku wziął udział w wyborach prezydenckich, w których przegrał (stosunkiem głosów 8-9) z Kinzą Clodumarem.
Był przewodniczącym "Forum Fisheries Committee" (FFC) i Nauruańskiej Korporacji Rehabilitacyjnej.
Harris jest wnukiem Timothy'ego Detudamo, uważanego za jednego z "ojców" narodu nauruańskiego.

</doc>
<doc id="296020" url="https://pl.wikipedia.org/wiki?curid=296020" title="N.N. (żona Bolesława II Szczodrego)">
N.N. (żona Bolesława II Szczodrego)

N.N. – nieznanego imienia żona króla Bolesława II Szczodrego.
Imię Wyszesława podał ruski latopis : "Tego roku wydana Wyszesława, córka Światosława czernihowskiego, za Bolesława polskiego". Jan Długosz nazywał ją Wiaczesławą lub Wiszesławą. "Większość współczesnych historiografów kwestionuje jednak to imię". Głos krytyki wobec teorii Długosza wyraził m.in. w 1895 roku Oswald Balzer. W 2006 roku Tomasz Jurek zaproponował imię Agnieszka, lecz hipoteza ta nie została zaaprobowana przez innych uczonych.
Według opinii wielu historyków imię, filiacja i pochodzenie żony Bolesława II Szczodrego pozostają nieznane. Za najbardziej prawdopodobne uchodzą poglądy o jej czeskim lub ruskim pochodzeniu. Wyszła za mąż najpóźniej w 1069 roku, gdyż w tym roku przyszedł na świat jej syn Mieszko. Prawdopodobnie została koronowana w 1076 roku na królową Polski. W 1079 roku wraz z mężem i synem znalazła się na wygnaniu na Węgrzech. Owdowiała w 1081 lub 1082 roku. W 1086 roku wraz z synem powróciła do Polski. Rozpaczała po śmierci swojego syna Mieszka zmarłego (być może otrutego) w 1089 roku, co odnotował Gall Anonim. Jest to jedyna wzmianka o żonie Bolesława II Szczodrego w Kronice polskiej. Według Jana Długosza zmarła krótko po tym wydarzeniu, zdaniem Tomasza Jurka miało to miejsce po roku 1115, a przed 1123.

</doc>
<doc id="296023" url="https://pl.wikipedia.org/wiki?curid=296023" title="Ptacznik">
Ptacznik



</doc>
<doc id="296024" url="https://pl.wikipedia.org/wiki?curid=296024" title="Vtáčnik">
Vtáčnik



</doc>
<doc id="296025" url="https://pl.wikipedia.org/wiki?curid=296025" title="Kinza Clodumar">
Kinza Clodumar

Kinza Godfrey Clodumar (ur. 8 lutego 1945 w Boe, zm. 29 listopada 2021) – nauruański polityk, prezydent Nauru. Przywódca Partii Centrum.
Pełnił urząd ministra finansów od 2003 do października 2004 roku i prezydenta od 12 lutego 1997 do 18 czerwca 1998 roku, kiedy to został usunięty za sprawą głosowania w parlamencie (choć prezydent jest zarówno głową państwa jak i szefem rządu, to może być mianowany i zdejmowany jak premier innego kraju za sprawą wotum nieufności).
Starszy brat Vinciego Clodumara.
Życie prywatne.
Żonaty z Polką Mirką Clodumar, z którą miał 5 dzieci.

</doc>
<doc id="296028" url="https://pl.wikipedia.org/wiki?curid=296028" title="Ruben Kun">
Ruben Kun

Ruben James Tullen Kun (ur. 30 marca 1942 na Nauru, zm. 21 września 2014) – nauruański polityk, prezydent Nauru w latach 1996–1997.
Życiorys.
Ruben Kun ukończył sztukę na Australian National University.
Po raz pierwszy dostał się do parlamentu w 1971 roku (reprezentant okręgu wyborczego Buada). Kilka lat później, za rządów Bernarda Dowiyogo, pełnił funkcję ministra robót i prac publicznych. W latach 80. był ministrem zdrowia i edukacji. Był też ministrem finansów w gabinecie Lagumota Harrisa (1995–1996) i bezpośrednio przed wyborem na stanowisko prezydenta.
W 1996 roku wziął udział w wyborach prezydenckich. Jego przeciwnikiem był Kennan Adeang, z którym wygrał 12–5. Krajem rządził jednak tylko przez niecałe dwa miesiące; 13 lutego 1997 roku zastąpił go Kinza Clodumar. W latach 70. i 80. kilkukrotnie przewodniczył Parlamentowi Nauru. Poza parlamentem, był przewodniczącym Nauru Phosphate Royalties Trust. Był też jednym z redaktorów gazety "The Nauru Post".
W 1991 roku, razem z Lawrence'em Stephenem i kilkoma innymi osobami, odbył pierwsze rozmowy, których tematem było utworzenie Nauruańskiego Komitetu Olimpijskiego. Kilka lat później był jego przewodniczącym.
Jego synem jest Roland Kun, członek Parlamentu Nauru. Kuzyn Rolanda, Russell Kun, również zasiadł w parlamencie kraju.

</doc>
<doc id="296030" url="https://pl.wikipedia.org/wiki?curid=296030" title="Tauernowie">
Tauernowie

Tauernowie (niem. "Tauern") – boczna linia rodu Henckel von Donnersmarck. Wywodzą się od księcia Guidona Henckel von Donnersmarcka i jego naturalnego, pierworodnego syna Odona Deodatusa Tauerna.
Dzieje.
Odo Deodatus I był pierworodnym, nieślubnym synem księcia Guidona Henckel von Donnersmarcka ze związku z Rosalie Coleman z d. Pareut (1835–1915).
Z wykształcenia etnolog, zajmował się badaniem kultur Dalekiego Wschodu i wysp indonezyjskich, m.in.: Bali, Jawa, Seram. W wyniku kilku wypraw w tamte rejony świata (wówczas wyprawy te nie były tak proste i dużo droższe niż obecnie) zebrał sporo eksponatów, które przekazał Muzeum Etnograficznemu we Fryburgu Bryzgowijskim (Freiburg im Breisgau). Wyniki jego badań dały podstawę do uzyskania przez niego stopnia naukowego doktora nauk przyrodniczych. Jego entuzjazm dla Dalekiego Wschodu sprawił, że swój dom we Fryburgu nazwał „Sukahati”. Był także zapalonym filmowcem. Kamera i kręcenie filmów sto lat temu była wówczas bardzo nową sprawą. Występował także w teatrze. Przez całe swoje życie utrzymywał kontakt ze swym ojcem, księciem Guidonem, a także wdową po księciu, księżną Katią.
Był także zapalonym alpinistą. Niestety ta pasja przyniosła mu śmierć. Zginął w 1926 r. wskutek wypadku podczas jednej ze wspinaczek w górach koło Fryburga Bryzgowijskiego.
W czasie II wojny światowej zginęli jego dwaj synowie: Heimo i Reiner.
Syn Odona Deodatusa I, Dankmar po wojnie kilkanaście lat spędził na statku, pływając po morzach i oceanach. Jego żona, Christa wiele lat pracowała jako dziennikarka czasopisma "Liechtensteiner Vaterland". Współcześnie Tauernowie mieszkają głównie w Szwajcarii i Liechtensteinie.
Jesienią 2005 r. przyjechali do Świerklańca prawie wszyscy przedstawiciele rodu. Okazją były złote gody seniorów Dankmara i Christy.
Rodowód.
Odo Deodatus I (Nowy Jork 14 XI 1885 - Fryburg/Bryzgowia 11 VII 1926), fabrykant, dr filoz.; x. Berlin 15 VI 1914 Maria Zofia Gabriela Berthold (Berlin 5 VIII 1893 – Fryburg/Bryzgowia 5 II 1959; x.2. Dahlem 23 IV 1935 Wilhelm Fryderyk Jenne, ur. 16 XII 1900, zm. 1980), c. Jerzego B. i Anny Karoliny Marii Gabrieli Raschke.

</doc>
<doc id="296031" url="https://pl.wikipedia.org/wiki?curid=296031" title="Nizina Indusu">
Nizina Indusu

Nizina Indusu – nizina położona w południowej Azji, pomiędzy Wyżyną Beludżystanu i Wyżyną Dekanu.
Nizina Indusu leży w zachodniej części Niziny Hindustańskiej, w Pakistanie i Indiach, nad Morzem Arabskim. Ograniczona od zachodu pasmami górskimi Wyżyny Irańskiej, od północy Himalajami, od wschodu Wyżyną Dekan. Stanowi zapadlisko tektoniczne, wypełnione osadami morskimi i nanosami rzecznymi (piaski, muły, iły) Indusu i jego dopływów (główny: Satledź). Powierzchnia równinna, przecięta szerokimi dolinami rzecznymi i gęstą siecią kanałów nawadniających, zwłaszcza na północnym wschodzie. Klimat zwrotnikowy suchy i skrajnie suchy; suche sawanny i pustynie piaszczyste: Thal (na północy), Thar (na wschodzie).
Sieć rzeczna rzadka, główna rzeka Indus. Liczne obszary bezodpływowe z okresowymi rzekami i jeziorami. Sumy opadów wahają się pomiędzy 50 mm w zimie oraz 350 mm do 600 mm w lecie. Temperatura w lecie to ok. 20-30 °C, a w zimie ok. 10-20 °C.
W nizinie tej znajdują się przede wszystkim żyzne, napływowe gleby wytworzone z osadów (namułów) rzecznych, zbudowane z warstw odpowiadających kolejnym wylewom rzek (mady rzeczne wokół samej rzeki Indus).
Okres wegetacji roślin trwa tutaj od trzech do pięciu miesięcy, co sprzyja rolnictwu. Znajduje się tutaj wiele upraw, wśród których , ale spotkać także możemy małe uprawy ryżu, bawełny, trzciny cukrowej, palmy daktylowej, owoców i warzyw. Hoduje się przede wszystkim bydło oraz wielbłądy, ale także trzodę chlewną, kozy oraz owce. Ogólne warunki klimatyczno-glebowe uznaje się za słabe. Rzeka Indus powoduje czasami katastrofalne powodzie.
Nizina Indusu ma przede wszystkim charakter rolniczy. Nie jest to obszar wielkich upraw, ale na pewno jest wystarczający dla potrzeb ludów zamieszkujących pobliskie terytoria. Dzięki równinnemu ukształtowaniu terenu, które pozwala na używanie maszyn rolniczych, bliskości wody, żyzności gleb, Nizina Indu uznawana jest za najżyźniejszy obszar Pakistanu.

</doc>
<doc id="296035" url="https://pl.wikipedia.org/wiki?curid=296035" title="Partia Centrum (Nauru)">
Partia Centrum (Nauru)

Partia Centrum – nieformalne ugrupowanie polityczne na Nauru. 
Jej liderem i zarazem jedynym ważniejszym przedstawicielem był Kinza Clodumar, który zajmował stanowisko prezydenta Nauru od 13 lutego 1997 do 18 czerwca 1998 roku.

</doc>
<doc id="296036" url="https://pl.wikipedia.org/wiki?curid=296036" title="Akcja 1005">
Akcja 1005

Akcja 1005 (Aktion 1005, Sonderkommando 1005) – nazwa akcji przeprowadzonej przez hitlerowskie Niemcy podczas II wojny światowej, w celu zatarcia zbrodni popełnionych przez niemieckich nazistów we wschodniej i środkowo-wschodniej Europie. Została ona przeprowadzona przez ekshumację i spalenie tysięcy ciał ofiar polityki eksterminacyjnej III Rzeszy.
Historia.
Nazwa akcji pojawiła się po raz pierwszy w korespondencji między jej głównym nadzorcą Heinrichem Müllerem (szefem Gestapo) a Martinem Lutherem (urzędnikiem Ministerstwa Spraw Zagranicznych Rzeszy). Wszystkie jednostki biorące udział w akcji otrzymały nazwę "Sonderkommando 1005".
Powody zaplanowania w początkach 1942 i przeprowadzenia akcji 1005 były następujące:
Akcją kierował Paul Blobel. Między 1942 a 1943 przeprowadzał on liczne eksperymenty związane z zacieraniem śladów zbrodni w obozach zagłady (m.in. w obozie Kulmhof). Wśród sposobów stosowanych przez Blobela znalazły się m.in. wielkie stosy złożone z układanych na przemian ciał i drewna, niszczenie ciał materiałami wybuchowymi oraz palenie ich na podkładach kolejowych. Następnie od czerwca 1943 do połowy 1944 oddziały "Sonderkommando 1005" zacierały ślady zbrodni w Polsce, krajach bałtyckich i na okupowanym terytorium ZSRR. Lokalne "Sonderkommanda" tworzono na obszarze od Estonii do Jugosławii.
W skład każdego "Sonderkommando" wchodzili członkowie SD, Policji Bezpieczeństwa (Sipo) lub Policji Porządkowej (Ordnungspolizei, w skrócie Orpo) oraz ponad 100 więźniów (najczęściej Żydów), którzy byli zmuszani do otwierania grobów, wydobywania ciał, poszukiwania wszelkich kosztowności, a następnie do palenia ciał (po przeprowadzeniu akcji więźniowie byli zabijani). Po zakończeniu akcji 1005, jej członkowie służyli w Karyntii, walcząc przeciw partyzantom jako "Einsatzgruppe Iltis" do końca wojny.
Unikatową relację kilkumiesięcznej działalności "Sonderkommando 1005" zacierającego ślady zbrodni nazistowskich obozu janowskiego we Lwowie i okolicznych gett w Bóbrce, Brzuchowicach, Pustomytach i Jaworowie stanowi pamiętnik Leona Weliczkera – jednego z członków komanda, który potajemnie spisywał swoją relację na bieżąco (z racji funkcji rachmistrza zapisującego codzienną ilość spalonych trupów miał dostęp do papieru i ołówków). Po ucieczce z „brygady śmierci”, znalazł schronienie u polskich znajomych we Lwowie, gdzie doczekał wyzwolenia przez Armię Czerwoną. Po raz pierwszy jego relacja została opublikowana w języku polskim w 1946 roku nakładem CŻKH w opracowaniu Racheli Auerbach (później wznawiana, m.in. w 2010, 2019). Kilkanaście lat po wojnie, mieszkając już w Stanach Zjednoczonych, Weliczker opublikował swoje wspomnienia w języku niemieckim (1958), węgierskim (1959), francuskim (1962), angielskim (1963). W latach 60. XX w. pojawiły się również przekłady w języku holenderskim i włoskim.

</doc>
<doc id="296038" url="https://pl.wikipedia.org/wiki?curid=296038" title="Demokratyczna Partia Nauru">
Demokratyczna Partia Nauru

Demokratyczna Partia Nauru – nieformalna partia polityczna Nauru. 
Została założona w 1987 roku przez byłego prezydenta Kennana Adeanga. Zastąpiła na scenie politycznej tego małego kraju nieformalną Partię Nauru kierowaną przez prezydenta Bernarda Dowiyogo. Najważniejszymi członkami tej partii byli Adeang i Dowiyogo.

</doc>
<doc id="296039" url="https://pl.wikipedia.org/wiki?curid=296039" title="Heraklion">
Heraklion

Heraklion, także Iraklion (gr. Ηράκλειο, "Iraklio"), d. Kandia – największe miasto i stolica administracyjna Krety oraz stolica jednostki regionalnej Heraklion. Piąte co do wielkości miasto w Grecji, liczące 140 730 mieszkańców według spisu z 2011 roku.
Heraklion był najszybciej rozwijającym się kierunkiem turystycznym w Europie w 2017 r., według Euromonitor, z 11,2% wzrostem liczby przyjazdów międzynarodowych. Według rankingu miasto znalazło się na 19. miejscu najczęściej odwiedzanych regionów w Europie za rok 2018, z 3,4 mln odwiedzających.
Historia.
Pierwsze ślady osadnictwa neolitycznego w okolicach miasta datuje się na ok. VII tysiąclecie p.n.e.
Heraklion leży w pobliżu ruin pałacu w Knossos, możliwe więc, że około 2000 roku p.n.e. istniał tu port, choć śladów po nim nie odnaleziono. Upadek Knossos miał miejsce około 1400 roku p.n.e. Następnie Kreta przeszła pod kontrolę kontynentalnej kultury mykeńskiej, trwającej do jej upadku – około 1100 roku p.n.e.
Obecne miasto zostało założone w 824 roku przez Saracenów, którzy wykopali wokół niego olbrzymi rów obronny. Miasto nazwali Chandak (arab. خندق, „fosa”). Saraceni udostępniali port piratom napadającym statki bizantyjskie, jako schronienie i bazę wypadową, co było przyczyną wrogich stosunków z Cesarstwem Bizantyńskim.
W 961 roku Bizantyjczycy pod wodzą Nikiforosa Fokasa zdobyli miasto. Po splądrowaniu go i wymordowaniu wszystkich Saracenów doszczętnie je spalili, a ogromne skarby zgromadzone przez piratów przewieźli na 300 okrętach do Konstantynopola. Bizancjum kontrolowało odbudowany Chandak przez następne 243 lata.
W 1204 roku miasto zostało zakupione przez Wenecję za 1000 sztuk srebra. Było to elementem zabiegów politycznych, które miały doprowadzić w czasie IV krucjaty do wprowadzenia na tron syna zdetronizowanego cesarza Izaaka II, Aleksego Angelosa. Wenecjanie rozbudowali system obronny miasta, aby chronić się najpierw przed rebeliami niechętnej im miejscowej ludności oraz rajdami tureckimi. Powstały fortyfikacje, których większość nadal istnieje – m.in. forteca Kules w porcie oraz olbrzymi mur z 7 bastionami (grubość murów do 40 m). Nazwę "Chandak" zastąpiła jej włoska wersja, Candia. Miasto zachowało ją przez stulecia; była często stosowana także w odniesieniu do całej Krety. Pod rządami Wenecjan, Candia rozkwitła i po upadku Konstantynopola stanowiła jedno z liczących się centrów kulturowych renesansu. Stąd pochodził m.in. El Greco.
Po Wenecjanach tereny zajęli Turcy, przynosząc 200-letnie rządy imperium osmańskiego (z przejściowym okresem zwierzchności Egiptu w latach 1832–1840). Nie była to zmiana bezkrwawa. Podczas gdy cała Kreta została przez Turków opanowana w latach 1645–1648, Candia broniła się przed oblężeniem przez 22 lata, w ciągu których zginęło ok. 30 tys. Kreteńczyków i ok. 120 tys. Turków. W konflikt wmieszane były także Hiszpania i Francja. Miasto poddało się 27 września 1669 roku, po tym jak w sierpniu Francja wycofała swój garnizon. Nazwę miasta zmieniono na Megalo Kastro (gr. „Wielki Zamek”). W czasach władzy tureckiej zatoka uległa zamuleniu, w związku z czym większość działalności handlowej została przeniesiona na zachód, do Canei (obecnie Chania).
Imperium osmańskie wycofało się z Krety w 1898 roku, po serii powstań miejscowej ludności i wojnie grecko-tureckiej na kontynencie. Starcie zakończyło się wysoką kontrybucją na rzecz Turcji oraz utratą Krety pod naciskiem państw zachodnioeuropejskich. Miasto stało się najpierw częścią Republiki Krety, a następnie, po 1913 roku zostało włączone do Królestwa Grecji. Po wyzwoleniu zmieniono nazwę miasta na "Iraklion" (Heraklion – „miasto Herkulesa”), w nawiązaniu do portu Heracleum, istniejącego w pobliżu w czasach rzymskich.
W 1941 roku miasto zostało w dużej części zniszczone przez bombardowania niemieckie w czasie inwazji na Kretę. Po wojnie zniszczenia odbudowano. W 1971 roku przeniesiono tam z Chanii centrum administracyjne Krety.
Heraklion jest siedzibą administracyjną Europejskiej Agencji ds. Bezpieczeństwa Sieci i Informacji (ENISA).
Klimat.
Heraklion znajduje się w strefie klimatu subtropikalnego typu śródziemnomorskiego, z bardzo łagodnymi zimami i długimi, ciepłymi latami. Średnia roczna temperatura wynosi 22 °C w dzień i 15 °C w nocy.
Średnia temperatura dwóch miesięcy zimowych – stycznia i lutego – wynosi 15–16 °C w dzień i 9 °C w nocy, a średnia temperatura morza wynosi 15–16 °C. Opady śniegu i mróz nie występują. Średnia temperatura ośmiu miesięcy letnich, od kwietnia do listopada, wynosi prawie 25 °C w dzień i 17 °C w nocy. W dwóch najcieplejszych miesiącach roku – lipcu i sierpniu, średnia temperatura wynosi około 29 °C w ciągu dnia, i około 22 °C w nocy, a średnia temperatura morza wynosi ok. 25 °C. Dwa miesiące – marzec i grudzień – mają charakter przejściowy, ze średnią temperaturą 17 °C w ciągu dnia i 11–12 °C podczas nocy, pod względem temperatury i nasłonecznienia przypominają nieco maj i wrzesień w Polsce.
Heraklion ma 53 dni deszczowe rocznie (≥1 mm) od bezdeszczowego okresu od czerwca do sierpnia do 10 dni deszczowych w styczniu. Miasto ma około 2700 godzin czystej słonecznej pogody (bez zachmurzeń) w ciągu roku, od 120 h (średnio 4 godziny dziennie, około 4 razy więcej niż w Polsce) w grudniu do ponad 370 h (średnio 12 godzin czystego słońca na dobę) w lipcu. Kreta jest jednym z niewielu miejsc w Europie, gdzie zielono jest przez cały rok.
Sport.
W mieście działają kluby piłkarskie OFI 1925 i PAE Ergotelis.

</doc>
<doc id="296041" url="https://pl.wikipedia.org/wiki?curid=296041" title="Naoero Amo">
Naoero Amo

Naoero Amo (także Nauru First; "Najpierw Nauru") – nieformalna partia działająca na Nauru. 
Jej orientacja jest liberalna i chadecka. Została założona w 2001 roku przez Davida Adeanga i Kierena Keke. Partia ma w założeniach m.in. dążenie do zmiany konstytucji.
Jeden członek Naoero Amo był prezydentem kraju. Był nim Frederick Pitcher, który zajmował tę funkcję przejściowo w listopadzie 2011 roku. Jej członkowie byli też przewodniczącymi parlamentu, m.in. Fabian Ribauw.

</doc>
<doc id="296046" url="https://pl.wikipedia.org/wiki?curid=296046" title="David Adeang">
David Adeang

David Ranibok Waiau Adeang jest synem byłego prezydenta Nauru Kennana Adeanga i jednym z członków założycieli partii "Najpierw Nauru". Jest obecnie jednym z najbardziej wpływowych polityków na wyspie.
Z zawodu jest prawnikiem. W wyborach parlamentarnych w maju 2003 roku jego partia zdobyła 3 z 18 miejsc w naurańskim ciele ustawodawczym. On sam był jednym z nowych posłów. "Najpierw Nauru" zawarło koalicję z Ludwigiem Scottym i jego poplecznikami. Na mocy ich umowy Scotty został prezydentem, a Adeang ministrem finansów. Jednakże w sierpniu tego roku rząd Scotty'ego upadł.
Od tamtej pory celem Adeanga i jego partii był ponowny wybór Scotty'ego na stanowisko prezydenta i tym samym powrót koalicji do władzy. Cel ten udało im się osiągnąć, kiedy przyłączył się do nich Kinza Clodumar, były prezydent i były szef resortu finansów. 
Adeang ponownie został wybrany członkiem parlamentu w wyborach z października 2004 roku. Uzyskał reelekcję także w wyborach z 2007, 2008, 2010 i 2013 roku.
Od marca do kwietnia 2008 pełnił funkcję przewodniczącego Parlamentu Nauru.

</doc>
<doc id="296048" url="https://pl.wikipedia.org/wiki?curid=296048" title="Józef Darski">
Józef Darski



</doc>
<doc id="296054" url="https://pl.wikipedia.org/wiki?curid=296054" title="Georges Simenon">
Georges Simenon

Georges Joseph Christian Simenon (ur. 13 lutego 1903 w Liège, zm. 4 września 1989 w Lozannie) – belgijski pisarz, twórca powieści kryminalnych, piszący w języku francuskim.
Simenon był pisarzem bardzo płodnym. Potrafił pisać 60–80 stron dziennie i w ciągu swego życia napisał ponad 450 powieści i opowiadań. Łączny nakład jego książek wyniósł 550 mln egzemplarzy. Największą popularność przyniósł mu znany na całym świecie cykl powieściowy o komisarzu Maigrecie (75 powieści i 28 opowiadań).
Wiele z jego powieści i opowiadań zostało zekranizowanych, a w postać komisarza Maigret często wcielali się wybitni aktorzy francuscy np. Jean Gabin czy Philippe Noiret.
Życiorys.
Oficjalnie urodził się 12 lutego w Liège przy ulicy Léopolda 26 (obecnie nr 24), w rodzinie Désiré i Henriette Simenonów, we francuskojęzycznym regionie walońskim. Jego ojciec zatrudniony w księgowości firmy ubezpieczeniowej, w kwietniu 1902 zawarł związek małżeński. Pod koniec kwietnia 1904 rodzina Simenonów przeprowadziła się do domu przy ulicy Pasteura 3 w dzielnicy Outremeuse w Liège (historię swych narodzin Simenon wspomina we wstępie powieści "Pedigree").
We wrześniu 1906 roku urodził się jego brat Christian, który stał się pupilkiem matki. Odtrącenie głęboko dotknęło Simenona, czemu dał wyraz w powieściach "Pietr-le-Letton" i "Le Fond de la bouteille".
W lutym 1911 roku rodzina Simenonów zamieszkała w dużej kamienicy przy rue de la Loi 53, gdzie matka wynajmowała mieszkania lokatorom pochodzącym z Rosji, Polski, a także Żydom i Belgom.
W 1922 roku przeniósł się do Paryża. Po wojnie podróżował i przez 10 lat mieszkał w USA (1945-1955), gdzie powieści powstawały m.in. w jego Shadow Rock Farm w Lakeville (Connecticut). Po powrocie do Europy zamieszkał na stałe w Szwajcarii: początkowo w zamku Échandens (1957-1963), a w latach 1964-1972 w swej willi w Épalinges
Przewodniczył jury konkursu głównego na 13. MFF w Cannes (1960).
Twórczość wybrana (w tłumaczeniach polskich).
Adaptacje filmowe.
Twórczość Simenona była wielokrotnie ekranizowana przez telewizję i kinematografię (co najmniej 171 filmów). Na uwagę zasługują następujące produkcje filmowe (w porządku chronologicznym):

</doc>
<doc id="296055" url="https://pl.wikipedia.org/wiki?curid=296055" title="Marlene Moses">
Marlene Moses

Marlene Inemwin Moses (ur. 1961) – nauruańska dyplomatka i lekarka. 
Z wykształcenia jest lekarką (kształciła się m.in. w Melbourne). Była jedną z założycieli, wraz z Davidem Adeangiem partii Naoero Amo. Stały przedstawiciel Nauru przy ONZ; była też konsulem w Japonii i Nowej Zelandii.

</doc>
<doc id="296057" url="https://pl.wikipedia.org/wiki?curid=296057" title="Parlament Nauru">
Parlament Nauru

Parlament Nauru – najwyższy organ ustawodawczy na Nauru od 1968 roku. Następca Rady Wodzów, Lokalnej Rady Samorządowej i Rady Legislacyjnej. Od 8 czerwca 2013 roku liczy 19 członków, a nie jak wcześniej 18. Kompetencje parlamentu są zawarte w Konstytucji Nauru.
Nauru dzieli się na osiem okręgów wyborczych, z których wybierani są członkowie do parlamentu. 
Parlament jest wybierany co trzy lata na podstawie ordynacji większościowej. Głosowanie w wyborach jest możliwe dla każdego obywatela wyspy, który ukończył dwudziesty rok życia. Na początku każdej kadencji parlament wybiera prezydenta, który równocześnie pełni funkcję szefa rządu. Prezydent wybiera spośród członków parlamentu czterech lub pięciu ministrów. Kandydaci ubiegający się o urząd zwykle są niezależni.

</doc>
<doc id="296059" url="https://pl.wikipedia.org/wiki?curid=296059" title="Baron Waqa">
Baron Waqa

Baron Divavesi Waqa (ur. 31 grudnia 1959 na Nauru) – nauruański muzyk i polityk. Prezydent Nauru od 11 czerwca 2013 do 27 sierpnia 2019.
W Parlamencie Nauru zasiadał od 2003 do 2019 roku jako reprezentant okręgu wyborczego Boe. W gabinecie prezydenta Ludwiga Scotty'ego pełnił funkcję ministra spraw wewnętrznych i edukacji. Działał w wielu departamentach, m.in. zdrowia, edukacji czy robót publicznych.
11 czerwca 2013 wybrany został na prezydenta Nauru. Jego przeciwnikiem był Roland Kun, były minister finansów, z którym Waqa wygrał stosunkiem głosów 13–5.
W wyborach parlamentarnych w 2019 roku utracił mandat, a tym samym możliwość dalszego sprawowania urzędu prezydenta.

</doc>
<doc id="296060" url="https://pl.wikipedia.org/wiki?curid=296060" title="Helen Wills Moody">
Helen Wills Moody

Helen Newington Wills, I voto Moody, II voto Roark (ur. 6 października 1905 we Fremont, zm. 1 stycznia 1998 w Carmel-by-the-Sea) – amerykańska tenisistka, jedna z najbardziej utytułowanych zawodniczek w historii tenisa, zwyciężczyni 19 turniejów wielkoszlemowych w grze pojedynczej oraz 12 w grze podwójnej i mieszanej, mistrzyni olimpijska w singlu i deblu. Najbardziej znana pod nazwiskiem z pierwszego małżeństwa Helen Wills Moody. 
Życiorys.
Zdecydowanie dominowała w kobiecym tenisie na przełomie lat 20. i 30., przejmując rolę liderki od słynnej Francuzki Suzanne Lenglen; te dwie zawodniczki spotkały się na korcie tylko raz, kiedy Wills dopiero była u progu kariery – Lenglen wygrała 16 (lub 17) lutego 1926 w Cannes 6:3, 8:6, ale wkrótce przeszła do tenisa zawodowego, pozostawiając pole do popisu młodszej rywalce (wyrównany mecz w Cannes miał przyczynić się do przyspieszenia tej decyzji, niepokonana przez kilkanaście lat Lenglen mocno obawiała się porażki). Wills znana była ze spokoju na korcie, nie okazywała emocji (stąd otrzymała przydomek "Little Miss Poker Face"), a grę opierała na regularności i umiejętności przewidywania zagrań rywalek. Dysponowała także skutecznym slajsowanym serwisem. Była praworęczna.
W latach 1921–1922 Helen Wills zdobywała tytuły mistrzyni USA dziewcząt, w 1923 jako 17-latka zdobyła mistrzostwa kraju seniorek, stając się najmłodszą triumfatorką w historii. W 1924 była po raz pierwszy w finale Wimbledonu, ale poniosła wówczas porażkę (jedyną w swojej karierze w tym turnieju) z Kitty McKane 6:4, 4:6, 4:6. W tym samym roku pod nieobecność Lenglen zdobyła dwa złote medale na igrzyskach olimpijskich w Paryżu, w grze pojedynczej i podwójnej (w parze z Hazel Wightman). W latach 1927–1932 Wills pozostawała niepokonana, wygrywając wszystkie najważniejsze turnieje (poza mistrzostwami Australii, w których nie startowała), nie tracąc nawet seta. Dopiero Dorothy Round zdołała zmusić ją do trzysetowej walki w finale wimbledońskim w 1933, ale mecz i tak wygrała Wills (6:4, 6:8, 6:3). W 1928 Amerykanka była pierwszą zawodniczką z trzema singlowymi tytułami wielkoszlemowymi w jednym sezonie, a także pierwszą reprezentantką USA triumfującą na kortach im. Rolanda Garrosa. Jej osiem tytułów mistrzowskich w grze pojedynczej na Wimbledonie pozostawało rekordem aż do 1990 r., kiedy po dziewiąty triumf sięgnęła Martina Navrátilová. Z kolei liczba jej wszystkich sukcesów w grze pojedynczej w Wielkim Szlemie (19) stanowiła rekord do 1970 i została poprawiona przez Margaret Smith Court. W całej karierze Wills w turniejach wielkoszlemowych poniosła jedynie trzy porażki (przy 126 wygranych pojedynkach), za każdym razem dochodząc przynajmniej do finału.
Pod koniec kariery dopadła ją ta sama dolegliwość, co jej wcześniejszą rywalkę: obawiała się porażki z młodszymi zawodniczkami. Jedna z nich Helen Jacobs wspominała w pamiętnikach, jak jeden pojedynków z nią Wills wolała poddać tłumacząc się kontuzją, niż przegrać po sportowej walce; kontuzja ta nie przeszkodziła Amerykance kilkanaście minut później przystąpić do meczu deblowego.
W latach 1923–1938 Wills reprezentowała kraj w Pucharze Wightman, wygrywając 18 pojedynków i ponosząc 2 porażki. W 1959 została uhonorowana miejscem w Międzynarodowej Tenisowej Galerii Sławy. Była autorką podręcznika tenisowego "Tennis" (1928), autobiografii "Fifteen-Thirty: The Story of a Tennis Player" (1937) oraz kryminału z wątkami tenisowymi "Death Serves an Ace" (1939, z Robertem Murphym). W 1927 ukończyła studia plastyczne na Uniwersytecie Kalifornijskim w Berkeley, wielokrotnie wystawiała swoje obrazy. Pod koniec życia przekazała swojej dawnej uczelni 10 milionów dolarów na utworzenie instytutu neurobiologii, noszącego później jej imię ("Helen Wills Neuroscience Institute").
Była dwukrotnie zamężna; w latach 1929–1937 jej mężem był Frederick Moody (pod nazwiskiem z tego małżeństwa była najbardziej znana), a po rozwodzie z nim wyszła za mąż w 1939 za Aidana Roarka.
Zwycięstwa i finały wielkoszlemowe:

</doc>
<doc id="296061" url="https://pl.wikipedia.org/wiki?curid=296061" title="Helen Wills">
Helen Wills



</doc>
<doc id="296062" url="https://pl.wikipedia.org/wiki?curid=296062" title="Dorothy Round">
Dorothy Round



</doc>
<doc id="296064" url="https://pl.wikipedia.org/wiki?curid=296064" title="Philip Delaporte">
Philip Delaporte

Philip Delaporte – misjonarz i badacz języka nauruańskiego.
Delaporte, Amerykanin niemieckiego pochodzenia, został wysłany w charakterze misjonarza na niedawno zdobytą małą niemiecką kolonię Nauru (dziś niepodległa najmniejsza republika świata).
Pastor Delaporte wraz ze swoją żoną Salome (także misjonarką) przetłumaczył na język nauruański Nowy Testament, część Starego Testamentu i katechizmu. Opracował też pierwszy słownik niemiecko-nauruański.

</doc>
<doc id="296065" url="https://pl.wikipedia.org/wiki?curid=296065" title="Komisarz Maigret">
Komisarz Maigret

Komisarz Jules Maigret – postać literacka, główny bohater serii powieści i opowiadań kryminalnych autorstwa Georges'a Simenona. Cykl poświęcony komisarzowi Maigretowi składa się z 75 powieści i 28 opowiadań, napisanych w latach 1929-1972.
Postać.
Jules Joseph Anthelme (lub François) Maigret urodził się w 1884 (choć z niektórych powieści wynikają inne daty) w Saint-Fiacre w departamencie Allier (nazwa fikcyjna, opisana miejscowość to Paray-le-Frésil, gdzie autor zamieszkiwał w latach 1923-1924), w chłopskiej rodzinie. Znany z zamiłowania do fajki, dobrej kuchni i dobrych trunków oraz ze swoistego podejścia do śledztwa – czasem polegając na zwykłej intuicji, a niekiedy z zastosowaniem sprawdzonych metod. Jego żona o imieniu Henrietta zazwyczaj określana jest jako „pani Maigret”. Akcja większości literackich utworów z udziałem komisarza toczy się w Paryżu.
Powieści o komisarzu Maigret stanowiły istotny krok naprzód w rozwoju światowej powieści kryminalnej. W odróżnieniu od wcześniejszej klasycznej powieści detektywistycznej, której głównym bohaterem był genialny prywatny detektyw, a akcja rozgrywała się w zamkniętym środowisku klasy wyższej, oraz od amerykańskiego czarnego kryminału z bohaterem – prywatnym detektywem działającym w dżungli wielkiego miasta, powieści o Maigrecie były pierwszymi, które przedstawiały procedury śledcze w wykonaniu państwowego aparatu policyjnego.
Udane śledztwa Maigreta opierały się nie tylko na jego nieprzeciętnej (pozornie nieuchwytnej) inteligencji i swoistej charyzmie, lecz także na wieloletniej rutynie policyjnej, na umiejętności wykorzystania archiwalnych zasobów oraz pracy podległych mu inspektorów. Ci ostatni – m.in. Janvier, Lapointe, Lucas i Torrence – są stałymi postaciami drugoplanowymi. Każda z powieści o Maigrecie stanowi obyczajowy fresk z życia paryskich przedmieść lub francuskiej prowincji. W większości utworów wyraziście sportretowany jest Paryż z jego przemianami na przestrzeni ponad trzech dekad oraz jego różnorodne środowiska – od zamożnej burżuazji i wpływowych sfer urzędniczych aż po lumpenproletariat z ubogich dzielnic. Charakterystyczną scenerię epizodów śledztwa tworzą bistra, podrzędne hoteliki, oficyny, warsztaty rzemieślnicze w starych domach Paryża obok luksusowych apartamentów w drogich kamienicach. Opowieści o śledztwach komisarza dają pretekst do refleksji autora nad psychologicznymi uwarunkowaniami zbrodni, a także nad problemami odpowiedzialności karnej i moralnej.
Skłonności i upodobania.
Maigret nie umiał pływać; nigdy też nie nauczył się prowadzić samochodu – zadanie to zwykle powierzał któremuś ze swoich inspektorów (lub własnej żonie), zadowalając się rolą pasażera. Spośród swych współpracowników najbardziej cenił najstarszego i doświadczonego inspektora Janvier, ale do ulubieńców należał inspektor Lapointe.
Palił wyłącznie fajkę, których miał cały zestaw. W trakcie pracy śledczej pił sporo, nigdy jednak nie przekraczając stosownej granicy. Oprócz stale wypijanego butelkami piwa (przede wszystkim z baru-piwiarni „Dauphin” sąsiadującego z paryską siedzibą policji na Quai des Orfèvres), w barach i restauracjach często lubił popijać białe wino, nawet szklankami, o wiele rzadziej – calvados (w chłodnej porze roku – nawet grog), natomiast jako aperitif preferował pastis. W tej potrzebie miał też swoje dziwactwo: od początku do końca danego śledztwa pił ten sam alkohol. 
W Paryżu jego niezmiennym miejscem zamieszkania był lokal w starej kamienicy przy bulwarze Richard-Lenoir w XI dzielnicy. Komisarz lubił spędzać wakacje w Meung-sur-Loire, w zakupionym tam domku letnim, gdzie miał zamiar osiąść na emeryturze.
Film.
Serial "Maigret" – w roli tytułowej Rowan Atkinson

</doc>
<doc id="296076" url="https://pl.wikipedia.org/wiki?curid=296076" title="Aweida">
Aweida

Aweida, także Auweida, Auweyida, Oweida (ur. 1850, zm. 1921) – dwukrotny król Nauru.
Rządy zaczął sprawować w młodym wieku; od tego momentu, władał wyspą do 1878 roku. W tym samym roku abdykował, w wyniku trwającej wówczas wojny domowej. Po 10-letnim okresie bezkrólewia, ponownie zasiadł na tronie. W 1888 roku, Nauru zostało jednak wcielone w skład niemieckiej Nowej Gwinei; Aweida dalej sprawował rządy, jednak już tylko pod kuratelą kolonizatorów (aż do swojej śmierci w 1921 roku).
Aweida był przewodniczącym lokalnego oddziału „Czerwonego Krzyża”, a pod koniec życia był także diakonem w kościele ewangelickim.
Jego żoną była Eigamoiya.

</doc>
<doc id="296079" url="https://pl.wikipedia.org/wiki?curid=296079" title="Vihorlatské vrchy">
Vihorlatské vrchy



</doc>
<doc id="296080" url="https://pl.wikipedia.org/wiki?curid=296080" title="Vihorlat">
Vihorlat



</doc>
<doc id="296082" url="https://pl.wikipedia.org/wiki?curid=296082" title="Procesy członków akcji 1005">
Procesy członków akcji 1005

Procesy członków akcji 1005 – kilka procesów przed sądami zachodnioniemieckimi w latach 60., obejmujących byłych członków "Sonderkommanda 1005". Sonderkommanda te przeprowadzały akcję 1005 (zacieranie zbrodni popełnionych przez hitlerowców we wschodniej Europie). Główny nadzorca akcji, szef Gestapo, Heinrich Müller zaginął w 1945. Natomiast Paul Blobel (główny wykonawca akcji 1005) został skazany w tzw. procesie "Einsatzgruppen" przez Amerykański Trybunał Wojskowy w Norymberdze na karę śmierci i stracony w 1951.
Proces w Heilbronn w latach 1962-1963.
Na ławie oskarżonych zasiadł Rudolf Theimer, któremu zarzucono udział w zamordowaniu 45 więźniów żydowskich zmuszonych do udziału w akcji 1005 oraz osobiste rozstrzelanie 10 więźniów w obozie Borek. Theimer skazany został na 4 lata pozbawienia wolności.
Proces w Koblencji w latach 1963-1965.
Na ławie oskarżonych zasiadło 11 członków Policji Bezpieczeństwa (Sipo) w Mińsku, którzy brali udział w akcji 1005. Zarzuty obejmowały zbrodnie popełnione na Białorusi (m.in. w Mińsku, Słucku, Słonimie i obozie zagłady w Małym Trostincu), w szczególności rozstrzeliwanie, gazowanie w specjalnych samochodach ciężarowych i zakopywanie żywcem tysięcy Żydów (zarówno radzieckich, jak i deportowanych z zachodniej Europy), Cyganów, komisarzy bolszewickich i innych obywateli ZSRR w latach 1941-1944. Jeden z zarzutów obejmował odwet za próbę zamachu na Głównego Komisarza Rzeszy na Białorusi Wilhelma Kube, przez zastrzelenie 300 mężczyzn, kobiet i dzieci z Mińska.
Werdykt sądu:
Proces w Hamburgu w 1968.
Ława oskarżonych liczyła 3 członków "Sonderkommando 1005", którym zarzucono mordowanie Żydów i więźniów innych narodowości zmuszonych do udziału w akcji 1005. Zbrodnie te zostały popełnione na Białorusi (m.in. w Mińsku, Małym Trostincu, Pińsku i Słonimie) i w Polsce (m.in. w Łomży). Za udział w rozstrzeliwaniu, gazowaniu więźniów oraz ich wysadzaniu w powietrze w specjalnych bunkrach wszyscy oskarżeni skazani zostali na dożywocie.
Werdykt sądu:
Proces w Stuttgarcie w 1969.
4 członków Sonderkommando 1005 zostało oskarżonych o udział w mordowaniu Żydów i więźniów innych narodowości zmuszonych do udziału w akcji 1005 na Ukrainie (m.in. w Babim Jarze koło Kijowa, Humaniu, Kamieńcu Podolskim i Mikołajowie) i na Łotwie (w rejonie Rygi).
Werdykt sądu:

</doc>
<doc id="296083" url="https://pl.wikipedia.org/wiki?curid=296083" title="Timothy Detudamo">
Timothy Detudamo

Timothy „Tim” Detudamo (ur. w 1870 lub 1871 w Uaboe, zm. 11 kwietnia 1953) – polityk i lingwista nauruański, pastor.
Życiorys.
Był synem jednego z wodzów plemiennych. Wykształcony przez Londyńskie Towarzystwo Misyjne, w latach 1900–1906 wspólnie z Philipem Delaporte i Jacobem Aroi przetłumaczył na język nauruański Biblię. Z Delaporte pracował nad stworzeniem słownika języka nauruańskiego. Przez trzy lub cztery lata (1914-1917/1918) przebywał z Delaporte w USA, gdzie też się kształcił i pracował jako tłumacz. Po powrocie na rodzinną wyspę próbował założyć sklep konkurencyjny wobec handlu europejskiego, został jednak na dwa lata osadzony w areszcie domowym. Za rządów Daimona, był wiceprzewodniczącym Rady Wodzów Nauru. Po jego śmierci w 1931 roku, został wybrany przewodniczącym tej instytucji. Stanowisko to zajmował do roku 1942. Podczas okupacji japońskiej rządził jako „Gubernator Nauruańczyków” (od 1942 do 30 czerwca 1943). Pod koniec czerwca 1943 roku został deportowany na wyspy Chuuk przez okupantów japońskich (wraz z większością mieszkańców wyspy). W Mikronezji przebywał do 31 stycznia 1946 roku, kiedy to wraz z innymi Nauruańczykami został przetransportowany statkiem BPC „Trienza”. Po pokonaniu państw osi ponownie został szefem Rady Wodzów. W grudniu 1951 roku na Nauru weszły w życie reformy administracyjne, w wyniku których utworzono Lokalną Radę Samorządową Nauru (obecnie parlament). 15 grudnia 1951 roku odbyły się pierwsze wybory; Detudamo i Austin Bernicke zwyciężyli w dwumandatowym okręgu Ubenide. Trzy dni później, podczas pierwszego spotkania rady wyspy, Detudamo został wybrany jej przewodniczącym. Funkcję tę pełnił do śmierci; jego następcą został Raymond Gadabu.
W czasie swych rządów próbował zreformować język ojczysty wyspiarzy; sam mówił w pięciu językach (niemiecki, angielski, gilbertański, marszalski i nauruański). W 1938 spisał i przetłumaczył na język angielski nauruańskie opowieści i legendy. Uważa się go, obok Hammera DeRoburta, za „ojca narodu i państwa nauruańskiego”.
Jego synem był Buraro Detudamo. Był dziadkiem członka parlamentu i byłego prezydenta – Lagumota Harrisa.

</doc>
<doc id="296087" url="https://pl.wikipedia.org/wiki?curid=296087" title="Kieren Keke">
Kieren Keke

Kieren Aedogan Keke (ur. 27 czerwca 1971 w Yaren), naurański polityk i lekarz. Deputowany do parlamentu od 2003, minister zdrowia w latach 2004-2007, minister spraw zagranicznych od 2007, minister finansów od 2008.
Życiorys.
Kieren Keke, z wykształcenia lekarz, jest jednym z nielicznych profesjonalnych medyków na wyspie. Jego ojciec, Ludwig Keke, również był lekarzem. Posiada podwójne - australijskie i nauruańskie - obywatelstwo. Był jednym z założycieli partii Naoero Amo ("Najpierw Nauru").
Deputowany do parlamentu.
W wyborach z 3 maja 2003 z ramienia Naoero Amo dostał się do parlamentu w okręgu Yaren. Mandat deputowanego odnawiał w każdych kolejnych wyborach; w 2004, 2007, 2008 i dwukrotnie w 2010. 29 maja 2003 został wybrany wiceprzewodniczącym Parlamentu Nauru.
Po odsunięciu od władzy prezydenta Ludwiga Scotty'ego, w wyniku uchwalenia wobec jego rządu przez parlament wotum nieufności w sierpniu 2003, Keke był jednym z zagorzałym krytyków nowego prezydenta René Harrisa. Zarzucił rządowi prowadzenie polityki bez opracowania budżetu i zaległości w wypłacaniu pensji pracownikom sektora publicznego. Prezydenta oskarżył o doprowadzenie kraju na skraj bankructwa. W kwietniu 2004 został aresztowany w czasie antyrządowej kilkusetosobowej demonstracji przed parlamentem. Za swoją działalność oskarżony został o podburzanie do niepokojów i zagrażanie bezpieczeństwu kraju.
Minister zdrowia.
Po uchwaleniu wotum nieufności wobec prezydenta Harrisa i ponownym wyborze Scotty'ego na urząd szefa państwa 22 czerwca 2004, Keke objął w jego gabinecie stanowisko ministra zdrowia. Jesienią 2004 przewodniczący parlamentu Russell Kun zakwestionował możliwość sprawowania przez niego mandatu deputowanego z powodu posiadania podwójnego obywatelstwa. W konsekwencji pogłębiającego się kryzysu politycznego prezydent Scotty 1 października 2004 rozwiązał parlament, wprowadził stan wyjątkowy i zarządził nowe wybory na 23 października 2004. Po wyborach, wygranych przez zwolenników Ludwiga Scotty'ego, Keke zachował stanowisko ministra zdrowia w jego gabinecie.
Minister spraw zagranicznych i finansów.
11 listopada 2007 zrezygnował ze stanowiska ministra zdrowia razem z dwoma innymi członkami gabinetu, zarzucając prezydentowi hamowanie przeprowadzanych reform i tolerowanie zarzutów o nieprawidłowościach finansowych pojawiających pod adresem ministra finansów Davida Adeanga. Z jego inicjatywy 13 listopada 2007 parlament wysunął wniosek o wotum nieufności wobec rządu prezydenta Scotty'ego. W głosowaniu wniosek nie uzyskał jednak wymaganej większości. Jednakże już 19 grudnia 2007, w wyniku drugiego wniosku o wotum nieufności zgłoszonego przez Keke, prezydent Scotty został odsunięty ze stanowiska, a nowym szefem państwa i rządu został wybrany Marcus Stephen. Tego samego dnia Keke objął stanowisko ministra spraw zagranicznych, ministra telekomunikacji i transportu oraz ministra asystującego prezydentowi w gabinecie Marcusa Stephena. W lutym 2008 objął dodatkowo resort finansów.
W marcu 2008 nowo wybrany przewodniczący parlamentu David Adeang próbował wykluczyć Keke z parlamentu, zwołując pod nieobecność prezydenckich ministrów posiedzenie parlamentu, na którym uchwalona została ustawa zakazująca posiadania podwójnego obywatelstwa przez członków izby. Oznaczałoby to konieczność rezygnacji z mandatów przez Kierena Keke oraz ministra Fredericka Pitchera i w konsekwencji utratę większości parlamentarnej przez prezydenta. Prezydent Stephen uznał ustawę za niekonstytucyjną z powodu braku kworum przy jej uchwalaniu. W obliczu rysującego się poważnego kryzysu politycznego ogłosił następnie stan wyjątkowy i wcześniejsze wybory parlamentarne. W wyborach w kwietniu 2008 Keke uzyskał reelekcję i zachował zajmowane wcześniej stanowiska ministerialne.
Jako szef dyplomacji negocjował w 2008 warunki zamknięcia na Nauru australijskiego ośrodka dla uchodźców ubiegających się o azyl, działającego w ramach programu "Pacific Solution". Ośrodek zapewniał 20% wpływów do krajowego budżetu i stanowił zatrudnienie dla około 100 osób; istniejący od 2001 został ostatecznie zamknięty w marcu 2008. W grudniu 2009 Keke w imieniu Republiki Nauru uznał niepodległość Abchazji i Osetii Południowej, dwóch prowincji będących formalnie częścią Gruzji. Zaprzeczył przy tym doniesieniom mediów o uzyskaniu w zamian od Rosji środków finansowych. Stwierdził, że powodem decyzji było przekonanie rządu o istnieniu wyraźnych historycznych i prawnych podstaw dla niepodległości obu terytoriów. Potwierdził również rozpoczęcie rozmów z Rosją na temat wsparcia przez nią projektów pomocowych służących strategii zrównoważonego rozwoju na Nauru.
We wcześniejszych wyborach parlamentarnych w kwietniu 2010 oraz kolejnych w czerwcu 2010 uzyskał ponownie reelekcję. W nowo utworzonym parlamencie objął stanowiska ministra zdrowia, sportu i spraw zagranicznych i handlu. 8 lutego 2013 zrezygnował ze stanowiska.

</doc>
<doc id="296088" url="https://pl.wikipedia.org/wiki?curid=296088" title="Radó Kövesligethy">
Radó Kövesligethy

Radó von Kövesligethy (ur. 1 września 1862 w Weronie, zm. 11 października 1934 w Budapeszcie) – węgierski astrofizyk i geofizyk. W latach 1881–1884 studiował na Uniwersytecie Wiedeńskim. Pracował wspólnie z Miklósem Konkoly-Thege i Bélą Harkányim w Obserwatorium Konkolyego nad obserwacją, fotografowaniem, katalogowaniem i oceną spektralną Słońca i gwiazd. Pracował także jako asystent profesora Loránda Eötvösa w Instytucie Fizyki Uniwersytetu w Budapeszcie. W 1904 roku został profesorem kosmografii i geofizyki na Uniwersytecie w Budapeszcie. W 1906 roku został sekretarzem generalnym stowarzyszenia "International Association for Seismology". W tym samym roku założył pierwsze obserwatorium sejsmologiczne w Budapeszcie i aż do śmierci był jego dyrektorem. Od 1895 roku był członkiem korespondencyjnym, a od 1909 członkiem pełnoprawnym Węgierskiej Akademii Nauk. Był także członkiem wielu organizacji międzynarodowych.

</doc>
<doc id="296090" url="https://pl.wikipedia.org/wiki?curid=296090" title="Alfons Schulz (polski duchowny)">
Alfons Schulz (polski duchowny)

Alfons Wacław Schulz, także Szulc (ur. 5 marca 1872 w Tymawie, zm. 25 czerwca 1940 w obozie koncentracyjnym w Stutthofie) – polski duchowny katolicki, działacz narodowy na Pomorzu, senator III kadencji w II RP.
Życiorys.
Urodził się w wielodzietnej rodzinie rolnika Jakuba (ur. ok. 1836) i Marii z Binerowskich (1842–1909). Uczęszczał do progimnazjum biskupiego Collegium Marianum w Pelplinie (1880–1890), później do gimnazjum klasycznego w Starogardzie, gdzie w 1893 zdał maturę. Następnie studiował filozofię i teologię w Seminarium Duchownym w Pelplinie, po ukończeniu którego 27 marca 1898 przyjął święcenia kapłańskie. Pracował jako wikariusz w parafiach: Trójcy Świętej w Oliwie, św. Ignacego Loyoli w Starych Szkotach, Wniebowzięcia Najświętszej Maryi Panny w Chełmnie, Wniebowzięcia Najświętszej Maryi Panny w Kartuzach, Świętej Trójcy w Wejherowie, św. Michała Archanioła w Lipuszu, Ścięcia św. Jana Chrzciciela w Chojnicach. Od lipca 1906 do 1931 był proboszczem parafii św. Apostołów Piotra i Pawła w Konarzynach na Kaszubach. 
Działał w polskich organizacjach społeczno-kulturalnych, m.in. był członkiem Towarzystwa Naukowego w Toruniu (1897–1921) oraz Stowarzyszenia „Straż”, zajmującego się promocją publikacji polskich w środowiskach wiejskich. W Konarzynach kierował kółkiem rolniczym, był również prezesem Towarzystwa Czytelni Ludowych w powiecie człuchowskim.
W grudniu 1918 pełnił mandat delegata na Polski Sejm Dzielnicowy w Poznaniu, od grudnia t.r. przewodniczył Radzie Ludowej na powiat człuchowski z siedzibą w Konarzynach. Był więziony w Człuchowie przez dwa miesiące przez władze niemieckie; w sprawie jego zwolnienia interweniowały liczne organizacje polskie. Wszedł następnie w skład Komisji Granicznej, przyczyniając się po pozostawienia w granicach Polski kilku wiosek (m.in. Konarzyn i Ciecholew). 
W 1926 powołał do życia Towarzystwo Robotników w Konarzynach, był również inicjatorem powstania lokalnego oddziału Towarzystwa Gimnastycznego „Sokół”. Zasiadał w Sejmiku Powiatowym w Chojnicach oraz kierował zarządem powiatowym Pomorskiego Towarzystwa Rolniczego w Tczewie. Pełnił również szereg funkcji kościelnych – był wicedziekanem, a następnie dziekanem dekanatu chojnickiego (1924–1931), wizytatorem nauki religii w dekanacie, uczestniczył w diecezjalnym synodzie w Pelplinie w grudniu 1928. We wrześniu 1931 został przeniesiony na probostwo w Subkowach k. Tczewa.
W latach 1930–1935 zasiadał w Senacie RP, wybrany z listy państwowej Bezpartyjnego Bloku Współpracy z Rządem. Współpracą z BBWR naraził się na krytykę pomorskiego Stronnictwa Narodowego. 
Po wybuchu II wojny światowej, 9 września 1939 został aresztowany przez Niemców, przetrzymywany w obozie przejściowym w Tczewie, przewieziony do obozu przejściowego Neufahrwasser (Nowy Port), stamtąd trafił do obozu koncentracyjnego w Stutthofie, z którego został zwolniony. Kolejny raz aresztowany przez Niemców 29 lutego 1940 i przewieziony ponownie do obozu koncentracyjnego KL Stutthof (nr obozowy 1021), gdzie 25 czerwca 1940 został zamordowany (utopiony w wannie). Pochowany był początkowo na cmentarzu w Gdańsku-Zaspie, w marcu 1946 zwłoki przeniesiono na cmentarz parafialny w Subkowach.

</doc>
<doc id="296093" url="https://pl.wikipedia.org/wiki?curid=296093" title="Béla Harkányi">
Béla Harkányi

Béla Harkányi (ur. 11 kwietnia 1869 w Peszcie, zm. 23 stycznia 1932 w Budapeszcie) – węgierski astrofizyk i matematyk, profesor, od 1911 roku członek korespondencyjny Węgierskiej Akademii Nauk. 
Życiorys.
Pracował wspólnie z Miklósem Konkoly-Thege i Radó Kövesligethym nad katalogowaniem i interpretacją widm spektroskopowych Słońca i innych gwiazd w obserwatorium w Ógyalla. Był pionierem w dziedzinie fotometrii.

</doc>
<doc id="296094" url="https://pl.wikipedia.org/wiki?curid=296094" title="Jules Maigret">
Jules Maigret



</doc>
<doc id="296099" url="https://pl.wikipedia.org/wiki?curid=296099" title="József Pálinkás">
József Pálinkás

József Pálinkás (ur. 18 września 1952 w Galvács) – węgierski fizyk jądrowy, nauczyciel akademicki i polityk, profesor, w latach 2001–2002 minister edukacji, parlamentarzysta, od 2008 do 2014 prezes Węgierskiej Akademii Nauk.
Życiorys.
Absolwent fizyki na Uniwersytecie w Segedynie (1977). W 1981 doktoryzował się na Uniwersytecie im. Lajosa Kossutha w Debreczynie. Od 1977 pracował w instytucie badań jądrowych (ATOMKI) Węgierskiej Akademii Nauk w Debreczynie. Od 1990 pełnił obowiązki wicedyrektora, a w latach 1991–1996 był dyrektorem tego instytutu. W połowie lat 90. został profesorem Uniwersytetu w Debreczynie, od 1996 do 2013 kierował katedrą fizyki doświadczalnej.
W latach 90. zaangażował się w działalność polityczną w ramach Węgierskiego Forum Demokratycznego. W 1996 przeszedł do założonej przez część działaczy tego ugrupowania Węgierskiej Demokratycznej Partii Ludowej, zaś w 1998 dołączył do Fideszu. Objął w tym samym roku stanowisko sekretarza stanu w resorcie edukacji, od lipca 2001 do maja 2002 sprawował urząd ministra oświaty w rządzie Viktora Orbána.
W 2006 z ramienia Fideszu wybrany na posła do Zgromadzenia Narodowego. Złożył mandat w 2008 w związku z powołaniem na prezesa Węgierskiej Akademii Nauk, funkcję tę pełnił do 2014. Powrócił następnie do administracji rządowej, w 2015 został dyrektorem narodowego biura badań naukowych, rozwoju i innowacji (NKFIH). W 2019 powołany przez polskiego ministra nauki i szkolnictwa wyższego do grona międzynarodowych ekspertów w programie „Inicjatywa doskonałości – uczelnia badawcza”.
W 2020 powrócił do aktywności partyjnej, tworząc ugrupowanie pod nazwą Új Világ Néppárt.

</doc>
<doc id="296100" url="https://pl.wikipedia.org/wiki?curid=296100" title="Cydonia">
Cydonia



</doc>
<doc id="296105" url="https://pl.wikipedia.org/wiki?curid=296105" title="Styl wspinaczki">
Styl wspinaczki

Styl wspinaczki − szerokie pojęcie obejmujące ogólną ocenę całokształtu środków, tak materialnych, jak i intelektualnych, zaangażowanych w pokonanie drogi wspinaczkowej.
Od początków wspinania sposób pokonania danego problemu był uważany za równie istotny jak sam jego fakt. Początkowo wyróżniano przejścia bez przewodników jako szczególnie wartościowe. W miarę gromadzenia wiedzy i doświadczeń oraz pojawiania się wyspecjalizowanych środków technicznych pojęcie stylu ewoluowało.
Współcześnie powszechnie przyjęte jest docenianie minimalizacji użytych ułatwień, czego najdobitniejszym wyrazem jest powstanie nieco żartobliwej koncepcji "nago i boso".
W zakresie wielowyciągowych dróg wspinaczkowych o górskim charakterze wyróżniamy obecnie następujące style:
W zakresie ogólnej koncepcji działania w terenie o charakterze skałkowym:
Ze względu na wcześniejszą znajomość drogi i podejście do asekuracji:

</doc>
<doc id="296108" url="https://pl.wikipedia.org/wiki?curid=296108" title="Henryk Błaszkowski">
Henryk Błaszkowski

Henryk Błaszkowski (ur. 18 stycznia 1893 w Warszawie, zm. 3 lipca 1966 tamże) – polski inżynier mechanik kolejnictwa, działacz Kościoła ewangelicko-reformowanego.
Życiorys.
Był synem Leona (prawnika, sędziego Sądu Najwyższego) i Milady z Krostów. Pracował jako p.o. naczelnika wydziału Dyrekcji Okręgowej Kolei Państwowych w Gdańsku, był też dyrektorem Departamentu Zasobów Kolejowych w Ministerstwie Komunikacji oraz redaktorem Wydawnictw Komunikacji i Łączności. Podobnie jak ojciec działał w Kościele ewangelicko-reformowanym, był członkiem i wiceprezesem Kolegium Kościelnego zboru warszawskiego oraz prezesem (i członkiem honorowym) Synodu Kościoła Ewangelicko-Reformowanego w Polsce. W czasie II wojny światowej wraz z rodziną był zaangażowany w działalność konspiracyjną w ZWZ i AK. 
Zmarł w Warszawie. Pochowany na Cmentarzu ewangelicko-reformowanym w Warszawie (sektor B-1-5).
W powstaniu warszawskim zginęli jego żona Anna z Čubów (ur. 1894), z pochodzenia Czeszka oraz dzieci: córka Milada zamężna Kowalska (ur. 25 września 1919), sanitariuszka i syn Zbigniew (ur. 16 stycznia 1921).

</doc>
<doc id="296109" url="https://pl.wikipedia.org/wiki?curid=296109" title="Miriam">
Miriam



</doc>
<doc id="296112" url="https://pl.wikipedia.org/wiki?curid=296112" title="Sándor Szalay">
Sándor Szalay

Sándor Szalay (ur. 4 października 1909 w Nyíregyházie, zm. 11 października 1987 w Debreczynie) – węgierski fizyk jądrowy, który w 1955 r. odkrył neutrino (niezależnie, ale później niż Clyde Cowan i Frederick Reines). Wykonane przez niego zdjęcie nagle zmieniającego kierunek nuklidu helu w momencie emisji neutrina można znaleźć w niemal każdym podręczniku fizyki jądrowej.
W 1970 roku UMCS przyznał mu tytuł "doktora honoris causa".

</doc>
<doc id="296116" url="https://pl.wikipedia.org/wiki?curid=296116" title="Cydonia (album)">
Cydonia (album)



</doc>
<doc id="296129" url="https://pl.wikipedia.org/wiki?curid=296129" title="Hierapolis">
Hierapolis

Hierapolis – starożytne miasto położone na zboczu góry Cökelez, powyżej wapiennych tarasów Pamukkale, ok. 15 km od Denizli w południowo-zachodniej Turcji (Anatolia). W starożytności było miastem frygijskim. Zostało założone najprawdopodobniej przez króla Pergamonu Eumenesa II na początku II wieku p.n.e. Nazwa miasta wiązana jest z imieniem Hiery, żony Telefosa, króla Myzji, któremu oddawano w Pergamonie cześć jako herosowi i legendarnemu założycielowi.
Historia.
Hierapolis zostało zbudowane w miejscu, gdzie już znacznie wcześniej istniało osadnictwo, a zamieszkujące tu ludy oddawały cześć bogini – matce ziemi. Około 500 r. p.n.e. znajdowało się tu miasto zwane Cydrara. Lecznicze źródła przyciągały mieszkańców, a występujące na tym terenie trzęsienia ziemi niszczyły ich domy i świątynie.
W 133 r. p.n.e., po śmierci ostatniego króla Pergamonu, Hierapolis przeszło pod panowanie Rzymian. W 17 r. p.n.e. silne trzęsienie ziemi zniszczyło całe miasto. Odbudowane już jako miasto rzymskie, ponownie zostało zniszczone przez silny wstrząs w 60 r., za panowania Nerona. Swój złoty okres przeżyło podczas sprawowania władzy przez Septymiusza Sewera i Karakallę.
Po podziale Cesarstwa rzymskiego w 395 r. przeszło pod panowanie Bizancjum. Za panowania Konstantyna Wielkiego było stolicą Frygii i ważnym ośrodkiem chrześcijaństwa. W tym czasie miasto otoczono murem obronnym. Czas wojny Bizancjum z Seldżukami (XI wiek) oraz późniejsza ekspansja osadników na terenie Anatolii przyczyniła się do stopniowego upadku miasta.
Rok 1354 to kres jego historii. Silne trzęsienie ziemi ponownie zniszczyło miasto, a jego mieszkańcy opuścili je na zawsze.
Badania ruin Hierapolis zostały zapoczątkowane w 1887 r. przez Carla Humanna, odkrywcę pergameńskiego ołtarza. Wyniki swoich prac opublikował w książce "Altertümer von Hierapolis" w 1898 r. Od 1957 badania podjął zespół kierowany przez Paolo Verzone, który w 1973 zapoczątkował odbudowę miasta. Odnalezione przez włoski zespół zabytki, pochodzące przede wszystkim z okresu rzymskiego i wczesnochrześcijańskiego, są eksponowane w Muzeum Hierapolis. W 1988 Hierapolis wraz z Pamukkale zostało wpisane na Listę światowego dziedzictwa UNESCO.
Prowadzone badania archeologiczne ujawniły zarysy miasta zbudowanego początkowo na planie prostokąta o wymiarach 1000 x 800 m. Miasto na dwie części dzieliła ulica szerokości 13,5 m, wzdłuż której zbudowano portyk. W czasach panowania Nerona obszar miasta został powiększony o dwa kolejne kwartały. Z tego okresu pochodzi też system kanalizacyjny. Wiele z budowli zniszczonych podczas trzęsienia ziemi w 60 r. zostało odbudowanych w okresie późniejszym. W okresie wczesnochrześcijańskim niektóre z nich zostały zamienione na kościoły.
Zachowane zabytki.
Na terenie Hierapolis zachowały się następujące obiekty:

</doc>
<doc id="296130" url="https://pl.wikipedia.org/wiki?curid=296130" title="Stars!">
Stars!

Stars! – strategiczna gra turowa, rozgrywana w systemie PBeM, której fabuła rozgrywa się w kosmosie. Gracz, w roku 2400 posiada obraz galaktyki i podstawowe technologie umożliwiające jej podbój. Całkowity nacisk położony jest na zarządzaniu własnym imperium (planety i floty) według popularnego typu 4X (ang. eXplore, eXpand, eXploit &amp; eXterminate – eksploracja, ekspansja, eksploatacja, eksterminacja).
Zadaniem gracza jest opanować dostępną mu galaktykę pokonując innych graczy sterowanych przez ludzi lub komputer. Przed rozpoczęciem gry trzeba stworzyć z dostępnych parametrów rasę charakteryzującą się zdolnością przeżycia we wrogich środowiskach i specyficznymi możliwościami produkcyjnymi. Tak skonstruowane rasy konkurują w komputerowo generowanym wszechświecie. Raz na turę wydaje się rozkazy produkcji, badań, rozpoznania i walki, a po generacji kolejnej tury możemy sprawdzić efekty naszych poczynań.
Jak na grę w realiach hard SF przystało, statki mogą poruszać się z prędkościami nadświetlnymi wyrażanymi w skali warp – gdzie prędkość w skali warp oznacza drogę pokonaną w czasie jednej tury – liczba lat świetlnych do kwadratu (warp-9 odpowiada odległości 81 lat świetlnych na turę).
Wydawca.
Gra "Stars!" została wydana przez Jeffa Johnsona i Jeffa McBride początkowo jako shareware. Późniejsze wersje były wydawane przez firmę Empire Interactive, jako kontynuacje wersji shareware.
Historia.
Gra została po raz pierwszy wydana w 1995 w wersji 1.0, ostatnia wersja likwidująca błędy 2.7j RC4 została wydana w grudniu 2000. Obecnie Stars! jest przystosowana do najwygodniejszej opcji gry z wieloma graczami poprzez mail (PBEM: Play-By-EMail). Jeden z graczy (lub osoba nie związana z grą) pełni rolę zarządzającego grą – hosta, pozostali (maksymalnie 16 graczy) przesyła do hosta pliki rozkazów. Host generuje turę i rozsyła wyniki działań do poszczególnych graczy także poprzez e-mail.
Alternatywą systemu "play-by-email" jest obecnie najpopularniejszy system zwany Stars! Autohost. System automatycznie generuje turę na podstawie przesłanych wcześniej rozkazów i automatycznie rozsyła wyniki do graczy. Wadą systemu jest ograniczenie do oryginalnych parametrów gry, bez uwzględnienia wersji zmodyfikowanych tzw. modów.
Najefektywniejszym systemem rozgrywek w trybie gry wieloosobowej graczy jest system 3x tygodniowo, który pozwala w wystarczającym stopniu skupić się na mikrozarządzaniu własną rasą oraz na dyplomacji z pozostałymi graczami, która zazwyczaj przebiega innymi kanałami niż środowisko gry (e-mail, komunikatory).
W grze zaimplementowano również graczy komputerowych – AI (max.15), którzy charakteryzują się znaczną schematycznością w działaniu, mogących jednak uczyć graczy zasad i mechaniki gry przed grą z innym ludzkim przeciwnikiem.
W grze funkcjonuje bardzo czytelny i przejrzysty tutorial, pokazujący podstawę zarządzania własną rasą.
Grafika.
Grafika w grze bazuje na środowisku 2D. Przedstawia statyczne obrazy planet, projektów statków i komponentów. Każda bitwa polega na przesuwaniu się nieanimowanych ikon symbolizujących statki po siatce reprezentującej pole bitwy bez udziału gracza. Same rasy są reprezentowane wyłącznie poprzez małe emblematy flag. Każdy rodzaj jednostki (statek, baza) jest symbolizowany przez cztery różne ikony danej konstrukcji, jednakowe dla wszystkich graczy uczestniczących w rozgrywce.
Środowisko gry.
Projekt rasy.
"Stars!" rozpoczyna się wyborem rasy lub własnym projektem, w której gracz tworzy własną niepowtarzalną rasę, używając swoistego systemu bazującego na punktach, których określona pula jest rozdysponowywana między poszczególnymi kroki (cechy) kreatora rasy. Niektóre parametry powodują stratę punktów, inne ich zysk.
Cała sztuka projektowania rasy polega na tym, aby zmieścić się w określonej puli punktów balansując między poszczególnymi cechami rasy.
Niewykorzystane punkty można spożytkować jako swoisty bonus, poprzez np. zwiększenie liczby początkowych kopalń czy ilości wydobytych minerałów.
Rozgrywka.
Każdy z graczy rozpoczyna grę z jedną planetą (lub z dwiema, zależnie od cechy głównej rasy), bazą kosmiczną i niewielką flotą. Podczas badania kosmosu, wysłane jednostki badawcze do systemów o znanym położeniu odkrywają cechy systemu (planety) – parametry środowiskowe i ich przydatność dla rasy gracza oraz koncentrację minerałów.
Każda planeta, po jej kolonizacji, posiada swoją kolejkę produkcyjną, w której można budować infrastrukturę oraz statki po uprzednim wybudowaniu stacji kosmicznej.
Koloniści na planecie wytwarzają pewną ilość zasobów (odpowiadających zdolnościom produkcyjnym danej planety), które są niezbędne do budowy kopalń wydobywających minerały. Minerały w połączeniu z zasobami umożliwiają budowę fabryk, które generują kolejne zasoby, umożliwiające budowę większych konstrukcji w krótszym czasie.
Budowa statków.
Jednym z najwygodniejszych rozwiązań w "Stars!" jest budowa statków. W czasie badań nad konstrukcjami, stopniowo są odkrywane nowe konstrukcje, które składają się wyłącznie z kadłuba o określonym koszcie, wytrzymałości oraz z przedziałów o określonym typie (np. przedział elektryczny, mechaniczny, bojowy itp.)
Elementy określonego typu, odkrywane w trakcie osiągania stopniowo kolejnych poziomów badań mogą posłużyć do budowy jednostki. Gracz decyduje sam, ile elementów będzie w danym przedziale (istnieje limit od 1 do 32, w zależności od konstrukcji) oraz jaki ich typ i rodzaj, co przekłada się naturalnie na szybkość produkcji (ilość dostępnych zasobów i minerałów na planecie) oraz masy, prędkości, siły ognia, pierwszeństwa strzału, zużycia paliwa budowanej jednostki i innych parametrów.
Poznanie wrogiej konstrukcji umożliwia budowę specyficznych jednostek, tzw. "kontrkadłubów" przeznaczonych docelowo do niszczenia konkretnych konstrukcji przeciwnika.
W grze obowiązuje limit 16 konstrukcji na gracza, co skutecznie blokuje budowę wielu podobnych jednostek. Dodatkowo limit ten wymaga mądrego projektowania, gdyż liczba różnych konstrukcji szybko rośnie w zależności od ich specjalizacji.
Bitwy.
Bitwy mogą się odbywać między wieloma rasami i występują zawsze, gdy floty różnych ras znajdą się w jednym punkcie przestrzeni (gracze mogą uznać się za rasy przyjacielskie, ustawiając status danej rasy w okienku "stosunków z innymi rasami").
Bombardowanie planety jest możliwe tylko przez specjalne konstrukcje do tego przeznaczone oraz przy warunku, iż stacja kosmiczna planety została zniszczona. Gracz broniący planety automatycznie niszczy pewną liczbę bomb lub desantujących kolonistów, o ile wcześniej budował systemy obronne na atakowanej planecie.
Zaawansowani gracze, znając budowę jednostek przeciwnika i orientacyjną ich liczbę przeprowadzają testy w tzw. "symulatorze bitew", który umożliwia budowę dowolnych konstrukcji różnych ras i symulowanie potyczki. Umożliwia to dobór innej liczby (czy typu) jednostek aby osiągnąć zamierzony cel, np. zniszczenie stacji kosmicznej przeciwnika bez zniszczenia całej jego floty na jej orbicie.
Zdarzenia losowe.
Gra umożliwia wystąpienie zdarzeń losowych w opcjach gry, które umożliwiają:
Handel technologią.
W grze jest możliwy handel technologiami. Zazwyczaj gracze tworzą sojusz i badają konkretny jeden lub dwa kierunki technologiczne po czym się wymieniają.
Nie jest możliwa bezpośrednia wymiana technologii. Jedyna możliwość to wymiana poprzez:
Każde zezłomowanie lub zniszczenie pojedynczej jednostki daje 50% szans na uzyskanie nowej technologii. Zezłomowanie 6 jednostek daje szansę już 98%. Technologia podnosi się tylko o jeden poziom, zatem posiadając 12 technologię broni i złomując statek z 16. technologią ma się 50% szans na uzyskanie 13 technologii w uzbrojeniu.
Dyplomacja.
Ponieważ gry (3 tury na tydzień) potrafią trwać miesiącami, a gracze nieraz są rozmieszczeni na całym globie, komunikacja odbywa się zazwyczaj przez e-mail, rzadziej przez komunikatory internetowe.
Jest to zdecydowanie bardziej wygodne niż możliwa komunikacja wewnątrz gry, którą się odczytuje dopiero w następnej turze, a odpowiedź znowu w kolejnej.
Dzięki temu, jest możliwe zawieranie sojuszy, wypowiadanie wojny wspólnemu wrogowi czy też ustalanie wzajemnych punktów wymiany technologii i koncentracji wspólnej floty.
Inne wersje Stars!
Stars! Supernova Genesis.
Wielka popularność gry Stars! zmobilizowała wydawców do przygotowania kolejnej wersji gry. Według planów, miała to być gra bardziej zaawansowana, z lepszą grafiką, bez kilku elementów oryginału (np. poprawiony poziom skali mikrozarządzania). Z uwagi na nieporozumienia wśród twórców gry oraz powiększającego się rynku gier 3D, projekt został zamknięty na poziomie beta-testów (wyszukiwania poważniejszych błędów i ich eliminacji w grze). Z uwagi na prawa firmy Empire dot. zastosowanej grafiki w grze, jest mało prawdopodobne, aby projekt ten został kiedykolwiek dokończony.
Stars! 3.
27 sierpnia 2005 pojawiła się w sieci informacja o kolejnej wersji nazywającej się roboczo "Stars! [3]". Będzie ona tworzona samodzielnie przez dawnych członków grupy pracującej nad "Supernova Genesis" w nieokreślonej bliżej przyszłości.
Freestars.
Gra "Stars!" nie jest dalej rozwijana przez wydawców, a praca nad jej kolejną częścią, "Supernova Genesis", została zarzucone. Aby rozwijać Stars! w przyszłości powstał projekt na licencji open source nazywany FreeStars, rozwijany przez fanów gry.
Mody.
W grze (przy użyciu specjalnego oprogramowania) jest możliwość dokonywania drobnych poprawek parametrów wszystkich elementów występujących w grze oraz konstrukcji, takich jak np. ilość zużywanego paliwa przez silniki, nośność bram, koszt badań, siła broni, typ konstrukcji, poziom dostępu dla nowych technologii itp. Niestety nie ma możliwości zmiany grafiki, głównych parametrów i cech ras, a także dodawania nowych elementów. Stąd też, modyfikowane parametry mają jedynie kosmetyczny wpływ, nie modyfikujący wyglądu całej gry.

</doc>
<doc id="296137" url="https://pl.wikipedia.org/wiki?curid=296137" title="Mosty i kładki we Wrocławiu">
Mosty i kładki we Wrocławiu

Wrocławskie mosty i kładki – przed II wojną światową były w obecnych granicach miasta Wrocławia 303 mosty i kładki różnej wielkości. Według obecnych rachunków (opartych na nieco innych kryteriach, niż przedwojenne) mostów jest nieco ponad sto: według spisu ZDiUM z 2021 r. – 111 mostów i 38 kładki, przy czym w liczbie tej nie ma tych obiektów, które zarządzane są przez podmioty inne niż ZDiUM, np. PKP, Lasy Państwowe czy Zarząd Zieleni Miejskiej, natomiast niektóre przeprawy składające się z paru konstrukcji są liczone osobno. Największe i najważniejsze z nich przerzucone są nad głównym i pobocznymi nurtami rzeki Odry (Stara Odra, Odra Północna i Południowa) i kanałów: Powodziowego, Żeglugowego, Bocznego, Miejskiego, Granicznego, Odpływowego i kilku pozostałych, których nazw w powszechnym obiegu się nie używa. W obrębie Wrocławia przepływa też kilka mniejszych rzek, na ogół dopływów Odry: Ślęza, Oława (która rozdziela się tu na dwa nurty – Oławę Górną i Dolną), Bystrzyca, Widawa, Dobra (dopływ Widawy), a z pomniejszych – Ługowina, Kasina, Oporówka, Łękawica, Piskorna, Młynówka, Trzciana, Czarna Woda, Zielona, Rogożówka, Olszówka Krzycka, Grabiszynka i inne. Rzeki te i strumienie oraz przekopane sztuczne kanały tworzą liczne naturalne i kilka sztucznych wysp (zależnie od poziomu wody w rzece oraz od kryterium wielkości można się ich doliczyć do około 25), niektóre rzeki (prócz Odry – np. Widawa) mają swoje „stare” nurty płynące nieco inną trasą, niż nurty główne; w wielu miejscach przedzielone są śluzami – niektóre ze śluz pełnią też rolę mostów lub kładek. Ponadto we Wrocławiu znajduje się wypełniona wciąż wodą Fosa Miejska, nad którą również przerzucone są trakty komunikacyjne – piesze i kołowe. Z tego względu miasto bywa nazywane Wenecją Północy. Ostatnią kategorią mostów i kładek wrocławskich są kładki piesze i wiadukty drogowe ponad jezdniami ulic bądź torami kolejowymi: w tej klasie obiektów ZDiUM zarządza 40 wiaduktami i 16 estakadami.
__SPIS__

</doc>
<doc id="296139" url="https://pl.wikipedia.org/wiki?curid=296139" title="Karabin AWS">
Karabin AWS

AWS (AWS-36, ) – radziecki karabin automatyczny kalibru 7,62 x 54 mm R skonstruowany w latach 30. XX wieku przez Siergieja Gawriłowicza Simonowa.
Historia.
W pierwszej połowie lat 20. Siergiej Simonow pracował w zakładach produkujących karabin Fiodorowa. Po zaprzestaniu produkcji tej broni w 1925 roku Simonow rozpoczął prace nad karabinem automatycznym pozbawionym głównej wady karabinu Fiodorowa – nietypowej amunicji. Skonstruowany w 1926 roku karabin automatyczny Simonowa strzelał typową amunicją 7,62 × 54 mm R. Przedstawiony prototyp został jednak odrzucony przez GAU (Gławnoje Artilierskoje Uprawlienije – Główny Zarząd Artylerii).
W następnych latach Simonow próbował dopracować swój karabin. Rezultatem tych prac był przedstawiony w 1931 kolejny prototyp, który przeszedł w następnych latach pomyślnie próby poligonowe, a następnie testy w jednostkach. W 1936 roku ostateczną wersję karabinu oficjalnie wprowadzono do uzbrojenia Armii Czerwonej i rozpoczęto produkcję seryjną.
Eksploatacja seryjnych AWS wykazała, że broń ta jest obarczona poważnymi wadami. Z powodu błędów konstrukcyjnych (zbyt duża odległość pomiędzy gniazdem magazynka a komorą nabojową lufy) karabin często się zacinał. Zbyt słaba okazała się także konstrukcja magazynka i jego gniazda, co powodowało częste awarie. Okazało się także, że pomimo zastosowania hamulca wylotowego, odrzut AWS jest podczas strzelania seriami zbyt duży i utrudnia prowadzenie celnego ognia.
W 1938 roku w ZSRR ogłoszono konkurs na nowy karabin. Doświadczenia z AWS spowodowały, że miał to być karabin samopowtarzalny. Jego zwycięzcą został skonstruowany przez Fiodora Tokariewa karabin SWT. Zaprojektowane przez Simonowa karabiny automatyczny (AWS-38) i samopowtarzalny (SWS-38) zostały odrzucone, pomimo że SWS-38 w czasie prób był bardziej niezawodny od SWT, a jego konstrukcja powodowała, że był prostszy i tańszy w produkcji.
Po rozpoczęciu w 1940 roku produkcji karabinu SWT (dokładnie wersji SWT-40) produkcję AWS zakończono. Wyprodukowane egzemplarze wycofano z uzbrojenia liniowych jednostek piechoty i przekazano formacjom tyłowym i flocie. Po niemieckim ataku 22 czerwca 1941 roku improwizowane oddziały piechoty, tworzone z żołnierzy tych formacji, wzięły udział w walce, używając między innymi karabinów AWS. Karabiny AWS były między innymi używane przez jednostki sformowane z marynarzy Floty Czarnomorskiej broniące Sewastopola. Niewielka liczba wyprodukowanych egzemplarzy sprawiła, że AWS dość szybko ponownie zniknął z uzbrojenia. Do końca wojny część tych karabinów była używana przez oddziały tyłowe Armii Czerwonej. Niewielka liczba tych karabinów znajdowała się także na uzbrojeniu Ludowego Wojska Polskiego. Egzemplarzy zdobycznych używał także Wehrmacht (pod oznaczeniem Selbstladegewehr 257(r)).
Opis techniczny.
Karabin AWS był bronią automatyczną. Automatyka broni działała na zasadzie odprowadzania gazów prochowych, tłok gazowy o krótkim skoku, zamek ryglowany ryglem poruszającym się pionowo. Broń strzelała z zamka zamkniętego. Mechanizm spustowy z możliwością strzelania ogniem pojedynczym i seriami. Zasilanie z pudełkowych magazynków o pojemności 15 naboi. Przyrządy celownicze składają się z muszki i celownika krzywiznowego (ze szczerbiną) z nastawami do 1500 m. Część egzemplarzy była wyposażona w celownik optyczny.

</doc>
<doc id="296141" url="https://pl.wikipedia.org/wiki?curid=296141" title="Acej chajim">
Acej chajim



</doc>
<doc id="296145" url="https://pl.wikipedia.org/wiki?curid=296145" title="Śnieżyczka przebiśnieg">
Śnieżyczka przebiśnieg

Śnieżyczka przebiśnieg ("Galanthus nivalis" L.) – gatunek rośliny należący do rodziny amarylkowatych, typowy dla rodzaju "Galanthus". W naturze znany z lasów południowej i środkowej Europy, jednak szeroko rozpowszechniony poza zwartym zasięgiem jako roślina ozdobna. Gatunek popularny w uprawie i rozpoznawalny jako symbol przedwiośnia. Także roślina miododajna i lecznicza. W Polsce podlega ochronie gatunkowej częściowej.
Rozmieszczenie geograficzne.
Gatunek występuje w stanie dzikim w południowej i środkowej Europie, od północno-wschodniej części Hiszpanii poprzez Włochy (w tym Sycylię na południu), Grecję po Kaukaz i Azję Mniejszą na wschodzie. Północna granica naturalnego zasięgu biegnie przez Francję, Niemcy, Polskę i Ukrainę. W Polsce występuje głównie na południu, w górach, na wyżynach i na Dolnym Śląsku. Mniej liczne stanowiska posiada w Wielkopolsce i na Polesiu. Dalej na północ spotykany jest tylko jako zdziczały z miejsc uprawy. Brak jest przebiśniegów na stanowiskach naturalnych w północno-wschodniej Polsce i na znacznej części Polski centralnej. Walory ozdobne przebiśniegów spowodowały ich rozpowszechnienie w uprawie, a w konsekwencji rozprzestrzenienie znacznie poza zasięg naturalny. W wielu obszarach rejestrowane są jako gatunek dziczejący, np. na Wyspach Brytyjskich i w Ameryce Północnej.
Biologia.
Rozwój.
Bylina, geofit. Przebiśniegi są jednymi z najwcześniej zakwitających roślin, a ich kwiaty często wyrastają spod śniegu. Kwitną od lutego do kwietnia. Są wskaźnikowe dla fenologicznej pory roku – przedwiośnia. Termin kwitnienia jest zróżnicowany w różnych populacjach w zależności od warunków klimatycznych, czego wyrazem jest inny termin zakwitania roślin występujących na różnych wysokościach nad poziomem morza. O ile rośliny rosnące na wysokości poniżej 300 m n.p.m. zakwitły w roku prowadzenia obserwacji 10 lutego, o tyle rosnące powyżej 800 m n.p.m. zakwitały po 16 marca. Ze względu na kwitnienie w warunkach słabego nasłonecznienia i niskiej temperatury, kwiaty wykazują ruchy termo- i fotonastyczne. Płatki reagują na zmianę temperatury, stulając się na noc, w dni pochmurne i podczas niskich temperatur, chroniąc słupek i pręciki. Mechanizm tych ruchów polega na szybszym wzroście listków okwiatu po wewnętrznej stronie, co skutkuje ich rozchyleniem się. Przy niekorzystnych warunkach termicznych i świetlnych szybciej rośnie zewnętrzna część listków i kwiat się stula. 
Kwiaty pachnące miodem zapylane są przez owady, przede wszystkim pszczoły, choć możliwe jest też samozapylenie. Owady próbując się dostać do nektaru trącają kwiat i powodują osypanie się pyłku. Ponieważ szyjka słupka jest dłuższa od pręcików, owad obsypany pyłkiem z poprzednio odwiedzonego kwiatu najpierw dokonuje zapylenia, a dopiero później trąca pręciki i obsypuje się ponownie pyłkiem. Przebiśniegi są najwcześniej kwitnącym gatunkiem w Europie Środkowej dostarczającym pożytku pszczołom. Zielone plamki na wewnętrznych listkach okwiatu wabią i naprowadzają owady do wnętrza kwiatu, a dodatkowo aktywnie przeprowadzają fotosyntezę dostarczając asymilatów do pozostałej części kwiatu i rosnących zalążków. 
Przebiśniegi mogą być pędzone – wystarczy przenieść rośliny w styczniu do pomieszczenia o temperaturze 8–12 °C, by otrzymać kwitnące rośliny po 3 tygodniach. 
Torebka z nasionami dojrzewa i otwiera się w czerwcu. Wcześniej unosząca ją łodyga wiotczeje i kładzie się na ziemi. Po dojrzeniu nasion są one rozsiewane przez mrówki, zjadające przy tym elajosomy bogate w lipidy i węglowodany. Po przekwitnieniu w ciągu kilku tygodni liście najpierw pokładają się, później zamierają. Cztery tygodnie po kwitnieniu zwykle nie pozostaje już ślad po przebiśniegach na powierzchni gruntu. Na początku września z podziemnej cebuli rozwija się nowy pęd, który kształtuje się do czasu nadejścia zimy. Dzięki temu po przeczekaniu zimy pod powierzchnią gruntu, roślina może tak szybko zakwitnąć. Nasiona rozsiane w danym roku kiełkują jesienią. Powstałe z nasion rośliny zakwitają po raz pierwszy zwykle po 6 latach rozwoju. Cebule potomne zakwitają już w następnym roku po powstaniu. 
Cechy fitochemiczne.
Liście zawierają enzymy: amylazę, dekstrynazę i inwertazę. Rośliny są trujące, ponieważ występują w nich szkodliwe alkaloidy (typowe dla przedstawicieli rodziny amarylkowatych). Stwierdzono w nich obecność co najmniej 25 alkaloidów, spośród których najliczniejszym w korzeniach jest likoryna i tecetyna, w cebulach najwięcej jest tecytyny, w liściach likoryny, w kwiatach hemantaminy. Poza tym obficie występują takie alkaloidy jak: galantamina, galantyna, leukoina, leukocystyna, niwalidyna i narcyklozyna. W największym stężeniu występują one w cebulkach (tylko w nich stwierdzono lektynę). Spożycie cebul wywołuje odruch wymiotny, a także biegunkę i zwężenie źrenic. U osób wrażliwych kontakt cebul ze skórą może wywołać reakcję alergiczną. Spożyte przebiśniegi działają trująco na zwierzęta domowe (bydło, świnie, owce) powodując utratę przytomności, przyśpieszenie tętna i oddechu. Przebiśniegi zawierają lektynę (GNA) o właściwościach mitogenicznych.
Genetyka.
Liczba chromosomów wynosi 2n=24. 
Zmienność.
Najpospolitsze odmiany ogrodowe to: 
Inne odmiany (wybór):
Nazewnictwo.
Do początków XX wieku gatunek ten nazywano w różnych regionach Polski kilkoma nazwami zwyczajowymi, z których najpopularniejszymi były: gładysz, śnieguła, śniegułka, śnieżyca i przebiśnieg. Nazwy te niewiele lub wcale nie różniły się od określeń stosowanych dla śnieżycy wiosennej także zwanej gładyszkiem lub śnieżycą. W początkach XX wieku popularność zdobyła nazwa przebiśnieg pospolity. Od połowy XX wieku stosowana jest już w piśmiennictwie nazwa śnieżyczka przebiśnieg. 
Naukowa nazwa rodzajowa "Galanthus" ustalona została przez Linneusza od greckich słów "gála" – mleko i "ánthos" – kwiat. Nazwa gatunkowa "nivalis" znaczy w łacinie – śnieżny, ośnieżony (od łacińskiego "nix" – śnieg).
Ekologia.
Występuje na wilgotnych i bardzo wilgotnych glebach brunatnych właściwych, rzadziej na czarnych ziemiach i madach. Najlepiej w miejscach z dużą zawartością próchnicy, o odczynie obojętnym. Najchętniej rośnie w cieniu lub półcieniu w wilgotnych lasach łęgowych oraz w grądach i buczynach. W polskich górach rośnie po piętro górnego regla, w Karpatach zwykle w buczynie, w Alpach osiąga wysokość 2200 m n.p.m. W zachodniej i północnej części kraju występuje na siedliskach antropogenicznych – w miejscu dawnych osad, parków, cmentarzy. Na stanowiskach rośliny rosną zwykle łanowo w liczbie setek i tysięcy osobników.
Zagrożenia i ochrona.
W połowie XX wieku śnieżyczka przebiśnieg uznawana była za jeden z "najbardziej zagrożonych wyniszczeniem gatunków roślin w Polsce". Ponieważ nie było wówczas w ofercie rynkowej pędzonych i importowanych kwiatów ozdobnych w okresie zimowym, przebiśniegi były przedmiotem intensywnego pozyskania z lasów i – jako zwiastuny wiosny – chętnie nabywane. Eksploatacja stanowisk naturalnych doprowadziła do zniszczenia wielu z nich, w szczególności zniszczone zostały stanowiska w okolicach osad ludzkich. Problemem w ochronie zasobów tego gatunku jest też wykopywanie cebulek ze stanowisk naturalnych oraz niszczenie stanowisk podczas zabiegów gospodarczych w lasach oraz zmniejszenie areału lasów liściastych. By ograniczyć proces niszczenia zasobów tego gatunku, został on wymieniony na liście roślin objętych ochroną gatunkową w Polsce z 1946 i później konsekwentnie był ujmowany w kolejnych aktach prawnych ustalających gatunki poddane ochronie ścisłej. W roku 2014 został objęty ochroną częściową.
Współczesne polskie czerwone księgi i czerwone listy roślin zagrożonych nie wymieniają jednak tego gatunku jako zagrożonego. Przebiśniegi wymieniane są jednak jako bliskie zagrożenia (NT) w regionalnej czerwonej księdze Dolnego Śląska. 
Gatunek ten jako zagrożony wymieniony jest w niemieckiej oraz ukraińskiej Czerwonej księdze roślin. Status gatunku bliskiego zagrożeniu (NT) posiada w Słowenii i Szwajcarii.
Przebiśniegi wymienione są także w załączniku II konwencji waszyngtońskiej CITES, wprowadzającej ograniczenie w obrocie handlowym tym gatunkiem. Ujęte są także w załączniku V Dyrektywy Rady w sprawie ochrony siedlisk naturalnych oraz dzikiej fauny i flory wprowadzającym obowiązek dla krajów członkowskich Unii Europejskiej ustalenia zasad pozyskania, odławiania i transportu, jeśli na mocy prawa krajowego takie działania są dopuszczalne.
W Polsce poza prawną ochroną gatunkową liczne populacje śnieżyczki przebiśnieg chronione są na obszarach rezerwatów i parków narodowych, m.in. w rezerwacie Kokorycz, Dębowa Góra i Muńcoł (woj. śląskie), Dębina na Opolszczyźnie. Istnieje także rezerwat Śnieżyczki na Mazowszu.
Zastosowanie.
Ze względu na ochronę gatunkową, do celów ozdobnych i leczniczych stosowane mogą być tylko rośliny pozyskiwane z upraw. Pozyskanie roślin ze stanowisk naturalnych wymaga zezwolenia dyrektora Generalnej Dyrekcji Ochrony Środowiska.
Roślina ozdobna.
Chętnie sadzona w przydomowych ogródkach, na cmentarzach, w dużych grupach także w parkach. Nadaje się do ogródków skalnych, można też tworzyć z niej duże grupy na trawnikach. Zaleca się tworzenie zestawień z rannikami zimowymi, karłowymi odmianami kosaćców żyłkowanych i innymi barwnie kwitnącymi roślinami wczesnowiosennymi. Przebiśniegi stosowane są także jako kwiaty cięte w niewielkich bukietach.
Roślina miododajna.
Dostarcza pyłku i nektaru jako jeden z pierwszych gatunków po okresie zimowym.
Inne zastosowania.
W biotechnologii stosowana jest „lektyna z GNA” ("Galanthus nivalis"), działająca jak silny insektycyd i inhibitor retrowirusów. Gen kodujący lektynę pozyskany z przebiśniegów wprowadzany jest do genetycznie modyfikowanych roślin (np. melonowca właściwego, ziemniaków, ryżu) by zmniejszyć szkody powodowane przez szkodliwe dla nich owady. Efektem wprowadzenia tego genu do genomu rzodkiewnika pospolitego jest także ograniczenie liczebności szkodliwych nicieni w pobliżu korzeni.
Uprawa.
Przebiśniegi uprawiane są jako rośliny ozdobne w ogrodach, parkach i na cmentarzach, pod okapem drzew i zarośli. Uprawa towarowa ukierunkowana na otrzymywanie surowca leczniczego odmian bogatych w alkaloidy prowadzona jest na plantacjach zielarskich, zwłaszcza w Bułgarii.
Szkodniki i choroby.
Cebulki są dość podatne na choroby grzybowe, szczególnie na słabo przewietrzanych, ciężkich glebach. Najbardziej rozpowszechniona jest szara pleśń śnieżyczki wywoływana przez grzyb "Botrytis galanthina" (Berk. &amp; Broome) Sacc., 1886 z rodziny "Sclerotiniaceae". Porażone rośliny albo wcale nie wypuszczają liści, albo liście są krótkie i szybko żółknące. Cebule szybko gniją. W celu ochrony roślin przed chorobą cebule zaprawia (moczy) się w preparatach przeciwgrzybowych. Owadami żerującymi na przebiśniegach i powodującymi szkody są poskrzypki cebulowe oraz pobzygi narcyzówki.
Znaczenie w kulturze i symbolice.
Dawniej w Anglii, podczas święta Oczyszczenia Najświętszej Maryi Panny (dziś zwanego Ofiarowaniem Pańskim), przypadającego na 2 lutego, panny nosiły pęki tych kwiatów jako symbol czystości.

</doc>
<doc id="296146" url="https://pl.wikipedia.org/wiki?curid=296146" title="Stróże (powiat nowosądecki)">
Stróże (powiat nowosądecki)

Stróże – wieś w Polsce położona w województwie małopolskim, w powiecie nowosądeckim, w gminie Grybów w odległości 4 km na północ od Grybowa, nad rzeką Białą.
W latach 1973–1976 miejscowość była siedzibą gminy Stróże. W latach 1975–1998 Stróże należały administracyjnie do województwa nowosądeckiego.
Stróże leżą przy drodze wojewódzkiej 981. W Stróżach znajduje się węzłowa stacja kolejowa (rozchodzą się stąd linie kolejowe w kierunku Tarnowa, Nowego Sącza i Jasła) oraz Muzeum Pszczelarstwa. Stróże posiadają, mieszczący ponad 2000 osób, stadion, na którym swoje mecze rozgrywa KS Kolejarz Stróże.
Demografia.
Według spisu ludności z 1880r. w Stróżach Wyżnych mieszkało 540 osób, w Stróżach Niżnych 261 osób. W 1931 roku Stróże (Stróże Niżne i Wyżne) posiadały: 215 budynków mieszkalnych, 1565 mieszkańców, w tym 1487 osób wyznania rzymskokatolickiego i 58 wyznawców judaizmu, 490 dzieci do lat 13, w tym 35 żydowskich. Dane statystyczne zostały sporządzone w czasie Powszechnego Spisu Ludności w 1931 roku zamieszczone zostały w kronice szkolnej szkoły 7-klasowej w Stróżach.
16 września 1934 Stróże Niżne i Stróże Wyżne połączono w jedne Stróże.
W roku 1980 wieś zamieszkiwało 1980 mieszkańców, w tym mężczyzn 952, kobiet 1029.
W latach 1998–2011 liczba mieszkańców wzrosła o 28,5%.
Obecnie (stan z 25 marca 2019) w Stróżach są 572 domy mieszkalne, a liczba mieszkańców wynosi 2642 osób, w tym 1340 kobiety i 1302 mężczyzn.
Historia.
Nazwa Stróże pochodzi najprawdopodobniej od słowa „stróża”, które oznaczało w dawnej Polsce obowiązek ludności do okresowego stróżowania w grodach panującego, a później przekształciło się w oddawanie daniny w zbożu.
Bolesław Chrobry przy ważnych szlakach, traktach prowadzących z Zakarpacia (wówczas Węgry) w głąb kraju, budował grody w celu obrony granic (przejść granicznych). Taki gród nosił nazwę „stróża” lub „strażą”, od załogi warty stacjonującej w grodzie. W czasach Bolesława Chrobrego nie było gościńców ani umocnionych dróg, dlatego trakty prowadziły brzegami dolin rzek. W tym wypadku rzeka Biała, płynąca przez Stróże z południa na północ, stanowiąca prawy dopływ Dunajca a mająca swe źródło w Karpatach, posiadała wyjątkowo dogodny do celów obronnych i strażniczych układ topograficzny.
Najstarsza wzmianka źródłowa o Stróżach pochodzi z roku 1288 i znajduje się w dokumencie Leszka Czarnego, który miał nadać klasztorowi tynieckiemu pozwolenie zakładania miast na prawie niemieckim i wsie podległe klasztorowi uwolnić spod jurysdykcji urzędów świeckich. Powyższa wzmianka świadczy o istnieniu miejscowości Stróże na przełomie XIII i XIV wieku. Podlegała ona klasztorowi Benedyktynów tynieckich i według ówczesnego zaludnienia wsi należących do tego klasztoru, mogła w XIII wieku liczyć nie mniej niż 10–15 osadników. Stróże nie były osadzone na prawie niemieckim, nie spotykamy w niej bowiem urzędu sołtysa i sądownictwa przez niego sprawowanego. Ustrój gospodarczo prawny opierał się na prawie polskim, później zaś upodobnił się do wsi kolonizacyjnych na prawie niemieckim, z tą różnicą, że miał sądownictwo patrymonialne, tj. sprawowane przez pana wsi.
Na przełomie XIV i XV wieku Stróże pozostawały przechodnią własnością Stanisława Jeżowskiego herbu Strzemię, a następnie jego synów: Spytka i Mikołaja Jeżowskich. W nieokreślonych okolicznościach część Stróż przeszła pod władanie Stanisława Szalowskiego herbu Arzemio i Mikołaja Moykowskiego.
Z tego też okresu pochodzą nazwy różnych dzielnic w Stróżach. Za panowania Władysława IV szerzyły się bunty przeciw uciskowi fizycznemu i moralnemu. Poddaństwo chłopów polegało w tym czasie na ograniczeniu osobistej wolności i stosunku prawnego do posiadania ziemi oraz sądownictwa. Kmieć był własnością dziedzica, który mógł rozporządzać nim jak przedmiotem, sprzedając go czy oddając w zastaw. W tym czasie wzrósł wymiar robót pańszczyźnianych, nękających wszystkich chłopów, co doprowadziło do emigracji ze Stróż kilku z nich wraz z rodzinami i dobytkiem na Węgry. Po poprawie sytuacji gospodarczej i zaprzestaniu ucisku, rodziny te wróciły do Stróż, otrzymując przydomek „Węgry”.
W 1874 roku rozpoczęto budowę nowej linii kolejowej Kolei Galicyjskiej im.Karola Ludwika z Tarnowa do Orlova przez Tuchów, Stróże, Nowy Sącz, Muszynę, Leluchów. Nowa linia kolejowa Tarnowsko – Leluchowska, została oddana do użytku w 1876. Stróże w 1884 roku stały się stacją węzłową dla dwóch linii kolejowych Tarnów – Leluchów oraz nowo wybudowanej linii Stróże – Nowy Zagórz, która była częścią Galicyjskiej Kolei Transwersalnej. W roku 1886 zakończono rozbudowę stacji Stróże, wybudowano 3 piętrowy budynek dworca kolejowego oraz restaurację dworcową, małą parowozownię wachlarzową do obsługi technicznej parowozów na 4 stanowiska, wieżę ciśnień oraz dobudowano drugi tor na pomiędzy stacjami Stróże - Grybów. Budowę szkoły w Stróżach rozpoczęto wczesną wiosną 1899 kiedy to wieś znajdowała się pod administracją austriacką po III rozbiorze Polski. Przy dużym zaangażowaniu mieszkańców wsi udało się dokończyć budowę szkoły z trzema salami lekcyjnymi wiosną 1901 roku. W czasie I wojny światowej w rejonie Stróż toczyły się walki, o czym świadczy cmentarz wojenny nr 131, gdzie pochowano 95 żołnierzy armii austro-węgierskiej, 11 niemieckiej i 8 rosyjskiej. Cmentarz ten został wpisany do rejestru zabytków nieruchomych w województwie małopolskim (nr rej. 559 z 29.06.1988). W czasie przygotowań do bitwy pod Gorlicami stacja kolejowa była ważnym węzłem transportowym gdzie przybywały transporty wojskowe.
II Rzeczpospolita.
W 1924 kiedy Polska była już niepodległym państwem siedmioklasowa szkoła liczyła 309 uczniów. Z inicjatywy kierownika szkoły Antoniego Fydy podjęto decyzję rozbudowy szkoły, dobudowano skrzydło jednopiętrowe z dwoma salami. 10 września 1932 roku w Stróżach odbył się wiec chłopski z udziałem Wincentego Witosa, którego współorganizatorem był Józef Steinhof, doszło do starcia zgromadzonych chłopów z policją.
1 sierpnia 1933 na skutek zmiany ustroju administracyjnego i samorządowego, gminy jednostkowe (wiejskie) Stróże Wyżne i Stróże Niżne zostały wcielone do Gminy Zbiorowej Bobowa, a zlikwidowane gminy otrzymały pierwotne nazwy „wsi”. Na ich czele stał jeden sołtys (Władysław Forczek – mistrz ślusarski, prowadzący własny warsztat rzemieślniczy). Jego kadencja trwała do 1 stycznia 1956 r. W okolicy Stróż w latach 1934–1935 Państwowa Fabryka Olejów Mineralnych „Polmin” poszukiwała złóż ropy i gazu. Jeden z odwiertów nazwany „Pollon” wykonany na głębokość 900m odkrył złoże gazu w odległości 500m od stacji kolejowej w Stróżach. Gaz ten doprowadzony rurociągiem oświetlał stację kolejową i budynki stacji do lat 50.
II wojna światowa.
Podczas wojny obronnej w 1939 r. walczyli jako żołnierze rezerwy urodzeni w Stróżach. Kilku z nich, jeńców wojennych NKWD zamordowało w Katyniu, byli to: ppor. Tadeusz Paweł Igielski (ur. 19 listopada 1905), ppor. Roman Igielski (ur. 22 lutego 1910), ppor. Marian Franciszek Gąsowski (ur. 30 września 1910).
7 września 1939 wojsko niemieckie wkroczyło do Stróż. W czasie okupacji niemieckiej mieszkańcy Stróż organizowali ośrodki podziemne: Związku Walki Zbrojnej, Armii Krajowej oraz Batalionów Chłopskich, walczyli w oddziałach partyzanckich, brali udział w tajnym nauczaniu. Wśród konspiratorów organizacji niepodległościowych znani są: Narcyz Wiatr ps.„Zawojna”, który pełnił wysoką funkcję komendanta w VI Okręgu Batalionów Chłopskich w Krakowie oraz brat „Zawojny”, Alojzy Wiatr ps.„Zawierucha”, który był komendantem Podgórskiego podokręgu Krakowskiego BCh. 8 lutego 1944 „Zawierucha” został aresztowany przez niemieckich policjantów kolejowych w Stróżach. Na przesłuchaniach torturowany przez Gestapo w Gorlicach i zmarł w Jaśle celi 17 lutego 1944 roku. W przysiółku Stróż zwanym Berdechowem, w folwarku Jana Cielucha wybitny polski matematyk Hugo Steinhaus ukrywał się i uczestniczył w tajnym nauczaniu.
10 marca 1944 dom Mogilskich, gdzie przebywali partyzanci został otoczony przez niemiecką policję kolejową (Bahnschutzpolizei), zginęli w walce: Stanisław Dywan ps. „Kasztan” ze Stróż, Józef Majocha z Woli Łużańskiej, Frederick Sheady ps. „Aliant” oraz Zygmunt Tułecki kolejarz z Dębicy a dom został spalony. Z obławy zbiegli: Kazimierz Witek ps. „Nemezis” oraz ranny Franciszek Paszek ps. „Kmicic” z oddziału partyzanckiego „Żbik”. Miejsce spotkania zdradził volksdeutsch Władysław Szczypta, na podstawie wyroku sądu podziemnego został zastrzelony 30 kwietnia 1944 r. przez partyzantów z oddziału LSB „Sablik”. 17 stycznia 1945 wojska sowieckie wkroczyły do Stróż, dla mieszkańców Stróż zakończyła się okupacja niemiecka.
Okres po 1945.
W 1950 roku znany polski geolog Henryk Świdziński opublikował wyniki badań geologicznych polskich Karpat Środkowych, badania przeprowadzał w latach 1937–1946 w rejonie Stróż. Kiedy w 1956 powstały gromady, a Stróże stały się siedzibą gromady i prezydium gromadzkiej rady narodowej (PGRN). Do gromady tej obok Stróż należały wsie: Polna, Wyskitna, Berdechów-Bugaj oraz wieś Gródek koło Grybowa. Taki stan rzeczy trwał do 1971, gdy powstała gmina Stróże, do której należały wsie: Stróże, Polna, Wyskitna i Berdechów-Bugaj. Nowo powstała gmina miała krótką żywotność, a Naczelnikiem gminy Stróże, aż do jej zlikwidowania był Andrzej Ziomek. Likwidacja nastąpiła w związku z tworzeniem większych gmin, a gmina Stróże posiadała małą powierzchnią oraz niewielka liczbą mieszkańców, dlatego też 1 maja 1975 została zlikwidowana i wcielona do Gminy Zbiorowej Grybów, a wieś Stróże pozostała od tej daty samoistną wsią, na czele której stanął sołtys z samorządem wiejskim. Sołtysem od 1956 roku był Pan Dominik Mucha, a w okresie od 1960 roku aż do wyboru na sołtysa Pana Dywana była Pani Albina Wiatr.
23 grudnia 1958 dzięki staraniom mieszkańców, w tym wojewódzkiego planisty elektryfikacji Adama Wiatra, z wygospodarowanych przez niego materiałów niezbędnych do wykonania sieci elektrycznej, pierwszy raz zabłysły żarówki. Do tego czasu posługiwano się światłem gazowym, naftowym itp.
W następstwie rozwijającego się w szybkim tempie przemysłu rolnego, budowlanego i fabrycznego, władze administracyjne, tak wojewódzkie, jak i powiatowe w latach 60. przystąpiły do modernizacji dróg o nawierzchni bitumicznej, zarazem prostując enklawy i poszerzając je odpowiednio. Na terenie Stróż wybudowano trzy mosty: jeden na granicy: Stróże – Wilczyska, nad potokiem Polnianka, dwa zaś, wraz z przepustami strumieniami, w centrum Stróż – nad potokami Wyskidzianka i Słopnianka.
22 maja 1966 roku Stróże wybudowano nową szkołę, „Pomnik 1000-lecia Państwa Polskiego im. „Bolesława Chrobrego”, budynek „starej” szkoły był zbyt mały dla rozrastającej się wsi. Uroczystego otwarcia szkoły dokonał Antoni Fyda, pełniący funkcję kierownika szkoły powszechnej w Stróżach od 1 sierpnia 1945 roku. W 1983, po częściowej regulacji rzeki Biała na terenie Stróż, rozpoczęły się starania mieszkańców oraz mieszkańców przysiółka Zawodzie na czele z sołtysem Bolesławem Dywanem i radnym gminy Józefem Matusikiem o rychłe przystąpienie do realizacji budowy mostu nad rzeką Białą, łączącego centrum wsi z przysiółkiem oraz z wsiami Białą Niżna i Siołkową. Wyżej wymieniony most (długości 75 metrów) został oddany do eksploatacji 30 czerwca 1983 roku, po dziesięciu latach od zerwania przez powódź poprzedniego mostu.
Po stu dziesięciu latach istnienia odcinka linii kolejowej 96 Tarnów – Nowy Sącz – Leluchów władze PKP przystąpiły w roku 1981 do elektryfikacji wspomnianego odcinka – pierwsza trakcja pociągu elektrycznego prowadziła przez Stróże do Grybowa.
Obecnie Stróże są prężnie rozwijającą się miejscowością z bazą hotelową i gastronomiczną. W miejscowości znajduje się przedszkole z oddziałami integracyjnymi, szkoła podstawowa im. Króla Bolesława Chrobrego, oraz gimnazjum. W szkołach znajdują się dobrze wyposażone sale dydaktyczne, sale komputerowe oraz językowe, hala sportowa oraz boiska do siatkówki, piłki nożnej, koszykówki, tenisa obok szkoły. Uczniowie szkół są częstymi laureatami konkursów i olimpiad wojewódzkich, a nawet ogólnopolskich. Do takich sukcesów należy dodać udział w nagraniu konkursu dla gimnazjalistów pt. Euro Quiz emitowanym przez TVP2. Skład gimnazjum ze Stróż reprezentowali Dawid Warzecha, Mateusz Niemas, Maciej Tarasek.
4 czerwca 2010 Stróże i okoliczne miejscowości nawiedziła powódź, która spowodowała ogromne zniszczenia infrastruktury drogowej i kolejowej, a także konieczność ewakuacji aż 76 osób.
17 czerwca 2015 roku odbyła się podwójna uroczystość. Pierwszą okazją było nadanie imienia szkole, Gimnazjum w Stróżach otrzymało imię Cichociemnych Spadochroniarzy Armii Krajowej, natomiast drugą – odsłonięcie pomnika pochodzących ze Stróż dwóch bohaterskich żołnierzy zawodowych, oficerów Wojska Polskiego II RP, mjr Romana Proszka oraz rtm Mariana Jureckiego. Mjr Roman Proszek służył w 1. Dywizji Pancernej gen. Stanisława Maczka, przeszedł on cały szlak bojowy prowadzący przez Normandię, Falaise, Belgię, Holandię i północne Niemcy, rtm Marian Jurecki ps. „Orawa”, zawodowy oficer kawalerii WP i PSZ, pierwszy Cichociemny, który zginął na ziemi polskiej. Uroczystość historyczno-patriotyczna odbyła się w asyście Orkiestry Wojskowej z Rzeszowa i Kompanii Reprezentacyjnej Straży Granicznej. Obecni byli również przedstawiciele I Batalionu Czołgów, 21 Brygady Strzelców Podhalańskich, Jednostki Wojskowej GROM, Fundacji im. Cichociemnych Spadochroniarzy Armii Krajowej, Instytutu Pamięci Narodowej, Muzeum Spadochroniarstwa i Wojsk Specjalnych oraz Aleksander Tarnawski ps. „Upłaz” jeden z 316 cichociemnych. Doniosłość uroczystości podkreślił przelot samolotu z Muzeum Lotnictwa Polskiego w Krakowie. Uroczystość uświetniła grupa rekonstrukcji historycznej GRH „Południe” inscenizacją potyczki oddziału partyzanckiego z niemieckim patrolem. Pomnik ufundowany został przez Radę Ochrony Pamięci Walk i Męczeństwa.
Fundacja Pomocy Osobom Niepełnosprawnym.
17 marca 1998 roku, z inicjatywy obecnego prezesa Stanisława Koguta została utworzona Fundacja Pomocy Osobom Niepełnosprawnym w Stróżach. Na początku Fundacja opierała swą działalność na współpracy ze Szkołę Podstawową. W 1999 roku oddano do użycia halę sportową przystosowaną do potrzeb osób niepełnosprawnych, oraz 3 sale komputerowe. Zmodernizowane zostały także boisko i kort tenisowy. W niedługim czasie został oddany do dyspozycji dworzec PKP przystosowany dla osób niepełnosprawnych. Pojawiła się także cała infrastruktura na terenie miejscowości – chodniki, parkingi. Obecnie w skład kompleksu Fundacji wchodzi Centrum Szkoleniowo-Rehabilitacyjne im. Ojca Pio z krytą pływalnią i restauracją. Na powierzchni 4 ha Ośrodek Hipoterapii z krytą ujeżdżalnią i stajnią. Niepubliczne przedszkole integracyjne im. Fundacji Polsat. Hospicjum im. Chrystusa Króla.
8 października 2016 roku dokonano otwarcia nowego stadionu sportowego w Stróżach wybudowanego na terenach dawnej cegielni. Uroczystego otwarcia stadionu dokonał minister Witold Bańka oraz senator Stanisław Kogut. Stadion jest własnością F.P.O.N.u. Na obiekcie tym znajduje się stanowisko do rzutów młotem, boisko o wymiarach 105 na 75 metrów, z podgrzewaną płytą a wokół murawy znajduje się bieżnia. Stadion i budynek przystosowany jest dla osób niepełnosprawnych, wyposażony jest w zaplecze rehabilitacyjne, dwie windy osobowe, szatnie, nowoczesne oświetlenie oraz trybuny które mogą pomieścić ok. cztery tysiące osób. Gospodarzem stadionu jest „Akademia Kolejarz” a stadion służy do szkolenia młodych piłkarzy, rehabilitacji kontuzjowanych sportowców, organizacji zawodów sportowych dla osób niepełnosprawnych.
Sądecki Bartnik.
Ze Stróż wywodzi się także firma pszczelarska, jedna z największych w Polsce. Gospodarstwo Pasieczne „Sądecki Bartnik” leży na samych obrzeżach Stróż. Firma państwa Kasztelewiczów postawiła nie tylko na produkcję, ale także na różnego rodzaju imprezy, które są organizowane w parku własności „Sądeckiego Bartnika”. Co roku organizowane są tzw. „Biesiady u Bartnika” na które przybywa kilkaset osób z całej Polski.
Na terenie „kompleksu pszczelarskiego” znajduje się także Muzeum Pszczelarstwa im. Bogdana Szymusika.
Kolejarz Stróże.
Klub Sportowy Kolejarz Stróże został założony w 1949 roku przez Włodzimierza Basiagę – wieloletniego prezesa i sekretarza klubu. Do największych sukcesów KS Kolejarz Stróże można zaliczyć wygrany baraż o prawo gry w III lidze gr. IV w sezonie 2003/2004 z Garbarnią Kraków, baraż o prawo gry w II lidze przegrany ze Stalą Stalowa Wola w sezonie 2005/2006, oraz awans do pierwszej ligi w sezonie 2009/2010.
Zespół Regionalny „Kowalnia”.
Zespół folklorystyczny powstał w Stróżach w 2000 roku. Prezentuje na swoich występach tradycyjne stroje ludowe, pieśni, tańce, przyśpiewki i muzykę ludową. „Kowalnia” uczestniczy w lokalnych wydarzeniach kulturalnych gminnych i powiatowych, występuje na wielu konkursach folklorystycznych zdobywając wiele nagród i wyróżnień.
Ochotnicza Straż Pożarna.
Ochotnicza Straż Pożarna w Stróżach działa od 1960 roku, od 6 stycznia 2004 jest włączona do krajowego krajowego systemu ratowniczo-gaśniczego, posiada dwa samochody marki Man GBARt i Steyr GCBA.
Szlaki turystyczne.
Rowerowe.
Rowerowe szlaki Karpackiego Szlaku Rowerowego:
Grybów, Stróże, Zakliczyn

</doc>
<doc id="296148" url="https://pl.wikipedia.org/wiki?curid=296148" title="Andrzej Jaczewski">
Andrzej Jaczewski

Andrzej Lucjan Jaczewski (ur. 20 września 1929 w Piastowie, zm. 13 października 2020 w Ropkach) – polski lekarz pediatra, seksuolog i pedagog, humanista, specjalista medycyny szkolnej, profesor doktor habilitowany medycyny i pedagogiki, oraz instruktor harcerski. Autor teorii rozszczepienia dojrzałości i teorii wirażu rozwojowego. Harcmistrz, w czasie wojny działał w Szarych Szeregach, jako drużynowy Zawiszaków w Milanówku (ps. „Sowa”). Po wojnie w latach 1948–1950 komendant hufca Związku Harcerstwa Polskiego Warszawa Żoliborz.
Życiorys.
W harcerstwie od 1938 roku do lat 90. Aż do końca wojny związany z Hufcem ZHP Milanówek. Po wojnie, w 1945 roku, zainspirowany przez swojego dowódcę z czasów konspiracji rozpoczął studia medyczne. Z powodu złych wyników w nauce karnie zawieszony na funkcji komendanta hufca ZHP Warszawa Żoliborz, celem efektywnego ukończenia studiów. Od III roku medycyny podjął przyspieszony kurs specjalizacji pediatry z powodów powojennych niedoborów lekarzy w kraju. W 1952 roku ukończył Akademię Medyczną w Warszawie, uzyskał specjalizację II st. z pediatrii i medycyny szkolnej. W 1953 roku, realizując dwuletni nakaz pracy, wyjechał do Gorlic, gdzie zamieszkał. W latach 50. był pierwszym ordynatorem Oddziału Dziecięcego w tamtejszym Szpitalu Powiatowym i kierownikiem Przychodni Matki i Dziecka. Przyczynił się do ograniczenia śmiertelności niemowląt z powodu powszechnej wówczas na wsiach biegunki. Jako pierwszy użył w leczeniu kroplówki.
W 1955 roku został stypendystą w Instytucie Matki i Dziecka w Warszawie, gdzie rok później rozpoczął pracę. Następnie w Akademii Medycznej, jako adiunkt w Katedrze Propedeutyki Pediatrii, a następnie kierownik Zakładu Medycyny Szkolnej. Współtworzył pierwszą w Warszawie przychodnię dla młodzieży uzależnionej od narkotyków. Od 1970 roku związany także z Wydziałem Pedagogicznym Uniwersytetu Warszawskiego. Przez dwie kadencje pełnił funkcję prodziekana do spraw studenckich. Wieloletni kierownik katedry biomedycznych podstaw rozwoju i wychowania. Założyciel i pierwszy kierownik studium wychowania seksualnego na UW. Przez 17 lat wykładał także na Uniwersytecie Kolońskim.
Przez wiele lat pracował jako lekarz szkolny w Liceum Ogólnokształcącym im. Joachima Lelewela w Warszawie, gdzie współpracował m.in. z Anną Radziwiłł. W 1989 roku otrzymał tytuł profesora nauk humanistycznych. Miał koncepcję całościowej opieki nad uczniem: zajęcia na sali gimnastycznej, boisku, wyjazdy na zieloną szkołę, obozy letnie i drużyny harcerskie. W szkole przeprowadzał pierwsze w Polsce badania ciągłe nad okresem dojrzewania dzieci i młodzieży. Był orędownikiem gimnazjum jako formy umożliwiającej dojrzały wstęp do dorosłości.
W 1981 roku członek prezydium Rady Chorągwi Stołecznej ZHP. 
Przez 27 lat w telewizji prowadził programy nauki o człowieku dla szkół. Przez 25 lat dla „Jestem” pisał felietony z cyklu "Kultura seksualna". W „Gazecie Wyborczej” opublikował artykuł "Rocznicowy Kadisz w stanie wojennym" o antysemityzmie i obchodzeniu rocznicy powstania w getcie przez harcerstwo w PRL.
Prowadził na stronie www.tokfm.pl blog „Cicer cum caule”. Na swoim profilu na Facebooku prowadził działalność publicystyczną.
W późniejszych latach wykładał sporadycznie na Uniwersytecie Warszawskim, w Wyższej Szkole Społeczno-Ekonomicznej w Warszawie i Szkole Wyższej im. Pawła Włodkowica w Płocku.
Wypromował co najmniej sześcioro doktorów, m.in. Mirosława Huszcza (1990) i Zbigniewa Izdebskiego (1993).
Mieszkał w wybudowanym przez siebie domu we wsi Ropki w Beskidzie Niskim.
Publikacje.
Autor 26 książek naukowych i popularnych, m.in. o wychowaniu seksualnym, oraz metodzie harcerskiej:

</doc>
<doc id="296150" url="https://pl.wikipedia.org/wiki?curid=296150" title="Przebiśnieg">
Przebiśnieg



</doc>
<doc id="296153" url="https://pl.wikipedia.org/wiki?curid=296153" title="Wyniszczenie">
Wyniszczenie

Wyniszczenie (kacheksja z grec. "kakòs zły; héxis stan)", przestarzale charłactwo (łac. "marasmus", "inanitio") - znaczny spadek masy ciała wskutek utraty tkanki tłuszczowej, tkanki mięśniowej oraz zwiększonego katabolizmu białek z powodu choroby podstawowej.
Wyniszczenie w chorobie nowotworowej zwane jest zespołem kacheksja-anoreksja i charakteryzuje się zespołem zmian. Kacheksja fizycznie osłabia pacjentów do stanu bezruchu związanego z utratą apetytu, astenią i niedokrwistością, odpowiedź na standardowe leczenie choroby podstawowej jest zwykle słaba
Objawy.
Główne cechy wyniszczenia (kacheksji) obejmują stopniowe wyczerpywanie masy mięśniowej i tłuszczowej, zmniejszone przyjmowanie pokarmu, nieprawidłowy metabolizm węglowodanów, białka i tłuszczu, obniżoną jakość życia i zwiększone upośledzenie fizyczne. Występują również zmiany troficzne włosów i paznokci, może rozwinąć się zapalenie jamy ustnej, charakterystyczne jest silne zaparcie.
U pacjentów zmniejsza się aktywność seksualna, u kobiet może wystąpić brak miesiączki, ponieważ zmniejsza się objętość krwi pacjenta.
Często zmniejsza się filtracja kłębuszkowa w nerkach. Objawia się hipoproteinemia, hipoalbuminemia, a także niedokrwistość żelaza lub niedokrwistość z niedoborem В12.
W przypadku kacheksji często obserwuje się zaburzenia psychiczne. Na początku jego rozwoju pojawia się astenia, w którym występuje drażliwa słabość, płaczliwość i depresyjny nastrój. Wraz z rozwojem kacheksji i astenii składnik adynamiczny zaczyna objawiać się w większym stopniu. Z zaostrzeniami choroby podstawowej, która spowodowała kacheksję, często może wystąpić zamieszanie w postaci splątania, zawroty głowy, ciężkie lub szczątkowe formy majaczenia, które są zastępowane stanami lękowymi, apatycznym otępieniem, zespołem pseudoparaliżującym. Pomimo korzystnego wyniku choroby podstawowej powodującej kacheksję, zawsze występuje przedłużona astenia. W wielu przypadkach łączy się to z objawami zespołu psychoorganicznego o różnej intensywności.
Epidemiologia.
Szacuje się, że kacheksja spowodowana jakąkolwiek chorobą ma wpływ na ponad 5 milionów ludzi w Stanach Zjednoczonych. Brakuje dokładnych danych epidemiologicznych dotyczących częstości kacheksji ze względu na zmieniające się kryteria diagnostyczne i niedostateczną identyfikację osób z tym zaburzeniem. Rozpowszechnienie kacheksji rośnie i szacuje się na około 1% populacji. Częstość występowania jest mniejsza w Azji, ale ze względu na większą populację stanowi podobne obciążenie. Kacheksja jest także poważnym problemem w Ameryce Południowej i Afryce. 
Leczenie.
Leczenie pacjentów z kacheksją jest ukierunkowane przede wszystkim na chorobę podstawową, ale koniecznie obejmuje niezbędne środki w celu przywrócenia odżywiania pacjentów, a także dokładną ogólną opiekę nad nimi. Białka i tłuszcze, witaminy są koniecznie zawarte w diecie, podczas gdy wskazane jest stosowanie produktów łatwo przyswajalnych. W przypadku objawów zaburzeń trawienia i wchłaniania pokarmu przepisywane są preparaty wieloenzymatyczne, takie jak pankreatyna itp. W celu usunięcia pacjentów z wyniszczenia z poważnego stanu, pozajelitowo podaje się glukozę, elektrolity, witaminy, hydrolizaty białkowe. Zgodnie ze wskazaniami stosuje się sterydy anaboliczne. W przypadku anoreksji psychogennej leczenie jest przepisywane i wykonywane przez psychiatrę; można stosować wzmacniacze apetytu.

</doc>
<doc id="296154" url="https://pl.wikipedia.org/wiki?curid=296154" title="Scypuł">
Scypuł

Scypuł – obumierająca, delikatna, ochronna warstwa skórna, porośnięta drobną sierścią, pokrywająca poroże jeleniowatych w okresie ich corocznego odbudowywania się i odpadająca z nich po czasie wzrostu. U reniferów scypuł, który nie ściera się wraz ze wzrostem, nosi nazwę panty.

</doc>
<doc id="296158" url="https://pl.wikipedia.org/wiki?curid=296158" title="Liberalizm klasyczny">
Liberalizm klasyczny

Liberalizm klasyczny – doktryna polityczno-gospodarcza, podkreślająca wolność jednostek, biorąca za podstawę zasadę, iż funkcjonowanie aparatu państwa powinno być ograniczone jedynie do minimum.
Funkcje państwa według liberalizmu klasycznego.
Wymieniane są następujące funkcje:
Liberałowie klasyczni są za jak najmniejszą ingerencją instytucji państwowych w życie obywateli. Instytucje publiczne powinny być ograniczone, i dotyczyć przede wszystkim zapewniania bezpieczeństwa, sądownictwa, polityki zagranicznej. Klasyczni liberałowie mają poglądy wolnorynkowe.
Wolność.
Poglądy liberałów klasycznych cechuje nastawienie, że ani rząd, ani żadna grupa czy jednostka społeczna, nie powinny w żaden sposób zakłócać wolności jednostki, a jedynym dopuszczalnym jej ograniczeniem jest sytuacja, gdy jednostka stanowi rzeczywiste zagrożenie dla czyjejś wolności lub mienia.
Nurtami odwołującymi się do klasycznego liberalizmu są np. neoliberalizm, libertarianizm i konserwatywny liberalizm.

</doc>
<doc id="296162" url="https://pl.wikipedia.org/wiki?curid=296162" title="Son Goten">
Son Goten



</doc>
<doc id="296163" url="https://pl.wikipedia.org/wiki?curid=296163" title="Franz Reichleitner">
Franz Reichleitner

Franz Karl Reichleitner (ur. 2 grudnia 1906 w Ried im Traunkreis, zm. 3 stycznia 1944 w okolicach Fiume) – Austriak, funkcjonariusz Gestapo, SS-Hauptsturmführer, uczestnik akcji T4, drugi, a zarazem ostatni komendant obozu zagłady w Sobiborze.
Życiorys.
W 1936 roku został członkiem NSDAP, otrzymując legitymację partyjną nr 6 369 213. Rok później wstąpił w szeregi SS (numer członkowski 357 065). Po Anschlussie, w randze sekretarza kryminalnego ("Kriminalsekretär"), służył w placówce Gestapo w Linzu.
Należał do personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Pracował w „ośrodku eutanazji” na Zamku Hartheim, gdzie z czasem objął stanowisko kierownika administracyjnego. W Hartheim poznał przyszłego inspektora obozów zagłady akcji „Reinhardt”, Christiana Wirtha, a także wielu późniejszych członków personelu Sobiboru.
Pod koniec sierpnia 1942 roku pierwszy komendant obozu zagłady w Sobiborze, Franz Stangl, został przeniesiony na stanowisko komendanta obozu zagłady w Treblince. Decyzją kierownika akcji „Reinhardt”, SS-Brigadeführera Odilo Globocnika, na stanowisku komendanta Sobiboru zastąpił go Reichleitner. Po przybyciu do obozu zaprowadził znacznie surowszą dyscyplinę niż poprzednik. Unikał kontaktu z żydowskimi więźniami oraz sporadycznie uczestniczył w przyjmowaniu transportów, stąd we wspomnieniach ocalonych jego osoba pojawia się stosunkowo rzadko. Został zapamiętany jako alkoholik i wręcz obsesyjny antysemita. Szlomo Szmajzner wspominał, że Reichleitner lubił okazywać swoją władzę zarówno żydowskim więźniom, jak i członkom załogi, którzy traktowali go z wyraźnym respektem. Więźniowie nadali mu przydomek "Trottel" (niem. „idiota”), gdyż było to słowo, którym najczęściej się do nich zwracał.
W okresie, gdy pełnił funkcję komendanta, w komorach gazowych Sobiboru zgładzono około 100 tys. Żydów. Odpowiadał także za brutalne traktowanie więźniów przydzielonych do obozowych komand roboczych, m.in. osobiście zarządził egzekucję kilkunastu Żydów w odwecie za zbiorową ucieczkę „komanda leśnego” (lipiec 1943). Wiosną 1943 roku otrzymał awans do stopnia SS-Hauptsturmführera. W czasie buntu więźniów Sobiboru, który wybuchł 14 października 1943 roku, nie był obecny w obozie, gdyż przebywał na urlopie. Po powrocie przez pewien czas nadzorował prace związane z likwidacją obozu i zacieraniem śladów po jego istnieniu. 
Pod koniec 1943 roku został podobnie jak większość weteranów akcji „Reinhardt” przeniesiony do "Einsatz R" operującej na wybrzeżu Adriatyku. Zadaniem tej jednostki była likwidacja miejscowych Żydów oraz walka z jugosłowiańską i włoską partyzantką. Reichleitner objął dowództwo nad placówką "Einsatz R" w Fiume. 3 stycznia 1944 roku poległ w potyczce z włoskimi partyzantami. Spoczywa na niemieckim cmentarzu wojskowym w Costermano.
Został odznaczony Krzyżem Zasługi Wojennej z Mieczami.
Film.
Franz Reichleitner jest jednym z antagonistów w brytyjskim filmie telewizyjnym "Ucieczka z Sobiboru" z 1987 roku. W jego postać wcielił się Eric P. Caspar.

</doc>
<doc id="296169" url="https://pl.wikipedia.org/wiki?curid=296169" title="Mary Joe Fernández">
Mary Joe Fernández

Mary Joe Fernández, zamężna Godsick (ur. 19 sierpnia 1971 w Santo Domingo) – amerykańska tenisistka, występująca na światowych kortach od 1986 do 2000 roku, finalistka Australian Open 1990, Australian Open 1992 i French Open 1993 w grze pojedynczej, mistrzyni Australian Open 1991 i French Open 1996 w grze podwójnej, triumfatorka Mistrzostw WTA 1996 w grze podwójnej, klasyfikowana w rankingu WTA na 4. miejscu w grze pojedynczej (1990) i na 4. miejscu w grze podwójnej (1991), brązowa medalistka letnich igrzysk olimpijskich w grze pojedynczej (1992), dwukrotna mistrzyni olimpijska w grze podwójnej (1992, 1996), zdobywczyni Pucharu Federacji 1996 wraz z drużyną Stanów Zjednoczonych, reprezentantka Stanów Zjednoczonych w Pucharze Hopmana. Tenisistka praworęczna z oburęcznym backhandem. Od 2008 kapitan reprezentacji Stanów Zjednoczonych w Pucharze Federacji.
Kariera tenisowa.
Praworęczna reprezentantka USA, z bekhendem oburęcznym, pochodzi z rodziny wielonarodowej – ojciec (prawnik) urodził się w Hiszpanii, matka (agentka handlu nieruchomości) jest Kubanką. Fernández ma za sobą udaną karierę juniorską, z kilkoma krajowymi tytułami mistrzowskimi oraz czterema zwycięstwami w prestiżowym turnieju "Orange Bowl", nazywanym nieoficjalnymi mistrzostwami świata juniorów. W 1985 jako 14-latka stała się najmłodszą zawodniczką w historii turnieju US Open, która przeszła rundę w turnieju głównym (osiem dni po czternastych urodzinach pokonała Sarę Gomer). Rok później przyjęła status tenisistki zawodowej.
Pierwsze zwycięstwo turniejowe w dorosłym tenisie odniosła w 1990, wygrywając turniej w Tokio; w drodze do końcowego sukcesu pokonała m.in. Helenę Sukovą, Manuelę Maleewą i Amy Frazier. Kilka miesięcy później wygrała turniej halowy w Filderstadt (zarówno w singlu, jak i deblu). Również w 1990 po raz pierwszy dotarła do finału turnieju wielkoszlemowego w grze pojedynczej; w Australian Open w decydującym meczu nie sprostała Niemce Steffi Graf (3:6, 4:6). Sezon 1990 zakończyła na 4. miejscu w rankingu światowym, co stanowiło jej najwyższe miejsce w karierze. Po raz drugi była w finale Australian Open w 1992, tym razem ulegając w decydującym meczu Monice Seles (2:6, 3:6). Również w Australian Open, ale w 1991, zaliczyła pierwsze wielkoszlemowe zwycięstwo, sięgając po tytuł w deblu w parze z Patty Fendick.
Szczególne miejsce w karierze Fernández zajmuje turniej French Open w 1993. Nie tylko osiągnęła trzeci finał singlowy w Wielkim Szlemie (tym razem przegrywając z Graf w trzech setach), ale przede wszystkim zapisała się w pamięci kibiców niezwykłym odwróceniem losów spotkania w ćwierćfinale; jej przeciwniczka Argentynka Gabriela Sabatini nie wykorzystała prowadzenia 6:1, 5:1 i pięciu piłek meczowych, by ostatecznie przegrać 1:6, 7:6, 10:8. W półfinale Fernández pokonała wyżej notowaną Hiszpankę Arantxę Sánchez Vicario.
W ciągu kariery wygrała siedem turniejów zawodowych w singlu, m.in. dwukrotnie duży turniej w Indian Wells. Odniosła wiele zwycięstw nad wysoko notowanymi rywalkami, m.in. Janą Novotną, Mary Pierce, Conchitą Martínez, Sereną Williams, Amandą Coetzer. Jeden raz pokonała Seles, nie udało się jej natomiast nigdy wygrać z Graf (17 porażek) i Navraátilovą (8 porażek). Wystąpiła w siedmiu edycjach turnieju Masters (WTA Tour Championships) w grze pojedynczej (półfinalistka w 1990), poza finałami wielkoszlemowymi zaliczyła sześć półfinałów (ostatni w Australian Open w 1997), dochodząc co najmniej do półfinału w każdym z czterech turniejów (w 1991 na Wimbledonie).
Jako deblistka wygrała łącznie dziewiętnaście turniejów, osiągając ponadto dwadzieścia cztery finały. Wraz z Lindsay Davenport otrzymała tytuł mistrzyni świata Międzynarodowej Federacji Tenisowej (ITF) w 1996, dzięki wygranej w t.r. French Open oraz trzech innych turniejów (w tym Masters) i finałowi w Australian Open. Wystąpiła w trzech turniejach Masters deblistek.
Ma na koncie także sukcesy jako reprezentantka USA. Startowała dwukrotnie w igrzyskach olimpijskich, zarówno w Barcelonie (1992), jak i Atlancie (1996) sięgając po złoto w deblu, w parze z Gigi Fernández (zbieżność nazwisk przypadkowa). W 1992 była także brązową medalistką w grze pojedynczej; w 1996 początkowo miała startować tylko w deblu, ale po wycofaniu się kilku rywalek została dopuszczona także do turnieju singlowego i dotarła aż do półfinału; walkę o brąz przegrała z Czeszką Novotną. Poza olimpiadami broniła barw USA w Pucharze Federacji (1991, 1994-1999), przyczyniając się do zdobycia trofeum w 1996.
Ostatnie zwycięstwa turniejowe odniosła w 1997, zarówno w grze pojedynczej ("German Open" w Berlinie, pokonała m.in. Novotną, Pierce i Kurnikową), jak i deblu (Madryt, z Sánchez Vicario). Kontynuowała karierę jeszcze przez dwa lata, ale po odniesieniu poważnej kontuzji w 1999 zdecydowała się na przejście na sportową emeryturę rok później. Zajmuje się m.in. komentowaniem tenisa w telewizji. W sierpniu 1997 wyszła za mąż (za Bobby’ego Bancka).

</doc>
<doc id="296170" url="https://pl.wikipedia.org/wiki?curid=296170" title="Mary Joe Fernandez">
Mary Joe Fernandez



</doc>
<doc id="296172" url="https://pl.wikipedia.org/wiki?curid=296172" title="Sandor Szalay">
Sandor Szalay



</doc>
<doc id="296174" url="https://pl.wikipedia.org/wiki?curid=296174" title="Zivilgefangenenlager Neufahrwasser">
Zivilgefangenenlager Neufahrwasser

Zivilgefangenenlager Neufahrwasser (Obóz dla jeńców cywilnych w Nowym Porcie) – jeden z niemieckich obozów przejściowych, zorganizowanych przez organa III Rzeszy na terenie Wolnego Miasta Gdańska po wybuchu II wojny światowej, funkcjonujący w Nowym Porcie (dzielnicy Gdańska) od pierwszych dni września 1939 do 31 marca 1940.
Historia.
Obóz został zorganizowany w kompleksie byłych pruskich koszar artylerii, zbudowanych w latach 1883–1885. Od 11 marca 1922 do 1 września 1939 budynki te były własnością rządu polskiego; mieścił się w nich tzw. etap emigracyjny, ponadto wiele mieszkań zajmowanych przez obywateli polskich pracujących w Wolnym Mieście Gdańsku, świetlica Związku Polaków, szkoła podstawowa Macierzy Szkolnej, sala sportowa, Dom Harcerza oraz kaplica.
1 września 1939 roku nad ranem, prawdopodobnie jeszcze przed atakiem na Westerplatte, obiekty zostały zajęte przez oddziały policji, SS i SA. Polscy mieszkańcy zostali w większości aresztowani i – ponieważ miejsce to znajdowało się zbyt blisko Westerplatte, gdzie prowadzono walki – odesłani do Victoriaschule. Dopiero 7 września na terenie obozu ulokowano Komendanturę Obozów Jenieckich Gdańsk ("Kommandantur der Gefangenenlager Danzig"), na czele której stał SS-Obersturmbannführer Max Pauly. Od tego dnia zaczęły napływać kolejne grupy więźniów, m.in. 15 września przeniesiono tu wszystkich aresztowanych w Victoriaschule. W następnych miesiącach (aż do lutego 1940) kierowano do Nowego Portu transporty więźniów z obozów internowania z całego nowo utworzonego okręgu Gdańsk-Prusy Zachodnie. Oblicza się, że przez obóz przeszło ok. 10.000 więźniów – jednorazowo przebywało w nim ok. 3.000, a dodatkowo kilkaset pracowało w gospodarstwach rolnych na Żuławach. Niektóre osoby wywieziono do Piaśnicy i tam zamordowano. Od lutego 1940 rozpoczęto przenoszenie więźniów do Stutthofu. Również Komendantura Obozów Jenieckich Gdańsk została przeniesiona i przekształcona w komendę obozu Stutthof.
Komendanci obozu Neufahrwasser:

</doc>
<doc id="296184" url="https://pl.wikipedia.org/wiki?curid=296184" title="Wojna w Algierii">
Wojna w Algierii



</doc>
<doc id="296195" url="https://pl.wikipedia.org/wiki?curid=296195" title="Sima (geologia)">
Sima (geologia)

Sima – wyróżniana w obrębie litosfery warstwa, której nazwa pochodzi od krzemu ("Si") i magnezu ("Mg"), podścielającej warstwę zewnętrzną zwaną sialem. Znajduje się od 30-80 km pod kontynentami i 5-12 km pod oceanami. W jej skład wschodzi warstwa bazaltowa i perydotytowa. Ditlenek krzemu stanowi 48% simy, tritlenek diglinu 15%, po 11% tlenek wapnia i tlenki żelaza, a tlenek magnezu 9%.

</doc>
<doc id="296207" url="https://pl.wikipedia.org/wiki?curid=296207" title="Ar Pharazôn">
Ar Pharazôn



</doc>
<doc id="296208" url="https://pl.wikipedia.org/wiki?curid=296208" title="Antonio da Corregio">
Antonio da Corregio



</doc>
<doc id="296210" url="https://pl.wikipedia.org/wiki?curid=296210" title="Royal League">
Royal League

Royal League - zimowe rozgrywki piłkarskie, w których startowały cztery najlepsze kluby minionego sezonu z trzech lig skandynawskich: ze Szwecji (Allsvenskan), Norwegii (Tippeligaen) oraz Danii (Superligaen).
Struktura rozgrywek.
Drużyny były podzielone na trzy grupy po cztery zespoły, w których grały dwa mecze (mecz i rewanż) z każdym przeciwnikiem.
W sezonie 2004/05 dwa najlepsze zespoły przechodziły do kolejnej rundy, w której rywalizowały w dwóch grupach po trzy zespoły każda, rozgrywając cztery kolejki spotkań. Zwycięzcy grup finałowych spotkały się w meczu finałowym, który wyłonił zwycięzcę Royal League.
W dwóch kolejnych sezonach osiem najlepszych drużyn fazy grupowej utworzyło pary ćwierćfinałowe, rywalizując odtąd w systemie pucharowym (w sezonie 2005/06 w ćwierćfinałach i półfinałach rozgrywano mecz i rewanż, natomiast w sezonie 2006/07 pojedynczy mecz wyłaniał zwycięzcę na każdym etapie fazy pucharowej).
W sezonach 2007/08 rozgrywki nie doszły do skutku z powodów finansowych, zaś sezon później (2008/09) nie udało sprzedać się praw do transmisji telewizyjnej.
Sezony.
Sezon 2004/2005.
Pierwsza runda
Grupa A:
1. Vålerenga Fotball 16 pkt - awans
2. Rosenborg BK 10 pkt - awans
3. Esbjerg fB 7 pkt
4. Djurgårdens IF 1 pkt
Grupa B:
1. FC København 14 pkt - awans
2. IFK Göteborg 10 pkt - awans
3. Brøndby IF 7 pkt
4. Tromsø IL 2 pkt
Grupa C:
1. Malmö FF 12 pkt - awans
2. SK Brann 10 pkt - awans
3. Halmstads BK 8 pkt
4. Odense BK 4 pkt
Druga runda
Grupa 1:
1. FC København 7 pkt - awans do finału
2. Malmö FF 6 pkt
3. Rosenborg BK 4 pkt
Grupa 2:
1. IFK Göteborg 10 pkt - awans do finału
2. Vålerenga Fotball 5 pkt
3. SK Brann 1 pkt
Finał
FC København : IFK Göteborg - 1:1 k. 11:10
Sezon 2005/2006.
Pierwsza runda
Grupa 1:
1. Vålerenga Fotball 
2. IK Start 
3. Midtjylland Herning 
4. Hammarby IF 
Grupa 2:
1. Brøndby IF 
2. FC København 
3. Kalmar FF 
4. Lillestrøm SK 
Grupa 3:
1. Djurgårdens IF 
2. IFK Göteborg 
3. Lyn Fotball 
4. Aalborg BK 
Finał
FC København : Lillestrøm SK - 1:0
Sezon 2006/2007.
Pierwsza runda
Grupa 1:
1. Odense BK 
2. SK Brann 
3. Helsingborgs IF 
4. Rosenborg BK 
Grupa 2:
1. Lillestrøm SK 
2. Brøndby IF 
3. FC København 
4. Hammarby IF 
Grupa 3:
1. Vålerenga Fotball 
2. IF Elfsborg 
3. AIK Fotboll 
4. Viborg FF 
Finał
Brøndby IF : FC København - 1:0

</doc>
<doc id="296217" url="https://pl.wikipedia.org/wiki?curid=296217" title="Liferea">
Liferea

Liferea to czytnik RSS przeznaczony dla środowiska graficznego GNOME. Jest jednym z najbardziej zaawansowanych programów tego typu przeznaczonych na Linuksa.
Obsługuje następujące formaty: RSS, CDF, Atom, OCS i OPML.
Posiada wyszukiwarkę, umożliwia grupowanie źródeł w katalogi.

</doc>
<doc id="296220" url="https://pl.wikipedia.org/wiki?curid=296220" title="Zwinger">
Zwinger

Zwinger – późnobarokowy zespół architektoniczny znajdujący się w centrum Drezna. Jest zaliczany do najbardziej znaczących budowli późnego baroku w Europie.
Nazwa „Zwinger” pochodzi od położenia budynku, na obszarze, który niegdyś znajdował się pomiędzy zewnętrznymi i wewnętrznymi murami obronnymi (niem. "zwischen" – „pomiędzy”).
Historia.
Zwinger został zbudowany etapowo w latach 1709–1732 na terenach mieszczących się niegdyś poza obrębem średniowiecznych, wewnętrznych fortyfikacji Drezna, na których w XVI wieku prowadzono rozbudowę tychże fortyfikacji, zahamowaną przez powódź z 1570 roku na rzece Weißeritz, dopływie Łaby. Zaprojektował go znany architekt Matthäus Daniel Pöppelmann na zlecenie Augusta II Mocnego, elektora Saksonii, który w 1697 roku został wybrany na króla Polski. Król August II, słynący z zamiłowania do przepychu i luksusu odbył w latach 1687–1689 podróż po Francji i Włoszech, podczas której miał okazję podziwiać m.in. pałac w Wersalu, do którego kilka lat wcześniej król Ludwik XIV przeniósł swój dwór. Po powrocie do Drezna saski monarcha zapragnął czegoś podobnie okazałego i spektakularnego dla siebie. W odpowiedzi na jego oczekiwania Pöppelmann z pomocą rzeźbiarza Balthasara Permosera stworzył późnobarokowy reprezentacyjny kompleks z otwartym w kierunku późniejszego Placu Teatralnego dziedzińcem (otwarcie to miało umożliwić ewentualną rozbudowę w przyszłości). Oficjalne zainaugurowanie działalności obiektu miało miejsce 20 sierpnia 1719 roku, kiedy to w Zwingerze pomimo zaawansowanych prac budowlanych odbył się ślub syna Augusta II, królewicza Fryderyka Augusta II (od 1733 króla Polski Augusta III) z Marią Józefą. August II szczodrze finansował budowę Zwingeru mając nadzieję na objęcie tronu niemieckiego po śmierci cesarza Józefa I. Gdy okazało się, że nadzieja ta się nie ziści, jego zainteresowanie obiektem spadło. Drezdeński władca wolał skierować swoją uwagę na łatwiejszych do sfinansowania projektach, takich jak pałac w Pillnitz czy pałac Moritzburg.
W czasie wojny siedmioletniej budynki Zwingeru służyły jako pruski magazyn wojskowy. W 1813 roku i podczas Wiosny Ludów Zwinger doznał znacznych uszkodzeń. W latach 1847–1854 po niezabudowanej północno-wschodniej stronie kompleksu wzniesiono monumentalny, neoklasycystyczny budynek według projektu architekta Gottfrieda Sempera. Po ukończeniu w "Sempergalerie" – jak nazwano ten budynek, ulokowano zgromadzoną w Zwingerze kolekcję cennych obrazów i w 1855 roku udostępniono ją do zwiedzania w ramach Muzeum Królewskiego ("Neues Museum"). Po II wojnie światowej w budynku tym utworzono również Galerię Obrazów Nowych.
Podczas bombardowania w 1945 roku Zwinger został prawie całkowicie zniszczony. Jego odbudowa rozpoczęła się jeszcze w tym samym roku, gdy Drezno znajdowało się pod radzieckim zarządem okupacyjnym. W 1951 roku otwarto dla zwiedzających dziedziniec i pierwszą odbudowaną część kompleksu. Całość prac rekonstrukcyjnych została zakończona w 1963 roku.
Architektura.
Założenie architektoniczne Zwingeru oparte jest na dużym dziedzińcu ("Zwingerhof") otoczonym barokowymi zabudowaniami (z wyjątkiem budynku "Sempergalerie", który jest neoklasycystyczny). Dziedziniec ten jest podłużnie prostokątny na osi północny wschód-południowy zachód. Od północnego wschodu flankuje go "Sempergalerie", natomiast od południowego zachodu "Langgalerie", którą dzieli na dwie części ozdobna brama "Kronentor". Pośrodku wspomnianej osi przebiega prostopadła do niej oś północny zachód-południowy wschód wzdłuż której odchodzą od dziedzińca dwie węższe, symetryczne odnogi zakończone zaokrąglonymi budynkami, zwanymi "Bogengalerien". Pośrodku "Bogengalerie" z północnego zachodu znajduje się Pawilon Wałowy ("Wallpavillon"). Natomiast "Bogengalerie" z południowego wschodu przedzielona jest przez Pawilon Miejski ("Stadtpavillon", "Glockenspielpavillon"). Północno-zachodnia "Bogengalerie" łączy się z "Sempergalerie" budynkiem Pawilonu Francuskiego ("Französischer Pavillon"), za którym znajduje się monumentalna, barokowa fontanna – "Nymphenbad", a z "Langgalerie" – budynkiem mieszczącym Salon Matematyczno-Fizyczny ("Mathematisch-Physikalischer Salon"). Z kolei południowo-wschodnia "Bogengalerie" z "Sempergalerie" ma połączenie w postaci Pawilonu Niemieckiego ("Deutscher Pavillon"), natomiast z "Langgalerie" łączy ją budynek Pawilonu Porcelanowego ("Porzellanpavillon"). Kompleks od północnego i południowego zachodu oblewany jest przez wody będącego pozostałością dawnej fosy miejskiej akwenu "Zwingerteich/Zwingergraben", ponadto otoczony jest dużym parkiem, w którym znajdują się pomniki "Carl-Maria-von-Weber-Denkmal", "Heinrich-Schütz-Stele" i "Robert-Schumann-Stele".
Herby i symbole.
Zwinger jest licznie zdobiony polskimi i saskimi symbolami związanymi z Augustem II Mocnym, królem Polski, wielkim księciem litewskim, elektorem Saksonii i arcymarszałkiem Świętego Cesarstwa Rzymskiego. Zdobienia:
Zbiory.
Od początku swoich dziejów Zwinger wykorzystywany jest do przechowywania i prezentowania wartościowych eksponatów. Obiekt posiada bogate zbiory muzealne, które należą do prestiżowego zrzeszenia Staatliche Kunstsammlungen Dresden. Dużą część z nich stanowi kolekcja historycznych wyrobów porcelanowych, w których obecna jest zarówno chińska, japońska i koreańska porcelana sprzed wielu stuleci, jak i znane w całych Niemczech wyroby z Miśni. Ważną rolę odgrywa w nich również kolekcja dawnych przyrządów i eksponatów matematycznych, fizycznych, astronomicznych, geodezyjnych oraz meteorologicznych. Ponadto w Zwingerze znajduje się Rüstkammer – zbrojownia, w której prezentowane są egzemplarze bezcennych historycznych pancerzy, broni palnej i broni białej, a także oranżeria, w której podziwiać można wiele gatunków egzotycznych roślin, sprowadzonych do Zwingeru przez króla Augusta II Mocnego. Wśród jej zbiorów znajdują się także insygnia Augusta II Mocnego.
W Zwingerze znajduje się także Galeria Obrazów Starych Mistrzów ("Gemäldegalerie Alte Meister"), w której mieszczą się bogate zbiory dzieł malarstwa europejskiego z okresu od XV do XVIII wieku m.in. obrazy takich malarzy jak Tycjan, Rembrandt, Peter Paul Rubens czy Albrecht Dürer.

</doc>
<doc id="296221" url="https://pl.wikipedia.org/wiki?curid=296221" title="Rhythmbox">
Rhythmbox

Rhythmbox – odtwarzacz muzyczny przeznaczony dla środowiska graficznego GNOME. Wykorzystuje framework multimedialny GStreamer. Budowa programu inspirowana jest programem iTunes.
Funkcje programu.
Odtwarzanie muzyki.
Program pozwala na odtwarzanie muzyki pochodzącej z wielu źródeł. Umożliwia magazynowanie i odtwarzanie muzyki przy użyciu biblioteki plików zgromadzonych na komputerze. Odtwarza radia internetowe i podcasty. Umożliwia wyszukiwanie i sortowanie plików muzycznych. Pozwala na tworzenie list odtwarzania (playlist). Zawiera mechanizm "inteligentnych playlist", które zawierają utwory spełniające określone kryteria użytkownika (gustu). Ma funkcje losowego (shuffle) odtwarzania oraz powtarzania odtwarzanych utworów.
Program umożliwia ocenianie utworów, a algorytm wybierający losowe utwory preferuje wyżej oceniane utwory. Opcjonalnie pozwala na automatyczne ocenianie utworów.
Wypalanie płyt CD.
Od wersji 0.9 program pozwala na wypalanie płyt Audio CD z list odtwarzania.
Wyświetlanie okładek płyt.
Od wersji 0.9.5 program umożliwia wyświetlanie okładek odtwarzanych płyt CD, wyszukiwanych na podstawie tagów.
Wyświetlanie tekstów piosenek.
Od wersji 0.9.5 program pozwala na wyświetlanie tekstów utworów, pobieranych z internetu z baz tekstów utworów.
Last.FM.
Od wersji 0.9.6 program pozwala na wysyłanie informacji o odtwarzanych utworach do serwisu Last.fm (scrobblowanie). Od wersji 0.9.7 program umożliwia również odtwarzanie utworów udostępnianych przez Last.fm.
Obsługa Jamendo.
Od wersji 0.9.6 program pozwala na przeglądanie i odtwarzanie zasobów wolnej muzyki Jamendo.

</doc>
<doc id="296224" url="https://pl.wikipedia.org/wiki?curid=296224" title="Evince">
Evince

Evince – prosta przeglądarka dokumentów PDF, PostScript, DVI, TIFF przeznaczona dla środowiska graficznego GNOME. Stworzona została przez firmę Red Hat aby zastąpić programy takie jak GPdf, GGV czy Xpdf.
Evince pierwszy raz pojawiła się w GNOME 2.12 wydanym 7 września 2005 roku. Jest napisana w większości w języku C, a w małej części w C++. Evince powstała z przepisania kodu projektu GPdf, który nie jest już dłużej rozwijany.
Wydana na licencji GPL Evince jest wolnym oprogramowaniem.
Obsługiwane formaty dokumentów.
Evince obsługuje jedno- i wielostronicowe formaty dokumentów. Poniżej znajduje się lista obsługiwanych formatów.

</doc>
<doc id="296234" url="https://pl.wikipedia.org/wiki?curid=296234" title="Super Nintendo">
Super Nintendo



</doc>
<doc id="296236" url="https://pl.wikipedia.org/wiki?curid=296236" title="Józef Krupiński">
Józef Krupiński

 
Józef Krupiński (ur. 24 września 1930 w Skarbanowie, zm. 1 września 1998 w Orzeszu) – polski poeta współczesny bliski nurtowi autentyzmu, laureat nagrody im. Edwarda Stachury i członek Katowickiego Oddziału Stowarzyszenia Pisarzy Polskich.
Życiorys.
W latach 50 XX w. zamieszkał w Tychach i aż do przejścia na emeryturę pracował pod ziemią jako technik górnik w KWK Ziemowit w Lędzinach.
Od roku 1968 publikował swoje utwory w czasopismach literackich tj. "Akant", "Poezja", "Miesięcznik Literacki", "Życie Literackie" oraz w niezależnej prasie stanu wojennego. Był autorem zbiorów wierszy, z których najważniejsze to "Marsz żałobny", "Z pokładów serca", "Mój pogrzeb pierwszy". Swój debiutancki tomik "Kwiaty Kujawskie" poświęcił rodzinnym Kujawom, natomiast wszystkie kolejne zbiory były zakotwiczone w węglu.
W jego twórczości (częstokroć parafrazującej teksty biblijne) uderza tęsknota górnika zesłanego do świata „pierwszych odcisków rąk” za krainą dzieciństwa oraz pragnienie odnalezienia pierwotnego kontaktu człowieka z Bogiem. Józef Krupiński był poetą głęboko religijnym. Jego hermetyczne, ascetyczne w formie wiersze mają zazwyczaj charakter epifanii poetyckiej.
Osobne miejsce w twórczości Krupińskiego stanowią wiersze opisujące przeżycia estetyczne związane z obcowaniem z dziełami malarskimi takich artystów jak Jacek Malczewski czy Vincent van Gogh.
Życie prywatne.
Był pierwszym mężem poetki Genowefy Jakubowskiej-Fijałkowskiej.
Tomiki poetyckie.
Pośmiertnie

</doc>
<doc id="296239" url="https://pl.wikipedia.org/wiki?curid=296239" title="JFET">
JFET



</doc>
<doc id="296242" url="https://pl.wikipedia.org/wiki?curid=296242" title="Pallas (tytan)">
Pallas (tytan)

Pallas (gr. Pállas, łac. Pallas ‘wymachujący włócznią’) – w mitologii greckiej jeden z tytanów.
Uchodził za syna Kriosa i Eurybii. Był mężem bogini rzeki Styks, ojcem Nike, Zelosa, Kratosa i Bii.
Swój przydomek „Pallas” Atena zawdzięcza prawdopodobnie właśnie imieniu tego tytana, którego pokonała w bitwie.

</doc>
<doc id="296243" url="https://pl.wikipedia.org/wiki?curid=296243" title="Verviers">
Verviers

Verviers – miasto w Belgii, w prowincji Liège, nad rzeką Vesdre, w dorzeczu Mozy.
Leży około 30 km od stolicy prowincji – Liège i od granicy niemieckiej. Jest stolicą dystryktu liczącego 29 gmin.
Verviers jest dużym ośrodkiem przemysłu wełnianego. Ponadto przemysł maszynowy, chemiczny, papierniczy, skórzany, spożywczy.

</doc>
<doc id="296246" url="https://pl.wikipedia.org/wiki?curid=296246" title="Antoni Jakubski">
Antoni Jakubski

Antoni Władysław Jakubski (ur. 28 marca 1885 we Lwowie, zm. 20 maja 1962 w Londynie) – podpułkownik dyplomowany piechoty Wojska Polskiego, działacz niepodległościowy, kawaler Orderu Virtuti Militari, zoolog, profesor Uniwersytetu w Poznaniu.
Życiorys.
Urodził się we Lwowie, w rodzinie Władysława, urzędnika pocztowego, i Pauliny z Hickiewiczów.
Studiował zoologię pod kierunkiem prof. Józefa Nusbaum-Hilarowicza na Uniwersytecie Lwowskim.
W latach 1909–1910 odbył wyprawę do Afryki Wschodniej. Był pierwszym Polakiem, który 13 marca 1910 r. zdobył (i następnie opisał) Kilimandżaro wraz z jego najwyższym szczytem Kibo. Pieszo przeszedł ówczesną Tanganikę od Oceanu Indyjskiego do jezior Niasa i Rukwa oraz częściowo Kenię (obecnie państwa Tanzania i Kenia). Głównym celem wyprawy Jakubskiego było badanie fauny jeziora Niasa i Rukwa.
W 1906 został członkiem Organizacji Bojowej Polskiej Partii Socjalistycznej, trzy lata później członkiem Związku Walki Czynnej, a w 1912 członkiem Związku Strzeleckiego.
W czasie I wojny światowej służył w Legionach Polskich w 6 pułku piechoty. 5 grudnia 1914 został mianowany podporucznikiem, a 11 października 1915 – porucznikiem. 30 czerwca 1916 w czasie tzw. „zatargu z c. i k. Komendą Legionów Polskich o oznaki” został wezwany do gen. Stanisława Puchalskiego, który zakomunikował mu, że oddaje go pod sąd polowy i zakazuje opuszczać rejon pułku, natomiast komendant III Brygady LP płk Wiktor Grzesicki, po śmierci porucznika Romana Łubieńskiego (6 lipca 1916), zakazał wyznaczenia go na stanowisko adiutanta pułku. 6 czerwca 1917 został odkomenderowany z pułku do Inspektoratu Wyszkolenia Polskiej Siły Zbrojnej.
W 1917 habilitował się na Uniwersytecie Lwowskim.
W listopadzie 1918 brał udział w polsko-ukraińskich walkach o Lwów jako II szef sztabu Naczelnej Komendy Obrony Lwowa. 25 maja 1919 został formalnie przyjęty do Wojska Polskiego z byłych Legionów Polskich, z zatwierdzeniem posiadanego stopnia kapitana i przydzielony z dniem 1 listopada 1918 do Dowództwa Wschód. 26 lipca 1920 roku został szefem sztabu 2 Dywizji Litewsko–Białoruskiej. 12 sierpnia 1920 roku został wyznaczony na stanowisko kwatermistrza 5 Armii. Według doniesień z listopada 1920 był kwatermistrzem 3 Armii.
25 października 1921 r. został przeniesiony do rezerwy. W rezerwie posiadał przydział do 38 pułku piechoty Strzelców Lwowskich w Przemyślu. Został zweryfikowany w stopniu podpułkownika ze starszeństwem z dniem 1 czerwca 1919 roku w korpusie oficerów rezerwy piechoty. W 1934 r. pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. W 1936 był prezesem Zarządu Okręgu Poznań Związku Legionistów Polskich.
Został profesorem w Poznaniu. Był jednym z organizatorów polskich morskich badań biologicznych – w 1923 zorganizował Morskie Laboratorium Rybackie w Helu.
15 września 1939 został mianowany oficerem łącznikowym pomiędzy Dowództwem Grupy Obrony Lwowa, a władzami cywilnymi we Lwowie w sprawach utrzymania porządku, bezpieczeństwa, aprowizacji i służby zdrowia.
8 listopada 1939 r. został aresztowany przez słowacką straż graniczną i przekazany Niemcom. Przebywał w więzieniach w Komańczy, Sanoku, Tarnowie i na Montelupich w Krakowie. 30 sierpnia 1940 r. został więźniem KL Auschwitz, w którym otrzymał numer 3385. 4 grudnia 1944 r. został przewieziony do KL Mauthausen, w którym otrzymał numer 112.138. 5 maja 1945 r. został uwolniony przez armię amerykańską. W czerwcu 1945 roku został przyjęty do 2 Korpusu Polskiego i przydzielony do 2 Warszawskiej Dywizji Pancernej w Maceracie na stanowisko szefa oświaty.
Po wojnie osiadł w Londynie. Pracował m.in. w British Museum. Członek-założyciel i prezes Polskiego Towarzystwa Naukowego na Obczyźnie. Był także współzałożycielem Koła Lwowian w Londynie.
Prace.
Jakubski zajmował się m.in. zoogeografią, anatomią porównawczą i historią zoologii. Niektóre z jego prac:

</doc>
<doc id="296248" url="https://pl.wikipedia.org/wiki?curid=296248" title="Mazowiecka Chorągiew Harcerzy ZHR">
Mazowiecka Chorągiew Harcerzy ZHR

Mazowiecka Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce ZHR działające na terenie Warszawy i województwa mazowieckiego. Mazowiecka Chorągiew Harcerzy organizuje corocznie Zlot Świętego Jerzego, turniej wszystkich drużyn harcerzy z Mazowsza, rywalizujących o Włócznię Świętego Jerzego. Z chorągwi wydzieliła się w 2016 roku Staropolska Chorągiew Harcerzy i 2017 roku Północno-Wschodnia Chorągiew Harcerzy ZHR.

</doc>
<doc id="296257" url="https://pl.wikipedia.org/wiki?curid=296257" title="Klasyfikacja czworokątów">
Klasyfikacja czworokątów



</doc>
<doc id="296258" url="https://pl.wikipedia.org/wiki?curid=296258" title="Pallas (wyzwoleniec)">
Pallas (wyzwoleniec)

Pallas (? – 62) – wyzwoleniec Antonii, ulubieniec cesarza Klaudiusza, zarządzał skarbem cesarskim. Zaaranżował małżeństwo Klaudiusza z Agryppiną oraz adopcję jej syna Nerona. Chcąc osłabić wpływy matki Neron usunął go ze stanowiska zarządcy kasy cesarskiej, a następnie uwięził. W r. 62 n.e. został otruty.

</doc>
<doc id="296264" url="https://pl.wikipedia.org/wiki?curid=296264" title="Mandola">
Mandola

Mandola – strunowy instrument muzyczny z rodziny szarpanych.
Mandola ma cztery pary strun strojonych w kwintach do następujących dźwięków (począwszy od najniżej strojonej) - c, g, d1, a1 (kwintę niżej niż mandolina). Obecna mandola w stroju kwintowym była stworzona w wieku XIX jako instrument tenorowy z rodziny mandolin dla orkiestry mandolinowej na przykładzie rodziny instrumentów smyczkowych, w której odpowiada altówce. 
Słowo "Mandola" jest włoskim odpowiednikiem zapożyczonego z języka greckiego pandora (instrument muzyczny) i od francuskiego "mandore" - mandora, hiszpańskiego bandurria. Jest to instrument starszy od mandoliny i znalazł powszechne zastosowanie u dawnych śpiewaków i poetów jako "mandurria" (poezja oksytańska z XII - XIV w.). Początkowo była trzystrunowa (trójchórowa), strojona w kwintach i podobna do rebeku (Juan Bermudo, "Declaración de instrumentos musicales", 5 Vols, 1555 rok), od wieku XVII podobna do lutni, 4-strunowa i chórowa w stroju kwintowo-kwartowym c1-g1-c2-e2(f2,g2) (tak zwana "lutnia sopranowa"). Pod koniec XVII wieku Antonio Stradivarius zaczął produkować instrumenty o mniejszym pudle, 4-5-6- strunowe i chórowe, stroju kwartowym (e1-a1-d2-g2, h-e1-a1-d2, g-h(c)-e1(f)-a1-d2-g2), nazwane przez niego "mandolino" (zdrobnienie od "mandoli"). Stosowano w tych instrumentach struny jelitowe, a grano na nich techniką palcową (nie kostką).
Powszechnie znana "mandolina" pojawiła się w połowie XVIII wieku, miała struny druciane jak cytra, grało się kostką jak na cytrze, pudło rezonansowe miała jak u mandolino, stroiła jak skrzypce g-d1-a1-e2.

</doc>
<doc id="296274" url="https://pl.wikipedia.org/wiki?curid=296274" title="Postomia">
Postomia

Postomia, Kanał Postomski – rzeka w zachodniej Polsce (w województwie lubuskim), lewy dopływ Warty o długości 67 kilometrów i powierzchni dorzecza 1425 km². 
Rzeka ma swoje źródła na wschód od Sulęcina w miejscowości Wędrzyn, dwa wywierzyska spięte siecią rowów łączą się przed przepustem w miejscowości Wędrzyn, na wysokości skrzyżowania drogi z Lubniewic do drogi Międzyrzecz – Sulęcin, aby na trzy metry przed przepustem pod drogą Międzyrzecz – Sulęcin dać początek rzece Postomi. W przeszłości rzeka wypływała wąskim rowem prowadzącym przez ogródki działkowe w Wędrzynie z jeziora Postomsko, jednakże susza hydrologiczna występująca na początku lat dziewięćdziesiątych XX wieku doprowadziła do znacznego obniżenia zwierciadła wody w jeziorze Postomsko, co skutkowało zerwaniem bezpośredniego połączenia hydrologicznego jeziora Postomsko z rzeką Postomią. Rzeka płynie przez Pojezierze Łagowskie i Kotlinę Gorzowską, w środkowym i dolnym biegu (do Słońska) płynie w uregulowanym korycie jako Kanał Postomski, przepływa przez Park Narodowy „Ujście Warty”, współtworząc znajdujące się na jego terenie rozlewiska, a do Warty uchodzi na południe od Kostrzyna nad Odrą.
Główne dopływy:
Ważniejsze miejscowości nad Postomią: Wędrzyn, Ostrów, Sulęcin, Krzeszyce, Lemierzyce, Słońsk.

</doc>
<doc id="296276" url="https://pl.wikipedia.org/wiki?curid=296276" title="Fernando de Padilla">
Fernando de Padilla

Ferdynand de Padilla (hiszp. "Fernando lub Hernando de Padilla") – wielki mistrz zakonu Calatravy w roku 1443.
Był synem Pero Lopeza de Padilly, wysokiego urzędnika kastylijskiego, i Leonory de Sarmiento.
Przed wyborem był klucznikiem i komandorem Calatravy. Jego rządy jako wielkiego mistrza były krótkie. Król Kastylii i Leónu Jan II forsował kandydaturę Alfonsa Aragońskiego, nieślubnego syna króla Jana II z Nawarry, na urząd wielkiego mistrza. Zebrani na konwencie wyborczym bracia – rycerze odmówili jednak poparcia tej kandydaturze i zgodnie wybrali de Padillę na ten urząd. Król nie mógł się jednak pogodzić z tą porażką. Namówił część rycerzy zakonnych do złożenia z urzędu tego mistrza i wybranie swojego protegowanego. Wielki mistrz się jednak temu sprzeciwił i zginął, a na jego miejsce wybrano, wtedy już bez sprzeciwów, konkurenta.

</doc>
<doc id="296278" url="https://pl.wikipedia.org/wiki?curid=296278" title="A Kind of Magic">
A Kind of Magic

A Kind of Magic – dwunasty album studyjny brytyjskiego zespołu rockowego Queen, który wydano w 1986 roku. Materiał jest oparty na ścieżce dźwiękowej do amerykańsko-brytyjskiego filmu "Nieśmiertelny" (1986).
Piosenki z albumu, które wykorzystano w nieco innych wersjach w filmie "Nieśmiertelny": „Princes of the Universe”, „Gimme the Prize”, „Who Wants to Live Forever”, „A Kind of Magic”, „One Year of Love”. W filmie pojawia się też piosenka „Hammer to Fall” z poprzedniego albumu studyjnego grupy, "The Works" (1984).
8 lipca 2009 roku wydawnictwo uzyskało status trzykrotnie platynowej płyty w Polsce.
Piosenki.
Don’t Lose Your Head.
Autorem tej piosenki jest Roger Taylor. Utwór powstał na potrzeby filmu "Nieśmiertelny". W jego nagraniu gościnnie udział wzięła brytyjska wokalistka Joan Armatrading. Krótki fragment tego utworu można usłyszeć w momencie filmu, gdy główny antagonista tytułowego bohatera, Kurgan, porywa Brendę Wyatt. Tytuł „Don’t Lose Your Head” jest nawiązaniem do głównego wątku filmu "Nieśmiertelny" – nieśmiertelnych można uśmiercić wyłącznie poprzez obcięcie im głowy.
Powstała też instrumentalna wersja „Don’t Lose Your Head”, którą zatytułowano „A Dozen Red Roses for My Darling”. Tę aranżację wydano na stronie B singla „A Kind of Magic” (1986).

</doc>
<doc id="296281" url="https://pl.wikipedia.org/wiki?curid=296281" title="Realizm magiczny">
Realizm magiczny

Realizm magiczny () – tendencja estetyczna, ukształtowana początkowo w Niemczech w latach 20. XX wieku w sztukach plastycznych, wtórnie zaadaptowana na grunt literacki. Historycznie stanowił reakcję na ekspresjonizm, bliski jest także Neue Sachlichkeit (Nowa Rzeczowość). W swoich założeniach ta odmiana realizmu zrezygnowała z osadzenia w rzeczywistości, jak również z całej estetyki mimetycznej. Głównym czynnikiem wyróżniającym nurt było odwoływanie się do wyobraźni, operowanie tym co dziwne, niezwykłe, zaskakujące, nawiązywanie do legend i mitów oraz lokalnych tradycji.
Realizm magiczny szybko zaadaptował się w hiszpańskim obszarze językowym, stając się jednym z głównych nurtów literatury iberoamerykańskiej. Za utwory, które pierwsze realizowały poetykę realizmu magicznego, uważa się zbiory opowiadań "Legendy gwatemalskie" (1930) Miguela Asturiasa i "Powszechna historia nikczemności" (1935) Jorge Borgesa.
Historia.
Pojęcia „realizm magiczny” po raz pierwszy użył niemiecki artysta Franz Roh w odniesieniu do stylu znanego także jako Neue Sachlichkeit (Nowy Obiektywizm, Nowa Rzeczowość). Później, w latach czterdziestych i pięćdziesiątych, został on użyty przez amerykańskich malarzy, takich jak Ivan Albright, Paul Cadmus, George Tooker i wielu innych, dla opisania niecodziennego realizmu. Jednakże w odróżnieniu od swojego znaczenia w literaturze, pojęcie to odnosi się do obrazów, które nie mają w sobie nic fantastycznego ani magicznego, ale są za to nadzwyczaj realistyczne i często przyziemne.
W latach sześćdziesiątych pojęcie to zostało po raz pierwszy wskrzeszone i zastosowane w dziedzinie fikcji jako kombinacja elementów realistycznych i fantastycznych przez wenezuelskiego eseistę i krytyka Artura Uslar-Pietriego. Uslar-Pietri, będąc pod wpływem mieszanki realizmu i fikcji wpływowej powieści "Macunaima" Andrade'a, zastosował je do bardzo specyficznego południowo-afrykańskiego gatunku. Jednakże samo określenie zaczęło być popularne dopiero po użyciu go przez laureata nagrody Nobla – Miguela Angela Asturiasa – do opisania stylu swoich powieści. Pojęcie to zyskało popularność wraz z latynoamerykańskim boomem, najbardziej wyraźnie u Alejo Carpentiera, Jorgego Luisa Borgesa, Jacques'a Stephena Alexisa, Juana Rulfo, Carlosa Fuentesa i Gabriela Garcíi Márqueza. Ten ostatni wyznał, że "„Mój najważniejszy problem polegał na zniszczeniu linii demarkacyjnej, która oddziela to co wydaje się być realne od tego co fantastyczne”".
Później pojęcie odnoszono w stosunku do wcześniejszych pisarzy, takich jak Jorge Luis Borges, Michaił Bułhakow, czy Ernst Jünger, a także do postkolonialnych i innych współczesnych pisarzy od Salmana Rushdiego i Güntera Grassa po Janet Frame czy Angelę Carter.
Literatura.
W literaturze realizm magiczny często łączy ze sobą czynniki zewnętrzne ludzkiej egzystencji z wewnętrznymi. Jest to fuzja pomiędzy naukową fizycznością rzeczywistości i psychologiczną ludzką rzeczywistością. Zawiera ona aspekty ludzkiej egzystencji, takie jak myśli, emocje, marzenia, kulturowe mitologie i wyobraźnię. Poprzez to połączenie realizm magiczny może być bardziej dokładny przy opisie ludzkiej rzeczywistości. Mimo to pewne ludzkie lub grupowe postrzeganie rzeczywistości może różnić się od siebie: dla osoby wtajemniczonej, pewien magiczno-realistyczny tekst może być relatywnie dokładnym odmalowaniem rzeczywistości. Jednakże ten sam tekst może wydawać się nierealny dla kogoś z zewnątrz, kogo percepcja może się znacznie różnić od osoby z wewnątrz. Mimo to czytelnik, często też outsider, może zmniejszyć tę przepaść poprzez chwilowe stłumienie swojej percepcji rzeczywistości i dostosowanie jej do tej zaprezentowanej w tekście. To z kolei wyposaża czytelnika w niezbędne narzędzia do rozszyfrowania tekstu. Może to być opisane jako „przekształcone” obowiązki czytelnika. W swoich pracach realiści magiczni opisują określone pojęcie rzeczywistości: stąd kultura, historia czy geografia mają dla nich tak wielką wagę. Właściwie realizm magiczny może być rozpatrywany jako jedna z literackich manifestacji „innego wielkiego narodu”. W dwudziestym wieku ideał ujednolicenia spowodował społeczne rozdźwięki wśród światowych społeczności i grup społecznych, a także pomiędzy nimi, osiągając gorączkowy ton, stąd naznaczona krwią historia dwudziestego wieku. W następstwie konfliktu niektórzy próbowali przyswoić sobie historię, aby wspomóc proces leczenia poszczególnych społeczności albo grup społecznych i ponownie zdefiniować ich tożsamość. W literaturze manifestowało się to poprzez realizm magiczny, strategię przejawiającą się w dysydenckim i dialektycznym dyskursie, który może zapewnić wierniejszą reprezentację ludzkiej rzeczywistości jako całości. Istotnie, realizm magiczny może być postrzegany jako historia o tej innej (rzeczywistości).
We wszystkich tekstach realistyczno-magicznych można odnaleźć: otoczenie o relatywnie specyficznym kontekście; rzeczywistość prezentowaną jako ludzkie doświadczenie świata; cząstki racjonalnie niewytłumaczalne oraz realne pozostające w związku symbiotycznym.
Chociaż literatura realistyczno-magiczna różni się w swojej strukturze i wyglądzie, to jeden uniwersalny temat, to jest użycie fantastyki dla podkreślenia i rzucenia wyzwania otaczającej strukturze (setting's paradigm), niż tylko jako środek do podtrzymania wątku czy tła.
Archetypy.
Poniższe elementy można odnaleźć w wielu powieściach i filmach z dziedziny realizmu magicznego, część z nich można również dostrzec w filmach i powieściach należących do innych gatunków.
Historie fantastyczne zawierają opowiedzianą historię, w której główna przedstawiona jest jako sen, ale równie dobrze może funkcjonować bez niej. Czytelnik swobodnie wybiera między realną i magiczną interpretacją, więc nie są one zaliczone do kategorii realizmu magicznego.
W odniesieniu do stosunku między autorem, tekstem i czytelnikiem powszechne jest: pozycja autora jako „innego”; narrator jest specyficzny; zadaniem czytelnika staje się rozszyfrowanie tekstu, co wymaga od niego zdystansowania się od rzeczywistości. Popularne motywy to: historie rodzinne, związki i życie rodzinne, życie i śmierć, życie po życiu, spirytualizm, inne rzeczywistości, społeczne i naturalne katastrofy i kataklizmy.
Bohaterowie często są charakterystyczni, posiadają oryginalne, historyczne lub symboliczne imiona. Fabuła jest często nie chronologiczna, zawiła, pokrętna lub sporadycznie chaotyczna; niekiedy równoległa z wieloma wątkami głównymi lub pobocznymi. Sceneria odnosi się zazwyczaj do specyficznego wydarzenia historycznego, kulturalnego lub określonego miejsca geograficznego. Często następuje osobliwe przedstawienie miejsca i czasu: przeskoki w wątkach, wizje z przeszłości i przyszłości; budowa „mitycznego” miejsca takiego jak archetypiczne Macondo.
Historie są pełne rozmaitych mitów, legend, baśni, opowiadań, zwyczajów, magii, astrologii, mitologii, spirytyzmu i religii. Często sposób, w jaki ludzie odbierają rzeczywistość jest ważnym tematem: sen, wyobraźnia, uczucia i emocje, a także podświadomość i duchowość. Niekiedy granica między humorem a obrzydzeniem zaciera się, z jednej strony jest zaskoczenie, absurd i komizm, a z drugiej szok, groteska i makabra.
Wolny, poststruktualistyczny styl pisania magicznego realizmu cechuje niekonwencjonalna pisownia, interpunkcja, kolokacje, gwara, surrealizm, ekspresjonistyczne opisy i różnorodność gatunków i stylów. Kilka z najpopularniejszych retorycznych technik to synestezja i opisy zawierające odczucia wszystkich pięciu zmysłów; izolacja lub drobiazgowy opis przedmiotów; oryginalne metafory i porównania, częste zestawienia; hiperbola i litota; powtórzenie; symbolizm; sardoniczna ironia, oksymoron i paradoks; oraz antropomorfizm.
Oczywiście to, co jest najbardziej zaskakujące dla czytelników to ‘niewytłumaczalne’: zbiegi okoliczności, szczęśliwe trafy, poetycka i boska sprawiedliwość; nadnaturalne i cudowne moce, umiejętności, przepowiednie, omeny i przeczucia.
Film.
Pomimo tego, że termin ten nie jest dobrze zakorzeniony w teorii filmowej, to jednak wiele filmów używa konwencji realizmu magicznego. Na przykład fabuła filmu Tima Burtona, „Duża ryba”, umieszczona jest w świecie rzeczywistym, a element magiczny obecny jest we wspomnieniach i opowieściach bohaterów.
W filmie, tak jak i w innych dziedzinach sztuki, realizm magiczny charakteryzuje silny związek z ekspresjonizmem i można powiedzieć, że niejako rozwinął się z ekspresjonizmu.
Jednakże, realizm magiczny w filmie nie jest dobrze zakorzeniony i ciężko jest przywołać film, który w pełni odwołuje się do konwencji realizmu magicznego. Z tego powodu niemożliwa jest głęboka analiza tego stylu w filmie.
Dwa filmy, które uważa się za dzieła utrzymane w konwencji realizmu magicznego to brytyjskie dzieło „"Daughters of the Dust"”, a także holenderskie „"Ród Antonii"„. Obydwa filmy, głęboko zakorzenione w historii, łączą symboliczne rytuały, legendy i folklor. W filmie przeciwstawia się różne stanowiska, które obserwujemy dzięki różnym ujęciom kamery, a także dzięki opisom narratora.
To płynne filmy, gdzie realizm łączy się z magią, a w dowolnym momencie w opowieści, pojawiają się nieoczekiwane wydarzenia, które jednak nie tworzą pełnej fantastyki. Podobnie jak powieści utrzymane w konwencji realizmu magicznego, tak i te filmy podejmują tematykę polityczną i postkolonialną.
Inne filmy zaliczane do stylu realizmu magicznego:
Filmy Federica Felliniego: „"Amarcord"” czy „"A statek płynie"” („"E la nave va"”); „"Excalibur"” Johna Boormana, a także dzieła Emira Kusturicy: „"Czas cyganów"” („"Dom za vešanje”), „Underground”, „Życie jest cudem"” („"Život je čudo"”), czy wiele innych filmów różnych reżyserów jak „Fisher King”, „Kala”, „Magnolia”, „Amelia” („Le fabuleux destin d'Amélie Poulain”), „Czas Apokalipsy” („Apocalypse Now”), „Jak we śnie” („Science des rêves”), „Intacto”, „Across the Universe”, „Źródło” ("The Fountain") Darrena Aronofskiego.
W Polsce często jako należące do stylu realizmu magicznego określa się filmy Jana Jakuba Kolskiego („"Jańcio Wodnik"”, „"Historia kina w Popielawach"”, „"Jasminum"” i in.)
„"Ciemno, prawie noc"” (2019) również korzysta z tej estetyki.

</doc>
<doc id="296282" url="https://pl.wikipedia.org/wiki?curid=296282" title="Mariah Carey">
Mariah Carey

Mariah Carey (ur. 27 marca 1969 w Huntington) – amerykańska piosenkarka, kompozytorka, producentka muzyczna, aktorka, autorka tekstów piosenek i filantropka. Jest obdarzona skalą głosu wynoszącą pięć oktaw. Podczas koncertów jej głos osiąga najwyższe tony rejestru gwizdkowego. Potrafi osiągać również bardzo niskie rejestry, dostępne zwykle dla mężczyzn.
Jest obecnie trzecią po Madonnie i Rihannie artystką z największą liczbą sprzedanych nagrań w historii. Nakład ze sprzedaży wszystkich formatów muzycznych piosenkarki sięgnął 250 mln egzemplarzy na całym świecie.Jest również artystką zagraniczną z największą liczbą sprzedanych wydawnictw muzycznych w Japonii. Według Nielsen SoundScan, źródła monitorującego sprzedaż formatów wydawniczych w USA od 1991, w samych Stanach Zjednoczonych nakład ze sprzedaży płyt Carey przekroczył 52,6 mln egzemplarzy, singli wydanych w formie CD 17,2 mln, zaś singli wydanych cyfrowo - 13,8 mln. Carey tym samym osiągnęła największą liczbę sprzedanych płyt spośród kobiet w USA w historii przemysłu muzycznego, od rozpoczęcia dokumentowania sprzedaży płyt przez Nielsen SoundScan.
Życiorys.
Wczesne lata.
Urodziła się w Huntington, w stanie Nowy Jork, jej rodzicami są Alfred Roy Carey i Patricia (z d. Hickey). Jej ojciec ma afroamerykańskie i afro-wenezuelskie pochodzenie, a matka – irlandzkie. Nazwisko Carey zostało przyjęte przez jej wenezuelskiego dziadka Francisco Núñeza, kiedy ten wyemigrował do Nowego Jorku. Patricia była sporadyczną śpiewaczką operową i trenerem wokalnym, zanim poznała Alfreda w 1960. Kiedy Alfred zaczął zarabiać na życie jako inżynier aeronautyki, para wzięła ślub i przeniosła się do małej dzielnicy w Nowym Jorku. Rodzina Patricii odtrąciła ją ze względu na poślubienie mężczyzny o czarnym kolorze skóry. Mariah Carey wyjaśniła w późniejszych czasach, że podczas dorastania czuła się odrzucona przez rodzinę ze strony matki, co miało na nią znaczący wpływ. W latach między urodzeniem starszej siostry Carey, Alison i jej samej, rodzina Carey walczyła ze sobą ze względu na ich pochodzenie etniczne. Imię artystki pochodzi od piosenki „They Call the Wind Maria” z 1951, wystawianej na broadwayowskim musicalu "Paint Your Wagon".
Kiedy Mariah miała trzy lata, jej rodzice się rozwiedli. Po separacji Alison przeniosła się z ojcem do innego domostwa, a reszta rodzeństwa, Mariah i jej brat Morgan, zostali z matką. Mariah straciła regularny kontakt z ojcem, a z czasem przestała go widywać zupełnie. W szkole podstawowej preferowała muzykę, literaturę i sztukę, nie odnajdując się przy tym w innych dziedzinach. Po kilku latach finansowych zmagań, matka Carey zarobiła wystarczająco dużo, aby przenieść się z rodziną do stabilnej i zamożnej dzielnicy w Nowym Jorku. Mariah zaczęła pisać wiersze i komponować do nich melodie, rozpoczynając w ten sposób karierę jako piosenkarka. Uczęszczała w tym czasie do szkoły Harborfields High School w Greenlawn, w stanie Nowy Jork, którą ukończyła w 1987. Choć matka Carey wprowadziła córkę do świata klasycznej opery, nigdy nie naciskała, aby kontynuowała karierę, jako że nigdy nie była tym zainteresowana.
W szkole średniej Carey zaczęła pisać piosenki z Gavinem Christopherem, ze względu na to, iż potrzebowała asystenta, który mógłby grać na keyboardzie. Carey i Christopher zaczęli pisać i tworzyć piosenki w piwnicy sklepu jego ojca podczas ostatniego roku nauki Carey. Po skomponowaniu ich pierwszej piosenki „Here We Go’ Round Again”, kontynuowali pisanie materiałów na demo w pełnym wymiarze. Wkrótce potem Carey zamieszkała w jednopokojowym mieszkaniu na Manhattanie, który dzieliła z czterema innymi studentkami. W celu zarobienia na czynsz pracowała do późna jako kelnerka w różnych restauracjach, nie porzuciła jednak ambicji muzycznych i dążyła do ukończenia demo. Gotowe demo z czterema utworami przekazywała wytwórniom muzycznym, jednakże za każdym razem spotykała się z odmową. Wkrótce potem zaprzyjaźniła się z piosenkarką muzyki pop, Brendą K. Starr.
Kariera.
1988–1992: "Mariah Carey" i "Emotions".
Kiedy przyjaźń Carey ze Starr rosła, zainteresowanie Brendą pomagało Mariah w branży muzycznej. W grudniu 1988 Carey towarzyszyła Starr w drodze do sali nagraniowej, gdzie wręczyła taśmę demo szefowi Columbia Records, Tommy’emu Mottoli, który przesłuchał ją w drodze powrotnej do domu.
Po przesłuchaniu pierwszych dwóch utworów zainteresował się nią; później, po poszukiwaniach Carey przez dwa tygodnie, natychmiast podpisał z nią kontrakt płytowy i zaczął odwzorowywać jej debiut komercyjny. Podczas gdy Carey utrzymywała, że chce kontynuować pracę z Benem Marguliesem, Mottola zwerbował do projektu ówczesnych największych producentów muzycznych w branży, Rica Wake’a, Naradę Michaela Waldena i Rhetta Lawrence’a. Mottola i pracownicy Columbia planowali wprowadzić na rynek Carey jako główną artystkę popową, rywalizującą z Whitney Houston i Madonną. Columbia Records po ukończeniu debiutanckiego albumu piosenkarki o tytule "Mariah Carey" wydała ponad 1 mln dolarów na jego promocję. Mimo słabego początku album ostatecznie osiągnął szczyt listy Billboard 200, po udziale piosenkarki w czasie trwania ceremonii rozdania nagród Grammy w 1991. Carey była na szczycie list przebojów przez 11 kolejnych tygodni i zdobyła dwie nagrody Grammy w kategorii "Najlepszy nowy artysta" i "Najlepsze popowo-wokalny występ" za singiel „Vision of Love”. Oprócz „Vision of Love”, na albumie znalazły się jeszcze trzy inne sukcesywne single, które osiągnęły najwyższe pozycje na liście Billboard Hot 100: „Love Takes Time”, „Someday” i „I Don’t Wanna Cry”. Carey stała się przy tym pierwszym artystą od czasów The Jackson 5, który miał pierwsze cztery single osiągające pierwszą pozycję na amerykańskiej liście przebojów. Wydawnictwo "Mariah Carey" stało się najlepiej sprzedającym się albumem w Stanach Zjednoczonych w 1991, przy łącznej sprzedaży ponad 15 mln egzemplarzy.
W 1991 zaczęła nagrywać swój drugi album studyjny, zatytułowany "Emotions", który opisała jako hołd dla gatunku motown soul. Stwierdziła, że czuła potrzebę, aby oddać hołd rodzaju muzyki, które wpłynął na nią jako dziecko. W projekcie współpracowała z Walterem Afanasieffem, a także Robertem Clivillés i Davidem Cole, z tanecznej grupy C+C Music Factory. Relacja Carey z Marguliesem pogorszyła się w stosunku do kontraktu osobistego, który podpisał z Mariah przed podpisaniem umowy z wytwórnią. Zgodził się wówczas na podzielenie połowy zarobków. Gdy jednak nadszedł czas, aby napisać muzykę do "Emotions", urzędnicy Sony wyraźnie wskazali, iż wynagrodzenie otrzymają jedynie współtwórcy albumu. Margulies później złożył pozew przeciwko Sony, który ostatecznie doprowadził do ich rozstania. Album "Emotions" został wydany 17 września 1991 i został przyjęty przez krytyków jako bardziej dojrzały album, niż jego poprzednik. Chociaż uznano, że ulepszono piosenki, produkcję i nowy dźwięk głosu Carey, płyta została krytykowana za materiał, słabszy niż jej debiut. Album sprzedał się w nakładzie ponad 8 mln egzemplarzy.
Po debiucie dwóch pierwszych płyt krytycy muzyczni dopytywali się, czy Carey ma w planach wyruszyć w międzynarodową trasę koncertową, promującą jej materiał. Artystka wyjaśniła wówczas, iż była niezdolna do doskonałego słuchu i pięciooktawowej skali głosu, z której była znana szerszej publiczności. W nadziei, że spoczną wszelkie spekulacje, czy Mariah jest prawdziwą artystką, Carey i Walter Afanasieff postanowili zarezerwować występ w MTV Unplugged, programie telewizyjnym nadawanym przez stację MTV. Pomimo faktu, że Carey faworyzowała swoje bardziej pełne duszy i potężne piosenki, zdecydowano, że zostanie włączony jej najbardziej popularny utwór. Na kilka dni przed nagraniem w programie, Carey i Afanasieff pomyśleli o dodaniu coverowej wersji starszego utworu, aby zapewnić coś innego i nieoczekiwanego. Wybrali „I’ll Be There”, piosenkę popularyzowaną przez The Jackson 5 w 1970. 16 marca 1992 Carey nagrali siedmioosobowy występ w Kaufman Astoria Studios w Queens, w stanie Nowy Jork. Spotkał się z krytycznym uznaniem, co doprowadziło do emisji ponad trzy razy częściej niż przeciętny odcinek. Sukces skłonił urzędników Sony do jego wprowadzenia na rynek. Wytwórnia Sony Music Entertainment postanowiła wydać występ w postaci minialbumu, wycenionego na niskim poziomie, ze względu na to, iż był to krótki materiał. Album zatytułowano jako "MTV Unplugged". Materiał EP okazał się dużym sukcesem komercyjnym, co bardzo kontrastowało ze spekulacjami krytyków muzycznych, iż Carey jest tylko artystką studyjną. Minialbum otrzymał certyfikat poczwórnej platynowej płyty przez stowarzyszenie amerykańskich wydawców fonografii, Recording Industry Association of America do grudnia 1994 oraz na przestrzeni lat – kilka certyfikatów złotych i platynowych płyt na europejskich rynkach muzycznych.
1993–1996: "Music Box", "Merry Christmas" i "Daydream".
Na początku 1993 rozpoczęła pracę nad swoim trzecim studyjnym albumem, który został zatytułowany "Music Box". Po tym, jak album "Emotions" nie osiągnął komercyjnego poziomu debiutanckiego albumu, Carey i wytwórnia Columbia Records doszli do porozumienia, że następny album będzie zawierał więcej wpływów brzmień muzyki pop, aby przyciągnąć szerszą publiczność. Podczas sesji pisania tekstów piosenek na kolejną płytę, Carey zaczęła pracować głównie z Afanasieffem, z którym współtworzyła i wyprodukowała większość materiału "Music Box". Kiedy Mariah ukończyła prace nad swoim trzecim albumem studyjnym, został on wydany 31 sierpnia 1993 na całym świecie, debiutując na pierwszym miejscu na liście Billboard 200. Wydawnictwo okazało się najlepiej sprzedającą się płytą w karierze piosenkarki. Zakupiło ją ponad 32 mln nabywców. Album muzyczny spotkał się z mieszanym przyjęciem ze strony krytyków muzycznych; podczas gdy wielu pochwalało popowy wpływ albumu i mocne treści, inni uważali z kolei, że Carey w mniejszym stopniu wykorzystała swój uznany zakres wokalny. Ron Wynn z serwisu All Music opisał różne formy śpiewania Carey na albumie: „Dobrze, by było, aby Carey prezentowała inne elementy swojego podejścia, ale czasami nadmiar ducha jest lepszy od braku pasji”. „Hero”, drugi singiel z albumu, stał się jednym z najbardziej popularnych i inspirujących utworów Carey w jej karierze. Piosenka stała się ósmą top piosenką Carey w Stanach Zjednoczonych i zaczęła rozwijać popularność Carey w całej Europie. Wraz z wydaniem trzeciego singla albumu, Carey osiągnęła kilka etapów kariery. Jej cover utworu „Without You” Badfingera stał się jej pierwszym singlem numer jeden m.in. w Niemczech i w Szwecji. Wydawnictwo "Music Box" spędziło dłuższe okresy na pierwszym miejscu listy albumów w kilku krajach i ostatecznie stało się jednym z najlepiej sprzedających się albumów wszech czasów. Wkrótce po sukcesach na terytorium europejskim, Carey zgodziła się wyruszyć w trasę koncertową pod nazwą "Music Box Tou"r. Obejmująca tylko sześć miejsc w Ameryce Północnej, krótka, ale udana trasa była dużym krokiem dla Carey, która obawiała się kłopotów z koncertowaniem.
Po "Music Box" odeszła stosunkowo długo od mediów publicznych i rozpoczęła pracę nad nieznanym projektem w 1994. W październiku 1994 magazyn „Billboard” ogłosił, że Carey wyda album świąteczny jeszcze w tymże roku. W 1994 nagrała duet z Lutherem Vandrossem, cover utworu Lionela Richie i Diany Ross „Endless Love”. Album Carey zatytułowany "Merry Christmas" został wydany 1 listopada 1994, w tym samym dniu, w którym ukazał się pierwszy singiel albumu „All I Want for Christmas Is You”. Album stał się najlepiej sprzedającym się wydawnictwem świątecznym w historii i unormował sprzedaż globalną na poziomie 15 mln kopii. Ponadto „All I Want for Christmas Is You” był singlem krytycznie chwalonym i jest uważany za „jeden z niewielu godnych nowoczesnych dodatków do świątecznego kanonu”. Czasopismo „Rolling Stone” opisało singiel jako „standard świąt” i umiejscowiło go na czwartym miejscu na liście "Największych rock and roll’owych piosenek świątecznych". Komercyjnie singiel stał się najlepiej sprzedającym się świątecznym dzwonkiem wszech czasów, a także najlepiej sprzedającym się singlem w Japonii przez nieazjatyckiego artystę, sprzedając się w nakładzie ponad 1 mln kopii, zgodnie z oficjalnymi danymi japońskiego zrzeszenia wydawców fonografii, Recording Industry Association of Japan. Według sprawozdania amerykańskiego tygodnika muzycznego „Billboard”, album "Merry Christmas" przekroczył próg sprzedaży 2,5 mln egzemplarzy w Japonii w 1996, stając się jednym z pięciu najlepiej sprzedających się albumów nagranych przez artystów nieazjatyckiego pochodzenia w historii. Pod koniec 1994 Carey i Afanasieff zaczęli tworzyć materiał na kolejne wydawnictwo studyjne, którego premiera została zaplanowana na schyłkowy okres następnego roku.
3 października 1995 wydała album pt. "Daydream", który sprzedał się w nakładzie 25 mln kopii. Nagrania łączyły popową wrażliwość "Music Box" z R&amp;B i wpływami hip-hopu. Główny singiel z płyty, „One Sweet Day” pozostał na szczycie Hot 100 przez 16 tygodni i okazał się najdłużej przebywającym singlem na pozycji numer jeden na amerykańskiej liście przebojów w historii przemysłu muzycznego. Utwór był inspirowany śmiercią amerykańskiego producenta muzycznego Davida Cole’a. "Daydream" stał się jej najlepiej sprzedającym się albumem w Stanach Zjednoczonych i stał się jej drugim albumem, który otrzymał certyfikat diamentowej płyty w Stanach Zjednoczonych po "Music Box". Utwór „One Sweet Day” okazał się z kolei najlepiej sprzedającym się singlem w karierze Carey. Zakupiło go 2,3 mln nabywców w formie CD, zgodnie z danymi Nielsen SoundScan. Nagranie „All I Want for Christmas Is You” stało się najczęściej kupowanym singlem cyfrowym piosenkarki w historii. Sprzedał się do 2010 w nakładzie 1,6 mln egzemplarzy w Stanach Zjednoczonych. Krytycznie album został zapowiedziany jako najlepszy jak dotąd Carey; amerykański dziennik „The New York Times” nazwał go jednym z najlepszych albumów w 1995 i napisał o nim: „najlepsze cięcia sprawiają, że tworzenie cukierkowego R&amp;B staje się nowym tekstowym szczytem (...). Pisanie utworów przez Carey zrobiło krok naprzód i stało się bardziej zrelaksowane, seksowniejsze i w mniejszym stopniu polegało na tryskających kliszach”. Carey po raz kolejny zdecydowała się na krótką światową trasę zatytułowaną "Daydream World Tour." Ogłoszono siedem dat koncertów, z których trzy odbyły się w Japonii i cztery w całej Europie. Kiedy bilety trafiły do sprzedaży, Carey ustanowiła rekordy, gdyż wszystkie 150 tys. biletów na jej trzy występy na największym stadionie w Japonii, Tokyo Dome, wyprzedały się w czasie poniżej trzech godzin. Ze względu na sukces albumu, Carey zdobyła dwie nagrody American Music Award za jej wysiłki solowe w kategoriach: „Ulubiona artystka pop/rockowa” i „Ulubiona Artystka Soul/R&amp;B”. Album "Daydream" i single z niego pochodzące otrzymały sześć nominacji do nagrody Grammy w 1996. Carey razem z Boyz II Men, otworzyła to wydarzenie wykonaniem „One Sweet Day”, jednak nie otrzymała żadnej nagrody, co skłoniło ją do skomentowania sytuacji: „Co mogę zrobić? Nigdy więcej nie będę rozczarowana. Po tym, jak siedziałam przez całe wydarzenie i nie wygrałam, mogę sobie poradzić ze wszystkim”. Wydarzenie z powodu nieotrzymania ani jednej nagrody przez Carey, spotkało się z kontrowersyjnym odbiorem przez publiczność. W 1996 ze względu na rekordową roczną sprzedaż albumu "Daydream" w Japonii tygodnik „Billboard” ogłosił Carey „Zagraniczną Artystką Roku” w tymże kraju.
1997–2000: Nowy wizerunek i niezależność, "Butterfly" i "Rainbow".
Wraz z kolejnymi albumami zaczęła przejmować inicjatywę i kontrolę nad swoją muzyką i zaczęła dodawać więcej gatunków do swojej dyskografii. W przypadku płyty "Butterfly" starała się współpracować z innymi producentami i autorami tekstów piosenek niż Afanasieff, takimi jak Sean Combs, Kamaal Fareed, Missy Elliott oraz Jean Claude Oliver i Samuel Barnes z Trackmasters. Podczas nagrywania albumu Carey i Mottola zerwali ze sobą współpracę, a Carey powołała się na nową jako na jej sposób na osiągnięcie wolności i na nowe życie. Oprócz odmiennego podejścia do albumu krytycy zwrócili uwagę na zmieniony styl śpiewu Carey, który opisała jako szmer. Jej nowo odnaleziony styl śpiewu spotkał się z mieszanym przyjęciem; niektórzy krytycy uważali, że jest to znak dojrzałości, że nie czuła potrzeby, aby zawsze pochwalić się swoim górnym zasięgiem głosowym, podczas gdy inni czuli, że jest to znak jej coraz bardziej słabnącego głosu. Główny singiel albumu „Honey” wraz z towarzyszącym mu teledyskiem wprowadził bardziej jawny wizerunek seksualny, niż kiedykolwiek zademonstrowała Carey i pogłębił relację o jej wolności od Mottoli. Carey sądziła, że jej wizerunek nie był „tak bardzo oderwany od tego, co zrobiła w przeszłości”. Ponadto stwierdziła: „To nie tak, że odbiło mi na psychikę i myślałam, że zostanę raperem. To piekło, które chciałam zrobić. Recenzje dla "Butterfly" były ogólnie pozytywne. „Rolling Stone” napisał: „To nie tak, jakby Carey całkowicie zrezygnowała ze swojej starej sakralnej ballady w stylu Whitney Houston (...), ale dominujący nastrój tego albumu jest chłodną, erotyczną zadumą”. Redaktor AllMusic, Stephen Thomas Erlewine określił wokal Carey jako „bardziej zrównoważony i bardziej kontrolowany niż kiedykolwiek” i zwiastował "Butterfly" jako „jedną z jej najlepszych nagrań, ze względu na to, iż pokazuje, że Carey wciąż doskonali i udoskonala swoją muzykę, co czyni ją rzadkością wśród twórczości jej rówieśników z lat 90. XX wieku”. Album był komercyjnym sukcesem, chociaż nie do tego stopnia, co jego poprzedniki, albumy "Mariah Carey", "Music Box" i "Daydream".
Carey zaczęła rozwijać inne projekty w późnych latach dziewięćdziesiątych. 14 kwietnia 1998 uczestniczyła w koncercie na rzecz dobroczynności VH1 Divas, w którym śpiewała u boku Arethy Franklin, Céline Dion, Shani Twain, Glorii Estefan i Carole King. Carey zaczęła opracowywać projekt filmowy pod roboczym tytułem "All That Glitters", później ponownie zatytułowany "Glitter" i pisała piosenki do innych projektów, takich jak "Faceci w czerni" oraz "". Po "Glitterze" popadła w zastój rozwojowy i odłożyła projekt, zaczynając pisać materiał na nowy album. Dyrektorzy Sony Music chcieli, aby przygotowała kolekcję największych przebojów na czas w okresie świątecznym. Chcieli wydać album, który zawierałby jej singiel numer 1. w Stanach Zjednoczonych i jej międzynarodowe top piosenki w europejskich wersjach, bez żadnych nowych materiałów, podczas gdy Carey czuła, że album kompilacyjny powinien odzwierciedlać jej najbardziej osobiste piosenki, nie tylko te najbardziej komercyjne. Album pt. "#1's" z 1998 zawierał jej duet z Whitney Houston, „When You Believe”, który znalazł się na ścieżce dźwiękowej do filmu "Książę Egiptu" i stał się fenomenem w Japonii, sprzedając się w ponad 1 mln egzemplarzy w pierwszym tygodniu sprzedaży, czyniąc z Carey jedynego międzynarodowego artystę, który dokonał tego wyczynu. Sprzedał się w nakładzie ponad 3,25 mln egzemplarzy (włączając wartość importowaną) w Japonii już po pierwszych trzech miesiącach i jest najlepiej sprzedającym się albumem nieazjatyckiego artysty wszech czasów w Japonii. Carey tym samym pokonała rekord Whitney Houston z płytą "Bodyguard", która sprzedała się w nakładzie 2,8 mln egzemplarzy w Japonii.
Wiosną 1999 rozpoczęła pracę nad ostatnim albumem w ramach kontraktu płytowego z Sony, jednakże z powodu presji i niezręcznego związku, w jakim Carey się znalazła, będąc w tejże wytwórni, ukończyła album w okresie trzech miesięcy w lecie 1999, szybciej niż którykolwiek w przypadku innych jej albumów. Pod tytułem "Rainbow" album został wydany w 1999. Carey po raz kolejny współpracowała z nową grupą producentów muzycznych i autorów tekstów piosenek, takich jak Jay-Z i DJ Clue. Carey napisała także dwie ballady z Davidem Fosterem i Diane Warren, którzy zastępowali Afanasieffa. "Rainbow" wypuszczono na rynek 2 listopada 1999; była to najwyższa sprzedaż w pierwszym tygodniu od premiery w jej karierze, jednak Carey zadebiutowała na drugim miejscu na liście Billboard 200. W międzyczasie wzrosły kłopotliwe relacje Carey z Columbią Records, ponieważ pododdział koncernu wytwórni Sony zatrzymał promocję płyty po pierwszych dwóch singlach. Dyrektorzy Columbii czuli, że "Rainbow" nie ma żadnego mocnego singla do promowania, podczas gdy Carey chciała wydać balladę. Doprowadziło to do wielkiego, publicznego zaciekawienia, gdy Carey zaczęła zamieszczać wiadomości na swojej stronie internetowej, przekazując fanom informacje wewnętrzne na temat sporu, a także polecając im, aby prosili w stacjach radiowych o puszczanie „Can't Take That Away”. Piosenka została ostatecznie wydana, ale Carey odkryła, że utwór został wydany w bardzo ograniczonym i mało promocyjnym wydaniu, co sprawiło, że stał się komercyjnie nierentowny. Krytyczny odbiór "Rainbow" był ogólnie entuzjastyczny, a szkocki tygodnik „Sunday Herald” napisał, że album „dostrzega jej imponująco chwiejącą się duchową balladę i współpracę z reprezentantami ciężkiego R&amp;B, takimi jak Snoop Dogg i Usher (...)”. Ponadto stwierdził, że "Rainbow" to „dopracowana kolekcja pop-artu dusza”. Mimo komercyjnego sukcesu "Rainbow" stał się najmniej sprzedającym się albumem Carey do tego momentu w jej karierze.
2001–2003: Walki osobiste i zawodowe, "Glitter" i "Charmbracelet".
Po tym, jak otrzymała nagrodę Billboard Music Awards „Artysty Dziesięciolecia” i nagrodę World Music Award „Międzynarodowej Bestsellerowej Artystki (The Diamond Award)”, rozstała się z pododdziałem Sony i podpisała szacowany na 100 mln dolarów kontrakt z wytwórnią Virgin Records America (EMI Records) w kwietniu 2001, co jest jednym z najdroższych spisanych umów w historii przemysłu muzycznego. Kontrakt obejmował wydanie pięciu albumów studyjnych. Carey otrzymała pełną konceptualną i twórczą kontrolę nad projektem. Postanowiła nagrać album częściowo zmiksowany z latami 80. XX wieku i wpłynąć na disco, a także inne podobne gatunki, aby iść w parze z założeniami filmu "Glitter". Często mówiła, że Columbia uważała ją za towar, a jej rozłąka z Mottolą zaostrzyła jej relacje z kierownikami wytwórni. Zaledwie kilka miesięcy później, w lipcu 2001, szeroko rozpowszechniono doniesienia, że Carey doznała załamania fizycznego i emocjonalnego. Zostawiła wiadomości na swojej stronie internetowej, na którą skarżyła się, że jest przepracowana, a jej trzyletni związek z piosenkarzem Luisem Miguelem zakończył się. W wywiadzie udzielonym w następnym roku powiedziała: „Byłam z ludźmi, którzy tak naprawdę mnie nie znają i nie miałam osobistego asystenta, udzielałam wywiadów przez cały dzień i w zamian otrzymywałam, jeśli już, dwie godziny snu na noc”. Ze względu na presję ze strony mediów, jej ciężki harmonogram pracy i rozstanie z Miguelem, Carey zaczęła publikować serię niepokojących wiadomości na swojej oficjalnej stronie internetowej i pokazywała nieobliczalne zachowanie podczas kilku imprez promocyjnych na żywo. 19 lipca 2001 pojawiła się niespodziewanie w programie MTV Total Request Live (TRL). Gdy gospodarz programu, Carson Daly zaczął nagrywać go po przerwie w reklamach, Carey wyszła, pchając wózek z lodami w wielkiej męskiej koszuli i zaczęła striptiz, w którym zrzuciła koszulę, aby ukazać ciasno żółty i zielony strój. Podczas gdy później ujawniła, że Daly był świadomy jej obecności w budynku przed jej pojawieniem się, ukazanie się Carey w Total Request Live spotkało się z dużym zainteresowaniem mediów. Kilka dni później, Carey zaczęła publikować nieregularne nagrania z głosem i wiadomości na swojej oficjalnej stronie internetowej: „Próbuję zrozumieć sprawy w moim życiu, więc naprawdę nie czuję, że powinnam robić muzykę już teraz. Chciałabym zrobić sobie małą przerwę lub przynajmniej przespać noc bez kogoś, kto wyskoczy na temat wideo. Jedyne, czego naprawdę chcę, to być po prostu mną i to właśnie powinnam była zrobić w pierwszym miejscu... Nie mówię tak wiele, ale zgadnij co, nie dbam o siebie”. Po szybkim usunięciu wiadomości Cindi Berger, rzeczniczka prasowa piosenkarki, podała do wiadomości publicznej, że Carey była „najwyraźniej wyczerpana i nie myślała jasno”, kiedy pisała listy. 26 lipca została hospitalizowana i znalazła się pod opieką szpitala psychiatrycznego. Jako powód, jej rzeczniczka prasowa podała „skrajne wyczerpanie artystki” i „załamanie fizyczne i emocjonalne”. Carey została przeniesiona do nieujawnionego szpitala w Connecticut, i pozostała hospitalizowana pod opieką lekarza przez dwa tygodnie, a następnie przedłużyła swoją nieobecność. Po ciężkich relacjach medialnych związanych z nagłymi awariami i hospitalizacją Carey, Virgin Records America i 20th Century Fox opóźniły wydanie filmu "Glitter", a także ścieżki dźwiękowej o tej samej nazwie. Omawiając słabą komercyjną reakcję tego projektu, Carey obwiniała zarówno jej punkt widzenia w czasie, kiedy została wydana, jak i opóźnienie, a także ścieżkę dźwiękową wydaną 11 września, w dniu zamachów terrorystycznych, przeprowadzonych przez Al Kaidę na terenie Stanów Zjednoczonych. Krytycy obejrzeli "Glitter", a także towarzyszącą mu ścieżkę dźwiękową; oba projekty okazały się nieskuteczne komercyjnie. Towarzyszący album ze ścieżką dźwiękową filmowi "Glitter", stał się najmniej sprzedającym się albumem do tamtego momentu. „The St. Louis Post-Dispatch” odrzucił go jako „absolutny bałagan, który przejdzie jako irytująca skaza na karierze, która, choć nie zawsze była krytycznie zwiastowana, była co najmniej prawie zawsze udana”. Po negatywnej chmurze, która w tym czasie rządziła życiem osobistym Carey, a także słabym odbiorem projektu, jej płyta nagrana w cenie 100 mln dolarów z Virgin Records America (EMI Records) została wykupiona za 50 mln dolarów. Wkrótce potem, Carey poleciała na wyspę Capri we Włoszech i przebywała tam przez okres pięciu miesięcy, w którym zaczęła pisać materiał do swojego nowego albumu, wywodzący się ze wszystkich osobistych doświadczeń, które przeżyła w ciągu ostatniego roku. Carey później powiedziała, używając amerykańskiego, więziennego slangu, że jej czas w Virgin był „kompletnym i pełnym stresu festem (...)”. Ponadto stwierdziła: „Objęłam całkowicie decyzję, opartą na zarobkach, a nigdy przedtem nie podejmowałam jej na podstawie pieniędzy”. W tym samym roku podpisała kontrakt z Island Records, o wartości ponad 24 mln dolarów i uruchomiła wytwórnię płytową MonarC. W tym samym czasie jej ojciec, z którym miała średni kontakt od dzieciństwa, zmarł na raka.
W 2002 została obsadzona w niezależnym filmie "Kłopoty na zamówienie" wraz z Mirą Sorvino i Melorą Walters, które zagrały jako kelnerki w restauracji obsługiwanej przez gangsterów. Premiera odbyła się na festiwalu filmowym w Sundance i otrzymała ogólnie negatywną krytyczną odpowiedź, chociaż pochwalono wizerunek postaci Carey. Fox News określiło ją jako „Thelma Ritter na nowe tysiąclecie” i napisało o niej: „(...) Udaje jej się uzyskać odpowiedni śmiech (w danej sytuacji)”. Później ykonała amerykański hymn narodowy, by zdobyć pozytywne noty podczas Super Bowl XXXVI, na stadionie Mercedes-Benz Superdome w Nowym Orleanie. Pod koniec 2002 wydała album pt. "Charmbracelet", który określiła jako „nowe życie za życia”. Choć wydany w następstwie albumu "Glitter" i powrotu Carey na scenę muzyczną, "Charmbracelet" miał umiarkowaną sprzedaż, jakość wokalu Carey była krytykowana, „The Boston Globe” ogłosiło, że „album jest najgorszy w jej karierze i ujawnił głos, który nie jest już zdolny ani do gimnastyki opartej na grawitacji, ani do miękkich dźwięków”. Redaktor AllMusic, Stephen Thomas Erlewine wyrażał podobne uczucia i pisał: „Największym problemem jest to, że głos Mariah jest nagrywany w strzępach na całej płycie, nie może już dłużej gruchać ani cicho nucić, ani też nie może wykonywać swoich charakterystycznych, grających w sprzeczności ruchów wokalnych”.
W kwietniu 2003 ogłosiła, że będzie koncertować w bieżącym roku. Trasa zatytułowana "The Charmbracelet World Tour: An Intimate Evening with Mariah Carey" rozgrywająca się w Ameryce Północnej i Azji Wschodniej przez trzy miesiące, odbywała się zazwyczaj w mniejszych salach, a nie arenach. W Stanach Zjednoczonych pokazy odbywały się w kinach i na coś, co miało większy wpływ na Broadway. Mariah opisała koncerty w następujący sposób: „Jest o wiele bardziej intymnie, dzięki czemu poczujesz się jakbyś miał doświadczenie, doświadczasz nocy ze mną”. Gdy mniejsze produkcje były rezerwowane na całej trasie przez państwowe pieniądze, Carey występowała na stadionach w Azji i Europie, występując dla tłumu ponad 35 tys. osób w Manili (stolicy Filipin), 50 tys. w Malezji i ponad 70 tys. ludzi w Chinach. W Wielkiej Brytanii stał się pierwszym tournée Carey oprócz Londynu, pierwszymi rezerwacjami aren w Glasgow, Birmingham i Manchesterze. Koncerty z cyklu "Charmbracelet World Tour" zebrały na ogół pozytywne opinie krytyków muzycznych i uczestników, z których wiele komplementowało jakość wokalu Carey na żywo, a także całą produkcję.
2004–2007: Odzyskanie renomy wraz z "The Emancipation of Mimi".
Przez cały okres 2004 skupiała się na komponowaniu materiału na swój dziesiąty album pt. "The Emancipation of Mimi" z 2005, na którym pracowała głównie z Jermaine Dupri, a także Bryanem-Michaelem Cox’em, Manuelem Seal, The Neptunes i Kanye Westem. Album zadebiutował na listach przebojów w kilku krajach i został ciepło przyjęty przez krytyków. „The Guardian” określiło go jako „fajną, skoncentrowaną i miejską (część) pierwszych melodii Mariah Carey w stylu lat, w których nie musiałaby płacić za ich słuchanie”, podczas gdy „USA Today” napisało: „Ballady i numery w średnim tempie, naprawdę odzwierciedlają odnowioną pewność siebie u ptaka śpiewającego, który zrobił jej zdjęcia i trzymał się latania”. Drugi singiel albumu „We Belong Together” stał się piosenką przez definiującą karierę Carey, w czasach, w których wielu krytyków rozważało jej dalszą karierę. Krytycy muzyczni zwiastowali piosenkę jako powrót do formy piosenkarki”, a także „powrót głosu”, podczas gdy wielu uważało, że „ożywi ona wiarę” w potencjale Carey jako wykonawczyni ballad. Utwór dotarł do pierwszego miejsca zestawienia Hot 100 „Billboardu”. Po pobycie na pierwszym miejscu przez 14 nie następujących po sobie tygodni piosenka stała się drugim najdłuższym numerem jeden w historii amerykańskiej listy przebojów, za współpracą Carey z Boyz II Men z 1996. „Billboard” określił ją jako „piosenkę dekady” i dziewiątą najpopularniejszą piosenkę wszech czasów. Oprócz sukcesów na wykresie piosenka pobiła kilka nagrań z airplay, a według Nielsen Broadcast Data Systems zebrała zarówno największą jednodniową, jak i tygodniową publiczność w historii.
25 września 2005 ustanowiła kolejny rekord, stając się pierwszą kobietą, która zajęła pierwsze dwa miejsca na Hot 100. „We Belong Together” pozostała na pierwszym miejscu, a jej kolejny singiel „Shake It Off” uplasował się na drugim miejscu. Na liście końcoworocznej Hot 100 „Billboard’u” z 2005, piosenka „We Belong Together” została uznana za piosenkę numer jeden, pierwszą w karierze Carey w zestawieniu podsumującym przeboje w ciągu roku. Oprócz niej, na liście na pozycji piętnastej znalazł się utwór „Shake It Off”. „Billboard” umieścił „We Belong Together” na dziewiątej pozycji w rankingu Billboard Hot 100 wszech czasów i został uznany za najbardziej popularną piosenkę z pierwszej dekady XXI wieku według tego czasopisma muzycznego. Album zdobył dziesięć nominacji do nagrody Grammy w latach 2006–2007: osiem w 2006 za oryginalną wersję (najwięcej nominacji otrzymała Carey w ciągu jednego roku) i dwie w 2007 za wersję "Ultra Platinum" (z której „Don't Forget About Us” stał się jej siedemnastym przebojem numerem jeden). W 2006 wygrała trzy nagrody Grammy w kategoriach: „Najlepsze Contemporary R&amp;B” (za album "The Emancipation of Mimi"), „Najlepsza kobieca wokalistka R&amp;B” i „Najlepsza piosenka R&amp;B” (dla „We Belong Together”). Album "The Emancipation of Mimi" był najlepiej sprzedającym się albumem w Stanach Zjednoczonych w 2005, sprzedano prawie 5 mln sztuk. Był to pierwszy album solowy artystki, który stał się albumem roku i ponowił rekord Alanis Morissette z płytą "Jagged Little Pill", która wyprzedziła coroczną listę sprzedaży w 1996. Pod koniec 2005 Międzynarodowa Federacja Przemysłu Fonograficznego, zwana skrótowo IFPI, poinformowała, że album Mariah sprzedał się w nakładzie ponad 7,7 mln egzemplarzy na całym świecie, i był drugim najlepiej sprzedającym się albumem roku po albumie zespołu Coldplay "X&amp;Y". Był to najlepiej sprzedający się album na świecie autorstwa solowej i żeńskiej artystki. Do tej pory, sprzedaż wydawnictwa szacuje się na 10–12 mln egzemplarzy. Podczas 48. gali rozdań nagród Grammy, Carey wykonała utwory „We Belong Together” oraz „Fly Like a Bird”.
Promując album, Carey wyruszyła w swoją pierwszą trasę koncertową od trzech lat, zatytułowaną "The Adventures of Mimi: The Voice, The Hits, The Tour". Trasa obejmowała czterdzieści miejscowości, w tym trzydzieści dwa w Stanach Zjednoczonych i Kanadzie. Otrzymała dobre recenzje krytyków muzycznych i fanów, z których wielu chwaliło jakość wokali na żywo, a także całe show. 30 listopada 2007 ukazało się DVD koncertowe o nazwie "The Adventures of Mimi".
2008: "E = MC²".
Wiosną 2007 w prywatnej willi w Anguilli rozpoczęła pracę nad swoim 11. albumem studyjnym "E = MC²". Mimo tego, że wydawnictwo wydane w 2008, zostało dobrze odebrane przez większość krytyków, niektórzy z nich zwracali uwagę na to, że jest bardzo podobne do formuły poprzedniego formatu. Dwa tygodnie przed wydaniem albumu, główny singiel z płyty, „Touch My Body”, osiągnął najwyższą pozycję na liście Billboard Hot 100, stając się osiemnastą taką piosenką Carey w karierze i czyniąc ją solowym artystą z największą liczbą singli numer 1. w Stanach Zjednoczonych po The Beatles. Trzecią pozycję w zestawieniu zajmuje Elvis Presley. Piosenkarka stała się również muzykiem, który osiągnął najdłuższy okres notowań na szczycie list przebojów w USA wraz z The Beatles – 79 tydzień.
Filmografia.
Pełna filmografia z uwzględnieniem jedynie ról aktorskich.

</doc>
<doc id="296284" url="https://pl.wikipedia.org/wiki?curid=296284" title="Log burtowy">
Log burtowy

Log burtowy – sposób pomiaru prędkości statku względem powierzchni wody, stosowany czasem na niewielkich jachtach, na których nie ma stałego logu mechanicznego. Metoda wykorzystuje znajomość długości kadłuba i polega na pomiarze czasu, potrzebnego na przebycie drogi równej tej długości.
Elementy logu.
Do przeprowadzenia pomiaru potrzeba dwu współdziałających żeglarzy: jednego na dziobie, drugiego na rufie jachtu, stopera oraz „znacznika”. Znacznikiem może być dowolny przedmiot spełniający trzy podstawowe warunki:
Zazwyczaj nakłada się też czwarty warunek:
Ostatni wymóg nie ma znaczenia technicznego dla samego pomiaru, wynika jednak z dbałości o środowisko naturalne oraz bezpieczeństwo żeglugi (a także z odnośnych przepisów prawa).
Przebieg pomiaru.
Załogant stojący na dziobie rzuca znacznik na wodę w bok od jachtu, nieco przed dziób, i daje sygnał optyczny (np. machnięciem ręką) lub akustyczny (np. zawołaniem 'Hop!') gdy znacznik znajdzie się koło dziobu. Na ten sygnał jego partner uruchamia stoper, zaś zatrzymuje go gdy znacznik znajdzie się koło rufy. Dzieląc znaną długość jachtu L przez zmierzony czas t otrzymuje się prędkość jachtu:

</doc>
<doc id="296285" url="https://pl.wikipedia.org/wiki?curid=296285" title="Alonso de Aragón">
Alonso de Aragón

Alfons Aragoński (hiszp. "Alonso de Aragón") wielki mistrz zakonu Calatrava w latach 1443–1445
Nieślubny syn króla Nawarry i, później, Aragonii Jana II z jego związku z Leonorą de Escobar.
Wybrany na wielkiego mistrza zakonu w wyniku protekcji króla Jana II z Kastylii i Leónu po zamordowaniu poprzedniego wielkiego mistrza. Wkrótce po jego wyborze wybuchła wojna między Kastylią i Nawarrą i w tej wojnie mistrz poparł swojego ojca przeciw swojemu protektorowi. W związku z tym Jan Kastylijski zwołał kapitułę generalną zakonu, która zdjęła Alfonsa z urzędu. Sprzeciwiła się jednak temu część rycerzy. W rezultacie tego doszło do chwilowego rozbicia jedności zakonu, który podzielił się na trzy zwalczające się stronnictwa, popierające trzech różnych pretendentów do urzędu wielkiego mistrza. Byli to: Alfons Aragoński, Juan Ramírez de Guzmán i Pedro Girón. Z walki tej zwycięsko wyszedł ten ostatni.

</doc>
<doc id="296287" url="https://pl.wikipedia.org/wiki?curid=296287" title="Nurnberg">
Nurnberg



</doc>
<doc id="296294" url="https://pl.wikipedia.org/wiki?curid=296294" title="Genitalia">
Genitalia

Genitalia – ogólny termin biologiczny odnoszący się do męskich lub żeńskich narządów płciowych i związanych z nimi struktur anatomicznych.
W szerokim sensie mówi się o genitaliach wewnętrznych i zewnętrznych, jednak u owadów zwykle odnosi się tylko do zewnętrznych narządów płciowych. Również w przypadku ludzi jest to potoczne określenie oznaczające albo kobiece, albo męskie zewnętrzne narządy płciowe. U pająków termin ten bywa zawężany do zesklerotyzowanych męskich i żeńskich struktur rozrodczych.

</doc>
<doc id="296297" url="https://pl.wikipedia.org/wiki?curid=296297" title="Partia Socjalistyczna (Portugalia)">
Partia Socjalistyczna (Portugalia)

Partia Socjalistyczna (port. "Partido Socialista") – lewicowa portugalska partia polityczna. Założona w 1973 roku w niemieckim mieście Bad Münstereifel, przez członków organizacji Portugalska Akcja Socjalistyczna ("Acção Socialista Portuguesa").
Partia ta jest członkiem Międzynarodówki Socjalistycznej i Partii Europejskich Socjalistów, posiada 12 przedstawicieli w Parlamencie Europejskim.
Historia.
Geneza.
Portugalska Partia Socjalistyczna.
Portugalska Partia Socjalistyczna założona została w 1895 roku, jej założyciele wywodzili się głównie z mieszczaństwa i inteligencji, znajdowali się w niej republikanie, antyklerykałowie oraz robotnicy. Partia nie zdobyła szerszego poparcia. Po obaleniu w 1910 roku monarchii i krótkim okresie republikańskim w latach od 1910 do 1926, socjaliści nie odgrywali znaczącej roli politycznej. W 1924 roku partia liczyła zaledwie dwa i pół tysiąca ludzi. Robotnicy portugalscy podobnie jak to miało miejsce w sąsiedniej Hiszpanii, bardziej zainteresowali się anarchosyndykalizmem niż socjalizmem. W 1926 roku wojskowi dokonali zamachu stanu i obalili republikę, proces faszyzacji kraju, zahamował rozwój ruchu socjalistycznego. W 1933 roku dyktator Portugalii António de Oliveira Salazar wprowadził wzorowaną na faszystowskich konstytucję w której zdelegalizował partie opozycyjne. W wyniku represji Partia Socjalistyczna upadła. W siłę rosła inna lewicowa formacja, Portugalska Partia Komunistyczna, która w okresie 50 lat podziemnej działalności zachowała swoje struktury w kraju i na emigracji.
Opozycja antysalazarowska.
Od czasu wprowadzenia reżimu prześladowano przeciwników politycznych rządu. W latach 1932-1934 socjaliści działali w Sojuszu Republikańsko-Socjalistycznym, w latach 1942-44 w Związku Socjalistycznym, w okresie 1950-1954 we Froncie Socjalistycznym a w latach 1955-1964 w Republikańsko-Socjalistycznym Ruchu Oporu. Ciągła konieczność reorganizacji ruchu uniemożliwiała zdobycie szerszych wpływów, większość robotników popierała konkurencyjną Partię Komunistyczną.
W czasie II wojny światowej doszło do zjednoczenia opozycji demokratycznej. W 1943 roku socjaliści, komuniści i republikanie weszli w skład Zjednoczonego Antyfaszystowskiego Ruchu Narodowego. Działacze koalicji uważali że wraz z upadkiem faszyzmu w Europie ustrój ten upadnie także w Portugalii. Istnienie dyktatury uratował jednak wybuch zimnej wojny. Wraz z zimną wojną doszło do rozłamu między uczestnikami frontu antysalazarowskiego a współpraca komunistów i socjalistów została zakończona.
Do ponownego jednoczenia się opozycji doszło w okresie kryzysu w latach 50. i 60. W grudniu 1961 roku powołano Patriotyczny Front Wyzwolenia Narodowego, postulował on uwolnienie więźniów politycznych, przywrócenie demokracji, niezależność związków zawodowych, zniesienie cenzury i przyznanie niepodległości koloniom Portugalii. W 1964 roku emigranci portugalscy założyli Akcję Socjalistyczną. W 1965 roku partia opracowała tzw. program minimum, program zaakceptowany został przez opozycjonistów; komunistów, chrześcijańskich demokratów i monarchistów. Postulował on m.in. ochronę gospodarki Portugalii przed obcymi wpływami i amnestię więźniów politycznych. W 1972 Akcja została przyjęta do Międzynarodówki Socjalistycznej.
Portugalska Akcja Socjalistyczna.
W 1973 roku na emigracji w Niemczech Zachodnich powstałą kontynuatorka Akcji Socjalistycznej, Portugalska Akcja Socjalistyczna. Jej sekretarzem generalnym został Mário Soares. Głównym celem jaki postawiła sobie partia była budowa sieci komórek partyjnych w kraju. W 1969 roku rozpoczęła się krótkotrwała liberalizacja reżimu. Powstała wówczas półlegalna Demokratyczna Komisja Wyborcza skupiająca: socjalistów, monarchistów, komunistów, republikanów i chrześcijańskich demokratów. Po represjach na jej działaczach, zdecydowała się ona nie startować w wyborach. W 1973 roku powstał Portugalski Ruch Demokratyczny który przekształcił się w partię.
25 kwietnia 1974 roku doszło do demokratycznego, wojskowego przewrotu zwanego rewolucją goździków. Obalono istniejąca 48 lat dyktaturę. Inicjatorem rewolucji był Ruch Sił Zbrojnych, organizacja młodych oficerów która postawił sobie cel likwidacji dyktatury i zakończenia trwających trzynaście lat wojen kolonialnych w Angoli, Mozambiku oraz Gwinei Bissau. Ruch Sił Zbrojnych powołał Komitet Ocalenia Narodowego który rozpoczął reformy demokratyczne. Z emigracji wrócili działacze opozycji w tym lider Akcji Socjalistycznej, Mario Soares.
W chwili obalenia reżimu Portugalska Akcja Socjalistyczna liczyła około 30 tysięcy osób. Dość szybko rosła liczba członków partii, a Akcja stała się jedną z najważniejszych partii w kraju. W maju 1973 przyjęto program partii. Głównym celem stała się budowa demokracji oraz społeczeństwa bezklasowego odrzucając przy tym postulat dyktatury proletariatu. Socjaliści postulowali uznanie niepodległości kolonii portugalskich, amnestię dla więźniów politycznych, przyznanie wszystkim obywatelom w wieku od 18 lat prawa wyborcze etc. W gospodarce domagano się walki z monopolami, utworzenie sektora państwowego, reformę systemu podatkowego i ubezpieczeniowego oraz politykę pełnego zatrudnienia.
Na arenie międzynarodowej domagano się budowy w Europie systemu bezpieczeństwa zbiorowego, redukcji armii, nawiązania stosunków ze wszelkimi państwami bez względu na ich ustroje polityczne oraz jak najszybsze rozwiązanie problemu kolonialnego.
Uznano za realne współpracowanie socjalistów i komunistów, odrzucono postulat frontu ludowego zaproponowany przez Partię Komunistyczną. Kolejne cele ogłoszono na zjeździe partii w grudniu 1974 roku, Portugalia stać się miała ustrojem „socjalizmu w wolności”, obejmującego pluralizm polityczny. „Socjalizm w wolności” opierać się miał na socjalizmie humanistycznym, marksistowskim i chrześcijańskim. Na zjeździe PSP określiła się jako partię marksistowską. Lider partii, Soares ogłosił, że celem PSP jest obalenie kapitalizmu i utworzenie społeczeństwa socjalistycznego, które kierować się będzie zasadami humanizmu. Na I Zjeździe ujawniły się podziały między prawicowym i lewicowym skrzydłem socjalistów. Lewicę partyjną reprezentował Manuel Serra, przedstawiciele tej grupy krytykowali kierownictwo za zbytni konserwatyzm i mówili o konieczności współpracy z PPK.
Miejsce PSP/PS na scenie politycznej lat 70..
Rządy tymczasowe.
W lipcu 1978 roku linia polityczna PSP uległa dużej zmianie. Partia przesunęła się na pozycję bardziej prawicowe. Socjaliści uczestniczyli w czterech (na pięć) rządów po upadku reżimu. Obok socjalistów w skład rządów wchodziła Portugalska Partia Komunistyczna i Partia Ludowo-Demokratyczna określająca się jako prawicowa (od 30 września 1974 roku pod nazwą Partia Socjaldemokratyczna) – będąca jednak w rzeczywistości partią prawicową. Wraz z nimi partia socjalistyczna przeprowadziła proces nadania koloniom niepodległości i defaszyzacji Portugalii. Rząd koalicyjny zacząć się dość szybko rozpadać, z jednej strony zarysowała się MFA i PPK, a z drugiej PSP i PPD. Rządowi udało się udaremnić próbę zamachu stanu przeprowadzonego przez autorytarnych wojskowych. 30 września 1974 roku ze stanowiska ustąpił tymczasowy prezydent António de Spínola, którego osoba łączyła partie koalicji. Trudności rządu doprowadził do radykalizacji nastrojów oraz wzrostu znaczenia Partii Komunistycznej i lewicowego skrzydła MFA.
Duże spory wywołała przyszłość związków zawodowych. W okresie dyktatury istniało 313 związków branżowych podporządkowanych reżimowi. W okresie demokracji wystąpiły dwie koncepcje' socjaliści i ludowi demokraci opowiedzieli się za pluralizmem i utworzeniem kilku central, PPK chciała natomiast utworzyć jedną centralę. W czerwcu 1974 roku komuniści z PPK utworzyli centralę „Intersindical” w skład której weszło 180 nowych związków zawodowych. W odpowiedzi na rosnące siły PPK, PSP oskarżyło Ruch Sił Zbrojnych o infiltrację komunistyczną i zagroziła wyjściem z koalicji rządowej.
Do kolejnych sporów w rządzie doszło między styczniem a lutym 1975 roku gdy partia komunistyczna zaproponowała instytucjonalizację MFA. Socjaliści sprzeciwili się temu postulatowi. Komuniści oskarżali PSP o przejście w prawo i umocnienie władzy monopoli. W styczniu 1975 roku wewnątrz partii socjalistycznej doszło do rozłamu. Działacze związani z Serrą utworzyli własną partię, Ludowy Front Demokratyczny zbliżony do kierownictwa PPK.
Do zwrotu w portugalskiej rewolucji doszło 11 marca 1975. Generał de Spinola próbował przeprowadzić pucz wojskowy która został jednak zdławiony, a de Spinola uciekł z kraju. Nieudany pucz doprowadził do wzrostu znaczenia radykalnej lewicy i przyspieszenia przemian. Ruch Sił Zbrojnych stał się instytucją, rozwiązano Komitet Ocalania Narodowego przekazując jego uprawnienia Radzie Rewolucyjnej. 25 marca powstał czwarty już rząd tymczasowy, wzrosły w nim wpływy lewicy wojskowej i komunistów osłabły natomiast wpływy partii socjalistycznej. Mario Soares utracił stanowisko ministra spraw zagranicznych. Rząd po pewnym czasie poszerzony został o Portugalski Ruch Demokratyczny, co wzmocniło pozycję bloku MFA i PPK. Socjaliści sprzeciwili się udziałowi Ruchu Demokratycznego w rządzie uważając że jest on przybudówką PPK i wzmacnia jedynie silną rolę komunistów.
Rząd koalicyjny podjął decyzję o nacjonalizacji kluczowych elementów gospodarki, banków (z wyjątkiem zagranicznych), towarzystw ubezpieczeniowych, rząd ustanowił też reformę rolną. Po przeprowadzeniu kluczowych reform rozpoczęły się wybory do Zgromadzenia Konstytucyjnego. PSP deklarowała, że jej głównym celem jest budowa ustroju socjalistycznego i wprowadzanie zasad sprawiedliwości społecznej. PSP opowiadała się za stopniowymi zmianami. Wybory z 1975 roku okazały się zwycięstwem PSP która uzyskała 37,8%, jej lewicowi rywale, PPK i MDP, uzyskali kolejno 12,5% i 4,1% poparcia. Na koalicję partii rządzących (łącznie z prawicową Partią Ludowo-Demokratyczną która uzyskała 26,4%) przypadło aż 80% głosów wyborców.
Po wygranych wyborach, Soares stwierdził, że program PSP pozostaje zbieżny z celami ogłoszonymi przez MFA, odnowiono deklarację o sojuszu między MFA, PPD i PSP. Zarówno PPK i MFA popierały szereg reform m.in. wprowadzeniu reformy rolnej, wprowadzenia demokracji bezpośredniej poprzez powołanie zgromadzeń ludowych. Zmiany te nie podobały się socjalistom, umocniło to jedynie konflikt między nimi a Ruchem Sił Zbrojnych.
Z rządu wystąpili zarówno socjaliści i ich prawicowi sojusznicy, doprowadziło to do upadku rządu. Wewnątrz MFA coraz większą rolę odgrywała centroprawica popierana przez partię socjalistyczną. 8 sierpnia 1975 generał Goncalves powołał piąty rząd tymczasowy, został on wyłoniony nie spośród partii lecz spośród polityków wojskowych i cywilnych nie związanych z żadną z partii politycznych.
Poparcia rządu odmówiła PSP której nie podobała się taka formuła rządów, socjaliści zarzucali premierowi prokomunistyczną postawę. W kraju doszło do zamieszek, doszło m.in. do zniszczenia lokali PPK. Socjaliści wykorzystali sytuację do odsunięcia komunistów ze związków zawodowych i administracji terenowej oraz eliminacji radykalnej lewicy w MFA. Od maja do sierpnia 1975 roku, socjaliści bojkotowali pracę rządu. Doszło też do rozłamu wewnątrz MFA. Ze względu na brak poparcia centrolewicy i centroprawicy rząd Goncalvesa upadł, a do głosu w wojsku doszły środowiska bliskie centrum.
Rada Rewolucyjna na nowego premiera wybrała umiarkowanego admirała Jose Pinheiro de Azvedo. Utworzony 19 września 1975 roku rząd składał się z 4 socjalistów, 2 prawicowców, 1 komunisty, pięciu wojskowych oraz trzech niezależnych polityków. PSP coraz bardziej zbliżała się w stronę prawicy, wcześniej głównym elementem tej polityki był antykomunizm, stopniowo PSP poróżniła się z innymi ugrupowaniami lewicy swoją postawą odnośnie do przyszłości MFA. PSP i PPD opowiadały się za odsunięciem wojskowych z MFA od polityki. Druga po PSP największa siła lewicy, PPK widziała w MFA sojusz wojska z ludem i gwaranta postępowych reform.
20 listopada 1975 roku z inicjatywy PSP i PPD zawieszono działalność MFA. Rewolucyjnie nastawione wojska w odpowiedzi ogłosiły stan pogotowia. 25 listopada doszło do nieudanej próby zamachu stanu lewicy na lewo od socjalistów, zamach wykorzystała prawica, która zażądała odsunięcia wojskowych od udziału w polityce.
Rząd mniejszościowy, rząd koalicyjny z prawicą.
W wyborach parlamentarnych z 25 kwietnia 1976 roku które rozpoczęły proces stabilizacji portugalskiej sceny politycznej, PPS uzyskała 34,9% poparcia i 107 mandatów w 263 osobowym Zgromadzeniu Republiki. Tym samym okazała się największą partią w parlamencie. Swoją kampanią oparła na konsolidacji osiągnięć rewolucji (a nie jej poszerzanie jak chciały ugrupowania na lewo od Partii Socjalistycznej). PSP zapowiedziała reorganizacje firm państwowych tak aby stały się one samowystarczalne. Likwidacja deficytu nastąpić miała na skutek wzrostu aktywności produkcyjnej przedsiębiorstw oraz zwiększenia funduszy przeznaczonych na inwestycje firm portugalskich i zagranicznych. Głównym elektoratem partii była część klasy robotniczej, intelektualiści, bogaci chłopi z północy i klasa średnia straszona „dyktaturom komunistyczna” na wypadek zwycięstwa sił radykalniejszych od centrolewicy. 73 mandaty dostali ludowi demokraci, 42 Centrum Demokratyczno-Społeczne, 40 komuniści, jeden mandat natomiast Demokratyczna Unia Ludowa. Lewica czyli PPK i PSP zdobył łącznie 147 miejsc, tym samym partie te mogły uformować wspólny lewicowy rząd. PSP odrzuciła tę możliwość i utworzyła 16 lipca rząd mniejszościowy, premierem został Mario Soaresem.
Mimo rywalizacji, rząd otrzymał poparcie komunistów oraz częściowo prawicy z PPD. Komuniści wycofali poparcie dla rządu socjalistycznego po decyzji centrolewicy która pozwalała odzyskiwać wcześniejszym właścicielom kapitał znacjonalizowany po rewolucji (zwrócono 10% gruntów rolnych znacjonalizowanych przez koalicyjny rząd PSP, MFA, PPK oraz PPD).
Część działaczy niezadowolona z odmiennej polityki gospodarczej od tej którą PSP realizowała w czasie koalicji z MFA i PPK, w styczniu 1977 roku wystąpiła z partii, na czele secesjonistów stał Lopes Cardoso, był minister rolnictwa stojący na czele lewicowego skrzydła socjalistów. Rok później działacze ci utworzyli UEDES, Unię Lewicy Demokratyczno-Socjalistycznej. Po rozłamie doszło do kryzysu rządowego, 8 grudnia 1977 roku rząd podał się do dymisji. Kryzys rządowy trwał przez siedem tygodni, socjaliści zdecydowali się na koalicję z prawicowym Centrum Demokratyczno-Społecznym, tym samym rząd uzyskał większość 149 mandatów.
Rząd ze względu na udział prawicy skrytykowany został przez PPK i część działaczy PSP. Rząd rozpadł się w lipcu 1978 roku. Socjaliści nie zgodzili się na żądanie prawicy aby polityka ekonomiczna rządu dotycząca m.in. reformy rolnej w większym stopniu uwzględniała warstwy ziemiańskie. W obliczu takich żądań socjaliści zerwali umowę koalicyjną. Tym samym rozpisano przedterminowe wybory zaplanowane na grudzień 1979 roku, tym samym po dwóch latach rządów PSP utraciła władzę.
W okresie przed wyborami istniały trzy rządy powołane przez prezydenta, generała Antonio Ramalho, składały się one z polityków prawicy niezwiązanych z żadną z partii.
W opozycji.
Wybory z grudnia skończyły się utworzeniem koalicyjnego rządu prawicowego zgrupowanego w prawicowym Sojuszu Demokratycznym. Do bloku weszło kilka partii; Partia Socjaldemokratyczna (dawniej Partia Ludowo-Demokratyczna), Centrum Demokratyczno-Społeczne i marginalna Ludowa Partia Monarchistyczna. Łącznie Sojusz Demokratyczny posiadał 128 mandatów, premier został Francisco Sa Carneiro, lider Partii Socjaldemokratycznej. PSP straciło liczbę głosów, odnotowując 27,4% poparcia i tracąc liczbę mandatów. Konkurencyjna Partia Komunistyczna zwiększyła poparcie do 19%. Po raz pierwszy od rewolucjo goździków partie lewicowe straciły większość parlamentarną.
W styczniu 1980 roku obradowała Komisja Krajowa socjalistów. W czasie obrad widoczne były różnice między frakcjami „technokratów” którzy dążyli do zdobycia szerszego poparcia prawicowego, a frakcją „historyczną” pochodzącej z weteranów partii, z których duża część prowadziła walkę z reżimem Salazara i Caetano. „Historycy” dążyli do odbudowy wizerunku PSP jako siły konsekwentnie lewicowej. Frakcję „historyczną” poparł związany z partią Powszechny Związek Pracujących (UGT). W wyniku wewnętrznych tarć z kierownictwa wykluczeni zostali „historyczni”, a umocniona została frakcja prawicowa.
W wyborach które odbyły się w październiku wygrał ponownie Sojusz Demokratyczny który tym razem zdobył 134 miejsc. PSP wystartowało wspólnie z dwoma mniejszymi ugrupowaniami socjalistycznymi. Zdobyli oni razem 74 mandatów. W wyborach prezydenckich w tym samym roku zwyciężył zbliżony do lewicy, generał António Ramalho Eanes, pokonał on generała Antonio Soaresa Carneiro, kandydata skrajnie konserwatywnego wystawionego przez Sojusz Demokratyczny.
Polityka zagraniczna.
PSP przyczyniła się do procesu dekolonizacji. Partia konsekwentnie opowiadała się za nadaniem koloniom pełnej niepodległości, sprzeciwiając się pomysłom nadania im autonomii.
W polityce zagranicznej PSP zależało na zbliżeniu do pozostałych państw Europy zachodniej. Mario Soares jako minister spraw zagranicznych w czasie rewolucji zabiegał o nawiązanie więzów gospodarczych z Europą zachodnią. Deklarował on że Portugalia powinna na stałe związać się z Europą zachodnią przy jednoczesnym zachowaniu niezależności narodowej. Polityka ta miała dwa oblicza; z jednej strony socjaliści chcieli zakończenia okresu izolacji zapoczątkowanego w czasach Salazara a z drugiej strony partia chciała upewnić zachodnie rządy, że Portugalia pójdzie drogą integracji europejskiej. Partia Socjalistyczna poparła przystąpienie Portugalii do Europejskiej Wspólnoty Gospodarczej. Dla porównania, druga z głównych partii lewicowych kraju, PPK, często krytykowała zbytni entuzjazm integracji z EWG. Zdaniem PSP układ Portugalii i EWG z 1972 roku nie był wystarczający, socjaliści byli zwolennikami uzyskania przez Portugalię statusu pełnego członka EWG.
Oprócz stosunków z EWG, rząd socjalistów rozwijał stosunki z poszczególnymi krajami Europy zachodniej. W 1975 roku Soares odbył podróż po szeregu państw europejskich, we wrześniu i grudniu złożył wizytę w Republice Federalnej Niemiec. Ważnym aspektem w polityce zagranicznej PS były stosunki z NATO i Stanami Zjednoczonymi. Socjaliści uważali że członkostwo w NATO jest związane z polityką europejską. W czasie istnienia rządu tymczasowego, centrolewica krytykowała NATO za brak zaufania do Portugalii. Widoczny był pewien dystans NATO do Portugalii, kraj został np. wykluczony z grupy planowania nuklearnego czego bezpośrednim powodem był udział w rządzie komunistów.
Stany Zjednoczone po rewolucji obawiały się o utratę swoich baz na portugalskich wyspach Azory, politykę wzajemnego zaufania między USA a Portugalią przywrócił Soares.
Oprócz współpracy z krajami bloku zachodniego, PSP podobnie jak pozostałe partie rządu tymczasowego postulowała nawiązanie stosunków z krajami bloku wschodniego. Głównym kierunkiem orientacji politycznej Portugalii pozostawała Europa zachodnia. Soares deklarował rozwijanie stosunków z blokiem wschodnim, państwami arabskimi i Trzecim Światem. W okresie sprawowania przez niego funkcji ministra, Portugalia otworzyła się na kontakty z ZSRR. Soares w styczniu 1975 roku złożył w Związku Radzieckim oficjalną wizytę.
Portugalia nawiązała bliskie stosunki z Wielką Brytanią rządzoną przez Partię Pracy. Laburzyści wspierali portugalskich socjalistów jeszcze w okresie opozycyjnej działalności na emigracji. W lutym 1975 roku, Portugalię odwiedził minister spraw zagranicznych Wielkiej Brytanii, James Callaghan.
Ideologia.
PSP jest członkiem Międzynarodówki Socjalistycznej i Partii Europejskich Socjalistów. PSP oficjalnie odcina się od socjaldemokracji uważając że „socjalizm w wolności” jest portugalską wersją idei socjalistycznych. Program partii oficjalnie zakładał eliminacje kapitalizmu. Poza względami teoretycznymi, w praktyce program PSP jest mocno zbliżony do programów zachodnioeuropejskich partii socjaldemokracji.
Do zbliżenia do partii socjaldemokratycznych doszło po zwrocie PSP w prawo w okresie po rewolucji goździków. Partie socjaldemokratyczne apelowały o pomoc dla portugalskich socjalistów. Obradujące od 12 do 13 lipca 1975 roku, Biuro Międzynarodówki Socjalistycznej ogłosiło apel do partii lewicowych rządzących w swoich krajach o udzielenie pomocy PSP. 1-2 sierpnia 1975 roku w stolicy Szwecji, Sztokholmie, odbyło się spotkanie liderów dwunastu partii socjalistycznych i socjaldemokratycznych. Po spotkaniu utworzono komitet przeprowadzający akcje solidarnościowe z portugalskim ruchem socjalistycznym. Na czele komitetu stanął Willy Brandt z SPD. Politycy socjaldemokracji wielokrotnie wizytowali Portugalię. Stosunki na linii Międzynarodówka Socjalistyczna-PSP wpłynęły na ograniczanie relacji socjalistów portugalskich z PPK.
Struktury.
W kwietniu 1974 roku po rewolucji, PSP liczyła 30 tysięcy działaczy. Jej liczba rosła osiągając aż 80 tysięcy osób. Większość działaczy partii wywodziła się z warstw średnich, intelektualnych i części środowisk klasy robotniczej. Te same kręgi stanowiły główny elektorat socjalistów. Po 1978 roku wielu robotników zrezygnowała z popierania PSP, ze względu na reformistyczną politykę rządu socjalistów, duża część tego elektoratu zwróciła się w stronę bardziej radykalnej PPK.
Na czele partii stoi sekretarz generalny. Między zjazdami partii jej funkcjonowaniem kieruje Komisja Krajowa. Organem wykonawczym partii jest składający się z dziewięciu osób Komitet Kierownicy. W 1979 roku socjaliści utworzyli centralę związkową Powszechny Związek Pracujących który w chwili powstania zrzeszał 49 związków, liczących 450 tysięcy osób. Powstanie Powszechnego Związku Pracujących osłabiło pozycje komunistów w ruchu związkowym którzy do 1979 roku dysponowali największym związkiem, Powszechną Konfederacją Pracujących Portugalii-Narodowy Intersiindical. Pierwszym liderem związku socjalistów został Miguel Pacheco.
Organem prasowym partii jest dziennik „A Capital”.

</doc>
<doc id="296300" url="https://pl.wikipedia.org/wiki?curid=296300" title="Andrew Schally">
Andrew Schally

Andrew Schally, właśc. Andrzej Wiktor Schally (ur. 30 listopada 1926 w Wilnie) – amerykański biochemik i lekarz pochodzenia polskiego, laureat Nagrody Nobla.
Zarys biografii.
Jest synem Kazimierza (generała Wojska Polskiego, szefa gabinetu prezydenta Mościckiego) i Marii z Łąckich. Okres II wojny światowej spędził w Rumunii, w 1945 dostał się przez Włochy i Francję do Anglii i Szkocji. Studiował chemię na University of London, następnie medycynę w londyńskim National Institute for Medical Research. W 1952 wyjechał do Kanady, gdzie uzupełniał studia na McGill University w Montrealu – w 1957 obronił doktorat i wyjechał do USA. W latach 1957-1962 pracował na uniwersytecie Baylora w Waco, a od 1962 w Nowym Orleanie. Był tam kierownikiem laboratorium polipeptydów i endokrynologii w Szpitalu Weteranów oraz profesorem Tulane University. W 1962 przyjął obywatelstwo amerykańskie.
W 1975 otrzymał Nagrodę Laskera, a w 1977 – Nagrodę Nobla w dziedzinie medycyny za odkrycie zjawiska wydzielania hormonów w podwzgórzu mózgu oraz badanie ich budowy i czynności, co zapoczątkowało neuroendokrynologię. Wraz z nim wyróżniony został Roger Guillemin, a niezależnie od obu naukowców połowę nagrody za badania nad RIA otrzymała Rosalyn Sussman Yalow.
Został wyróżniony doktoratem "honoris causa" przez blisko 20 wyższych uczelni, m.in. Uniwersytet Jagielloński.
W 2021 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="296307" url="https://pl.wikipedia.org/wiki?curid=296307" title="Nikołaj Ostrowski">
Nikołaj Ostrowski

Nikołaj Aleksiejewicz Ostrowski (; ur. , Wilija - zm. 22 grudnia 1936, Moskwa) – pisarz radziecki.
Życiorys.
Przyszedł na świat we wsi Wilija, obecnie w rejonie ostrogskim obwodu rówieńskiego. Jego rodzice byli robotnikami, matka pochodziła z rodziny czeskich osadników. Naukę rozpoczął w szkole ludowej, gdzie nie ukończył nawet czterech klas.
W 12. roku życia zaczął pracować zarobkowo w bufecie kolejowym w Szepietówce. Od roku 1914 praca ta stała się niezwykle ciężka, gdyż w Szepietówce spotykało się sześć linii kolejowych wiozących żołnierzy na front. Ostrowski został najprawdopodobniej wyrzucony z tej posady, jak również pobity za przewinienie.
W wieku czternastu lat wstąpił do bolszewickich oddziałów partyzanckich. Przeciwko Białym walczył w dywizji Kotowskiego oraz 1. Armii Konnej Budionnego. W latach 1917–1919 chodził do ukraińskiej szkoły, o czym później nie wspominał.
W sierpniu 1920 roku został ciężko ranny pod Lwowem, po powrocie do zdrowia zaczął pracować na tzw. „tyłach frontu” na Ukrainie, w oddziałach specjalnego przeznaczenia Państwowego Zarządu Politycznego GPU (kontynuacja policji politycznej Czeka). W 1919 wstąpił do Komsomołu. W 1925 ciężko zachorował na stawy, komplikacje pochorobowe stały się przyczyną jego śmierci w 1936 roku.
Został pochowany na Cmentarzu Nowodziewiczym w Moskwie.
Twórczość.
Swoje dwie powieści, "Jak hartowała się stal" oraz "Zrodzeni z burzy" (nieukończona, powstał tylko pierwszy tom; zawiera elementy autobiograficzne) napisał, a właściwie podyktował, w ostatniej fazie choroby. W wyniku kontuzji wojennych stracił wzrok i obydwie książki dyktował swojej opiekunce.
Powieść Ostrowskiego "Jak hartowała się stal" uznawana jest za klasyczne dzieło literatury radzieckiej okresu porewolucyjnego. Powstawała w latach 1930–1932, jej pierwsze rozdziały ukazały się w czasopiśmie Młoda Gwardia.
Pisarz był bardzo popularny w czasach komunizmu. "Jak hartowała się stal" osiągnęła nakład 2,5 miliona egzemplarzy, wydawano ją w sumie 153 razy w 42 językach oraz trzykrotnie sfilmowano.

</doc>
<doc id="296308" url="https://pl.wikipedia.org/wiki?curid=296308" title="Album muzyczny">
Album muzyczny



</doc>
<doc id="296310" url="https://pl.wikipedia.org/wiki?curid=296310" title="Ślusarstwo">
Ślusarstwo

Ślusarstwo – rzemiosło, w którego zakres wchodzi głównie ręczna obróbka metali na zimno. Ma na celu wykonywanie różnych przedmiotów metalowych, montaż oraz naprawianie urządzeń technicznych. W ślusarstwie wykorzystuje się także proste narzędzia z zasilaniem elektrycznym jak np. wiertarki, polerki, szlifierki ostrzarki, szlifierki kątowe czy spawarka elektryczna.
Ślusarstwo, znane już w starożytności, początkowo łączyło się z kowalstwem. W późnym średniowieczu powstały w miastach europejskich cechy kowali i ślusarzy. Tradycyjnie działalnością rzemiosła ślusarskiego jest wytwarzanie wyrobów metalowych, m.in. zamków, kluczy, okuć, ostrzenie noży, narzędzi itp. Rzemiosło ślusarskie wykonywał ślusarz w ślusarni. Wraz z rozwojem manufaktur, a później produkcji przemysłowej, zmalało znaczenie rzemiosła ślusarskiego.
Specjalizacje w zawodzie ślusarza.
W końcu XX w. w zawodzie ślusarza rozróżniano następujące specjalizacje:
Narzędzia używane przez ślusarzy.
Do tradycyjnego wyposażenia stanowiska ślusarza należy stół ślusarski z zamocowanym imadłem, komplet pilników, skrobaki, piły do cięcia metali, nożyce gilotynowe, nożyce ręczne, młotki, wycinaki, przecinaki, przebijaki, wiertła, gwintowniki, narzynki, lutownice itp. Materiały pomocnicze takie jak płótna ścierne, pasty do docierania i polerskie, smary stałe i płynne. Narzędzia pomiarowe: suwmiarka, czujnik zegarowy, średnicówka, mikrometr, kątomierz, kątownik ślusarski, płyta traserska, rysik traserski, punktak, cyrkiel, liniał krawędziowy, macki pomiarowe.

</doc>
<doc id="296313" url="https://pl.wikipedia.org/wiki?curid=296313" title="Centrum Demokratyczne i Społeczne – Partia Ludowa">
Centrum Demokratyczne i Społeczne – Partia Ludowa

Centrum Demokratyczne i Społeczne – Partia Ludowa (port. "Partido do Centro Democrático e Social – Partido Popular", CDS–PP) – portugalska partia polityczna o programie konserwatywnym. Przewodzona przez Paulo Portasa posiada 24 miejsca w 230-osobowym parlamencie. Związana z Kościołem katolickim i tradycyjnie popierana przez elektorat regionów Minho i Trás-os-Montes w północnej części kraju.
Historia.
Założona w 1975 przez Diogo Freitas do Amarala. W tym czasie partia była niewielką, ale odgrywającą znaczącą rolę formacją polityczną. Swój szczyt przeżywała w późnych latach 70. i wczesnych 80., kiedy to razem z Partią Socjaldemokratyczną i kilkoma mniejszymi ugrupowaniami utworzyła Sojusz Demokratyczny. W 1983 Sojusz rozwiązano, a partia straciła 16 z 46 miejsc w parlamencie. W wyborach w 1987 i 1991 szeregi partyjne wydatnie zmniejszyły się, ponieważ część członków przeszła do socjaldemokratów, których lider Aníbal Cavaco Silva zaczął nawiązywać do podobnych ideałów, co kierownictwo Partii Ludowej. Liczba członków parlamentu należących do tej partii zmniejszyła się do 4, a ona sama otrzymała przydomek "partii taksówkarzy". Później jej znaczenie ponownie wzrosło (zwłaszcza po sukcesach w wyborach samorządowych i do Parlamentu Europejskiego), co zostało w dużej mierze spowodowane odejściem Cavaco Silvy z życia politycznego. W trzech następnych wyborach Partia Ludowa uzyskiwała od 14 do 16 mandatów.
Po wyborach w 2002 Partia Ludowa po raz pierwszy od prawie 20 lat weszła w skład gabinetu. Jej lider Paulo Portas został ministrem obrony, Celesta Cardona ministrem sprawiedliwości, a Bagão Félix objął resort polityki społecznej.
W wyborach w 2005 partia utraciła część poparcia i 2 mandaty, co spowodowało rezygnację Paulo Portasa ze stanowiska przewodniczącego. Jego krótkotrwałym następcą został José Ribeiro e Castro, który był jednocześnie posłem do Parlamentu Europejskiego.
W przedterminowych wyborach 2022 (30 styczeń) partia CDU-PP nie uzyskała mandatów do parlamentu krajowego. Był to najgorszy wynik wyborczy w historii tego ugrupowania.

</doc>
<doc id="296315" url="https://pl.wikipedia.org/wiki?curid=296315" title="Lista najwyższych budynków w Warszawie">
Lista najwyższych budynków w Warszawie

W Warszawie znajduje się ok. 70 budynków mających ponad 65 m wysokości. Są to głównie wieżowce oraz, w mniejszym stopniu, świątynie. Wieżowiec (jeśli bardzo wysoki, nazywany jest potocznie drapaczem chmur) – wysoki wielokondygnacyjny budynek zdolny (w przeciwieństwie do wież i masztów) tworzyć warunki do życia i zamieszkania. Wprawdzie nie istnieją oficjalne regulacje, ale na sklasyfikowanie budynku jako wieżowca wpływają (oprócz wysokości) kształt, wygląd, lokalizacja i obecność innych budynków. W Stanach Zjednoczonych istnieje niepisana reguła, według której za wieżowiec uznawany jest budynek o wysokości przekraczającej 150 metrów. W innych rejonach świata niższy budynek również może zostać uznany za drapacz chmur, zwłaszcza jeśli dominuje nad otoczeniem. Warszawskie wieżowce należą do najwyższych w Polsce, jak również do najwyższych w Europie.
Historia.
Okres przed II wojną światową.
Pierwszy wysokościowiec w Warszawie powstał w czasach Królestwa Polskiego. Budynek naśladujący średniowieczną wieżę zamkową zbudowany został przy ulicy Zielnej 39 w latach 1906–1908 dla szwedzkiego Towarzystwa Akcyjnego Telefonów „Cedergren” (plan wykonał Bronisław Rogójski). Jego wysokość od podstawy fundamentów do szczytu wynosiła 51 m. Była to jedna z pierwszych tego typu konstrukcji żelbetowych w Europie. Składał się z wieży z ośmioma wysokimi piętrami i niższej części czteropiętrowej. W 1922 budynek przejęła Polska Akcyjna Spółka Telefoniczna i dzięki temu znany jest on do dziś jako PAST-a. Budynek PAST-y zasłynął jednak przede wszystkim z zaciętych walk, jakie toczyły się o niego podczas powstania warszawskiego. Pierwszy z prawdziwego zdarzenia drapacz chmur (lub „niebotyk” jak go wtedy nazywano) powstał w Warszawie w 1934 r. przy placu Napoleona (obecnie Powstańców Warszawy). Liczący 17 pięter i 66 metrów wieżowiec Prudentialu zaprojektował w stylu luksusowego funkcjonalizmu Marcin Weinfeld, za stalową konstrukcję biurowca odpowiedzialny był Stefan Bryła. Zarówno wieżowiec Prudentialu, jak i PAST-a podzieliły podczas II wojny światowej los całej Warszawy. Mimo poważnych uszkodzeń, oba przetrwały wojnę, w czym pomogła im ich solidna konstrukcja. Po wojnie zostały odbudowane w nieco zmienionym kształcie. Prudential został przeprojektowany przez Weinfelda, który nadał mu socrealistyczny kostium, na potrzeby Hotelu Miejskiego (później Hotel Warszawa).
1945–1999.
W latach 1952–1955 w samym centrum zniszczonego miasta wzniesiono Pałac Kultury i Nauki, liczący początkowo 231 metrów (obecnie 237 metrów). W latach 60. powstał 67-metrowy dom studencki „Riviera” oraz trzy blisko 80-metrowe wieżowce mieszkalne Ściany Wschodniej. Lata 70. i otwarcie się Polski na Zachód skutkowało zapotrzebowaniem na prestiżowe hotele i biurowce. Zbudowano wtedy m.in. ponad 100-metrowy Hotel Forum (dziś Novotel) oraz biurowce Intraco I i Intraco II (dziś Oxford Tower). W wyniku poważnego kryzysu lat 80. i braku dewiz wszystkie większe budowy wieżowców w Warszawie zostały wstrzymane (wieżowiec na pl. Bankowym i Hotel Marriott) lub całkowicie anulowane.
Koniec lat 80. i początek 90. to gwałtowne przemiany w Polsce, koniec PRL i powrót do gospodarki rynkowej. Ukończone zostały ciągnące się latami budowa 140-metrowego Hotelu Marriott oraz 100-metrowego Błękitnego Wieżowca przy placu Bankowym. W końcu lat 90. powstały m.in. FIM Tower i Ilmet. Prawdziwie rekordowy był rok 1999, kiedy ukończono budowę Millenium Plaza, Warszawskiego Centrum Finansowego oraz przede wszystkim 208-metrowego Warsaw Trade Tower, który ma obecnie najwyżej położone piętra użytkowe w Warszawie.
XXI wiek.
W latach 2000–2001 wzniesiono siedziby polskich przedsiębiorstw: PZU Tower i TP S.A. Tower. Lata 2003–2005 to budowa hotelu Westin oraz trzeciego co do wysokości pięciogwiazdkowego hotelu w Europie: Intercontinental. W latach 2000 i 2004 powstały odpowiednio 105-metrowa Babka Tower oraz wieżowiec mieszkalny: Łucka City. Na początku 2006 roku do użytku oddany został wieżowiec biurowy Rondo 1, na początku roku 2007 część handlowa kompleksu Złote Tarasy i hotelu Hilton, a w 2011 roku oddany został JM Tower.
Rynek biurowców powoli ulega nasyceniu. Obecnie zauważalną tendencją na warszawskim rynku jest zastępowanie budynków stosunkowo młodych, wzniesionych najczęściej w latach 90., bardziej funkcjonalnymi, nowoczesnymi obiektami. Przykładami takich inwestycji są: powstały w 2013 r. budynek mieszkalny Złota 44 w miejscu, wybudowanej w latach 1989–1991, pierwszej w Warszawie galerii handlowej City Center oraz powstały w 2016 r. biurowiec Q22 w miejscu Hotelu Mercure. W planach są kolejne tego typu inwestycje, między innymi w miejscach obecnych budynków: Kaskada, Holiday Inn, Atrium International, Kolmex oraz Ilmet.
Poprawa infrastruktury komunikacyjnej w ścisłym centrum Warszawy, wskutek budowy drugiej linii metra (M2) spowodowało intensyfikację prac związanych z budową nowych budynków wieżowych zlokalizowanych w okolicach rond ONZ oraz Daszyńskiego, stanowiąc oś dynamicznie rozwijającej się tej części miasta. Oddano do użytku między innymi takie wieżowce jak: Cosmopolitan Twarda 2/4 (2013), Q22 (2016), Warsaw Spire (2016), Mennica Legacy Tower (2020), The Warsaw Hub (2020), Warsaw Unit (2021), Skyliner (2021).
W Warszawie, z uwagi na dużą liczbę istniejących budynków, których wysokość przekracza 150 metrów, tych których budowa jest obecnie prowadzona, jak również planowanych do budowy w niedalekiej przyszłości, zaliczanie do kategorii wieżowców budynków poniżej 150 metrów byłoby mylące i nieprecyzyjne. Wskutek zrealizowanych dotychczas inwestycji w budynki wieżowe w Warszawie, stolica Polski plasuje się w ścisłym gronie europejskich metropolii pod względem liczby budynków, których wysokość przekracza 150 metrów.
Strefa wysokiej zabudowy.
Zdaniem części urbanistów i architektów budynki wysokościowe w Warszawie, choć niejednokrotnie ciekawe w formie i nowoczesne, w ostatnich latach budowane są w sposób chaotyczny – punktowo, w wielu rejonach miasta – i często niespójny z otoczeniem. W innych wielkich miastach europejskich dla zabudowy wysokościowej wyznaczane są określone rejony: we Frankfurcie nad Menem wysokościowce rozmieszczone są wzdłuż jednej arterii komunikacyjnej, w Paryżu – wyłącznie na obszarze tzw. La Défense – poza śródmieściem.
Władze Warszawy pomimo wykonania opracowań analitycznych lokalizacji nowych wieżowców i zmian w panoramie miasta, nie zdecydowały się jak dotąd wyznaczyć konkretnych rejonów, gdzie mają być budowane wysokościowce i pozwalają na wznoszenie ich w różnych miejscach, bez spójnej koncepcji. Obszar zagęszczenia budynków wieżowych bywa przez warszawskich urbanistów określany jako "Ścisłe centrum Warszawy" nazywając tak kwartał ulic wokół Pałacu Kultury i Nauki, ograniczony ulicami: Marszałkowską, Alejami Jerozolimskimi, Emilii Plater i Świętokrzyską lub jako "strefy (pasma) zabudowy wysokościowej".
W świadomości mieszkańców funkcjonuje nazwa Centrum, mająca mniejszy zasięg niż Śródmieście, rozumiana najczęściej jako skrzyżowanie ul. Marszałkowskiej z Alejami Jerozolimskimi (rondo Dmowskiego) ze stojącymi obok charakterystycznymi budynkami Rotundy PKO i Hotelu Novotel (d. Forum), w pobliżu Pałacu Kultury i Nauki. Do tego miejsca kierują drogowskazy (tablice kierunkowe), stąd też liczone są wszystkie odległości drogowe z Warszawy. W zachodnim narożniku skrzyżowania (od strony Pałacu Kultury) znajduje się słup kilometrowy z wyszczególnionymi odległościami do najważniejszych miast w kraju i za granicą.
Na potrzeby rynku nieruchomościowego została wymyślona nazwa Centralnego Obszaru Biznesu (pochodząca od angielskiej nazwy Central Business District), nie funkcjonująca jednak w szerokiej świadomości mieszkańców.
Problemem, który nierozerwalnie wiąże się z powstającą w Warszawie nowoczesną architekturą jest realizowana w niewystarczającym stopniu ochrona panoramy miasta, w tym: tła widokowego Starego Miasta, wpisanego na listę światowego dziedzictwa UNESCO, które w latach 70. zmienił Intraco I, a ostatnio North Gate oraz kontrowersyjna kamienica Plac Zamkowy – Business with Heritage przy ul. Senatorskiej (istnieje niebezpieczeństwo wykreślenia Starego Miasta z tej listy m.in. "gdyby gdzieś w pobliżu powstały jakieś biurowce") oraz Traktu Królewskiego stanowiącego wraz z otoczeniem tzw. Pomnik historii. Zagrożona jest integralność zespołów architektury XX w. (np. Ściany Wschodniej – pojawiły się pomysły wzniesienia wysokościowców w miejscu domu handlowego Sezam i kina Relax). Budynki lokalizowane są na podstawie doraźnych decyzji o warunkach zabudowy zamiast planów miejscowych, niekiedy wydawane są decyzje sprzeczne z równolegle przygotowywanymi projektami planów miejscowych (jak w rejonie Żoliborza Południowego). Również inwestorzy prowadzą działania ignorujące opracowywane projekty planów, nawet bardzo zaawansowane (promowany pomysł „Parku Światła” w rejonie stadionu Skry, objętym planem miejscowym Pola Mokotowskiego, już po wyłożeniu tego planu do publicznego wglądu i upływie terminu zgłaszania wniosków).
Okoła połowa warszawskich wysokościowców znajduje się w obszarach MSI Śródmieście Północne i Mirów.
Lista najwyższych budynków w Warszawie.
Zestawienie wszystkich warszawskich budynków o wysokości powyżej 60 metrów.
Budynki w trakcie realizacji.
Zestawienie wszystkich warszawskich budynków w trakcie realizacji o wysokości powyżej 60 metrów.
Budynki planowane (zatwierdzone).
Tabela zawiera budynki zatwierdzone o wysokości powyżej 60 metrów, tzn. te które uzyskały pozwolenie na budowę.
Budynki planowane (niezatwierdzone).
Tabela zawiera budynki projektowane o wysokości powyżej 75 metrów, tzn. te które nie uzyskały jeszcze pozwolenia na budowę.
Dozwolone dominanty według obowiązujących planów zagospodarowania przestrzennego.
Tabela zawiera dominaty o wysokości powyżej 90 metrów. Lista niekompletna.

</doc>
<doc id="296318" url="https://pl.wikipedia.org/wiki?curid=296318" title="Tyndareos">
Tyndareos

Tyndareos (gr. Tyndáreōs, łac. Tyndareus) – w mitologii greckiej król Sparty.
Uchodził za syna Perieresa i Gorgofony (według innej wersji Ojbalosa i Batei) oraz za męża Ledy i ojca Heleny, Kastora, Polideukesa, Klitajmestry, Timandry, Fojbe i Filonoe. Wypędzony przez swego brata, Hippokoona, odzyskał tron dzięki pomocy Heraklesa. Pod wpływem namowy Odyseusza zobowiązał zalotników (Odyseusza, Menesteusza, Ajaksa, Patroklosa, Idomeneusa oraz Menelaosa) starających się o rękę Heleny, że w razie potrzeby pospieszą na pomoc temu, kogo ona wybierze na męża.

</doc>
<doc id="296321" url="https://pl.wikipedia.org/wiki?curid=296321" title="József Palinkas">
József Palinkas



</doc>
<doc id="296324" url="https://pl.wikipedia.org/wiki?curid=296324" title="Instytucja totalna">
Instytucja totalna

Instytucja totalna – organizacja społeczna, w obrębie której żyje zamknięta, formalnie kontrolowana przez jej personel grupa osób. Pojęcie instytucji totalnej pojawiło się w siódmej dekadzie XX wieku. Twórcą tej koncepcji jest Erving Goffman.
Definicja i cechy.
Oryginalna definicja Goffmana określa instytucję totalną jako miejsce, w którym życie dużej grupy ludzi pozostającej na tym samym terenie kierowane jest w sposób formalny. Wyróżnił trzy cechy charakteryzujące takie instytucje:
Goffman zwrócił uwagę na działania personelu organizacji zmierzające do utrzymania wśród pozostających pod opieką organizacji osób odpowiedniej dyscypliny. Wymienia wśród nich "stripping", czyli obnażanie pacjentów, odbieranie im atrybutów ich odrębnej tożsamości, co uzyskuje się poprzez nakaz noszenia jednolitego ubioru, pozbawianie przedmiotów do nich należących, nadawanie i stosowanie numerów zamiast nazwisk, żądanie ujawnienia intymnych informacji na temat swego życia, w końcu zaś wymaganie zgody na każdą zwyczajną, codzienną czynność. W efekcie taka osoba traci tożsamość, staje się anonimowym i nieróżniącym się od innych członkiem grupy.
Innym takim działaniem kontrola posiadanych przez osobę przebywającą w instytucji środków i informacji, jeszcze innym ograniczenie możliwości poruszania się tej osoby, nie tylko opuszczania instytucji, ale również przemieszczania się wewnątrz niej. W efekcie osoba pozostająca w instytucji żyje "de facto" ubezwłasnowolniona, pozbawiona jest obiektywnego spojrzenia na samą instytucję i świat poza nią, a wszystkie decyzje dotyczące jej życia zależą w rzeczywistości od personelu.
Podział.
Autor koncepcji przedstawił również podział instytucji totalnych, do których według niego zaliczały się:
Krytyka.
Działalność instytucji totalnych podlega krytyce. Podnosi się, że instytucje o takim charakterze nie pasują do współczesnego świata i demokratycznego społeczeństwa, gdzie ani praca, ani spędzanie czasu wolnego nie muszą być zamknięte w ścisłych ramach czasowo-przestrzennych. Również podporządkowanie wszystkich działań jednemu celowi typowe dla instytucji totalnych nie znajduje odbicia we współczesnym życiu.
Krytyce podlega też samo pojęcie instytucji totalnej, w szczególności zaś klasyfikacji tych instytucji. Oburzenie budzi zaklasyfikowanie razem obozów koncentracyjnych i szpitali, działających przecież w interesie pacjenta, dla jego dobra. Zwolennicy powołują się jednak choćby na opinię Wandy Półtawskiej, lekarki więzionej w obozie koncentracyjnym, której szpital psychiatryczny z jednakowymi piżamami, drzwiami zamykanymi na klucz i ścisłą kontrolą pacjentek przez personel skojarzył się jednak z obozem koncentracyjnym. Z drugiej strony instytucje te drastycznie różnią się pod względem oceny moralnej, są z tego punktu widzenia właściwie nieporównywalne, nawet jeśli organizacja szpitala psychiatrycznego wykazuje cechy instytucji totalnej. Ponadto prowadzone są na świecie działania mające na celu zmianę charakteru szpitali psychiatrycznych, by oddalić je od sposobu działania typowego dla instytucji totalnej. Istotną rolę odgrywa w nich wprowadzenie społeczności terapeutycznej, zewnętrzna kontrola działań szpitala przez sąd, położenie nacisku na inne sposoby leczenia, prawne uregulowanie praw pacjenta. W bardziej nowoczesnym ujęcie również życie grupowe pacjentów opisuje się nie w kategoriach narzucenia przez instytucje, ale wartości terapeutycznej, np. treningu ról społecznych.

</doc>
<doc id="296325" url="https://pl.wikipedia.org/wiki?curid=296325" title="Jozsef Palinkas">
Jozsef Palinkas



</doc>
<doc id="296330" url="https://pl.wikipedia.org/wiki?curid=296330" title="Bela Harkanyi">
Bela Harkanyi



</doc>
<doc id="296332" url="https://pl.wikipedia.org/wiki?curid=296332" title="Peugeot 206">
Peugeot 206

Peugeot 206 – samochód osobowy klasy aut miejskich produkowany przez francuską markę Peugeot w latach 1998 – 2009.
Historia i opis modelu.
Auto zostało zaprezentowane w 1998 roku jako trzy- i pięciodrzwiowy hatchback. Na początku oferowano je z silnikami benzynowymi o pojemnościach: 1124 (60 KM), 1360 (75 KM) i 1560 cm³ (90 KM), oraz silnikiem Diesla 1868 cm³ i mocy 70 KM. Rok później dołączyła wersja sportowa nazwana S16 z silnikiem o pojemności 1997 cm³ i mocy 135 KM, oraz 2-drzwiowe cabrio-coupe z elektrycznie składanym, dzielonym, sztywnym dachem, zwane CC. Ten sam silnik otrzymała limitowana wersja GT (Grand Tourisme), która została wyprodukowana, aby można było homologować model 206 jako auto rajdowe klasy WRC. Wersja ta była dłuższa od standardowej 206-tki dzięki zmienionym zderzakom, było to wymagane przepisami, które stanowiły, że auta WRC muszą mieć minimum 4 metry długości. Każdy z 4000 wyprodukowanych egzemplarzy posiadał tabliczki z indywidualnym numerem seryjnym na słupku B. W 2000 roku do silnika Diesla 1,9 l dołączył nowy silnik wysokoprężny 2,0 HDI o pojemności 1997 cm³, technologią common rail i mocy 90 KM. W plebiscycie na Europejski Samochód Roku 1999 model zajął 3. pozycję (za Fordem Focusem i Oplem Astrą G).
W 2001 roku zaprezentowano nową wersje nadwoziową: 5-drzwiowe kombi zwane SW. Pojawił się też nowy szesnastozaworowy silnik benzynowy o pojemności 1587 i mocy 109 KM, zastępując jednostkę o mocy 90 KM. Silnik 1,9D zastąpiono nową jednostką 1,4 HDI o poj. 1398 cm³ (68 KM). Do modeli wprowadzono instalację multipleksową (skrót: MUX).
W 2003 roku 206-ka przeszła niewielki facelifting. Zastosowano nowe przednie reflektory, lampy tylne oraz zderzaki, modyfikacje podwozia, lepsze materiały wykończeniowe oraz bogatsze standardowe wyposażenie. Pojawiła się też usportowiona wersja RC z silnikiem 2,0 l o mocy 177 KM. Rok później silnik 1,4 l oprócz wersji 75-konnej otrzymał wersję o mocy 90 KM. Pojawił się też jeszcze jeden diesel 1,6 HDI (1560 cm³) i mocy 110 KM.
W 2005 roku zaprezentowano wersję sedan, która jest produkowana przez kompanię Iran Khodro z Iranu.
Na początku 2009 roku zaprezentowano zmodernizowaną odmianę tego modelu, nazwaną Peugeot 206+. Zmiany objęły głównie nadwozie samochodu, gdzie zastosowano zderzak przedni oraz lampy nawiązujące do ówczesnej linii stylistycznej firmy Peugeot. W tylnej części nadwozia zastosowano nowy zderzak oraz tylne światła o zmienionym wzorze klosza. We wnętrzu odświeżono deskę rozdzielczą.
Po zakończeniu produkcji w Europie, w Chinach znacznie przestylizowany Peugeot 206 jest sprzedawany jako Citroën C2 (model ten nie ma nic wspólnego z europejskim Citroënem C2).
Wersje wyposażeniowe.
Opcjonalne wyposażenie pojazdu obejmowało m.in. elektrycznie sterowane szyby i lusterka, radio, klimatyzację, ABS, ESP, poduszki powietrzne z wyłącznikiem, czujnik deszczu, elektrycznie sterowany panoramiczny dach oraz zwykły szyberdach.

</doc>
<doc id="296334" url="https://pl.wikipedia.org/wiki?curid=296334" title="Alternatywa Wyborcza Praca i Sprawiedliwość Społeczna">
Alternatywa Wyborcza Praca i Sprawiedliwość Społeczna

Alternatywa Wyborcza Praca i Sprawiedliwość Społeczna (niem. "Wahlalternative Arbeit und Soziale Gerechtigkeit", WASG) – niemiecka lewicowa partia polityczna, utworzona w 2005 r. przez byłych członków koalicji SPD-Zieloni. Liczyła ok. 10300 członków. Po raz pierwszy startowała w wyborach samorządowych w Północnej Nadrenii-Westfalii, gdzie pierwszoplanową postacią WASG był pastor Jürgen Klute. Partia ta protestowała przeciwko „neoliberalnemu konsensusowi”, który jej zdaniem zawarli SPD oraz Zieloni z prawą częścią niemieckiej sceny politycznej. Największą wagę WASG przywiązywała do zaprzestania cięć w świadczeniach socjalnych i postulowała zwiększenie opodatkowania bogatych.
W czerwcu 2005 roku do partii dołączył Oskar Lafontaine (wcześniej znana osobistość lewego skrzydła SPD) i stał się sztandarową postacią WASG w Północnej Nadrenii-Westfalii. Doprowadził on do zawiązania przed wyborami we wrześniu 2005 koalicji z PDS, która zmieniła w tym czasie nazwę na Die Linkspartei. Sojuszowi temu udało się zdobyć 8,7% głosów, co dało 54 miejsca w Bundestagu. 16 czerwca 2007 obie partie zjednoczyły się ostatecznie pod nazwą Die Linke.

</doc>
<doc id="296338" url="https://pl.wikipedia.org/wiki?curid=296338" title="Klient (starożytny Rzym)">
Klient (starożytny Rzym)

Klient ( – dosł. „posłuszny”, lm ) – wolny, lecz ubogi obywatel starożytnego Rzymu, często wyzwolony niewolnik, pozostający pod opieką patrona, którym był zwykle patrycjusz. Relacja klient-patron nakładała obowiązki na obie strony: klient musiał być posłuszny patronowi, patron zobowiązany był do pomocy materialnej i opieki nad klientem, a obaj musieli być sobie wierni i lojalni. Pewnym przybliżeniem szczególnej sytuacji klienta jest określenie „ubogi krewny”. Status klienteli był dziedziczny.
Obowiązkiem klientów było przychodzenie do domu patrona w odświętnym ubraniu, by przekazać mu pozdrowienie. Otrzymywali oni od niego jedzenie, a ponadto patron wspierał ich pieniędzmi i zapraszał na obiady w swojej rezydencji. W zamian klienci dostarczali mu rozmaitych informacji, głosowali na niego, jeśli kandydował na jakiś urząd, rozpowszechniali o nim dobre opinie. Wśród klientów zdarzali się wybitni poeci i filozofowie, którzy potrzebowali funduszy, żeby zajmować się twórczością. Przykładowym klientem był Horacy, który był zobowiązany służyć arystokracie Mecenasowi: otrzymał od niego posiadłość, która zapewniła mu byt do końca życia.

</doc>
<doc id="296341" url="https://pl.wikipedia.org/wiki?curid=296341" title="Partia Praworządnej Ofensywy">
Partia Praworządnej Ofensywy

Partia Praworządnej Ofensywy (niem. "Partei Rechtsstaatlicher Offensive") – niewielka niemiecka partia polityczna, istniejąca w latach 2000–2007.
Założył ją w czerwcu 2000 roku Ronald Schill, sędzia z Hamburga. Od jego nazwiska partia w latach 2000–2003 używała powszechnie nieoficjalnej nazwy "Schill-Partei". Miała ona prawicowo-populistyczne oblicze.
W hamburskich wyborach lokalnych 23 września 2001 partia uzyskała trzeci wynik, 19,4% głosów (25 miejsc) i weszła w koalicję z CDU i FDP. Sojusz ten rozpadł się jednak w 2003 roku z powodu oskarżenia o wymuszenia, jakie burmistrz Hamburga, Ole von Beust wysunął pod adresem Schilla.
W październiku 2003 z partii wydalono Schilla. Z tego powodu w wyborach lokalnych (pod przywództwem Mario Mettbacha) w Hamburgu zdobyła tylko 0,4% głosów i nie otrzymała ani jednego mandatu. Po tych wyborach część członków (z Mettbachem na czele) przeszła do CDU. Ci, którzy pozostali, zmienili skrót partii na "Offensive D" i wybrali nowego przewodniczącego. Został nim Markus Wagner. 29 września 2007 partia została rozwiązana.

</doc>
<doc id="296343" url="https://pl.wikipedia.org/wiki?curid=296343" title="Klient (informatyka)">
Klient (informatyka)

Klient – program komputerowy występujący w roli klienta wobec usług dostarczanych przez serwer.
Potocznie mianem "klienta" określa się również komputer lub hosta, na którym działa program w roli klienta.
W konwencji nazw stosowanej dla programów z rodziny XFree86 "klientem" nazywa się maszynę stanowiącą źródło danych pobieranych przez serwer.

</doc>
<doc id="296346" url="https://pl.wikipedia.org/wiki?curid=296346" title="Pomnik Bartolomea Colleoniego w Wenecji">
Pomnik Bartolomea Colleoniego w Wenecji

Pomnik Bartolomea Colleoniego w Wenecji – renesansowy pomnik konny kondotiera Bartolomea Colleoniego dłuta Andrei del Verrocchio (1481–88). Pomnik jest wykonany z brązu i ma wysokość 395 cm (bez podstawy).
Historia.
W roku 1479 władze Republiki Weneckiej postanowiły wykonać testament Bartolomeo Colleoniego, który zmarł w roku 1475 i wznieść mu pomnik, na którego budowę słynny kondotier pozostawił kwotę 100 tys. dukatów. W 1483 Verrocchio przedstawił model pomnika, a przed swoją śmiercią w 1488 przygotował formę pod odlew, jednak sam pomnik nie został ukończony. Wtedy Wielka Rada Republiki przywołała do powrotu do Wenecji innego artystę, Alessandro Leopardiego, wygnanego poprzednio z powodu sfałszowania dokumentów. Rada zawiesiła, a następnie w 1490 zniosła wydany na niego wyrok. W 1493 posąg był już odlany, 19 listopada 1495 stanął na wysokim cokole na placu św. Jana i Pawła, zaś 21 marca 1496 miało miejsce jego odsłonięcie.
Zabytkowa kopia pomnika, wykonana w roku 1913 dla Muzeum Miejskiego w Szczecinie, została w roku 2002 ustawiona na szczecińskim Placu Lotników (patrz "Pomnik Bartolomea Colleoniego w Szczecinie"). W Warszawie, na dziedzińcu Akademii Sztuk Pięknych, znajduje się współczesny odlew posągu (patrz "Pomnik Bartolomea Colleoniego w Warszawie").

</doc>
<doc id="296348" url="https://pl.wikipedia.org/wiki?curid=296348" title="Jesień patriarchy">
Jesień patriarchy

Jesień patriarchy () – powieść Gabriela Garcii Marqueza wydana w 1975 w Barcelonie przez wydawnictwo „Plaza &amp; Janés”; powieść na język polski przełożył Carlos Marrodán (1980).
Marquez zaczął pisać tę surrealistyczną powieść o życiu fikcyjnego dyktatora w 1968 a ukończył w 1971. Pierwsze wydanie miało miejsce w Hiszpanii w 1975 roku w okresie pobytu pisarza w Barcelonie. Opowiada ona o symbolicznym latynoskim dyktatorze (przypuszcza się, że z rejonu Karaibów). Postać bohatera powieści nie jest wymieniona z imienia, nieznana jest też nazwa kraju, nad którym sprawuje niepodzielną władzę.
Powieść stanowi połączenie baśni, karykatury i hiperboli.
Polskie wydanie "Jesieni patriarchy" w przekładzie Carlosa Marrodána Casasa ukazało się w 1980 nakładem Spółdzielni Wydawniczej "Czytelnik".

</doc>
<doc id="296349" url="https://pl.wikipedia.org/wiki?curid=296349" title="Immolation">
Immolation

Immolation – amerykańska grupa muzyczna grająca death metal. Początkowo zespół nosił nazwę Rigor Mortis, lecz została ona zmieniona w 1988 roku na Immolation. Grupa zadebiutowała w 1991 roku płytą "Dawn of Possession".
Historia.
Opracowano na podstawie materiału źródłowego.
1986–1995.
Zespół pod nazwą Rigor Mortis założyli w maju 1986 roku w Yonkers Dave Wilkinson i Andrew Sakowicz. Dołączył do nich Robert Vigna i w sierpniu grupa zarejestrowała pierwsze demo "Peace Through Tyranny". W marcu 1987 roku do zespołu przyjęto nowego gitarzystę – Toma Wilkinsona, a w lipcu ukazało się drugie demo Rigor Mortis zatytułowane "Decomposed". Kolejne demo – "Warriors of Doom" – zostało nagrane w styczniu 1988 roku, natomiast 6 lutego grupa po raz ostatni wystąpiła pod nazwą Rigor Mortis. W marcu z zespołu odeszli Andrew Sakowicz i Dave Wilkinson, natomiast Robert Vigna i Tom Wilkinson, do których dołączyli Ross Dolan i Neal Boback, stworzyli pierwszy skład Immolation.
Pierwsze demo Immolation "Demo I", zawierające dwa utwory ("Immolation" i "Dawn of Possession"), ukazało się 5 lipca 1988 roku, a kolejne – "Demo II" (zawierające trzy utwory: "Internal Decadence", "Burial Ground" i "Despondent Souls") – rok później.
Pierwszy album studyjny Immolation zatytułowany "Dawn of Possession" ukazał się 19 lipca 1991 roku nakładem Roadrunner Records i został nagrany z udziałem nowego perkusisty – Craiga Smilowskiego.
W następnych latach zespół nie miał kontraktu z żadną wytwórnią i zrealizował jedynie kolejne demo "1994 Promotional Demo" (1994), a Repulse Records wydało w styczniu 1995 roku album kompilacyjny "Stepping on Angels... Before Dawn", na którym zamieszczono utwory pochodzące z wczesnych nagrań demo Rigor Mortis i Immolation oraz kilka nagrań koncertowych z lat 1988–1989.
1996–2004.
Drugi album studyjny – "Here in After" – ukazał się dopiero 13 stycznia 1996 roku nakładem Metal Blade. W tym samym roku z Immolation odszedł Craig Smilowski, a na jego miejsce został przyjęty Alex Hernandez, perkusista Fallen Christ i Disassociate. Zespół promował album m.in. biorąc udział w europejskiej trasie z Cannibal Corpse.
W lipcu 1998 roku w Millbrook Sound Studios, z pomocą producenta Paula Orofino, zespół rozpoczął nagrywanie trzeciego albumu – "Failures for Gods", który miał premierę rok później – 1 czerwca 1999 roku.
W roku 2000 Immolation wzięło udział w trasie z Six Feet Under, a 7 listopada tego roku ukazał się czwarty album – "Close to a World Below".
W roku 2001 z Immolation odszedł Thomas Wilkinson, którego – do czasu przyjęcia Billa Taylora z Angelcorpse – zastępował John McEntee z Incantation. W maju zespół wziął udział w europejskiej trasie z Deranged, Deströyer 666, Decapitated i Soul Demise, a we wrześniu zakończył współpracę z wytwórnią Metal Blade.
W czerwcu 2002 roku grupa podpisała kontrakt z Listenable i 28 października ukazał się album "Unholy Cult", podobnie jak "Close to the World Below", wyprodukowany przez Paula Orofino. Promując "Unholy Cult", zespół dużo koncertował: w grudniu 2002 roku wziął udział w europejskiej trasie "No Mercy X-Mass Festivals" m.in. z grupami Six Feet Under, Marduk, Kataklysm, Exodus; w marcu i kwietniu 2003 roku – w europejskiej trasie z Cradle of Filth; na przełomie maja i czerwca 2003 roku – w trasie z Grave i Goatwhore. W czerwcu, z powodu problemów ze zdrowiem, z Immolation odszedł Alex Hernandez, którego zastąpił Steve Shalaty z Odious Sanction.
15 września 2004 roku ukazało się pierwsze DVD Immolation – "Bringing Down the World", na którym znalazły się m.in. zapisy koncertów promujących album "Unholy Cult" z Amsterdamu, Tilburga, Paryża i Los Angeles.
Od 2005.
Kolejny album studyjny zatytułowany "Harnessing Ruin" miał premierę 5 lutego 2005 roku i został wyprodukowany przez Paula Orofino. Jest to pierwsza płyta Immolation nagrana z udziałem Steve'a Shalaty'ego. Promując album, na przełomie maja i czerwca 2005 roku zespół wziął udział w trasie z Deicide, wystąpił w Europie na festiwalach Graspop Metal Meeting i Fury Fest, w kwietniu 2006 roku wziął udział w trasie z grupami Cryptopsy i Exodus.
W listopadzie 2006 roku zespół przystąpił do nagrywania kolejnej płyty. 4 maja 2007 roku ukazał się minialbum "Hope and Horror", a cztery dni później album "Shadows in the Light". W maju i czerwcu 2007 roku zespół wystąpił w Europie na trasie z grupami Krisiun, Grave, Dawn of Azazel i Leng Tch'e, a następnie na letnich festiwalach Death Feast Open Air, Summer Breeze Open Air, Party.San Metal Open Air. Na przełomie października i listopada 2007 roku Immolation odbyło trasę w Ameryce Północnej z zespołami Suffocation i Skinless.
W lutym i marcu 2008 roku zespół wziął udział w trasie "Lucifer Over America Tour 2008" m.in. z grupami Rotting Christ i Belphegor, a następnie w europejskiej trasie z grupami Melechesh, Goatwhore i Sickening Horror.
W czerwcu 2009 roku zespół podpisał kontrakt z wytwórnią Nuclear Blast, a we wrześniu przystąpił do nagrywania płyty. 
W styczniu i lutym 2010 roku Immolation wzięło udział w trasie "Those Whom The Gods Detest Tour" m.in. z grupami Nile i Krisiun. Premiera albumu "Majesty and Decay" została odbyła się 5 marca 2010 roku w Europie i 9 marca w Stanach Zjednoczonych.

</doc>
<doc id="296352" url="https://pl.wikipedia.org/wiki?curid=296352" title="Jessica Simpson">
Jessica Simpson

Jessica Ann Simpson (ur. 10 lipca 1980 w Abilene, Teksas) – amerykańska piosenkarka, aktorka, projektantka mody i businesswoman. Córka Joego i Tiny Simpsonów oraz starsza siostra Ashlee Simpson.
Życiorys.
Życie prywatne.
W wieku 19 lat poznała swojego przyszłego męża Nicka Lacheya. W 2002 roku pobrali się. A niedługo potem w amerykańskiej stacji MTV wystartował program "", w którym wszyscy mogli podglądać życie małżeństwa. W 2005 roku w listopadzie ogłosiła, że jest w separacji ze swoim mężem, a 30 czerwca 2006 rozwiodła się z nim.
W 2007 roku głośno było o jej związku z Johnem Mayerem. Para rozstała się parę miesięcy później. Od listopada 2007 do czerwca 2009 roku spotykała się ze sportowcem Tonym Romo.
14 listopada 2010 Simpson ogłosiła swoje zaręczyny z Erikiem Johnsonem. Pobrali się w lipcu 2014. Mają troje dzieci: córki Maxwell Drew (ur. 1 maja 2012) i Birdie Mae (ur. 19 marca 2019) oraz syna Ace'a Knute'a (ur. 30 czerwca 2013).
Działalność artystyczna.
Zadebiutowała na scenie międzynarodowej w wieku 19 lat płytą "Sweet Kisses". Promował ją hitowy singiel "I Wanna Love You Forever". Album ostatecznie dotarł na 25. miejsce listy U.S. Billboard 200. W 2004 roku na rynku ukazała się trzecia płyta Simpson zatytułowana "In This Skin". Album okazał się sporym sukcesem komercyjnym i sprzedał się w 7 milionach egzemplarzy.
Pod koniec sierpnia 2006 roku wyszedł jej kolejny album "A Public Affair", który promował singiel o tym samym tytule. Nie licząc Stanów Zjednoczonych i Kanady, gdzie płyta pokryła się złotem album przeszedł bez echa. Po dwóch latach Jessica wyznała: "Nie powinnam wtedy wchodzić do studia". W międzyczasie zagrała w następnym filmie "Pracownik miesiąca".
W 2007 roku Jessica zaprezentowała swoją kolekcję ubrań, która cieszyła się dużą popularnością.
Na początku 2008 roku zapowiedziała, że nagrywa nowy album, tym razem w stylistyce country. Już w maju światło dzienne ujrzał singiel "Come On Over", zaś 9 września pojawiła się płyta "Do You Know". Album uzyskał w miarę pozytywne recenzje, lecz sprzedaż była mniej zadowalająca. Choć krążek dotarł do 1 miejsca w zestawieniach U.S. Billboard Top Country Albums i Canada Top 50 Country Albums oraz 4. na liście U.S. Billboard szybko opuścił listy i sprzedaż światowa nie przekroczyła 150 000 egzemplarzy.
Projektantka mody.
Jej działalność jako projektantki mody okazała się dużym sukcesem. W 2010 r. wartość sprzedaży jej kolekcji ubrań osiągnęła 750 mln dolarów.

</doc>
<doc id="296355" url="https://pl.wikipedia.org/wiki?curid=296355" title="Menesteusz">
Menesteusz

Menesteusz (gr. Menesthéus) – w mitologii greckiej syn Peteosa, prawnuk Erechteusa. W czasie pobytu Tezeusza i Pejritoosa w państwie podziemnym z pomocą Dioskurów przejął władzę w Atenach, a po powrocie Tezeusza zesłał go na wygnanie. Był jednym z zalotników Heleny, a w czasie wojny trojańskiej dowodził flotą ateńską. Wraz z innymi wojownikami achajskimi znalazł się w koniu trojańskim. W jednej z wersji zginął pod Troją, według innej po długich wędrówkach (pożeglował do Mimas, następnie do Melos, gdzie został królem) powrócił do Aten. Po śmierci Menesteusza tron ateński odzyskali synowie Tezeusza, Demofont i Akamas.

</doc>
<doc id="296362" url="https://pl.wikipedia.org/wiki?curid=296362" title="Christopher Richard Stringini">
Christopher Richard Stringini

Christopher Richard "Richie" Stringini (ur. 28 listopada 1986 w Chicago, Illinois) – amerykański wokalista, członek zespołu US5.
Życiorys.
Od czwartego roku życia występował w licznych musicalach i reklamach. Jego twarz pojawiała się na okładkach książeczek dla dzieci czy pudełkach zabawek. Występował też gościnnie w serialach "Lizzie McGuire" i "Moja najlepsza przyjaciółka", a także w hollywoodzkim filmie "Rule Number One" (reż. David Presley).
Niedługo po udziale w filmie "Rule Number One" zgłosił się do organizowanego przez Louisa Pearlmana reality show "Big in America", którego zadaniem było wykreowanie nowego boysbandu. Richie zwycięsko przeszedł przez eliminacje i w roku 2005 stał się członkiem grupy US5. Wraz ze wstąpieniem do US5 zaczął używać swojego drugiego imienia ("Richie"). Swoim teledyskiem "Best Friend" pokazał wszystkim, że jest godny uwagi.
Został adoptowany przez Kathleen i Roberta Stringini. Jego biologiczny ojciec jest z pochodzenia Amerykaninem o kanadyjskich korzeniach, a matka – Polką. Richie mieszka w miasteczku Wheaton w stanie Illinois.
Dostał nagrodę YAM! za najlepszą gwiazdę 2005 roku.
Do 2010 roku managerzy US5 utrzymywali, że Richie urodził się w 1988 roku, jednak on sam przyznał się do kłamstwa w 2010 roku.
Po kilku latach ciszy Richie rozpoczął solową karierę. Jego debiutancki singiel Man Down jest dostępny na iTunes oraz Amazon.

</doc>
<doc id="296365" url="https://pl.wikipedia.org/wiki?curid=296365" title="Polska Liga Koszykówki (2002/2003)">
Polska Liga Koszykówki (2002/2003)

Polska Liga Koszykówki sezon 2002/2003.
W rozgrywkach udział wzięło 12 zespołów. Po rundzie zasadniczej utworzono 2 grupy: w jednej grały drużyny z miejsc 1-6, a w drugiej z miejsc 7-12. Po zakończeniu rywalizacji drużyny z miejsc 1-6 po rundzie zasadniczej oraz dwa pierwsze zespoły z drugiej grupy przystąpiły do fazy play off, natomiast 4 ostatnie zespoły stoczyły między sobą walkę o utrzymanie w ekstraklasie.
Ostateczna kolejność.
Do PLK awansowały: AZS Koszalin i Astoria Bydgoszcz. Po sezonie Old Spice Pruszków wycofał się z rozgrywek.
Mecz Gwiazd PLK.
29 marca 2003 

</doc>
<doc id="296368" url="https://pl.wikipedia.org/wiki?curid=296368" title="Christopher Watrin">
Christopher Watrin



</doc>
<doc id="296371" url="https://pl.wikipedia.org/wiki?curid=296371" title="Ajgle (Hesperyda)">
Ajgle (Hesperyda)

Ajgle (gr. Aiglē, łac. Aegle ‘Jasność’) – w mitologii greckiej jedna z Hesperyd, strażniczka jabłoni o złotych jabłkach.
Uchodziła za córkę Atlasa i Hesperii (lub Nyks) albo Zeusa i Temidy lub Forkosa i Keto. Była siostrą Erytei i Hesperetuzy.
Mieszkała na zachodnich krańcach świata (w pobliżu Atlasu). Wraz z siostrami opiekowała się ogrodem bogów, w którym rosło drzewo (lub drzewa) rodzące złote jabłka, dar ślubny ofiarowany Herze przez Gaję.
Przyniesienie jabłek z ogrodu, którym opiekowały się Hesperydy, było jedenastą pracą herosa Heraklesa.

</doc>
<doc id="296374" url="https://pl.wikipedia.org/wiki?curid=296374" title="Arturo Prat">
Arturo Prat

Arturo Prat Chacón (ur. 4 kwietnia 1848, zm. 21 maja 1879) – oficer chilijskiej marynarki wojennej, jeden z bohaterów narodowych Chile.
Życiorys.
Urodził się w Ninhue. W 1854 jego rodzina przeniosła się do Santiago (do domu stojącego na obecnej ulicy Arturo Prat). W 1858 wstąpił do szkoły morskiej, którą ukończył w 1861 jako kadet. Pływał wówczas na korwecie „Esmeralda”, z którą była następnie związana większość jego kariery. W lipcu 1864 Prat zdał egzaminy i uzyskał stopień oficerski. Pod koniec 1865 wybuchła wojna Chile i Peru z Hiszpanią. 26 listopada 1865, w potyczce morskiej pod Papudo, „Esmeralda” pod dowództwem Juana Williamsa Rebolledo zdobyła hiszpańską kanonierkę, wcieloną następnie do służby Chile jako „Covadonga”. Rząd Chile awansował wszystkich uczestników starcia i Prat zyskał stopień porucznika. Prat wziął następnie udział w starciu sojuszniczej eskadry pod Abtao 7 lutego 1866 z dwoma hiszpańskimi fregatami, na pokładzie „Covadongi”, zakończonym wycofaniem się Hiszpanów.
Po wojnie, Prat nadał służył w marynarce Chile, uczestnicząc w licznych rejsach. Stał się też wykładowcą w Akademii Morskiej Chile, a od 1871 zastępcą dowódcy korwety „Esmeralda”. W 1873 awansował na komandora podporucznika, w tym też roku w maju ożenił się z Carmelą Carvajal. Przykładał wagę do szkolenia, tłumaczył książki z francuskiego. Jednocześnie, od 1872 rozpoczął studia prawnicze na uniwersytecie Chile, które ukończył egzaminem zdanym 31 lipca 1876 przed Sądem Najwyższym. W tym samym roku rząd zamknął Akademię Morską. Prat wówczas podjął służbę w instytucjach lądowych marynarki wojennej w Valparaiso jako prawnik, pracując nad regulacjami prawnymi dotyczącymi żeglugi.
Po wybuchu wojny z Peru i Boliwią w 1879 (wojny o Pacyfik lub „wojny saletrzanej”), Prat w stopniu "Capitán de fragata graduado" (odpowiadający komandorowi porucznikowi) powrócił do służby bojowej. Początkowo był dowódcą „Covadongi”, a od połowy maja 1879, „Esmeraldy”. Oba te okręty blokowały peruwiański port Iquique. 21 maja 1879 pod Iquique nadpłynęła eskadra okrętów peruwiańskich, w składzie monitora „Huáscar” i fregaty pancernej „Independencia”. Pomimo przygniatającej przewagi pancernych okrętów peruwiańskich, Prat zdecydował walczyć w obronie honoru bandery, na skutek czego doszło do bitwy pod Iquique. Przed jej rozpoczęciem, wygłosił symboliczne przemówienie do załogi: „Chłopcy, walka jest nierówna, lecz jest duch i męstwo. ...Dopóki żyję, nasza bandera będzie powiewać na miejscu, a jeśli zginę, zapewnią to moi oficerowie”. Przez następne trzy godziny „Huáscar”, dowodzony przez komandora Miguela Grau, prowadził pojedynek artyleryjski z „Esmeraldą”, ostrzeliwaną dodatkowo przez baterie polowe z brzegu.
Ponieważ ogień peruwiański nie był zbyt celny, Grau zdecydował staranować „Esmeraldę”. Podczas próby taranowania, Prat z rewolwerem i szablą i okrzykiem „do abordażu, chłopcy!” ("¡Al abordaje muchachos!"), przeskoczył na pokład „Huáscara”, wraz z sierżantem Juanem de Dios Aldea. Obaj ponieśli śmierć od ognia karabinowego na pokładzie „Huáscara”, ranny Prat jednak zdążył zastrzelić jednego z marynarzy. Więcej marynarzy chilijskich nie zdołało przeskoczyć na „Huáscara” na skutek nie usłyszenia rozkazu, a następnie rozejścia się okrętów, lecz przy drugiej próbie taranowania, trzynastu marynarzy poszło za wzorem swojego dowódcy, również w większości ponosząc śmierć. „Esmeralda” ostatecznie zatonęła od trzeciego taranu.
Po śmierci Arturo Prat stał się chilijskim bohaterem narodowym. Miguel Grau napisał list z wyrazami szacunku do wdowy po nim, przesyłając jego osobiste rzeczy i szablę. Jego imieniem nazwano liczne ulice i instytucje w Chile oraz okręty wojenne („Capitan Prat”), jego podobizna znajduje się też na banknocie 10 000 pesos chilijskich. Portret Prata jest umieszczony w salonie dowódcy monitora „Huáscar”, będącego obecnie chilijskim okrętem-muzeum, obok portretu Miguela Grau, również poległego później na jego pokładzie.
Awanse.
"Polskie odpowiedniki są przybliżone".

</doc>
<doc id="296377" url="https://pl.wikipedia.org/wiki?curid=296377" title="Milos">
Milos

Milos (gr. "Μήλος") – wyspa w archipelagu Cyklady na Morzu Egejskim. W starożytności zamieszkiwana przez Dorów. Głównym portem Milos jest Adamas.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Milos, w gminie Milos. 
W środku wyspy powstała na skutek wybuchu wulkanu zatoka Ormos Milu.
Największą atrakcją turystyczną jest wioska Tripiti z katakumbami i amfiteatrem z okresu hellenistycznego.
W 1820 r. odnaleziono na wyspie posąg Afrodyty, znany jako Wenus z Milo.
Na wyspie odbyć się miał dialog melijski, opisany przez Tukidydesa w jego "Wojnie peloponeskiej".

</doc>
<doc id="296379" url="https://pl.wikipedia.org/wiki?curid=296379" title="Chinolina">
Chinolina

Chinolina (C9H7N) – związek heterocykliczny zawierający azot, zbudowany ze skondensowanych pierścieni: benzenowego i pirydynowego. W temperaturze pokojowej jest bezbarwną cieczą o charakterystycznym zapachu, silnie załamująca światło, rozpuszczalna w alkoholu i eterze, ma własności zasadowe.
Jest ważnym surowcem do otrzymywania barwników, środków farmaceutycznych Jest też stosowana w analizie chemicznej.

</doc>
<doc id="296380" url="https://pl.wikipedia.org/wiki?curid=296380" title="Murawa">
Murawa

Murawa – zbiorowisko roślinne z dominacją niskich traw, w odróżnieniu od nieskoszonej łąki, której ruń jest wysoka. Niska ruń muraw wynikać może z trudnych warunków siedliskowych (np. murawy psammofitów – na piaskach, murawy kserotermiczne – w miejscach silnie nasłonecznionych, murawy bliźniczkowe na ubogich, kwaśnych glebach). Murawy mogą powstawać także w wyniku oddziaływań antropogenicznych – intensywnego wypasu i wydeptywania oraz mogą być sztucznie formowane – jak trawniki, murawy boisk i pól golfowych.

</doc>
<doc id="296383" url="https://pl.wikipedia.org/wiki?curid=296383" title="I liga polska w piłce nożnej (2005/2006) – wyniki spotkań">
I liga polska w piłce nożnej (2005/2006) – wyniki spotkań

Wyniki spotkań I liga polska w piłce nożnej w sezonie 2005/2006 rozegranych od 24 lipca 2005 do 13 maja 2006. W lidze występowało 16 zespołów, które rozegrały 30 kolejek ligowych po 8 spotkań (łącznie 240 meczów).

</doc>
<doc id="296394" url="https://pl.wikipedia.org/wiki?curid=296394" title="Arvydas Čepulis">
Arvydas Čepulis

Arvydas Čepulis (ur. 23 października 1979 w Szawlach) – koszykarz litewski występujący na pozycji rzucającego obrońcy, obecnie zawodnik klubu Šiauliai.
Życiorys.
Ruchliwy skrzydłowy, którego specjalnością są rzuty za trzy punkty. Całą dotychczasową karierę spędził w BC Šiauliai. Zadebiutował w polskiej ekstraklasie 15 października 2005 w meczu przeciwko Polonii Warszawa (przegranym 65:79) w ciągu 16:47 minut gry zdobył 6 punktów, miał 1 zbiórkę i 3 faule. Później było już tylko lepiej, w jednym z meczów (przeciwko Noteci 21 kwietnia 2006) zdobył nawet 32 punkty. W całym sezonie rozegrał 29 spotkań, przebywając średnio po 25:24 minut na boisku, średnio notował 12,2 punktów. Do jego sukcesów możemy zaliczyć: półfinał ligi litewskiej (LKL) 02, 03, 04, 05 oraz półfinał Ligi Bałtyckiej w 2005. Po sezonie gry w Bydgoszczy na sezon 2006/2007 przeniósł się do macierzystego klubu.

</doc>
<doc id="296396" url="https://pl.wikipedia.org/wiki?curid=296396" title="Nina Simone">
Nina Simone

Nina Simone, właśc. Eunice Kathleen Waymon (ur. 21 lutego 1933 w Tryon, zm. 21 kwietnia 2003 w Carry-le-Rouet) – amerykańska piosenkarka, autorka tekstów i pianistka. Klasyfikowana na ogół jako przedstawicielka jazzu, choć sama nie lubiła takiego szufladkowania. Jej twórczość to również muzyka z pogranicza bluesa, rhythm and bluesa i soulu. W 2018 wprowadzona do Rock and Roll Hall of Fame.
Życiorys.
Młodość.
Urodziła się na 33 East Livingston Street w miasteczku Tryon w Karolinie Północnej, jako szóste z siedmiorga dzieci swoich rodziców. Podobnie jak wielu innych czarnych piosenkarzy, była w dzieciństwie zainspirowana sukcesami Marian Anderson i zaczęła śpiewać w swoim kościele, od wczesnych lat przejawiając też wielki talent pianistyczny. Kiedy w wieku 10 lat dała swój pierwszy publiczny koncert, jej rodzice musieli przesiąść się do tylnych rzędów w sali, żeby zrobić miejsce białym słuchaczom. Ten incydent wpłynął silnie na jej późniejszą walkę o prawa obywatelskie.
Kiedy miała 17 lat, przeprowadziła się do Filadelfii, gdzie nauczała gry na fortepianie i akompaniowała piosenkarzom. Dzięki sponsorom rozpoczęła naukę w nowojorskiej prestiżowej szkole Juilliard School of Music, ale brak pieniędzy zmusił ją do przerwania nauki i porzucenia marzeń o podbiciu Ameryki jako pierwsza czarnoskóra pianistka koncertowa. Później usiłowała się jeszcze dostać na zajęcia z gry na fortepianie w Curtis Institute, ale jej kandydaturę odrzucono. Simone była przekonana, że stało się tak z powodów rasowych.
Pierwszy sukces.
Artystka zwróciła się więc ku bluesowi i jazzowi, dając pierwszy występ w jednym z klubów nocnych w Atlantic City. W 1954 przyjęła swój pseudonim („Niną” nazywał ją jej chłopak, zaś „Simone” to hołd dla francuskiej aktorki Simone Signoret). Szerszy rozgłos zdobyła w 1959 porywającą interpretacją piosenki "I Loves You Porgy" z opery "Porgy and Bess" George’a Gershwina, jedynym utworem, który awansował do czołowej czterdziestki list przebojów w USA. Wkrótce potem był singel "My Baby Just Cares For Me", wykorzystany później w reklamach Chanel No. 5 na wyspach brytyjskich oraz w filmie Bernardo Bertolucciego "Ukryte pragnienia". Wytwórnia Aardman Animations Nicka Parka i Petera Lorda nakręciła do niego również teledysk, wykorzystując technikę animacji plastelinowej.
Prawa obywatelskie.
W latach 60. Nina Simone była zaangażowana w ruch praw obywatelskich, co zaowocowało nagraniem kilku piosenek o wymowie politycznej: "To Be Young, Gifted and Black" (później nagrana też przez Arethę Franklin i Donny’ego Hathawaya), "Blacklash Blues", "Mississippi Goddam" (odpowiedź na zabójstwo Medgara Eversa i wysadzenie kościoła w Birmingham w Alabamie, gdzie zginęło czworo czarnych dzieci), "I Wish I Knew How It Would Feel to Be Free" i "Pirate Jenny" Kurta Weilla.
Największe przeboje.
W 1961 Simone nagrała swoją wersję tradycyjnej piosenki "House of the Rising Sun", śpiewanej też przez Boba Dylana i – przede wszystkim – The Animals. Piosenkarka znana jest też z hitu Screamin’ Jaya Hawkinsa "I Put a Spell on You", "Ain't Got No (I Got Life)" z musicalu "Hair" czy "Here Comes the Sun" The Beatles. Była artystką bardzo wszechstronną, potrafiła podczas jednego koncertu zagrać utwory z najróżniejszych dziedzin muzycznych – jazzu, bluesa, gospel, a nawet z pogranicza muzyki poważnej.
Sławę przyniósł jej utwór "Sinnerman", wykorzystany w filmie "Afera Thomasa Crowna" (1968) Normana Jewisona. Ta sama piosenka rozbrzmiała również w remake’u filmu z 1999, w którym wystąpili Pierce Brosnan i Rene Russo, a także w filmach: "Komórka" (2004), "Inland Empire" (2006) i "Miami Vice" (2006), serialach: "Hoży doktorzy" (2001), "Impersonalni" (2011), "Sherlock" (2011), "Lucyfer" (2016) i "The Umbrella Academy" (2019) oraz grze "The Saboteur" (2009).
Późniejsze życie.
W 1971 Simone wyjechała z USA po konfliktach z agentami, firmami nagraniowymi i władzami skarbowymi, choć publicznie jako powód wyjazdu podawała rasizm. Powróciła w 1978 i została zaaresztowana za niepłacenie podatków (przez kilka lat rzeczywiście nie płaciła podatków w ramach protestu przeciw wojnie w Wietnamie). Później mieszkała w różnych krajach na Karaibach, w Afryce i Europie, występując aż do sześćdziesiątego roku życia. W latach 80. regularnie koncertowała w klubie jazzowym Ronniego Scotta w Londynie.
Miała opinię osoby bardzo chwiejnej i niełatwej we współpracy, choć gwałtownie protestowała przeciw takim określeniom. Na scenie była na ogół wyniosła i dumna, ale w późniejszych latach często przeplatała piosenki dowcipnymi anegdotami ze swojego życia. Swoim królewskim stylem zapracowała sobie na przydomek „Arcykapłanki Soulu” ("High Priestess of Soul", patrz również: Aretha Franklin i Ella Fitzgerald).
Jej córka, aktorka i piosenkarka znana jako Simone, wystąpiła na Broadwayu w "Aidzie".
W 1992 ukazała się autobiografia artystki pod tytułem "I Put a Spell on You" ().
W 1993 osiedliła się w pobliżu Aix-en-Provence na południu Francji. 
Zmarła 21 kwietnia 2003.
Piosenki w filmach.
Utwory Niny Simone pojawiły się na ścieżkach dźwiękowych do filmów: "Kryptonim Nina" (5 piosenek), "Płytki grób" (1994) Danny’ego Boyle’a, "Romeo i Julia" (1996) Baza Luhrmanna, "Big Lebowski" (1998) braci Coen, "Przed zachodem słońca" (2004) Richarda Linklatera, "Inland Empire" (2006) Davida Lyncha, Miami Vice (Policjanci z Miami) (2006) Michaela Manna czy "Sekrety" (2007) Alice Nellis. W filmie "Rewers" (2009) Borysa Lankosza usłyszeć można jej utwór "Don't Let Me Be Misunderstood", w "Niewinnych kłamstewkach" ("Les Petits Mouchoirs", 2010) Guillaume’a Caneta – kompozycję "My Way", zaś w filmie "Nietykalni" (2011) Oliviera Nakache'a i Erica Toledana – utwór "Feeling Good". Natomiast w filmie "Beyond the lights" (2014) wykorzystano piosenkę "Blackbird" oraz ponownie "Feeling Good" – w filmie "Cruella" (2021).

</doc>
<doc id="296400" url="https://pl.wikipedia.org/wiki?curid=296400" title="Alfred Trzebinski">
Alfred Trzebinski

Alfred Albrecht Josef Trzebinski (ur. 29 sierpnia 1902 w Jutrosinie, zm. 8 października 1946 w Hameln) – lekarz i zbrodniarz hitlerowski o polsko-niemieckim pochodzeniu.
Życiorys.
Był synem Stefana Trzebińskiego i Marii Marianny Elisabeth Lepke. Ojciec pochodził z rodu zubożałej wielkopolskiej szlachty, Trzebińskich herbu Szeliga, w którym stosunkowo często dochodziło do małżeństw polsko-niemieckich. Był nauczycielem w gimnazjum w Jutrosinie. Matka pochodziła z niemieckiej rodziny z Dolnego Śląska lub Wielkopolski. Oboje byli katolikami, a dzieci wychowywali przede wszystkim w niemieckiej kulturze, jednak utrzymując kontakty z polskimi członkami rodziny. Po odzyskaniu niepodległości przez Polskę i włączeniu do niej Wielkopolski mieszkali w Lesznie, ale Alfred rozpoczął studia medyczne w Niemczech, na Śląskim Uniwersytecie Fryderyka Wilhelma we Wrocławiu, po kilku latach przenosząc się na Uniwersytet w Greifswaldzie. Studia zakończył obroną pracy doktorskiej na temat paraliżu twarzy wywołanego przez kiłę „Fazialislähmung bei frischer unbehandelter Syphilis” w maju 1928, od kilku miesięcy posiadając prawo wykonywania zawodu lekarza. Praktykę lekarską rozpoczął w Mühlbergu nad Łabą. Tam zaangażował się w działalność robotniczej organizacji samopomocowej Arbeiter-Samariter-Bund, a w 1932 wstąpił do SS. Zgodnie z kryteriami rasowymi stosowanymi podczas kwalifikacji do SS został uznany za przedstawiciela rasy panów drugiej kategorii (prawie nordyckiej). Niedługo potem uzyskał zgodę SS na małżeństwo ze znajomą ze studiów i członkinią Nationalsozialistische Frauenschaft, Käthe, z którą wziął ślub 30 stycznia 1933. Małżeństwo było bezdzietne i zakończyło się rozwodem po kilku latach. Drugie małżeństwo zawarł z Leni, którą poznał w 1943, i z którą miał córkę, Ulrike Philine, urodzoną 2 lutego 1945. W 1933 wstąpił do NSDAP, a w 1935 do Narodowosocjalistycznego Związku Lekarzy Niemieckich. 
Był członkiem Waffen-SS, ale będąc chorym na kamicę nerkową, nie został skierowany na front, lecz wiosną 1941 trafił do służby w obozie Auschwitz. Formalnie stanowisko lekarza obozowego pełnił od lipca do listopada tego roku. Dzięki tej służbie awansował ze stopnia SS-Hauptscharführera na SS-Untersturmführera. Zgodnie z praktyką stosowaną w obozach zagłady, praktycznie nie zajmował się leczeniem (czym w bardzo ograniczonym stopniu zajmowali się wyznaczeni do tego więźniowie), tylko selekcją więźniów przeznaczonych do dalszej pracy lub zabicia, asystowaniem przy karach fizycznych i biurokracją. W obozie tym uczestniczył w pierwszych próbach użycia cyklonu B do masowego zabójstwa radzieckich jeńców wojennych. Następnie służył w Majdanku w latach 1941–1942, gdzie w kwietniu 1942 został lekarzem głównym, zastępując zmarłego na tyfus Maxa Popierscha. Niedługo potem podjął kroki, aby odejść ze służby w obozie i pracować jako lekarz na froncie, jednak również zachorował na tyfus, z powikłaniami: zapaleniem płuc i zakrzepicą. Po początkowym leczeniu w lubelskim szpitalu SS trafił na rehabilitację do szpitala w Radebeulu, gdzie przebywał do sierpnia 1943. 
Formalnie już od lutego 1943 został lekarzem garnizonowym w obozie koncentracyjnym Neuengamme. Wiązało się to z awansem na Hauptsturmführera. Oznaczało to oprócz fasadowego nadzorowania leczenia więźniów zwykłą służbę medyczną wobec załogi i stacjonujących żołnierzy. W obozie tym prowadzono doświadczenia Kurta Heissmeyera polegające na zakażaniu gruźlicą. Heissmeyer prowadził te badania, mimo braku wiedzy bakteriologicznej, z przekonaniem, że charakter tej choroby ma w większej mierze wymiar rasowy niż zakaźny. Trzebinski sam nie brał udziału w badaniach, a według późniejszych zeznań uważał je za pozbawione wartości medycznej, wyznaczył natomiast do asystowania Heissmeyerowi lekarzy będących więźniami obozu. On też wyznaczył pierwszych więźniów przeznaczonych do eksperymentów, wybierając osoby skazane na karę śmierci. Następnie prowadzono badania na kolejnych więźniach, z których przeżyło kilku. Po uznaniu, że badania na dorosłych nie prowadzą do oczekiwanych wyników, Heissmeyer dostał do dyspozycji dwadzieścioro żydowskich dzieci sprowadzonych w tym celu z innych obozów. 20 kwietnia 1945 komendant obozu, Max Pauly w ramach pozbywania się dowodów zbrodniczych eksperymentów pseudomedycznych na 20 dzieciach nakazał Trzebinskiemu ich otrucie. Trzebinski odmówił pod pretekstem braku trucizny. Zamiast tego nocą z 20 na 21 kwietnia asystował przy ich uśmierceniu przez powieszenie. Miało to miejsce w byłym budynku szkoły Bullenhuser Damm pełniącym funkcję podobozu Neuengamme. Powieszono wówczas tam kilkudziesięciu więźniów obozu, głównie radzieckich jeńców wojennych, a następnie miano powiesić dzieci. Przed powieszeniem Trzebinski podał im zastrzyki morfiny. Zgodnie z jego późniejszymi zeznaniami był to gest humanitaryzmu i wszystkie dzieci zostały powieszone w stanie narkozy, natomiast według zeznań innych uczestników egzekucji same zastrzyki były przyczyną śmierci niektórych dzieci i powieszono tylko te, które nadal wykazywały oznaki życia. 
W obliczu zbliżającej się przegranej, Heinrich Himmler zgodził się na akcję białe autobusy, polegającą na ewakuacji więźniów obozów skandynawskiego pochodzenia. Zebrano ich w Neuengamme, a Trzebinski przyjął łapówkę od koordynujących akcję Szwedów za wytypowanie do zwolnienia większej liczby więźniów. Odrzucił jednak szwedzką propozycję udzielenia powojennego azylu żonie i córce. 
1 maja 1945 opuścił obóz i początkowo skierował się w kierunku Danii, a od kapitulacji Niemiec rozpoczął wraz z żoną i córką ukrywanie się, głównie w Hamburgu i okolicach. W tym czasie przejściowo pracował jako lekarz w brytyjskim obozie jeńców niemieckich w Hesedorfie koło Bremervörde, podając się za byłego wojskowego chirurga. Na krótko wrócił do Hamburga i ponownie przeniósł się do Hesedorfu, gdzie pracował jako lekarz cywilny. 2 lutego 1946 został aresztowany, trafiając do brytyjskiego obozu internowania w Verden, a niedługo potem w Westertimke. Na czas procesu załogi Neuengamme przed Brytyjskim Trybunałem Wojskowym w Hamburgu został umieszczony w areszcie w Altonie. Został skazany na śmierć. Następnie spędził 4 miesiące w więzieniu w Fuhlsbüttel. Na początku października został przewieziony do celi śmierci w Hameln, gdzie 8 października 1946 Albert Pierrepoint wykonał wyrok przez powieszenie. Prawdopodobnie pochowano go w anonimowym grobie na terenie więzienia.
Zgodnie z relacjami ocalałych więźniów, Trzebinskiego w pracy lekarza cechowała obojętność, ale – biorąc pod uwagę funkcję pełnioną w systemie zagłady – stosunkowo dobrze się do nich odnosił. Szczególnie dotyczyło to więźniów będących polskimi lekarzami. Jako lekarz był zwolennikiem medycyny holistycznej, krytykując współczesną medycynę. Łączył to z zajmowaniem się astrologią i numerologią. Sprawiło to, że pod koniec życia uznał, że ma ezoteryczny związek z Marią Antoniną. Z końcem 1936 dokonał oficjalnej apostazji z Kościoła katolickiego.

</doc>
<doc id="296402" url="https://pl.wikipedia.org/wiki?curid=296402" title="Shankar Dayal Sharma">
Shankar Dayal Sharma

Shankar Dayal Sharma (ur. 19 sierpnia 1918 w Bhopalu, zm. 26 grudnia 1999 w Nowym Delhi) – indyjski polityk, prawnik, prezydent Indii w latach 1992–1997.
Życiorys.
Studiował w Wielkiej Brytanii na prestiżowych uczelniach (Cambridge i Oxford), zdobył stopnie naukowe z prawa, literatury angielskiej, hindi oraz sanskrytu; przez pewien czas prowadził zajęcia z prawa w Cambridge. Po powrocie do Indii w końcu lat 40. zaangażował się w ruch niepodległościowy, działał w Indyjskim Kongresie Narodowym. W latach 1952–1956 pełnił funkcję szefa lokalnego rządu Bhopal.
W latach 60. wsparł kandydaturę Indiry Gandhi ubiegającej się o przywództwo Indyjskiego Kongresu Narodowego. W rządzie Gandhi został powołany na stanowisko ministra komunikacji (1974-1977). Od 1984 pełnił funkcję gubernatora kolejno trzech indyjskich stanów – Andra Pradesh, Pendżabu i Maharashtra, starając się łagodzić konflikty lokalne. W czasie pracy w Andra Pradesh przeżył osobistą tragedię, kiedy z rąk bojowników sikhijskich zginęli jego córka i zięć.
W 1987 Sharma został powołany na stanowisko wiceprezydenta Indii po upływie kadencji wiceprezydenta w 1992 został wybrany na prezydenta, zastępując Ramaswamy Venkataramana. Oba stanowiska – wiceprezydenta i prezydenta – mają w Indiach charakter raczej ceremonialny, chociaż w ostatnim roku urzędowania przyszło Sharmie powołać trzech szefów rządu. W 1997 ze względu na stan zdrowia nie ubiegał się o drugą kadencję prezydencką i przekazał urząd następcy – K. R. Narayananowi. Zmarł na atak serca dwa lata po odejściu z funkcji głowy państwa.

</doc>
<doc id="296403" url="https://pl.wikipedia.org/wiki?curid=296403" title="Splątanie">
Splątanie

Splątanie, stan splątania, zespół splątaniowy, dezorientacja, amencja (), zespół amentywny – zaburzenia świadomości o etiologii egzogennej przejawiające się głębokimi zmianami świadomości. Zwykle jest to przejaw ciężkiej dysfunkcji mózgu. Występuje w przebiegu niewydolności krążenia mózgowego, infekcjach, zatruciach, zaburzeniach metabolicznych (cukrzyca, uszkodzenie wątroby, nerek), czasem jako powikłanie przebiegu psychoz endogennych (mania, katatonia).
Objawy.
Splątanie narasta i ustępuje stopniowo. Może trwać długo (tygodnie, niekiedy miesiące), a po przeminięciu może wystąpić niepamięć całkowita.
Leczenie.
Przede wszystkim powinno być ukierunkowane na leczenie choroby podstawowej, w przypadku której zespół splątaniowy może występować jako jej objaw. W celu zniesienia pobudzenia ruchowego stosuje się klometiazol, tiapryd, BZD, hydroksyzynę, neuroleptyki w małych i średnich dawkach (pochodne fenotiazyny). Odżywianie i nawadnianie pacjenta.
Wskazana jest hospitalizacja na oddziale odpowiadającym chorobie podstawowej, a w przypadku psychoz endogennych na oddziale psychiatrycznym.

</doc>
<doc id="296405" url="https://pl.wikipedia.org/wiki?curid=296405" title="Franz Lucas">
Franz Lucas

Franz Bernard Lucas (ur. 15 września 1911 w Osnabrück, zm. 7 grudnia 1994 w Elmshorn) – lekarz SS pełniący służbę w hitlerowskich obozach koncentracyjnych i SS-Obersturmführer.
W latach 1933–1934 należał do SA. Do NSDAP wstąpił w maju 1937, a do SS w listopadzie tego roku (nr identyfikacyjny: 350030). W 1942 Lucas przydzielony został do Akademii Medycznej Waffen-SS w Grazu. W 1943 został lekarzem w Urzędzie D III (zajmującym się nadzorem nad obozami koncentracyjnymi) w ramach WVHA. Pełnił służbę kolejno w obozach: Auschwitz-Birkenau (od grudnia 1943), Mauthausen-Gusen, Stutthof, Ravensbrück (skąd odwołano go z powodu odmowy uczestnictwa w selekcjach) i Sachsenhausen.
Po wojnie zasiadł na ławie oskarżonych w drugim procesie oświęcimskim przed zachodnioniemieckim sądem we Frankfurcie nad Menem (1963–1965). Prokurator domagał się dla Lucasa dożywotniego pozbawienia wolności, lecz ostatecznie skazany on został jedynie na 3 lata i 3 miesiące więzienia za udział w selekcjach w Brzezince. 26 marca 1968 został zwolniony z więzienia. Kolejny jego proces w związku z selekcjami w Birkenau rozpoczął się w lutym 1969. 8 października 1970 został uniewinniony.

</doc>
<doc id="296406" url="https://pl.wikipedia.org/wiki?curid=296406" title="Godzina policyjna">
Godzina policyjna

Godzina policyjna – ograniczenie poruszania się w określonych godzinach (najczęściej obowiązuje od 22 wieczorem do 6 rano). Wprowadzana jest przez władze w związku z niebezpieczną sytuacją, np. zamieszkami, katastrofą naturalną czy zagrożeniem bezpieczeństwa państwa.

</doc>
<doc id="296407" url="https://pl.wikipedia.org/wiki?curid=296407" title="Erechteusz">
Erechteusz

Erechteusz (także Erechteus, gr. Erechtheús, łac. Erechtheus) – w mitologii greckiej heros ateński i król Aten.
Uchodził za syna Pandiona i Zeuksippe (według innej wersji Erichtoniosa). Był mężem Praksitei, z którą miał córki: Prokris, Orejtyję, Chtonię i Kreuzę. Gdy na Ateny napadł Eumolpos, syn Posejdona, Erechteusz zwrócił się do wyroczni delfickiej o radę. Kapłanka przepowiedziała, że jedynym ratunkiem dla kraju jest złożenie jednej z córek w ofierze. Wówczas wszystkie córki dobrowolnie poniosły śmierć, najeźdźcy zostali pokonani, a Eumolpos zginął z ręki Erechteusza. Erechteusz zginął rażony piorunem Zeusa, który uległ prośbom Posejdona o śmierć dla zabójcy syna.
Dramat o Erechteusie napisał angielski poeta Algernon Charles Swinburne. ukazał się w 1876.

</doc>
<doc id="296409" url="https://pl.wikipedia.org/wiki?curid=296409" title="Charles Bassett">
Charles Bassett

Charles Arthur Bassett II (ur. 30 grudnia 1931 w Dayton, stan Ohio, zm. 28 lutego 1966 w Saint Louis, stan Missouri) – kapitan lotnictwa, astronauta amerykański.
Wykształcenie oraz służba wojskowa.
Szkołę średnią ukończył w rodzinnym Dayton.
Jako pilot wylatał ponad 3600 godzin, z czego około 2900 na samolotach z napędem odrzutowym.

</doc>
<doc id="296410" url="https://pl.wikipedia.org/wiki?curid=296410" title="Republikanie (Niemcy)">
Republikanie (Niemcy)

Republikanie, niem. "Die Republikaner" (REP) – niemiecka prawicowa partia polityczna.
Została utworzona w 1983 r. przez byłych członków CSU, Franza Handlosa i Ekkeharda Voigta. W tym czasie liderem partii był były plutonowy Waffen-SS i prezenter telewizyjny, Franz Schönhuber. Obecnie przywódcą partii jest Michael Felgenheuer.
W latach 80. Republikanie uzyskali kilka miejsc w Parlamencie Europejskim, jak również w parlamencie landowym w Badenii-Wirtembergii. W tym kraju związkowym posiadali kilku przedstawicieli aż do 2001 roku. Obecnie otrzymują 1–2% głosów w Bawarii i ok. 3,5% w Badenii-Wirtembergii, nie przekraczając 5% klauzuli zaporowej w wyborach federalnych. Większe partie z tej strony sceny politycznej (NPD, DVU) oferowały Republikanom udział w planowanej koalicji, ale przywódca tych ostatnich odmówił współpracy z partiami „antykonstytucyjnymi”. Wkrótce jednak jeden z liderów Republikanów sabotował rejestrację partii w Saksonii, na rzecz NPD. Obecnie Republikanie bronią się przed rozpadem i zastanawiają się nad przyłączeniem do NPD.
Program.
Celem Republikanów jest zmiana konstytucji, bezpośrednie wybory prezydenckie, renegocjacja układów międzynarodowych, referendum w sprawie członkostwa w UE, ograniczenie nielegalnej imigracji i przywrócenie marki niemieckiej. REP dąży też do wydalenia cudzoziemskich kryminalistów z Niemiec.

</doc>
<doc id="296413" url="https://pl.wikipedia.org/wiki?curid=296413" title="Jan Ołdakowski">
Jan Ołdakowski

Jan Łukasz Ołdakowski (ur. 11 maja 1972 w Warszawie) – polski urzędnik, polityk, menedżer kultury i muzealnik, poseł na Sejm V i VI kadencji. Od 2004 dyrektor Muzeum Powstania Warszawskiego.
Życiorys.
W 1998 ukończył studia na Wydziale Polonistyki Uniwersytetu Warszawskiego. W 2001 ukończył podyplomowe studium oceny i wyceny zasobów przyrodniczych w Szkole Głównej Gospodarstwa Wiejskiego.
W latach 1995–1998 pracował jako redaktor w Wydawnictwie Naukowym PWN. W latach 1998–2000 był zatrudniony w Narodowym Funduszu Ochrony Środowiska na stanowisku kierownika wydziału promocji. Od 2000 do 2001 pracował w Ministerstwie Kultury i Dziedzictwa Narodowego na stanowisku dyrektora Departamentu Środków Społecznego Przekazu, a następnie szefa gabinetu ministra Kazimierza Michała Ujazdowskiego. W 2001 wspólnie z Pawłem Kowalem założyli Galerię Off w Warszawie. W 2002 był koordynatorem projektów w Instytucie Dziedzictwa Narodowego. Pracował również w tygodniku „Nowe Państwo”.
W latach 2002–2004 był przewodniczącym rady dzielnicy Mokotów. W 2005 jako kandydat bezpartyjny z listy Prawa i Sprawiedliwości został wybrany posłem V kadencji w okręgu warszawskim. W wyborach parlamentarnych w 2007 z ramienia PiS (nie należąc do tej partii) po raz drugi uzyskał mandat poselski, otrzymując 3106 głosów. W listopadzie 2010 wystąpił z klubu parlamentarnego Prawa i Sprawiedliwości i przystąpił do nowo utworzonego klubu parlamentarnego ugrupowania Polska Jest Najważniejsza. W 2011 nie uzyskał reelekcji w wyborach parlamentarnych. W 2012 z Igorem Janke i Dariuszem Gawinem założył konserwatywny think tank Instytut Wolności.
W 2004 objął funkcję dyrektora Muzeum Powstania Warszawskiego, wcześniej był pełnomocnikiem ds. muzeum mianowanym przez ówczesnego prezydenta Warszawy, Lecha Kaczyńskiego. Jest współautorem koncepcji i programu działalności tego muzeum. Kierowana przez niego placówka stała się istotną atrakcją turystyczną stolicy, a także ważnym ośrodkiem kultury. Za działalność kulturalną Muzeum Powstania Warszawskiego dwa razy otrzymało „Wdechy”: w kategorii miejsce roku (2006) i wydarzenie roku (2010, za Festiwal Warszawski Niewinni Czarodzieje).
Jan Ołdakowski był producentem "Miasta Ruin" (2010), całkowicie cyfrowej rekonstrukcji zburzonego miasta, a także producentem i scenarzystą "Powstania Warszawskiego" (2014), dramatu wojennego non-fiction, w całości zmontowanego z oryginalnych kronik powstańczych. Obie produkcje zyskały bardzo dobre recenzje polskich krytyków filmowych, a "Powstanie Warszawskie" okazało się również sukcesem komercyjnym – w ciągu pierwszych 6 tygodni wyświetlania obejrzało je ponad 500 tys. widzów w Polsce.
W 2015 zasiadł w Radzie Ochrony Pamięci Walk i Męczeństwa. Jest członkiem nadzwyczajnym Światowego Związku Żołnierzy Armii Krajowej, rady kuratorów Zakładu Narodowego im. Ossolińskich, a także honorowym członkiem Związku Powstańców Warszawskich.

</doc>
<doc id="296415" url="https://pl.wikipedia.org/wiki?curid=296415" title="Irritator">
Irritator

Irritator – rodzaj dużego teropoda z rodziny spinozaurów (Spinosauridae).
Szczątki tego rybożernego zwierzęcia znaleziono w 1996 roku w słynącej z wielu innych skamieniałości formacji Santana w Brazylii. Tereny te w okresie wczesnej kredy (ok. 120 milionów lat temu), pokrywała prawdopodobnie rozległa nadmorska delta rzeczna. Znaleziono tutaj wiele szczątków organizmów słodkowodnych, bezkręgowców i ryb, ale miejsce to zapewne bardziej jest znane z bardzo dużej różnorodności odkrytych tutaj pterozaurów. Przypuszczalnie tereny deltowe stanowiły legowiska tych latających gadów. Dużym zaskoczeniem dla paleontologów było znalezienie fragmentów czaszki dinozaura, który wykazywał cechy spinozaurów. Ciekawe jest, że spinozaury żyjące w tym samym czasie w Afryce Północnej zasiedlały podobne środowiska deltowe. Również sam "Irritator" wykazuje duże podobieństwo do rodzaju "Spinosaurus".
Na podstawie zachowanych fragmentów można stwierdzić, że drapieżnik ten miał długą i stosunkowo niską jak na teropody czaszkę. Zęby były liczne, stożkowate i pozbawione karbowań na przedniej i tylnej krawędzi. Idealnie nadawały się do przebijania i przytrzymywania śliskiej zdobyczy (najprawdopodobniej ryb). Przypuszczalnie "Irritator" od czasu do czasu zjadał również innego typu pokarm, padlinę oraz licznie żyjące obok niego pterozaury. W jednej z odkrytych w Ameryce Południowej kości pterozaura odnaleziono ślady zębów należących do przedstawiciela Spinosauridae. Nie znaleziono do tej pory bardziej kompletnych szczątków, nie wiadomo więc, czy – podobnie jak "Spinosaurus" – "Irritator" miał rozwinięty grzebień na grzbiecie utworzony z wyrostków kolczystych.
"Irritator" przypuszczalnie osiągał długość ciała około 10 metrów, był więc znacznie mniejszy od afrykańskiego spinozaura. W 1996 roku z tych samych rejonów opisano fragmentaryczne szczątki dinozaura nazwanego "Angaturama limai". Być może jest to blisko spokrewniony z irritatorem gatunek lub nawet ten sam takson.
Nazwę dla zwierzęcia zaproponowali paleontolodzy Martill, Cruikshank, Frey, Small &amp; Clarke w 1996. Początkowo "Irritator" został zaklasyfikowany do grupy maniraptorów. Jedyną pozostałością była licząca ok. 80 cm czaszka, odnaleziona przypadkowo przez amatorów, którzy dla zachowania jej przed wpływem środowiska nieumiejętnie oblepili ją gipsem. Późniejsze usuwanie gipsu wymagało mozolnej pracy – stąd też nazwa. Epitet gatunkowy "chalengeri" pochodzi od postaci profesora Challengera, bohatera książki A.C. Doyle’a "Zaginiony świat".

</doc>
<doc id="296417" url="https://pl.wikipedia.org/wiki?curid=296417" title="Niemiecka Unia Ludowa">
Niemiecka Unia Ludowa

Niemiecka Unia Ludowa (niem. "Deutsche Volksunion", DVU) – niemiecka partia nacjonalistyczna istniejąca w latach 1987–2010. Została założona w 1971 przez wydawcę Gerharda Freya jako nieformalne stowarzyszenie, następnie przekształciła się w partię. 1 stycznia 2011 nastąpiło jej zjednoczenie z NPD w NPD–Niemiecką Unię Ludową (NPD–Deutsche Volksunion). 
Partia była stale monitorowana przez federalne służby ochrony konstytucyjnego porządku. W 1980 liczyła 10 tys. członków. Jej przewodniczącym był Matthias Faust. Partia nigdy nie przekroczyła 5% progu wyborczego, co jest niezbędne do wejścia do Bundestagu. Pomimo tego udało jej się uzyskać miejsca w kilku parlamentach krajowych. Celem DVU była zmiana konstytucji, bezpośrednie wybory prezydenckie, renegocjacja układów międzynarodowych, referendum w sprawie członkostwa w UE i przywrócenie marki niemieckiej.
W 2004 DVU zawarło porozumienie z NPD dla wyborów w Brandenburgii i Saksonii. Obie partie odniosły sukces, DVU zdobyła 6.1% w tym pierwszym landzie, a NPD – 9.2% głosów w drugim kraju związkowym. W 2007 DVU dostała się do Landtagu w Bremie. W 2009 „pakt-Niemcy” z NPD został zerwany. Rada Federalna NPD przegłosowana, że wystawi samodzielną listę w wyborach do Landtagu Brandenburgii, Turyngii, Saksonii i Saary. Po negocjacjach lider NPD Udo Voigt zgodził się jedynie na wspólny start z DVU w wyborach do parlamentu Brandenburgii. 1 stycznia 2011 nastąpiło zjednoczenie DVU z NPD. 

</doc>
<doc id="296421" url="https://pl.wikipedia.org/wiki?curid=296421" title="Pedro Muñiz de Godoy">
Pedro Muñiz de Godoy

Piotr Muniz de Godoy (hiszp. "Pedro Muñiz de Godoy") – wielki mistrz zakonu Alcantara (1369), Calatrava (1371–1384) i Santiago (1384–1385).
Inne spotykane formy nazwiska: "Pedro Núñez de Godoy Sandoval", "Pedro Ruiz de Godoy".
Piotr Muniz de Godoy był dowódcą wojsk kastylijskich w trakcie wojen Kastylii z Portugalią, protegowanym króla Henryka II. Uczestniczył w bitwie pod Najera. Po klęsce Kastylijczyków został wzięty do niewoli przez Anglików walczących po stronie Piotra I. Po sprzedaży aragońskiej posiadłości zakonu w Belmonte został wykupiony z niewoli. W 1369 r. walczył w interesie Henryka II w Carmonie przeciwko Marcinowi Lopezowi de Cordobie, wielkiemu mistrzowi Calatravy. Po jego śmierci został wybrany mistrzem Calatravy. Już jako mistrz Santiago uczestniczył w bitwach pod Aljubarrota i Valverde przeciwko Portugalczykom. W tej drugiej bitwie, dowodząc wojskami kastylijskimi, poniósł śmierć.

</doc>
<doc id="296422" url="https://pl.wikipedia.org/wiki?curid=296422" title="Heinkel He 170">
Heinkel He 170

Heinkel He 170 – niemiecki samolot rozpoznawczy z okresu II wojny światowej, użytkowany przez lotnictwo węgierskie.
Historia.
W 1936 roku dowództwo lotnictwa węgierskiego zainteresowało się produkowanym w wytwórni "Ernst Heinkel-Flugzeugwerke A.G." samolotem "Heinkel He 70". W związku z tym zwróciło się do wytwórni o dostosowaniu konstrukcji samolotu "Heinkel He 70" do silnika gwiazdowego. Miał to być produkowany w węgierskiej wytwórni Manfred Weiss Flugzeug und Motorenfabrik w Budapeszcie silnik oznaczony "WM-K-14". Był to francuski silnik "Gnôme-Rhône 14K Mistral – Major" budowany na licencji na Węgrzech. Wytwórnia Ernst Heinkel-Flugzeugwerke A.G. uwzględniając węgierską propozycję, zbudowała w 1936 roku odmianę samolotu oznaczoną jako "He 70F-3" napędzaną silnikiem "Gnôme-Rhône 14K Mistral – Major", która otrzymała nowe oznaczenie "Heinkel He 170V-1". Samolot ten stał się wzorcem do produkcji seryjnej rozpoczętej we wrześniu 1937 roku, pod oznaczeniem "Heinkel He 170A". Produkcję "Heinkel He 170A" zakończono w lutym 1938 roku, zbudowano ich łącznie 18 sztuk.
Użycie w lotnictwie.
Samoloty "Heinkel He 170A" były od jesieni 1937 roku systematycznie dostarczane do lotnictwa węgierskiego. Z samolotów tych utworzono w Mátyásföld koło Budapesztu grupę dalekiego rozpoznania złożoną z 2 eskadr po 9 samolotów każda. Eskadry te na początku 1939 roku przeniesiono do Kecskemét, skąd "He 170A" latem 1940 przeprowadziły szereg lotów rozpoznawczych nad Rumunią, fotografując jej terytorium. W listopadzie 1940 roku eskadry przebazowano do Budaörs koło Budapesztu. Od kwietnia 1941 roku prowadziły one loty rozpoznawcze nad Jugosławią, a od 26 czerwca 1941 roku prowadziły systematyczne loty nad terytorium ZSRR, fotografując linię frontu w rejonie Sambora, Gródka, Lwowa, Brodów, Tarnopola, Czortkowa, Kamieńca Podolskiego. Samoloty "Heinkel He 170A" stosowano do rozpoznania do 1942 roku, potem zostały wycofane z eskadr rozpoznawczych i skierowane do szkolenia oraz wykonywania lotów łącznikowych.
Konstrukcja.
"He 170A" był trzymiejscowym samolotem rozpoznawczym, dolnopłatem o konstrukcji metalowej. Podwozie klasyczne – chowane w locie. Napęd – 1 silnik gwiazdowy 14-cylindrowy "WM-K-14". Śmigło trzyłopatowe, metalowe. Samolot był podobny do maszyny Heinkel He 70, ze zmienionym nieco przodem kadłuba, ponieważ na łożu mieścił silnik gwiazdowy, starannie oprofilowany osłonami z blachy duraluminiowej. Za silnikiem w kadłubie znajdowała się zakryta kabina pilota z przyrządami sterowniczymi i pokładowymi, dalej była kabina nawigatora będącego równocześnie operatorem kamery fotograficznej oraz radiotelegrafisty, który obsługiwał także ruchome karabiny maszynowe. Za kabinami załogi kadłub zwężał się stożkowo. Na jego końcu zamontowano pojedyncze usterzenie klasyczne. Do dolnej części kadłuba za silnikiem zamocowane były skrzydła. W skrzydłach między dźwigarami znajdowały się zbiorniki paliwa. Do skrzydła wciągano w locie golenie i koła podwozia głównego.

</doc>
<doc id="296425" url="https://pl.wikipedia.org/wiki?curid=296425" title="Tiofuran">
Tiofuran



</doc>
<doc id="296430" url="https://pl.wikipedia.org/wiki?curid=296430" title="Tiazol">
Tiazol

Tiazol – pięcioczłonowy heterocykliczny związek chemiczny zawierający atom siarki i azotu w pozycjach 1 i 3. Ma budowę płaską i charakter aromatyczny. Dzięki obecności atomu azotu wykazuje właściwości zasadowe (p"K"a = 2,5), jednak znacznie słabsze niż pirydyna (p"K"a = 5,2).
W warunkach normalnych jest to bezbarwna ciecz o odstręczającym zapachu. Jest rozpuszczalna w wodzie (wg niektórych źródeł słabo), rozpuszcza się w etanolu, acetonie i eterze.
Pochodne tiazolu występują powszechnie w organizmach (np. tiamina), odpowiadają za zapach wielu owoców i produktów spożywczych. Wykazują często aktywność biologiczną i stosowane są jako leki.
Jego izomerem z heteroatomami w pozycjach 1,2 jest izotiazol, a w pełni nasyconym analogiem tiazolidyna.

</doc>
<doc id="296431" url="https://pl.wikipedia.org/wiki?curid=296431" title="Michał Boruciński">
Michał Boruciński

Michał Boruciński (ur. 29 września 1885 w Siedlcach, zm. 21 kwietnia 1976 w Warszawie) – polski malarz, grafik.
Życiorys.
Urodził się 29 września 1885 w Siedlcach, w rodzinie Stanisława i Kazimiery z Miszczaków. W 1909 ukończył Szkołę Sztuk Pięknych w Warszawie u K. Stabrowskiego i K. Krzyżanowskiego. Następnie jako stypendysta z konkursu Towarzystwa Artystycznego studiował w Paryżu, Londynie, Monachium, Rzymie i Florencji (do 1914). Był wielokrotnie nagradzany w szkolnych konkursach za prace malarskie i dekoracyjne, m.in. w 1905 za projekt pocztówki. W 1909 otrzymał wyróżnienie Salonu Sztuki Kulikowskiego za portret fantazyjny. W tymże roku podczas Jesiennego Salonu Paryskiego zaprezentował kompozycję zatytułowaną „Pod Wiatr”. Malarstwo Borucińskiego cieszyło się dużym uznaniem współczesnych: w 1912 druga nagroda za „Warneńczyka”, w tymże roku pierwsza nagroda w Konkursie „Zachęty” za „Bitwę pod Warną”, w 1913 pierwsza nagroda za obraz głowy męskiej na konkursie im. M. Kloss-Korzanowskiej, w 1916 pierwsza nagroda za kompozycję „Alegoria Polski”. W 1920 ochotniczo wstąpił do Wojska Polskiego.
W okresie międzywojennym interesował się Huculszczyzną, powstał wówczas cykl głów Hucułów. Malował portrety oraz ilustracje książkowe i pejzaże, wiele z tych prac zostało nagrodzonych. W okresie dwudziestolecia międzywojennego uczestniczył w licznych wystawach krajowych i zagranicznych w Paryżu, Brukseli, Hadze, Wenecji, Chicago i Berlinie. Był członkiem zarządu Towarzystwa Opieki nad Zabytkami Przeszłości.
Za obraz „Letni wieczór” otrzymał nagrodę państwową.
Po II wojnie światowej mieszkał w Warszawie. Namalował cykl rysunków przedstawiających zniszczenia Warszawy (obecnie w zbiorach Muzeum Narodowego w Warszawie, Muzeum Narodowego w Krakowie i Muzeum Okręgowego w Siedlcach). W latach 1950–1961 pracował jako wykładowca (od 1956 profesor) w Akademii Sztuk Pięknych w Warszawie. Namalował wiele portretów o charakterze sakralnym.
Od 17 stycznia 1910 był mężem Zofii z Jakimowiczów (1883–1969), z którą miał córkę Hannę (1911–1987).
Zmarł w Warszawie. Pochowany na cmentarzu Powązkowskim (kwatera 174-2-18,19,20).

</doc>
<doc id="296432" url="https://pl.wikipedia.org/wiki?curid=296432" title="Meetro">
Meetro

Meetro – wieloprotokołowy komunikator internetowy oferujący usługi oparte na lokalizacji (), jednocześnie będąc kompatybilnym z innymi popularnymi komunikatorami, takimi jak AOL Instant Messenger, Yahoo! Messenger, MSN Messenger, ICQ, a w przyszłości nawet z Gadu-Gadu. 
Meetro został stworzony w firmie Meetroduction, znajdującej się w Palo Alto w Kalifornii.

</doc>
<doc id="296437" url="https://pl.wikipedia.org/wiki?curid=296437" title="Samuel P. Huntington">
Samuel P. Huntington

Samuel Phillips Huntington (ur. 18 kwietnia 1927 w Nowym Jorku, zm. 24 grudnia 2008 na wyspie Martha’s Vineyard) – amerykański politolog.
Życie i działalność.
Samuel Huntington w wieku 18 lat ukończył z wyróżnieniem naukę na Uniwersytecie Yale, służył w armii amerykańskiej, stopień magistra uzyskał na Uniwersytecie Chicagowskim, a stopień doktora na Uniwersytecie Harvarda. Tam też, w wieku 23 lat, rozpoczął pracę wykładowcy uniwersyteckiego i od 1950 roku, aż do końca życia był członkiem wydziału polityki rządowej. W latach 1959–1962 był profesorem pomocniczym w dziedzinie polityki rządowej na Columbia University – był tam również zastępcą dyrektora Instytutu Studiów nad Wojnami i Pokojem. Huntington był także prezesem Amerykańskiego Towarzystwa Nauk Politycznych (1986–1987), dyrektorem Centrum Spraw Międzynarodowych im. Johna Olina Uniwersytetu Harwardzkiego i konsultantem Departamentu Stanu. W latach 1977 i 1978, w okresie administracji Jimmy’ego Cartera, był koordynatorem planowania bezpieczeństwa w Narodowej Radzie Bezpieczeństwa Stanów Zjednoczonych.
Poglądy i publikacje.
W 1970 wraz z Warrenem Demianem Manshellem założył i współredagował (do 1977) dwumiesięcznik „Foreign Policy”. Pierwszą ważniejszą publikacją książkową była praca z 1957 "The Soldier and the State. The Theory and Politics of Civil-Military Relations" ("Żołnierz i państwo. Teoria i polityka stosunków cywilno-wojskowych") – choć budziła, po opublikowaniu, wiele kontrowersji, to dziś uznawana jest za najbardziej wpływową książkę na temat cywilno-wojskowych stosunków w Ameryce. Duże uznanie zyskała praca z 1968 "Political Order in Changing Societies" ("Ład polityczny w zmieniających się społeczeństwach"), która rzuciła wyzwanie konwencjonalnym poglądom opartym na teorii modernizacji (teoria ta zakłada, że postęp ekonomiczny i społeczny, w niedawno zdekolonizowanych krajach, prowadzi do stabilnych demokracji).
Huntington, będąc konsultantem amerykańskiego Departamentu Stanu, napisał w 1968 artykuł w dwumiesięczniku „Foreign Affairs”, w którym zalecał, aby doprowadzić do skupienia wiejskiej populacji Wietnamu Południowego w celu izolacji Wietkongu. Był też współautorem raportu "The Crisis of Democracy. On the Governability of Democracies" ("Kryzys demokracji. O możliwości rządzenia w demokracjach") wydanego w 1976 przez Komisję Trójstronną.
W 1993 Huntington opublikował w „Foreign Affairs” głośny artykuł "The Clash of Civilizations?" ("Zderzenie cywilizacji?"), który sprowokował debatę wśród teoretyków stosunków międzynarodowych. Huntington w artykule przeciwstawił się tezie Francisa Fukuyamy o „końcu historii”, który miałby nastąpić po upadku komunizmu. Huntington, opisując geopolitykę po zakończeniu zimnej wojny stwierdził, że politykę zdominują w przyszłości starcia między cywilizacjami. Przyszłe konflikty zbrojne będą się toczyć nie między państwami, ale między cywilizacjami. Źródłami konfliktów międzynarodowych staną się różnice kulturowe, wywodzące się z podziałów religijnych. Współczesny świat zmienia się w arenę walki i rywalizacji między ośmioma głównymi cywilizacjami. Rozwinięciem artykułu była wydana w 1996 książka "The Clash of Civilizations and the Remaking of World Order".
Wyżej wymieniona publikacja Huntingtona stanowi kolejny wkład do teorii cywilizacji. Perspektywa teorii cywilizacji była wcześniej przyjmowana w pracach takich myślicieli i badaczy jak Oswald Spengler ("Zmierzch Zachodu"), Feliks Koneczny ("O wielości cywilizacyj"), Pitirim Sorokin ("Social and Cultural Dynamics"), Arnold Joseph Toynbee ("Studium historii"), Norbert Elias ("Przemiany obyczajów w cywilizacji Zachodu") i Immanuel Wallerstein ("The Modern World-System"). "Zderzenie cywilizacji" wpisuje się też we współczesną debatę nad procesami i skutkami globalizacji, która z jednej strony posiada rozliczne grono zwolenników (argumenty za pozytywnymi efektami ekonomicznymi globalizacji przytaczają w swoich publikacjach m.in. Thomas Friedman i Adrian Wooldridge), a także kontestatorów w postaci na przykład licznych ruchów alterglobalistów. Rozbieżne są też spojrzenia na to, czy globalizacja prowadzi do ujednolicenia lokalnych kultur (i poszczególnych cywilizacji) – jak zakładają na przykład politolog Benjamin Barber i socjolog George Ritzer – czy też do indygenizacji (ulokalnienia) i kreolizacji (mieszania) – jak dowodzą antropologowie kulturowi (między innymi Roland Robertson i Arjun Appadurai).
Krytyka.
Prace Samuela Huntingtona były w Stanach Zjednoczonych przedmiotem rozlicznych krytyk.
Huntington w 1986 roku był dwukrotnie nominowany na członka Narodowej Akademii Nauk, jednak po głosowaniu odrzucono jego kandydaturę. O odrzucenie nominacji zabiegał szczególnie profesor matematyki z Uniwersytetu Yale, Serge Lang, wskazując, że Huntington, aby podbudować swój autorytet, w swojej pracy "Political Order in Changing Societies" z 1968 dopuścił się pseudonaukowego (pseudomatematycznego) argumentu, dowodząc, że Ameryka Południowa w 1960 była „społeczeństwem zadowolonym”.
Krytycy (na przykład w artykułach publikowanych na łamach „Le Monde diplomatique”) uznali publikację "Zderzenie cywilizacji" za próbę teoretycznego usankcjonowania . Tym niemniej zmiany geopolityczne, jakie nastąpiły po zakończeniu zimnej wojny stawiają dla Zachodu wymóg wewnętrznego wzmocnienia kulturowego przez wstrzymanie się od narzucania swojego ideału demokratycznego uniwersalizmu i zaprzestanie swojego nieustającego interwencjonizmu militarnego. Inni krytycy wskazują, że taksonomia Huntingtona jest arbitralna, stanowi uproszczenie i nie bierze pod uwagę wewnętrznej dynamiki i partykularnych napięć, jakie panują wewnątrz samych cywilizacji. Ponadto krytycy argumentują, że Huntington nie docenia mobilizacji ideologicznej prowadzonej przez elity i niespełnienia socjoekonomicznych potrzeb populacji - które to przyczyny są rzeczywistymi czynnikami napędzającymi konflikty - a także, że ignoruje konflikty, które nie pasują do linii defektów cywilizacyjnych, jakie zidentyfikował. Dalej, zdaniem krytyków, jego nowy paradygmat nie jest niczym innym, jak tylko myśleniem realistycznym, w którym „państwa” zastąpione zostały przez „cywilizacje”. Wpływ Huntingtona na politykę Stanów Zjednoczonych podobny jest do wpływu kontrowersyjnych teorii religijnych brytyjskiego historyka Arnolda Josepha Toynbee'ego, który w początkach XX w. pisał o przywódcach azjatyckich.
W nekrologu Samuela Huntingtona, jaki ukazał się w „The New York Times”, napisano, że jego "nacisk na dawne imperia religijne, zamiast na narody, czy grupy etniczne, [jako źródła globalnego konfliktu] zyskały...więcej uznania po atakach z 11 września".
Również grono amerykańskich antropologów kulturowych w pracy "Why America's Top Pundits Are Wrong. Anthropologists Talk Back" ("Dlaczego najwięksi mędrcy Ameryki się mylą. Odpowiedź antropologów") zweryfikowało zawartość merytoryczną publikacji czołowych, wpływowych dziennikarzy i autorytetów z dziedziny politologii (m.in. Samuela Huntingtona, Roberta Kaplana i Thomasa Friedmana) wskazując na mitotwórstwo, operowanie stereotypami, wyolbrzymianie różnic między cywilizacjami, propagowanie koncepcji konfliktu i wizji, w której ludzie żyjący w odmiennych kręgach kulturowych nigdy nie będą w stanie stworzyć tolerancyjnego świata.
Także Edward Said ustosunkował się do tez Huntingtona w swoim eseju zatytułowanym "The Clash of Ignorance" ("Zderzenie ignorancji"). Said argumentuje, że kategoryzacja ustalonych „cywilizacji” światowych przedstawiona przez Huntingtona pomija dynamiczną współzależność i interakcję kultury. Wszystkie jego pomysły opierają się nie na harmonii, ale na zderzeniach lub konfliktach pomiędzy światami. Huntington na mapę świata nałożył swoją teorię, zgodnie z którą, każdy ze światów jest „zamknięty w sobie”. Teorię tą odniósł też do struktury cywilizacji oraz do myśli, że każda rasa ma szczególną psychologię i swoje przeznaczenie. Według Saida, jest to przykład geografii wyobrażonej, w której prezentacja świata w określony sposób sankcjonuje pewną politykę. Interwencjonistyczna i agresywna idea zderzenia cywilizacji, zdaniem Saida, ma na celu podtrzymanie w umysłach Amerykanów statusu czasu wojny - poszerza na swój sposób koncepcję zimnej wojny zamiast propagować idee, które mogłyby pomóc w zrozumieniu aktualnej sceny politycznej i pogodzić ze sobą różne kultury.
W Polsce Robert Piotrowski po analizie porównawczej stwierdził, że może ona być plagiatem teorii Feliksa Konecznego.

</doc>
<doc id="296443" url="https://pl.wikipedia.org/wiki?curid=296443" title="Hermannsdenkmal">
Hermannsdenkmal

Pomnik Arminiusza Hermana w Detmold (niem. "Hermannsdenkmal") – pomnik wzniesiony w 1875 dla uczczenia wodza Cherusków Arminiusza, który w 9 roku n.e. wciągnął w zasadzkę i pokonał w Lesie Teutoburskim wojska rzymskie pod wodzą Warusa, niszcząc trzy legiony (później został pokonany podczas rzymskiej wyprawy odwetowej Germanika).
Znajduje się on 6 km na południe od miejscowości Detmold w Nadrenii Północnej-Westfalii (Niemcy). Stoi na wzgórzu "Teutberg" (386 m n.p.m.) w kompleksie fortyfikacji "Grotenburg" w Lesie Teutoburskim.
Budowę pomnika według projektu Ernsta von Bandela rozpoczęto w 1838 roku, ale została ostatecznie ukończona w roku 1875, po zwycięskiej dla Królestwa Prus wojnie z Francją w 1871 roku i zjednoczeniu Niemiec w Cesarstwo Niemieckie.

</doc>
<doc id="296477" url="https://pl.wikipedia.org/wiki?curid=296477" title="Jamie Hyneman">
Jamie Hyneman

Jamie Hyneman, właśc. James Franklin Hyneman (ur. 25 września 1956 w Marshall) – amerykański prezenter telewizyjny, jeden z prowadzących program "Pogromcy mitów" w stacji telewizyjnej Discovery Channel i Science.
Jest ekspertem od efektów specjalnych i założycielem firmy M5 Industries, która zajmuje się tworzeniem efektów do reklam i filmów. Znany jest ze swojego czarnego beretu, charakterystycznych wąsów oraz białej, laboratoryjnej koszuli, którą tylko raz pobrudził. Jest bardzo uporządkowany – wszystkie jego wcześniejsze konstrukcje leżą posegregowane w magazynie. Częstym motywem w programie jest wykorzystanie jakiegokolwiek wcześniej zbudowanego przez niego urządzenia do sprawdzenia mitu. Zdarza się, że z tego powodu żartuje z niego Adam Savage (drugi prowadzący) i pozostali pogromcy. Hyneman i Savage często współzawodniczą w ramach programu, równolegle pracując nad tym samym mitem. Praktycznie zawsze wygrywa Hyneman.
Jamie Hyneman studiował język rosyjski i literaturę. Ma także bardzo bogatą karierę zawodową: był płetwonurkiem, ekspertem od sztuki przetrwania, kapitanem łodzi, lingwistą, właścicielem sklepu ze zwierzętami, treserem zwierząt, nadzorcą budowlanym i szefem kuchni. W jednym z odcinków ujawnił, że jego pierwszą karierą było zbieranie truskawek. Zajmował się także obróbką metalu. W 2006 razem z Savage'em zagrał w filmie "Nagrody Darwina", w którym obaj wcielili się w dwóch sprzedawców sprzętu wojskowego.

</doc>
<doc id="296478" url="https://pl.wikipedia.org/wiki?curid=296478" title="Klon cukrowy">
Klon cukrowy

Klon cukrowy ("Acer saccharum" Marsh.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Saccharodendron". Występuje pospolicie w lasach wschodniej Ameryki Północnej, gdzie jest jednym z najważniejszych drzew w gospodarce leśnej. W Polsce rzadko sadzony.

</doc>
<doc id="296481" url="https://pl.wikipedia.org/wiki?curid=296481" title="Mike Rann">
Mike Rann

Michael David Rann (ur. 5 stycznia 1953 w Kencie) – australijski polityk, premier Australii Południowej, przywódca Partii Pracy w Australii Południowej.
Ukończył studia na uniwersytecie w Auckland, w 1977 przeniósł się do Adelaide, gdzie pracował dla ówczesnego premiera Dona Dunstana.
Po raz pierwszy został wybrany do parlamentu stanowego w 1985, objął wtedy funkcję ministra ds. zatrudnienia i szkolnictwa wyższego.
W 1993 po przegranych wyborach parlamentarnych został wybrany na przywódcę południowoaustralijskiej Partii Pracy, w 2001 po wygranych wyborach został premierem stanu.

</doc>
<doc id="296482" url="https://pl.wikipedia.org/wiki?curid=296482" title="Pantaleon i wizytantki">
Pantaleon i wizytantki

Pantaleon i wizytantki – powieść peruwiańskiego pisarza Mario Vargasa Llosy. Książka została wydana po raz pierwszy w roku 1973 w Hiszpanii.
Zarys fabuły.
Akcja tej powieści satyryczno-obyczajowej rozgrywa się w latach 50. XX wieku w Peru. Głównym bohaterem jest poważny, sumienny (znakomity administrator) i stateczny świeżo upieczony kapitan intendentury Pantaleon Pantoja. Wraz z awansem otrzymuje on rozkaz stawienia się u swego przełożonego, pułkownika Lopez Lopez, gdzie czeka na niego dwóch generałów. Zaskoczony kapitan dowiaduje się, że został wybrany spośród dziesiątków jego kolegów do zorganizowania lotnej służby wizytantek (czyli kobiet lekkich obyczajów) do obsługi garnizonów w Amazonii, gdzie szerzy się fala gwałtów dokonanych przez znudzonych żołdaków.
Kapitan Pantoja, mimo że nie był przesadnie rad z powierzonego mu zadania, podejmuje misję i wyjeżdża wraz z żoną, Pochitą i matką na wyznaczone miejsce, gdzie od razu przystępuje do działania, współpracując z lokalnymi burdelami. Jego obecność drażni wyraźnie tutejszego komendanta, generała Rogera Scavino, który zakazuje mu, w obawie przed kompromitacją, noszenia munduru i mieszkania w kolonii wojskowej.
Ani Pochita, ani matka Pantaleona, która przystąpiła zaraz po przybyciu do sekty brata Francisco, nie znają prawdziwego charakteru jego misji, a on sam musi się ukrywać przed demaskacją, której w końcu nie uniknie, kiedy urządzi, wiedziony swoiście rozumianym poczuciem obowiązku, wojskowy pogrzeb zamordowanej kurtyzanie. Skompromituje to ostatecznie służbę wizytantek, a sam kapitan Pantoja zostanie przeniesiony do innego garnizonu.

</doc>
<doc id="296483" url="https://pl.wikipedia.org/wiki?curid=296483" title="Oświata polska">
Oświata polska



</doc>
<doc id="296486" url="https://pl.wikipedia.org/wiki?curid=296486" title="Dl">
Dl



</doc>
<doc id="296488" url="https://pl.wikipedia.org/wiki?curid=296488" title="Northrop P-61 Black Widow">
Northrop P-61 Black Widow

Northrop P-61 Black Widow – myśliwiec nocny produkcji amerykańskiej z okresu drugiej wojny światowej. Był to pierwszy amerykański samolot zaprojektowany specjalnie do roli myśliwca nocnego i wyposażony w radar.
Historia.
P-61 od początku był projektowany jako specjalistyczny myśliwiec nocny. Stało się tak po analizie doświadczeń brytyjskich z mniej lub bardziej udanymi adaptacjami różnych samolotów do roli myśliwców nocnych. W 1940 komisja pod przewodnictwem generała Emmonsa sformułowała podstawowe założenia, jakie musi spełniać przyszły myśliwiec. Miał on zostać wyposażony w nowo opracowany radar A1; uzbrojenie miało się znajdować w ruchomych wieżyczkach, każda z przynajmniej dwoma karabinami maszynowymi. Wymagano także, aby mógł on utrzymać się w powietrzu przez 8 godzin.
W tym czasie brytyjski RAF miał na uzbrojeniu samoloty Boulton Paul Defiant, które nie spełniały wszystkich wymagań i w 1942 zostały wycofane ze służby. Bardziej udaną konstrukcją była nocna wersja Mosquito, ale z punktu widzenia USAAF-u i ten samolot nie do końca nadawał się do wypełniania powierzonej mu roli.
Po dokładnej analizie problemu Jack Northrop wraz z konstruktorem Vladimirem Pavlecką zaprojektowali jeden z najbardziej oryginalnych samolotów, który kiedykolwiek powstał. Potężny myśliwiec rozmiarami przewyższający niektóre ówczesne średnie bombowce. Pierwszy lot prototypu XP-61 odbył się 26 maja 1942. Pierwszy egzemplarz wersji produkcyjnej P-61A zjechał z taśmy w październiku 1943. Kolejne wersje produkcyjne to P-61B i P-61C. Ogółem wyprodukowano około 650 egzemplarzy.
Wersje.
P-61A.
Pierwsza wersja produkowana seryjnie. Pierwszy egzemplarz, P-61A-1-NO, zszedł z linii produkcyjnej w październiku 1943 roku. Samoloty te miały przede wszystkim wzmocnione osłony kabiny dla członków załogi, bowiem okazało się, że mogły one ulegać eksplozji w pewnych sytuacjach. Ponadto zastosowano tańszy stop aluminium do produkcji samolotu. Tylko 37 pierwszych egzemplarzy z 45 wyprodukowanych odmiany P-61A-1 miało grzbietową wieżyczkę z km. Łącznie tylko połowa P-61A miała w ogóle tę wieżyczkę. Przyczyna była dwojaka. Po pierwsze, priorytet w odbiorze wieżyczek miały zakłady produkujące bombowce Boeing B-29 Superfortress, w których również je stosowano. Po drugie, sprawiały one problemy w locie — powodowały drgania. Stąd też często już w jednostkach bojowych albo blokowano wieżyczki w położeniu "do przodu" tak, że mógł strzelać z nich tylko pilot, albo w ogóle ją usuwano. W jej miejsce montowano dodatkowy zbiornik paliwa lub zasłaniano otwór w kadłubie osłoną. Z tego powodu załogę samolotu często ograniczano do 2 osób: pilota i operatora radaru, rezygnując ze strzelca pokładowego. Jeden egzemplarz P-61A-1-NO 42-5496 był testowany przez RAF. Uznano jednak, że De Havilland Mosquito wystarczająco dobrze spełnia swoją rolę jako myśliwiec nocny.
W samolotach P-61A-5-NO zmieniono silniki na R-2800-65 o mocy 2250 KM każdy. W P-61A-10-NO dodano instalację wtrysku wody do silników w celu chwilowego podniesienia ich mocy w sytuacjach bojowych. W tej odmianie po raz pierwszy zastosowano malowanie kolorem czarnym błyszczącym. Zbudowano 120 sztuk tej odmiany. W 20 z nich dodano możliwość przenoszenie pod skrzydłami albo zbiorników z paliwem o pojemności 1164 l (potem 1409 l), albo 2 bomb o masie 726 kg. Oznaczano je potem jako P-61A-11.
P-61B.
W wersji tej (od odmiany P-61B-1-NO) wprowadzono zmiany sugerowane przez pilotów z jednostek bojowych latających na wersji P-61A. Zastosowano nowy, lepszy radar SCR-720C A/I. Wydłużono też o 20,32 cm (8 cali) kabinę załogi. Zmieniono system zamykania osłon podwozia z hydraulicznego (który sprawiał problemy) na mechaniczny. Ponadto podzielono osłony podwozia na części, tak aby w pozycji wysuniętej 3/4 ich można było zamknąć jako ochronę przed dostawaniem się tam zanieczyszczeń. Ponadto wprowadzono awaryjne wypuszczanie podwozia i jego blokadę na wypadek, gdyby główny mechanizm zawiódł. Ulepszono też system ogrzewania kabiny załogi oraz wprowadzono automatyczne sterowania klapkami chłodzenia silnika i chłodnic oleju. Ponadto wprowadzono jako standard okulary noktowizyjne dla pilota, aby ułatwić mu celowanie.
W P-61B-5-NO radiowysokościomierz SCR-718 zastąpiono nowym APN-1. W P-61B-10-NO dodano radar APS-13 ochrony tylnej sfery samolotu przed wrogiem. Ponadto dodano pylony do podwieszania albo zbiorników paliwa o pojemności 1173 l albo 2 bomb o masie 726 kg. Od P-61B-15-NO zaczęto ponownie montować wieżyczkę strzelniczą General Electric Type A-4 z km. W P-61B-20-NO wprowadzono nowy model tej wieżyczki, General Electric Type A-7, z ulepszonym systemem kontroli ognia.
W dotychczasowych odmianach z wieżyczką radar służył tylko do naprowadzania w pobliże celu — potem pilot sam już, korzystając z noktowizora, celował i prowadził ogień. W odmianie P-61B-25-NO (eksperymentalne 7 sztuk) zainstalowano radar Western Electric APG-1, który po sprzężeniu z wieżyczką umożliwiał prowadzenie ognia do celu za jego pomocą. Prowadzono testy skuteczności takiego rozwiązania, ale nie znalazło to zastosowania w jednostkach bojowych. W 1945 16 sztuk P-61B przebudowano na P-61G.
P-61C.
Głównym celem zmian w tej wersji było polepszenie osiągów, zwłaszcza zwiększenie prędkości maksymalnej maszyny oraz jego pułapu. Zastosowano więc silnik R-2800-73 z turbosprężarkami o mocy bojowej 2800 KM. Zmieniono również śmigła, aby lepiej wykorzystać moc nowych silników. Dodano w nich też hamulce aerodynamiczne na górnej i dolnej powierzchni skrzydeł, aby ułatwić celowanie w walce, a także dodano 4 pylony do podwieszania zbiorników na paliwo o pojemności 1173 l. Wyprodukowano tylko 41 sztuk w odmianie P-61C-1-NO.
XP-61D.
Firma Goodyear, która wykonała większość prac przy opracowaniu P-63C, opracowała też jednocześnie XP-63D. Pierwotnie planowano, że P-63C będą napędzane silnikiem Pratt &amp; Whitney R-2800-77 z turbosprężarkami General Electric CH-5. Ponieważ jednak inne projekty miały priorytet, zamiast tych silników zastosowano silniki R-2800-14W. Zabudowano je na jednym egzemplarzu P-61A-5-NO i jednym P-61A-10-NO. W kwietniu 1944 roku ponownie zmieniono silniki na R-2800-57 i wówczas zmieniono oznaczenie tych 2 egzemplarzy na XP-61D. Ponadto zamontowano pod ich skrzydłami 4 pylony do przenoszenia zbiorników paliwa. Z uwagi na problemy techniczne maszyny te oblatano dopiero w listopadzie 1944 roku, ale już z nowymi silnikami R-2800-77 z turbosprężarkami. Ponieważ w tym czasie do produkcji wszedł P-61C, wycofano się z rozwoju tej wersji.
XP-61E.
Wersja ta powstała w ramach kontraktu na XP-61D. Był to samolot przeznaczony do eskorty bombowców. Przebudowo do tej wersji dwa egzemplarze P-61B-10-NO, ale ponieważ P-51 Mustang przejął tę rolę, projektu nie rozwijano dalej. Miał być napędzany takimi samymi silnikami jak P-61B, czyli R-2800-65 Double Wasp o mocy 2250 KM. Całkowicie nowa była środkowa część kadłuba. Zastosowano siedzenia jedno za drugim z kroplową osłoną kabiny. Zachowano 4 działka 20mm, ale z nosa usunięto radar i w to miejsce zainstalowano 4 km 12,7 mm. Zwiększono też zapas paliwa. Testy wykazały znaczny wzrost osiągów w stosunku do P-61B, ale nie były one tak dobre jak najnowszych samolotów już służbie, zwłaszcza już opracowanego XP-82 Twin Mustang.
F-15 Reporter.
W lecie 1945 roku przebudowano dwa egzemplarze XP-61E na samoloty rozpoznania fotograficznego. Usunięto z nosa uzbrojenie i w to miejsce zainstalowano aparaturę fotograficzną. Oznaczono je jako XF-15. Oblatano 3 lipca 1945 roku. Jeszcze w czerwcu 1945 zamówiono 175 sztuk wersji F-15A. Bazowały one na P-61C, ale miały nowy kadłub centralny z kroplową osłoną kabiny i aparaturą fotograficzną w nosie. Wyprodukowano tylko 35 sztuk F-15 w odmianach F-15A-1-NO i F-15A-5-NO (w tej zainstalowano nowy zestaw kamer).
XF2T-1.
Miała być wersją nocnego myśliwca dla Marynarki Wojennej USA. Wykazała ona zainteresowanie tym projektem w 1942 roku. Samoloty miały działać z baz lądowych. Ponieważ priorytet miała wersja lądowa, nie rozwijano jej do 1944 roku, kiedy Marynarka zrezygnowała z niej na rzecz F7F Tigercat. Postanowiono jednak przejąć 12 sztuk P-61B-10, 15 i 20 od wojska i przeznaczyć je do treningu załóg, które miały latać na F7F. Samoloty te jednak nie weszły do użycia do sierpnia 1945 roku. Pełniły tę rolę potem, ale krótko — do sierpnia 1947 roku.
Opis konstrukcji.
Samolot otrzymał dwa gwiazdowe 18-cylindrowe silniki Pratt &amp; Whitney R2800-10 Double Wasp, każdy o mocy 1500 kW, umieszczone w osobnych kadłubach połączonych ogonem i skrzydłami. Pomiędzy nimi znajdowała się gondola z załogą, radarem i uzbrojeniem. W pierwszej wersji samolot został uzbrojony w dwie wieżyczki (w nosie i góry kadłuba), każda z czterema karabinami maszynowymi M2 12,7 mm.
Ostatecznie pozostawiono górną wieżyczkę i dodatkowo samolot został uzbrojony w 4 działka 20 mm, które początkowo umieszczono w skrzydłach, ale w modelu produkcyjnym zostały przeniesione do kadłuba samolotu (zamontowano je w podbrzuszu, tuż za przednim kołem). Związane to było przede wszystkim z problemem zbieżności salwy. Karabiny montowane w skrzydłach samolotów nie celowały dokładnie w przód, ale nieco do środka, w kierunku osi podłużnej samolotu. Wystrzeliwane przez nie pociski spotykały się w określonym punkcie zbieżnym, na przykład 100 m przed nosem samolotu. Takie rozwiązanie zmniejszało jednak efektywność przy strzelaniu na mniejsze lub większe odległości niż ustalony punkt zbieżności. Ponieważ jednak kadłub P-61 był na tyle szeroki, że mógł bez problemu zmieścić 4 działka położone obok siebie, zdecydowano się na takie rozwiązanie, które eliminowało powyższy problem.
Przeniesienie działek ze skrzydeł do kadłuba uprościło także wewnętrzną konstrukcje skrzydeł i pozwoliło na zamontowanie w nich większych zbiorników z paliwem (pierwotnie 2044 l, po zmianach 2445 l).
Zdalnie kierowana wieżyczka położona na grzebiecie samolotu mogła być sterowana przez każdego członka załogi włącznie z operatorem radaru, który mógł kierować ogniem wyłącznie na podstawie wskazań radaru, bez wizualnego kontaktu z celem.
Zamontowany w nosie radar SCR-720 w trybie „Airbone Intercept” (przechwytywanie) miał zasięg około 8 kilometrów; mógł służyć także jako pomoc nawigacyjna dla innych samolotów czy identyfikator IFF.
Użycie bojowe.
Pierwsze dywizjony wyposażone w P-61 zostały wysłane do walki z Japonią na Pacyfiku pod koniec 1943. Pierwszy lot bojowy wystartował z lotniska na wyspie Saipan 26 czerwca 1944. 30 czerwca załoga z 6 nocnego dywizjonu myśliwskiego zestrzeliła japoński bombowiec Mitsubishi G4M "Betty". Od tego momentu do końca wojny P-61 skutecznie zwalczały japońskie bombowce próbujące wykonywać nocne naloty nękające, na które nie było przedtem skutecznych przeciwśrodków. Jedną z głównych zasług P-61 na Pacyfiku była skuteczna ochrona wielkich baz bombowców B-29 na Marianach przed nocnymi nalotami nieprzyjaciela.
P-61 bazowały także na Nowej Gwinei i na Filipinach. Służyły również w Birmie.
Pierwsze P-61 dotarły do Europy 23 maja 1944. Bazując w Anglii, najpierw zostały użyte do zwalczania pocisków V-1. W drugiej połowie 1944 wiele P-61 przebazowano do Francji, skąd uzbrojone w bomby i rakiety wykonywały nocne naloty na cele naziemne, odnosząc stosunkowo niewiele nocnych zwycięstw nad samolotami Luftwaffe.
Jednostki bojowe.
Jednostki, które podczas II wojny światowej latały na P-61:
6th Night Fighter Squadron, 7th Air Force. Otrzymał P-61 w maju 1944 r. Służba: Guadalcanal, Nowa Gwinea, Saipan, Iwo Jima. Rozwiązany w lutym 1947 r. i przekształcony w 339th All Weather Squadron.
414th Night Fighter Squadron, 12th Air Force. Otrzymał P-61 w grudniu 1944. Służba: Algieria, Sardynia, Korsyka, Włochy, oraz częściowo w Belgii. Rozwiązany w sierpniu 1947 r. i przekształcony w 319th All Weather Squadron.
415th Night Fighter Squadron, 12th Air Force. Otrzymał P-61 w marcu 1945 r. Służba: Włochy, Korsyka, Francja, Niemcy. Rozwiązany we wrześniu 1947 r.
416th Night Fighter Squadron, 12th Air Force. Otrzymał P-61 w czerwcu 1945 r. Służba: Włochy, Korsyka, Francja, Niemcy. Rozwiązany w listopadzie 1946 r. i przemianowany na 2nd Fighter Squadron (All Weather).
417th Night Fighter Squadron, 12th Air Force. Otrzymał P-61 na przełomie kwietnia/maja 1945 r. Służba: Włochy, Korsyka, Francja, Niemcy. Rozwiązany w listopadzie 1946 r.
418th Night Fighter Squadron, 5th Air Force. Otrzymał P-61 we wrześniu 1944 r. Służba: Nowa Gwinea, Filipiny. Rozwiązany w lutym 1947 r. i reaktywowany w sierpniu 1948 jako 4th All Weather Squadron.
419th Night Fighter Squadron, 13th Air Force. Otrzymał P-61 w maju 1944 r. Służba: Nowa Gwinea, Filipiny. Rozwiązany w lutym 1947 r.
421st Night Fighter Squadron, 5th Air Force. Otrzymał P-61 w czerwcu 1944 r. Służba: Nowa Gwinea, Filipiny. Rozwiązany w lutym 1947 r. i reaktywowany w sierpniu 1948 r. jako 68th All Weather Squadron.
422nd Night Fighter Squadron, 9th Air Force. Otrzymał P-61 w maju 1944 r. Służba: Anglia, Francja, Belgia, Niemcy. Rozwiązany we wrześniu 1945 r.
425th Night Fighter Squadron, 9th Air Force. Służba: Anglia, Francja, Niemcy. Rozwiązany w sierpniu 1947 r.
426th Night Fighter Squadron, 14th Air Force. Otrzymał P-61 we wrześniu 1944 r. Służba: Indie, Chiny (do osłony baz bombowców B-29). Rozwiązany w listopadzie 1945 r.
427th Night Fighter Squadron, 14th Air Force. Otrzymał P-61 w sierpniu 1944 r. Służba: krótko we Włoszech, Indie, Birma, Chiny. Rozwiązany w październiku 1945 r.
547th Night Fighter Squadron, 5th Air Force. Utworzony w marcu 1944 r. (dysponował P-61 od początku). Służba: Nowa Gwinea, Filipiny, Ie Shima, Japonia. Rozwiązany w lutym 1946 r.
548th Night Fighter Squadron, 7th Air Force. Utworzony w kwietniu 1944 r. (dysponował P-61 od początku). Służba: Saipan, Iwo Jima, Ie Shima. Rozwiązany w grudniu 1945 r. Reaktywowany w 1969 r. jako 548th Combat Training Squadron. Nadal w służbie.
549th Night Fighter Squadron, 7th Air Force. Utworzony w maju 1944 r. (dysponował P-61 od początku). Służba: Saipan, Iwo Jima. Rozwiązany w lutym 1946 r.
550th Night Fighter Squadron, 13th Air Force. Utworzony w czerwcu 1944 r. Otrzymał pierwsze P-61 w styczniu 1945 r. Służba: Nowa Gwinea, Filipiny. Rozwiązany w styczniu 1946 r.

</doc>
<doc id="296489" url="https://pl.wikipedia.org/wiki?curid=296489" title="P-61">
P-61



</doc>
<doc id="296490" url="https://pl.wikipedia.org/wiki?curid=296490" title="Black Widow">
Black Widow



</doc>
<doc id="296491" url="https://pl.wikipedia.org/wiki?curid=296491" title="P-61 Black Widow">
P-61 Black Widow



</doc>
<doc id="296493" url="https://pl.wikipedia.org/wiki?curid=296493" title="Richard P. Feynman">
Richard P. Feynman



</doc>
<doc id="296494" url="https://pl.wikipedia.org/wiki?curid=296494" title="John Archibald Wheeler">
John Archibald Wheeler

John Archibald Wheeler (ur. 9 lipca 1911 w Jacksonville, Floryda, zm. 13 kwietnia 2008 w Hightstown) – amerykański fizyk teoretyczny, laureat Nagrody Einsteina (1965) i Nagrody Wolfa w dziedzinie fizyki (1997).
Życiorys.
W latach 1947–1976 profesor Uniwersytetu w Princeton, od 1976 Uniwersytetu w Austin (stan Teksas).
Prowadził badania w dziedzinie fizyki atomowej i fizyki jądrowej oraz oddziaływań elektromagnetycznych między cząstkami elementarnymi. Opracował teorię stanu równowagi gwiazd bardzo gęstych. Autor teoretycznych prac z zakresu unifikacji oddziaływań.
Zajmował się teorią czarnych dziur i kolapsu (zapadania) grawitacyjnego. W 1969 roku wprowadził termin czarna dziura.
Nagrody.
Wheeler w 1997 r. został uhonorowany Nagrodą Wolfa za wkład w fizykę. Laureat Medalu Oersteda za nauczanie fizyki.

</doc>
<doc id="296496" url="https://pl.wikipedia.org/wiki?curid=296496" title="John A. Wheeler">
John A. Wheeler



</doc>
<doc id="296498" url="https://pl.wikipedia.org/wiki?curid=296498" title="Veto (gra karciana)">
Veto (gra karciana)

Szlachecka Gra Karciana Veto! – polska kolekcjonerska gra karciana rozgrywająca się w scenerii XVII-wiecznej Rzeczypospolitej, której historia alternatywna jest inspirowana historią, literaturą oraz legendami (sezon "Czarty i Upiory"). Gracze kierują frakcjami podczas wolnej elekcji. Celem gry jest osadzenie na tronie swojego kandydata na króla (elekta) lub pokonanie przeciwnej frakcji.
Pierwsza edycja gry ukazywała się w latach 2004-2005 i została wydana przez Krakowską Grupę Kreacyjną (Krzysztof Schechtel, Marcin Tomczyk, Michał Rokita). Druga – aktualna – edycja ukazuje się nieprzerwanie od 2007 roku (wydana przez wydawnictwo Imperium), od czerwca 2009 do 2013 roku wydawcą gry była Kuźnia Gier. W roku 2014 wydawcą gry została Fabryka Gier Historycznych, a w roku 2015 grę przejęło Wydawnictwo Veto.
Frakcje.
W grze występuje pięć frakcji: Awanturnicy, Dworscy, Radziwiłłowie, Osmanowie i Wiśniowieccy, różniących się stylem gry.
Sezony.
Druga edycja gry od 2010 roku ukazuje się w postaci sezonów – powiązanych tematycznie bloków, w których turniejowo legalne są tylko wydane w nich (bądź przedrukowane) karty pochodzące z dodatków aktualnego sezonu. Wcześniej wydane dodatki zostały zaliczone do sezonu podstawowego.

</doc>
<doc id="296499" url="https://pl.wikipedia.org/wiki?curid=296499" title="Karcianka">
Karcianka



</doc>
<doc id="296501" url="https://pl.wikipedia.org/wiki?curid=296501" title="Jacques Monod">
Jacques Monod

Jacques Lucien Monod (ur. 9 lutego 1910 w Paryżu, zm. 31 maja 1976 w Cannes, Francja) – francuski biochemik, laureat Nagrody Nobla z dziedziny fizjologii i medycyny w 1965 roku za odkrycie mechanizmów genetycznej kontroli działania komórek.
Od 1945 roku pracownik działu biochemii komórki Instytutu Pasteura w Paryżu (od 1971 dyrektor), od 1959 roku profesor Uniwersytetu Paryskiego (Sorbony), od 1967 roku w College de France. Członek Royal Society Towarzystwa Królewskiego w Londynie i innych narodowych akademii nauk (m.in. Amerykańskiej Akademii Nauk w Waszyngtonie).
W latach 40. XX w. prowadził badania nad chemiczną naturą genów i ich rolą w biosyntezie białek i metabolizmie.
W 1961 roku Jacques Monod wraz z F. Jacobem odkryli istnienie informacyjnego RNA (mRNA) oraz przedstawili model regulacji działania genów (operon), a w 1963 roku odkrywają allosteryczne hamowanie enzymów.
Profesor Jacques Monod prowadził prace z fizjologii, kinetyki reakcji metabolizmu bakterii oraz dotyczące procesów regulacji metabolizmu i mechanizmów dziedziczenia w komórce. W otrzymał 1965 Nagroda Nobla (razem z F. Jacobem i A. Lwoffem).
Napisał książkę "Przypadek i konieczność" (1970, wyd. pol. 1979). Esej o filozofii biologii współczesnej, która spowodowała ożywioną dyskusję naukową, a także filozoficzno-polityczną. Profesor Monod rozważał w niej związki zachodzące między właściwościami organizmów żywych, poznanymi na podstawie pierwszych badań molekularnych, głównie na mikroorganizmach, a ewolucją organizmów żywych i wszechświata oraz wpływ badań naukowych na koncepcje etyczne i polityczne tworzone przez człowieka.
W 1991 w Białymstoku została wydana przez Krajową Agencję Wydawniczą książka Jerzego Kosińskiego pt. "Śmierć w Cannes" (tłum. Waldemar Piasecki), która opowiada o ostatnich dniach Jacques’a Monoda przed śmiercią.

</doc>
<doc id="296502" url="https://pl.wikipedia.org/wiki?curid=296502" title="Jacques Lucien Monod">
Jacques Lucien Monod



</doc>
<doc id="296505" url="https://pl.wikipedia.org/wiki?curid=296505" title="Krzyż kardynalski">
Krzyż kardynalski



</doc>
<doc id="296506" url="https://pl.wikipedia.org/wiki?curid=296506" title="Bristol Beaufighter">
Bristol Beaufighter

Bristol Beaufighter – ciężki, dwusilnikowy samolot myśliwski konstrukcji brytyjskiej z okresu drugiej wojny światowej.
Historia.
Powstał jako modyfikacja samolotu bombowo-torpedowego Bristol Beaufort. W przeciwieństwie do Beauforta Beaufighter okazał się bardzo udanym samolotem używanym na prawie wszystkich frontach drugiej wojny światowej w roli myśliwca nocnego, samolotu szturmowego, a także samolotu torpedowego. Samolot skonstruowano jako prywatny projekt firmy Bristol Aeroplane Company zgodnie ze specyfikacją F.11/37 opublikowaną przez brytyjskie Ministerstwo Lotnictwa. Pierwszy lot prototypu odbył się 17 lipca 1939 roku, zaledwie osiem miesięcy po rozpoczęciu prac projektowych. Tak krótki okres powstania maszyny wskazuje, że w dużej mierze musiał się on opierać na poprzedniej konstrukcji. Zamówienie na 300 egzemplarzy nowego samolotu zostało złożone już na dwa tygodnie przed pierwszym lotem.
Różnice w konstrukcji pomiędzy Beaufortem a Beaufighterem były stosunkowo niewielkie. Nowy myśliwiec wykorzystywał prawie niezmieniony kadłub bombowca, niezmieniony został także ogon i w znacznej mierze skrzydła. Najpoważniejszą różnicą była zmiana silników Bristol Taurus na znacznie mocniejsze Bristol Hercules. Ze względu na większe wibracje, konieczne było inne rozwiązanie mocowania nowych silników do skrzydeł polegające na znacznym wysunięciu ich przed krawędź natarcia skrzydeł. Taki sposób zamocowania jednostek napędowych spowodował przesunięcie środka ciężkości samolotu do przodu i aby temu zaradzić usunięto dużą część dziobu maszyny, która w bombowcu Beaufort odgrywała rolę kabiny celowniczego. Poprzez taką modyfikację kadłuba Beaufigther uzyskał bardzo charakterystyczną sylwetkę z wysuniętymi przed dziób maszyny śmigłami.
Najpoważniejszą zmianę w samym kadłubie było zabudowanie komory bombowej i umieszczenie tam strzelających do przodu czterech działek Hispano-Suiza kalibru 20 mm.
Jako samolot myśliwski "Beaufighter" posiadał dość znaczną masę około 7000 kg i dość małą prędkość maksymalną, ale był to jedyny samolot tego typu, który był wówczas dostępny dla RAF-u (z powodów problemów z silnikami nie podjęto wówczas produkcji znakomicie rokującego Westlanda Whirlwinda).
Innym powodem sukcesu "Beaufightera" był szczęśliwy dla niego zbieg okoliczności, iż zaczął on schodzić z linii produkcyjnej w tym samym czasie, kiedy pojawił się pierwszy angielski radar lotniczy. Ponieważ główne uzbrojenie Beaufightera zamontowane było w komorze bombowej, część nosowa była praktycznie pusta i można tam było bez problemu umieścić bardzo dużą aparaturę radarową i odpowiednie anteny. Zamontowanie radaru jeszcze bardziej zwiększyło wagę myśliwca (do ponad 9000 kg), ale nadal był on wystarczająco szybki, aby bez problemu przechwytywać niemieckie bombowce.
W miarę pojawiania się ulepszonych wersji silnika "Hercules" montowano je w nowych egzemplarzach Beaufightera. Zastosowanie nowszych jednostek napędowych nie zmieniło w znaczący sposób osiągów maszyny, skutkując jedynie wzrostem udźwigu uzbrojenia. Po wejściu do służby znakomitych De Havilland Mosquito samoloty te przejęły zadania myśliwców nocnych, a cięższe "Beaufightery" zostały przesunięte do zadań patrolowych (poszukiwanie okrętów podwodnych i zwalczania żeglugi nieprzyjaciela) i szturmowych.
Wersje.
Mk. I
Pierwsza wersja produkowana seryjnie. Weszła do służby jesienią 1940 roku. Napędzana była silnikami gwiazdowymi Bristol Hercules III, każdy o mocy 1044 kW (1400 KM). Osiągał prędkość 497 km/h na wysokości 4572 m, chociaż oczekiwano, że będzie ona wynosiła 540 km/h, czyli dorówna prędkości Hawker Hurricane. Pierwsze 50 egzemplarzy wersji Mk. I było uzbrojonych w cztery działka kalibru 20 mm. W następnych maszynach dodano sześć km kalibru 7,7 mm w skrzydłach. W ostatnich 120 maszynach wersji Mk. I zamontowano silnik Hercules XI. Łącznie wyprodukowano 300 maszyn wersji Mk. I. Samolot niezbyt dobrze nadawał się do roli dziennego myśliwca, a ponieważ zwiększała się liczba nalotów nocnych na Wyspy, przerobiono go na nocny myśliwiec, montując w jego nosie radar AI Mk. IV i w służbie zastąpił w tej roli Blenheima Mk. IF. Z chwilą opracowania podwersji IC wersję tę oznaczono Mk.IF. Podwersja Mk.IC, morska, przeznaczona była do służby w RAF Coastal Command. Samoloty te wyposażano w możliwość przenoszenia bomb i wykorzystywano do ataków na cele nawodne (np. statki), jak i naziemne. W wersji Mk. IC usuwano karabiny w skrzydłach, a w ich miejsce montowano dodatkowe zbiorniki paliwa.
Mk. II
Z uwagi na trudności z dostępnością silników gwiazdowych Hercules (priorytet miały bombowce napędzane tymi silnikami), rozpoczęto prace nad wersją napędzaną silnikiem rzędowym chłodzonym cieczą Rolls-Royce Griffon. Ponieważ jednak i w tym wypadku priorytet miały bombowce Fairey Barracuda, wersję tę wyposażono ostatecznie w silniki rzędowe chłodzone cieczą Rolls-Royce Merlin XX o mocy 1280 KM przejęte z linii produkcyjnej dla bombowca Lancaster łącznie z jego okapotowaniem. Produkowano tylko wersję nocnego myśliwca Mk. IIF. Wersja ta, pomimo słabszych silników, była szybsza od wersji Mk. IF na dużych wysokościach, ale z drugiej strony wydłużyła się droga startu. Ponadto z uwagi na innych kształt osłon silnika i rozkład mas w samolocie znacznie pogorszyły się jego właściwości lotne, a zwłaszcza stateczność podłużna. Z tego powodu w ostatnich egzemplarzach zamontowano przed statecznikiem pionowym dodatkową płetwę. Zmianę tę zastosowano też na ostatnich egzemplarzach wersji Mk. I. Dowództwo RAF Fighter Command zrezygnowało jednak z tej modyfikacji dla swoich nocnych myśliwców, uważając, że samoloty te stają się zbyt stabilne jak dla swoich zadań nocnego myśliwca. Zmianę tę miały wersje produkowane dla RAF Coastal Command.
Mk.III
Wersja eksperymentalna z potrójnym statecznikiem pionowym. Nieprodukowana seryjnie.
Mk. IV
Jak wersja Mk. III, ale napędzana silnikami Rolls-Royce Griffon. Też nie produkowana seryjnie.
Mk.V
Jak wersja Mk.II wyposażona w grzbietową wieżyczkę Boulton-Paul z czterema km. Zbudowano cztery egzemplarze.
Mk. VI
Nowa wersja, produkowana od wiosny 1942 roku, była napędzana silnikami Hercules VI o mocy 1230 kW (1650 KM) każdy. Produkowano dwie odmiany Mk. VIC – morską – dla RAF Coastal Command oraz Mk.VIF, nocny myśliwiec, wyposażoną w radar AI Mk.VIII. Pod koniec 1942 roku Mk.VIC wyposażono w możliwość przenoszenia jednej torpedy. Tak zmodyfikowane egzemplarze oznaczono Mk.VIC (ITF) – "interim torpedo fighters". Samoloty te zastąpiły w tej roli samoloty Beaufort.
Mk. VII
Wersja tylko w stadium projektu z nowymi silnikami i czterołopatowymi śmigłami.
Mk. VIII i Mk.IX
Oznaczenie przeznaczone dla wersji mających być produkowanych w Australii. Nie zbudowano ani jednego egzemplarza.
TF Mk. X
Ponieważ silniki Hercules VI montowane na wersji Mk.VIC najlepsze osiągi miały na dużych wysokościach, a większość zadań, jakie wykonywała ta wersja, miała miejsce na małych wysokościach, opracowano nową wersję silnika Hercules XVII o mocy 1294 kW (1735 KM) już na wysokości 152 m. Silniki te zamontowano na płatowcu Mk.VIC, a nową maszynę oznaczono jako TF Mk.X, znaną też pod nazwą Torbeau. Załoga tej wersji składała się zazwyczaj z dwóch osób, ale można było też zabrać trzecią osobę do pomocy przy zrzucie torpedy. Dzięki nowemu wyposażeniu elektronicznemu zdolny on był wykonywać ataki torpedowe z poziomu grzbietu fal morskich. W wersji tej usunięto sześć karabinów ze skrzydeł i w ich miejsce zamontowano dodatkowe zbiorniki na paliwo, co pozwoliło zwiększyć zasięg maszyny. W osłonie obserwatora zamontowano jeden km do obrony przed atakami z tyłu. Zwiększono też zapas amunicji dla działek z 240 do 283 pocisków na działko. Już na niektórych egzemplarzach wersji Mk. VIC montowano pod skrzydłami uchwyty dla dwóch bomb po 114 kg albo ośmiu rakiet. Stało się to standardem w wersji Mk. X.
TF Mk. XI
Ostatnia wersja brytyjska. Miała ona wzmocnione skrzydła, dzięki czemu pod każdym skrzydłem mogła przenosić bombę o masie do 455 kg. Zmianę tę wprowadzono także w ostatnich schodzących z linii produkcyjnej egzemplarzach wersji Mk.X.
Mk. XII
Wersja tylko w fazie projektu. Miała być wyposażona w nowe silniki Hercules 27 oraz mieć możliwość przenoszenia dodatkowych odrzucanych zbiorników paliwa albo bomb 455 kg pod skrzydłami.
Mk. 21
Produkowana w Australii wersja bazująca na Mk. X. Napędzana była silnikami Hercules XVIII. Wyposażona była w autopilota, pod skrzydłami mogła przenosić bomby do 117 kg albo rakiety. Uzbrojenie stanowiły cztery działka kal. 20 mm w kadłubie i cztery km 12,7 mm w skrzydłach. Nie była wyposażona w radar. Wyprodukowano 365 egzemplarzy.
Użycie samolotów Bristol Beaufighter.
Samoloty "Bristol Beaufighter" były używane przez 53 dywizjony RAF-u, w tym przez polski 307. Dywizjon „Lwowskich Puchaczy” i 15 dywizjonów Royal Navy. Ponadto maszyny tego typu wykorzystywały siły powietrzne krajów należących do Wspólnoty Narodów w tym Royal Australian Air Force, Royal Canadian Air Force, Royal New Zealand Air Force i South African Air Force. Poza tym używało ich także amerykański USAAF.
Od 1944 roku wyprodukowano w Australii 365 egzemplarzy samolotów w wersji Mk. 21 nazywanych DAP Beaufighter.
"Beaufightery" były używane także przez siły powietrzne Portugalii, Turcji, Republikę Dominikany i chwilowo przez lotnictwo Izraela.
Cechy lotno-pilotażowe.
Bristole Beaufightery miały dwie, szczególnie determinujące cechy lotno-pilotażowe – bardzo złe właściwości w korkociągu i duże problemy pilotażowe w razie asymetrii ciągu (awaria jednego silnika). Obydwie te cechy wynikały z bardzo złej stateczności kierunkowej i małej skuteczności steru kierunku. Szczególnie źle wyglądało to w wersji IIF z silnikami rzędowymi (zwiększona powierzchnia boczna), nawet w locie ustalonym maszyna „myszkowała”, schodziła też z kierunku podczas startu i lądowania. Bardzo dużo załóg zginęło podczas próby lądowania na jednym silniku, w razie dodania gazu na jedynym pracującym silniku maszyna półbeczką przewracała się na plecy. Z tego też powodu zginął polski dowódca 307. Dywizjonu mjr Antonowicz. Inną cechą była też niewystarczająca moc zespołów napędowych, też najgorzej wypadała tu najsłabsza wersja IIF. W późniejszym okresie wojny maszyny przystosowano do niszczenia celów naziemnych salwami rakiet mocowanych pod płatem.

</doc>
<doc id="296511" url="https://pl.wikipedia.org/wiki?curid=296511" title="Vhdl">
Vhdl



</doc>
<doc id="296512" url="https://pl.wikipedia.org/wiki?curid=296512" title="Papierośnica">
Papierośnica

Papierośnica – niewielki sztywny pojemnik służący do przechowywania papierosów i zabezpieczający je przed uszkodzeniem. 
Rodzaj płaskiego czworobocznego etui, najczęściej wykonany z twardego, odpornego materiału (metalu) lub inaczej usztywniony, o grubości ok. 1-2 cm. Papierosy są w nim przytrzymywane elastyczną gumką lub dociskane blaszką na sprężynie. Dawniej nazywany portabakiem (Warszawa) albo (w Krakowie) portcygarem (portcygarnicą), bo służący też jako pojemnik na cygara. Używany w czasach własnego wyrobu papierosów (ręcznie bądź za pomocą specjalnej maszynki) oraz kupowania ich na sztuki lub w dużych opakowaniach sztywnych. Zaliczane do męskiej biżuterii papierośnice były niezbędne dla korzystania z niewielkiej ilości papierosów poza domem, by przy tym zabezpieczyć je przed zgnieceniem. Uważano je za elegancki prezent (zwłaszcza z osobistym monogramem albo okolicznościowym napisem wewnątrz) okazyjny (ślub, awans, pożegnanie) lub pamiątkowy (emerytura, uroczyste rozstanie).
Rozróżnia się podręczne papierośnice kieszonkowe, często o eleganckim wykończeniu, oraz duże stołowe (gabinetowe), mające postać ozdobnej kasetki. 

</doc>
<doc id="296513" url="https://pl.wikipedia.org/wiki?curid=296513" title="Józef Karo">
Józef Karo

Józef ben Efraim Karo (hebr. יוסף קארו; znany jako ha-Mechaber, pol. "Autor", lub pod akronimem Maran, pol. "Nasz Mistrz") (ur. 1488 w Toledo; zm. 24 marca 1575 w Safedzie) – jeden z największych rabinów, posek, kabalista, czynny na przełomie XV i XVI wieku w Safedzie. Jedna z najważniejszych postaci w historii halachy (prawa żydowskiego), nadal będąca wielkim autorytetem dla wyznawców judaizmu.
Życiorys.
Józef (Josef) Karo urodził się w 1488 roku w mieście Toledo w Koronie Kastylii i Leónu (obecna Hiszpania). Po wydaniu w 1492 roku edyktu z Alhambry jego rodzina była zmuszona wyjechać do Królestwa Portugalii. Zamieszkali wówczas w Lizbonie. Po wypędzeniu Żydów z Portugalii w 1497 roku, musieli opuścić Półwysep Iberyjski i znaleźli schronienie w obrębie Imperium Osmańskim. W przeciwieństwie do Arabów, Turcy osmańscy tolerowali Żydów, którzy cieszyli się w ich imperium bardziej uprzywilejowaną pozycją niż chrześcijanie. Po śmierci ojca dorastał w Konstantynopolu u swojego wuja, rabina Izaaka Karo. Ożenił się z córką rabina Izaaka Saba, przy którym studiował Talmud.
W latach 1520–1523 mieszkał w mieście Edirne w północno-zachodniej części Turcji. Około 1522 roku zaczął pisać dzieło "Bejt Josef" („Dom Józefa”), które było obszernym komentarzem do halachicznego dzieła "Arba'ah Turim" napisanego na początku XIV wieku przez rabina Jakuba ben Aszera.
Po śmierci swojej pierwszej żony Józef Karo poślubił córkę znanego talmudysty rabina Chaima Albalaga i zamieszkał w Nikopolu w północnej Bułgarii (lata 1523–1533). Gdy ponownie owdowiał, ożenił się z córką bogatego talmudysty Zachariasza Seschela. Postanowił wtedy spędzić resztę życia w Ziemi Izraela. Po drodze spędził kilka lat w Salonikach, gdzie spotkał się ze znanym kabalistą Józefem Taitazakiem, i Konstantynopolu. W 1535 roku dotarł do Palestyny i rok później zamieszkał w Safedzie w Górnej Galilei. Został uczniem rabina Jakuba Beraba, który wywarł na niego silny wpływ.
Entuzjastycznie przyjął plany Beraba o restytucji smichy, która była zawieszona przez ponad tysiąc lat. W 1538 roku w Safedzie spotkało się dwudziestu pięciu rabinów, którzy wyświęcili ("smicha") rabina Beraba. Dało mu to prawo wyświęcania dowolnej liczby rabinów, w celu przywrócenia Sanhedrynu. Następnie rabin Berab udzielił smichy naczelnemu rabinowi Jerozolimy Leviemu ibn Habibowi oraz rabinom Józefowi Karo, Mojżeszowi Trani i Józefowi Sagisowi. Proces ten został jednak zatrzymany z powodu osobistych sporów Beraba z Habibem. Po śmierci w 1546 roku rabina Beraba, Józef Karo został jego następcą, i wraz z rabinem Mojżeszem Trani kierował sądem rabinicznym w Safedzie. W owym czasie sąd rabiniczny w Safedzie był najważniejszy dla społeczności żydowskiej w całej Palestynie, a nawet dla diaspory. Tak więc, nie było spraw żydowskich o znaczeniu lokalnym lub globalnym, które by mogły ujść uwagi rabina Karo. Orzeczenia sądu w Safedzie były powszechnie akceptowane jako ostateczne i wiążące, a halachiczne decyzje i wyjaśnienia Karo były uważnie analizowane przez rabinów w każdym zakątku diaspory. Karo jako jedyny odważył się udzielić smichy rabinowi Mojżeszowi Alszechowi, który następnie około 1590 roku udzielił smichy rabinowi Chaimowi Vitalowi. Karo założył także jesziwę w Safedzie, w której nauczał Talmudu ponad 200 studentów. Jednym z jego uczniów był Mojżesz Kordowero. Na starość, w wieku około 80. lat, Karo ożenił się po raz czwarty. Zmarł 24 marca 1575 roku (13 nisan 5335 r.) w Safedzie i został pochowany starym cmentarzu.
Dzieła.
W związku z częściowym rozpadem życia żydowskiego po wygnaniu z Hiszpanii, oraz działalnością różnorodnych organów talmudycznych w różnych krajach, Józef Karo podjął się pracy w celu ujednolicenia zwyczajów judaizmu. Pierwszym i największym jego dziełem był wydany w latach 1550–1559 komentarz "Bejt Josef" ("Dom Józefa"). Karo zebrał w nim decyzje prawne trzech największych talmudystów: Izaaka Alfasiego, Majmonidesa i Aszera ben Jechiela. Gdy znajdywał różnicę w ich poglądach, Karo przyjmował decyzję większości jako ostateczną. Ten sposób postępowania był jednak obarczony jedną poważną wadą. Mianowicie Majmonides i Alfasi byli sefardyjczykami, i ich decyzje były zazwyczaj podobne, reprezentujące sefardyjski punkt widzenia. Stawiało to w gorszym położeniu Żydów aszkenazyjskich. W trudnych kwestiach prawnych Karo podejmował samodzielne decyzje, wykraczając daleko poza kodeks Majmonidesa (ograniczał się on głównie do Talmudu). W ten sposób Karo usystematyzował ogromną ilość materiału spisanego przez talmudycznych rabinów. Komentarz ten pokazał zdumiewającą wiedzę talmudyczną i prawniczą, jaką posiadał Karo. Na jego braki zwrócił uwagę rabin Mojżesz ben Israel Isserles, pobudzając Karo do wydania w 1565 roku w czterech częściach komentarza "Szulchan Aruch" ("Nakryty stół"). Była to kontynuacja wcześniejszego komentarza. Praca ta również nie została przyjęta bez sprzeciwu i krytyki, ale po upływie stu lat, w wyniku pewnych zmian i poprawek (wydany w 1571 r. przez rabina Isserlesa "ha-Mappa" ["Obrus"]), stała się niekwestionowanym autorytetem dla całego świata żydowskiego. W latach 1574–1575 w Wenecji wydano jego kolejne dzieło "Kesef Miszne", które było komentarzem do kodeksu "Miszne Tora" Majmonidesa.
Po jego śmierci ukazało się w 1598 roku w Salonikach dzieło "Kelalei ha-Talmud", zajmujące się tematyką metodologii Talmudu. W 1605 roku w Salonikach pod tytułem "Bedek ha-Bajit" ukazały się dodatki i poprawki Karo do "Bejt Josef". W 1646 roku, równocześnie w Wenecji i Lublinie ukazało się wyjątkowe dzieło literackie Karo – "Maggid Meiszarim" ("Kaznodzieja Sprawiedliwości"). Jest ono uznawane za arcydzieło literatury rabinicznej. Książka ta ma formę mistycznego pamiętnika spisywanego przez Karo przez pięćdziesiąt lat życia. Opisał w niej nocne wizyty aniołów, które zachęcały go do prawości, ascezy i studiowania kabały. W 1791 roku w Salonikach ukazało się dzieło "Avkat Rochel", a w 1799 roku "Deraszot".
Znaczenie.
Rabin Józef Karo był traktowany jako przywódca duchowy całego pokolenia narodu żydowskiego. W sytuacjach, gdy opinie halachiczne autorytetów religijnych były rozbieżne, Karo był najbardziej poważaną osobą podejmującą decyzje (posek). Wydawane przez niego decyzje ("psak din") były wiążące w danej sprawie. Poza wiedzą talmudyczno-halachiczną, Karo był także kabalistą. Jego mistycyzm nie miał jednak charakteru spekulacyjnego, ale był wyważony i rozsądny. Wypędzenie Żydów z Hiszpanii zaciążyło nad całym ówczesnym pokoleniem, wywierając silne wrażenie katastrofy na wszystkich umysłach. Wielu Żydów spostrzegało w tych wydarzeniach znaki czasu towarzyszące przyjściu Mesjasza. Również i Karo w ten sposób spostrzegał ówczesne wydarzenia, zachęcając wiernych, by nie zaniedbywali nauki religijnej.

</doc>
<doc id="296531" url="https://pl.wikipedia.org/wiki?curid=296531" title="Małapanew Ozimek">
Małapanew Ozimek

Hutniczy Klub Sportowy Małapanew Ozimek został założony w 1946 roku. Przez wiele lat swej działalności organizował zajęcia w kilkunastu sekcjach sportowych, jednak największe sukcesy zanotowały: 
Aktualnie na terenie klubu działa tylko sekcja piłki nożnej. Piłkarze klubu swoje spotkania rozgrywają na Stadionie Miejskim w Ozimku.
Drużyny młodzieżowe.
Młodzieżowe drużyny klubu są jednymi z najsilniejszych w województwie opolskim. Trampkarze Małejpanwi w sezonie 2004/2005 byli wicemistrzami województwa opolskiego po przegranym 2:0 pojedynku z MKS-em Kluczbork. W sezonie 2005/2006 po odejściu kilku kluczowych zawodników, trampkarze Małejpanwi już nie spisywali się tak dobrze. Kilka wzmocnień ze słabszych drużyn leżących w Gminie Ozimek nie dało pożądanych efektów. W rezultacie podopieczni Leona Brylczaka nie wyszli z grupy, mimo iż mieli najlepszy bilans bramkowy.

</doc>
<doc id="296534" url="https://pl.wikipedia.org/wiki?curid=296534" title="Leopold Buczkowski">
Leopold Buczkowski

Leopold Buczkowski, ps. Paweł Makutra (ur. 15 listopada 1905 w Nakwaszy, zm. 27 kwietnia 1989 w Warszawie) – polski prozaik, poeta, malarz, artysta grafik, rzeźbiarz.
Życiorys.
Syn Tomasza Buczkowskiego i Anny Zając, brat Mariana Ruth Buczkowskiego. Od dzieciństwa był wybitnie uzdolniony artystycznie, rozwój ograniczały mu trudne warunki życia. Od 1914 mieszkał w Podkamieniu na południe od wsi Nakwasza i miasta Brody. W Podkamieniu w latach 30. prowadził zakład rzeźbiarsko-kamieniarski. Studiował polonistykę na Wydziale Humanistycznym UJ oraz malarstwo na ASP w Warszawie pod kierunkiem Juliana Fałata w Bystrej w 1927. Uczestnik kampanii 1939, wzięty do niewoli. W czasie II wojny światowej początkowo przebywał we Lwowie, potem wrócił do Podkamienia. Tam przeżył atak ukraińskich nacjonalistów, w czasie którego zginęło dwóch jego braci. W 1944 r. w oddziałach samoobrony w Nakwaszy. Działalność UPA (śmierć braci) zmusiła rodzinę Buczkowskich do opuszczenia miejsca zamieszkania. Przenieśli się do Warszawy, gdzie zamieszkali przy ul. Mysłowickiej 13 na Dolnym Żoliborzu. Uczestnik powstania warszawskiego. Żołnierz 2 kompanii Zgrupowania „Żyrafa” II Obwodu „Żywiciel” (Żoliborz) Warszawskiego Okręgu Armii Krajowej. Po powstaniu trafił do obozu jenieckiego w Pruszkowie, skąd uciekł.
Po wojnie zamieszkał w Krakowie, zajmując się ilustrowaniem książek. Od 1950 r. do śmierci mieszkał w Konstancinie pod Warszawą. W 1982 r. został członkiem Tymczasowej Rady Krajowej PRON, rok później – członkiem Rady Krajowej. Pochowany na cmentarzu w Skolimowie.
Odznaczenia i nagrody: Krzyż Kawalerski OOP (1956), Nagroda I stopnia Prezesa Rady Ministrów za całokształt twórczości (1979), Krzyż Komandorski OOP (1980).
Twórczość.
Wprawdzie jego wiersz pojawił się w 1929 r. w „Gazecie Polskiej” (drukowanej przez Kadena-Bandrowskiego, pod ps. Paweł Makutra), ale za rok właściwego debiutu uważa się 1936 (wiersze: "Lato" i "upał"). Prowadził teatr amatorski, dla którego napisał sztukę "Zabójstwo". Jego pierwsza powieść "Wertepy", ukazująca surowy obraz ówczesnej wsi wołyńskiej, została zarekwirowana przez policję. Drugą powieść – "Czarny potok" napisał w Zakopanem w 1946 r. Od 1953 r. zaczął malować i wystawiać swoje prace w Warszawie. "Czarny potok", "Dorycki krużganek", zbiór opowiadań "Młody poeta w zamku" i "Pierwsza świetność" są wstrząsającym świadectwem okupacyjnego terroru i bohaterskiej walki jego ofiar w imię obrony człowieczeństwa. Są także dokumentem wymierającej kultury. Cechy jego twórczości literackiej to: autentyzm, dosadność i plastyczność obrazu. Pisał z całkowitym pominięciem podstawowych zasad prozy. Tym samym tworzył dzieła bardzo oryginalne, będące nietypowym, wysoko cenionym przez krytyków, eksperymentem.
Pomiędzy poszczególnymi książkami zachodzą określone relacje, wyjaśnione przez autora. "Dorycki krużganek" to „suplement do "Czarnego Potoku", który powinien być razem w nim wydawany”. Z kolei „"Oficer na nieszporach" jest suplementem do "Kąpieli w Lucca"”, a "Kamień w pieluszkach" to „drugi suplement” do "Kąpieli w Lucca", uważany przez pisarza za „najważniejszą książkę w swoim dorobku pisarskim.
Od października 2021 do lutego 2022 w Muzeum Sztuki w Łodzi odbyła się wystawa poświęcona wizualnej twórczości Leopolda Buczkowskiego.

</doc>
<doc id="296539" url="https://pl.wikipedia.org/wiki?curid=296539" title="Scania">
Scania

Scania Aktiebolag ("Scania AB") – szwedzkie przedsiębiorstwo produkujące samochody ciężarowe, ciągniki siodłowe, autobusy oraz silniki wysokoprężne dla pojazdów ciężarowych, morskich oraz różnych zastosowań przemysłowych, założone w 1891 roku w Malmö.
Nazwa "Scania" pochodzi od krainy Skania w Szwecji.
Historia.
Przedsiębiorstwo zostało założone przez Gustafa Eriksona w Malmö w 1891 roku pod nazwą Vagnfabriksaktiebolaget i Södertälje, czyli w języku polskim "Fabryka Wagonów w Södertälje" w skrócie "Vabis" zajmująca się produkcją wagonów kolejowych. W 1900 roku w Malmö została założona fabryka Maskinfabriksaktiebolaget Scania (pol. – Fabryka maszyn Sp. z o.o. w Skanii), która miała produkować rowery. Wkrótce Scania rozpoczęła także produkcję samochodów osobowych i ciężarowych. W 1902 roku rozpoczęto produkcję samochodów ciężarowych. W 1911 roku w wyniku połączenia przedsiębiorstwa z koncernem motoryzacyjnym Vagnsfabriks Aktiebolaget powstało przedsiębiorstwo o nazwie AB Scania-Vabis. W 1935 roku firma Scania została głównym przedstawicielem marki Volkswagen na rynku szwedzkim, a rok później wprowadziła na rynek pierwszy własny silnik wysokoprężny. W latach 50. rozpoczęto tworzenie sieci sprzedaży i serwisowej w Europie. W 1957 roku rozpoczęto produkcję samochodów ciężarowych w Brazylii. W 1966 roku firma Scania-Vabis przejęła Be-Ge Karosserifabrik, które od lat 40. produkowało kabiny dla ciężarówek. W 1969 roku Scania połączyła się ze szwedzkim producentem samochodów osobowych (oddział motoryzacyjny producenta maszyn lotniczych – Saab) – SAAB nosząc do rozwodu w 1995 roku nazwę Saab-Scania. W wyniku współpracy obie marki opracowały wspólne logo z gryfem z którego po rozwodzie w 1995 roku zniknęła nazwa Saab-Scania, a pojawiła się własna nazwa każdej z marek. Kiedy w 1995 roku koncerny rozdzieliły się, część produkująca pojazdy użytkowe otrzymała nazwę Scania AB.
Od 1916 roku głównym akcjonariuszem firmy była rodzina Wallenbergów. W późniejszym czasie sprawowała kontrolę nad firmą za pośrednictwem funduszu inwestycyjnego „Investor AB”. W ostatnich latach kilka koncernów motoryzacyjnych próbowało przejąć kontrolę nad Scanią skupując jej akcje. Próba podjęta przez Volvo AB została zablokowana przez urząd antymonopolowy Unii Europejskiej. W późniejszym czasie pakiety akcji przejęły koncerny MAN SE oraz Volkswagen AG, blokując sobie nawzajem możliwość przejęcia kontroli nad firmą. W marcu 2008 roku Volkswagen, który miał 20,89% akcji Scanii, dających prawo do niemal 38% głosów, odkupił od „Investor AB” i fundacji Wallenbergów pakiet akcji. W ten sposób zwiększył udziały do 37,73% akcji z prawem do 68,6% głosów. W dniu 13 maja 2014 roku Scania została całkowicie przejęta przez Volkswagena mającego od teraz 90,47% akcji, a także 96,26% praw do głosu w jej zarządzie.

</doc>
<doc id="296552" url="https://pl.wikipedia.org/wiki?curid=296552" title="Autonomia Galicji">
Autonomia Galicji



</doc>
<doc id="296556" url="https://pl.wikipedia.org/wiki?curid=296556" title="Cztery temperamenty Galena">
Cztery temperamenty Galena



</doc>
<doc id="296558" url="https://pl.wikipedia.org/wiki?curid=296558" title="Hapoel">
Hapoel

Hapoel (hebr. „robotnik”) – izraelski klub sportowy.
Historia.
Został założony przez robotników w 1926 roku jako ogólnokrajowa (a właściwie ogólnopalestyńska) robotnicza organizacja sportowa. Hapoel był częścią Histadrutu. Rok później został przyjęty do Międzynarodowego Robotniczego Związku Sportowego.
Początkowo głównym celem Hapoelu, opartego na zasadach socjalistycznych, było zapewnienie sprzętu sportowego, możliwości treningu, itp., wszystkim zainteresowanym, bez względu na ich poziom sportowy. W 1935 roku członkami tej organizacji było już 10 tys. ludzi, którzy wzięli udział w zawodach organizowanych przez Hapoel, podobnym do tych urządzanych przez Maccabi.
Hapoel Games.
Hapoel Games odbywają się co 4 lata. Pierwsze Hapoel Games zorganizowano w 1928 roku w Tel Awiwie. Następne miały miejsce w latach 1930, 1932, 1935, 1952, 1956, 1961, 1966, 1971, 1975, 1979, 1983, 1987, 1991 i 1995 (wszystkie miały miejsce w Tel Awiwie).
W odróżnieniu od Olimpiady Machabejskiej, w zawodach biorą również udział przedstawiciele innych krajów. Dotychczas na imprezach organizowanych przez Hapoel pojawili się sportowcy z ponad 70 krajów.

</doc>
<doc id="296564" url="https://pl.wikipedia.org/wiki?curid=296564" title="Olimpiada Machabejska">
Olimpiada Machabejska

Olimpiada Machabejska, Żydowskie Igrzyska Olimpijskie (Maccabiah, Makabiada) – olimpiada sportowa organizowana przez izraelską organizację Maccabi. 
W 1932 roku, pierwsza Olimpiada Machabejska (Maccabiah), międzynarodowe Igrzyska Żydowskie, zatwierdzone przez Międzynarodowy Komitet Olimpijski, odbyła się w Tel Awiwie na stadionie Maccabiah Stadium. Wystąpiło w niej 390 sportowców żydowskich z 18 krajów. Polska ekipa zajęła I miejsce w klasyfikacji drużynowej.
Druga taka impreza miała miejsce w 1935 roku, wzięło w niej udział przeszło dwa razy więcej sportowców (1350 osób) niż w poprzedniej, większość z nich została jednak później w Palestynie, nie chcąc wracać do Europy zagrożonej przez nazistów. W obawie przed powtórzeniem się tej sytuacji, następne zawody, z 1938 roku, zostały odwołane. 
Kolejne imprezy Machabejskie miały miejsce w latach: 1950, 1953, 1957, 1961, 1965, 1969, 1973, 1977, 1981, 1985, 1989, 1993, 1997, 2001, 2005, 2009, 2013 i 2017. Wszystkie miały miejsce w Tel Awiwie, a niektóre także częściowo w Jerozolimie. 
W piętnastej Olimpiadzie Machabejskiej z 1997 roku wzięło udział ponad 5500 sportowców z żydowskich wspólnot w 54 krajach, startujących w ponad 50 konkurencjach. 
Olimpiada Machabejska jest obecnie trzecim pod względem wielkości wydarzeniem sportowym na świecie, po igrzyskach olimpijskich i Uniwersjadzie, a także największą imprezą żydowską w ogóle. Większość uczestników zawodów to zapaleni amatorzy, a nie zawodowcy i profesjonaliści. Jednakże były i są również wyjątki, jak np. Mark Spitz, który zdobył jako nastolatek 6 złotych medali w pływaniu na Olimpiadzie Machabejskiej w 1965 roku. Później udało mu się jeszcze zdobyć 2 razy złoto, raz srebro i brąz na Igrzyskach Olimpijskich w Meksyku w 1968 roku, a także ustanowić rekord 7 złotych krążków w Monachium w 1972 roku (pobity dopiero na igrzyskach w Pekinie przez Michaela Phelpsa, który zdobył 8 złotych medali).

</doc>
<doc id="296565" url="https://pl.wikipedia.org/wiki?curid=296565" title="Maccabi">
Maccabi

Maccabi (hebr. מכבי, nazwa pochodząca od Machabeuszy, izraelskich bojowników o niepodległość z czasów rzymskich) – izraelska organizacja sportowa. Miała być związkiem apolitycznym, jednak wkrótce dostała się pod wpływy syjonistów.
Pierwszy klub Maccabi został założony w Jerozolimie w 1911 roku i już wkrótce liczył 300 członków. Drugi klub założono w Petah Tikwie, i te dwa, razem z Rishon le-Zion w Jaffie (powstałym wcześniej, w 1906 roku z inicjatywy Leo Cohena i Aviezera Yellina), weszły w skład ogólnokrajowej organizacji Maccabi w 1912 roku. Maccabi nie ograniczało swej działalności tylko do dziedzin sportowych, było aktywne również w sprawach kulturowych, walczyło o rozwój i propagowanie języka hebrajskiego, zatrudnienie dla żydowskich robotników, a także organizowało oddziały żydowskiej samoobrony. W przededniu I wojny światowej Maccabi liczyło około 1000 członków w 15 klubach. 
Udział tej organizacji i Haszomeru w Festiwalu w Rehovot w 1913 roku zapoczątkował pojawienie się prawdziwego żydowskiego sportu. Jednak w 1914 roku Maccabi zbojkotowało tę imprezę, ponieważ przy jej organizacji zatrudnieni byli arabscy robotnicy, a zabezpieczali ją w większości arabscy strażnicy. M.in. z tego powodu Festiwal w Rehovot nie został już więcej zorganizowany, a od 1932 r. Maccabi zaczęło urządzać własne zawody – Olimpiadę Machabejską.

</doc>
<doc id="296566" url="https://pl.wikipedia.org/wiki?curid=296566" title="Eunice Kathleen Waymon">
Eunice Kathleen Waymon



</doc>
<doc id="296567" url="https://pl.wikipedia.org/wiki?curid=296567" title="Eunice Waymon">
Eunice Waymon



</doc>
<doc id="296569" url="https://pl.wikipedia.org/wiki?curid=296569" title="Pogromcy Mitów">
Pogromcy Mitów



</doc>
<doc id="296571" url="https://pl.wikipedia.org/wiki?curid=296571" title="Jan Amor Tarnowski">
Jan Amor Tarnowski

Jan Amor Tarnowski herbu Leliwa, łacińska forma nazwiska "Joannes Tarnovius", (ur. 1488 w Tarnowie, zm. 16 maja 1561 w Wiewiórce) – pamiętnikarz, teoretyk wojskowości, mówca, kasztelan krakowski od 1536, wojewoda krakowski od 1535, wojewoda ruski od 1527, kasztelan wojnicki od 1522, starosta sandomierski, lubaczowski, stryjski, chmielnicki, w latach 1527–1533, 1539–1546, 1547–1551, 1554–1555 i 1557–1559 dzierżył buławę hetmana wielkiego koronnego.
Życiorys.
Jan Tarnowski, syn Jana Amora Iuniora i Barbary z Rożnowa, wnuczki Zawiszy Czarnego, pochodził z wpływowej szlacheckiej rodziny Leliwitów Tarnowskich posiadającej status senatorski. Wychowywał się na dworach kardynała Fryderyka Jagiellończyka oraz królów Jana Olbrachta, Aleksandra i Zygmunta Starego. Otrzymał wszechstronne, klasyczne, humanistyczne wykształcenie, także militarne.
W 1501 przyjechał na sejm do Piotrkowa jako dworzanin królewski. W czasie wojny litewsko-moskiewskiej 1507-1508 jako rotmistrz dowodził zacieżną chorągwią jazdy. Brał udział w wyprawie do Mołdawii w 1512 gdzie dowodził chorągwią jazdy. W czasie wojny litewsko-moskiewskiej 1512-1522 na czele hufca ochotniczego wziął udział w bitwie pod Orszą. 
W związku ze śmiercią najstarszego brata od 1514 zajmował się sprawami spadkowymi i gospodarowaniem rodzinnym majątkiem. Odtąd też trwały: jego spór z siostrzeńcem Piotrem Kmitą i żale względem dworu. W 1515 brał udział w zjeździe Jagiellonów z Habsburgami w Wiedniu, ale tylko jako dworzanin. W 1517 dwór królewski odstręczył Jana Amora od uczestnictwa w wojnie z Moskwą. W tym też roku zmarła jego matka.
Podróże.
W latach 1518-1520, by dopełnić swe wykształcenie, podjął zwyczajową podróż po świecie. Odwiedził Bliski Wschód, w tym Syrię, Palestynę, Egipt, Grecję, Turcję i oczywiście Ziemię Świętą. W 1518 pasowany został w Jerozolimie na rycerza jerozolimskiego. Zwiedził także Zachodnią Europę. W Portugalii król Manuel I Szczęśliwy, pasował go na rycerza. Tarnowski wziął udział w wyprawie przeciwko Maurom.
Kariera wojskowa.
16 lutego 1520 w Toruniu omawiał z królem plany podboju zbuntowanych Prus Zakonnych. Jan Amor Tarnowski był autorem zwycięskiej strategii militarnej w tej wojnie, choć zastosował ją hetman Mikołaj Firlej. Osobiście uczestniczył w wojnie polsko-krzyżackiej 1519-1521, m.in. w czasie oblężenia Królewca w 1520 roku.
Jako hetman zaciężny polski w 1521 roku na czele 4000 żołnierzy posiłkował Ludwika Jagiellończyka. Jako zwolennik koalicji antytureckiej, wziął udział w wojnie habsbursko-tureckiej w roku 1521. W 1524, w potyczce pod Lwowem, rozbił zagon turecki. W 1528, na swoim zamku w Tarnowie, gościł przez pół roku wygnanego króla Węgier, Jana Zápolyę. W 1531 był autorem świetnego zwycięstwa w bitwie pod Obertynem, w wojnie z hospodarem mołdawskim Piotrem Rareszem.
W czasie wojny litewsko-moskiewskiej 1534-1537 dowodził, w 1534, polsko-litewską wyprawą na Moskwę. Jako hetman polskich wojsk zaciężnych dowodził w kampanii 1535 roku pięcioma tysiącami żołnierzy. Wsławił się wówczas zdobyciem Homla oraz oblężeniem i zdobyciem Staroduba (1535), po zdobyciu którego na jego rozkaz wymordowano ok. 1400 jeńców wojennych. W 1538 roku, w czasie wojny z Mołdawią, oblegał zamek w Chocimiu.
Jan Amor Tarnowski zmienił organizację wojska polskiego ze średniowiecznej, w odpowiadającą współczesnym mu metodom walki (zorganizowane przemieszczanie się armii oparł na taborach wzorowanych na husyckich). Stworzył służby sztabu generalnego nowoczesnej armii, artylerię konną, szpitale polowe finansowane z funduszy królewskich, korpus szancknechtów (saperów), oddziały logistyczne, zajmujące się kierowaniem ruchem taborów i zakładaniem obozów, którymi dowodził probantmaster, zwany później oboźnym. Wprowadził kodeks dyscypliny wojskowej – „akty hetmańskie; sądy wojskowe oraz instytucję kapelanów wojskowych. Inwestował też w wydobycie i obróbkę metali w Polsce, co mogło mieć znaczenie dla zdolności obronnych.
W polityce wewnętrznej cieszył się popularnością wśród szlachty, jednak sprzeciwiał się wzrostowi liczby przywilejów szlacheckich. Był zwolennikiem prowadzenia aktywnej polityki militarnej i ekspansji nie na Węgrzech, jak stronnictwo narodowe, lecz zgodnie z tradycją rodzinną nad dolnym Dunajem przeciwko Turcji. Wielka ambicja i z trudem zdobywane zaszczyty spowodowały, że stał się drażliwy i opozycyjnie nastawiony do dworu królewskiego. Pomimo tego jednak, że niezbyt dobrze rozumiał się z Zygmuntem Starym i królową Boną, to w czasie tzw. wojny kokoszej stanął przy królu. W polityce był stronnikiem Habsburgów, często wbrew interesom Rzeczypospolitej (np. napad na Oczaków w 1545). Lepsze stosunki miał z jego synem, królem Zygmuntem II Augustem; wsparł go w trudnej sytuacji związanej z jego związkiem z Barbarą Radziwiłłówną.
Był znakomitym administratorem, nie tylko budżetu hetmańskiego lecz także swych prywatnych dóbr, a także mecenasem literatury. Należał do Zakonu Rycerskiego Grobu Bożego w Jerozolimie. W 1540 na mocy przywileju Zygmunta I Starego doprowadził do założenia Tarnopola.
Ostatnie lata życia spędził w Wiewiórce, tam też zmarł 16 maja 1561 roku. 18 sierpnia 1561 roku został pochowany w krypcie tarnowskiej kolegiaty, obecnie bazyliki katedralnej.
Twórczość.
Jan Tarnowski był autorem dzieła "Consilium rationis bellicae" ("Rada sprawy wojennej", 1558), które było wykładnią współczesnej, polskiej techniki wojskowej. Na książce tej wychowały się kolejne generacje dowódców wojskowych Rzeczypospolitej. Dokonał także kompilacji pt. "Ustawy prawa ziemskiego polskiego, dla pamięci lepszej krótko i porządnie ze statutów i z konstytucyj zebrane, z przydatkiem: O obronie koronnej, i o sprawie i powinności urzędników wojennych, Jego M. Pana Jana Tarnowskiego niekiedy kasztelana krakowskiego etc. etc., temi czasy rycerskiemu stanowi barzo potrzebne". Był również autorem dziennika podróży do Ziemi Świętej: "Terminatio ex itinerario Illustris et Magnifici Domini Joanis Comitis in Tarnow Castellani Cracoviensis Supremi exercituum Regni Poloniae Ducis, Venetiis ad Terram Sanctam proficientis" (Tytuł przydany później i przez kogo innego)
Jan Kochanowski jego osobie poświęcił pieśń "O śmierci Jana Tarnowskiego", pisał też do niego i o nim w elegiach.
Przodkowie.
Jan Amor Tarnowski jest w szóstym pokoleniu potomkiem z linii męskiej Spycimira Leliwity.

</doc>
<doc id="296573" url="https://pl.wikipedia.org/wiki?curid=296573" title="Alchemia lekarska">
Alchemia lekarska



</doc>
<doc id="296577" url="https://pl.wikipedia.org/wiki?curid=296577" title="Józef Sczaniecki">
Józef Sczaniecki

Józef Maria Maciej Sczaniecki (ur. 22 lutego 1907, zm. 10 września 1939 pod Walewicami) – porucznik rezerwy kawalerii Wojska Polskiego.
Życiorys.
Był synem Władysława Sczanieckiego (oficera Wojska Polskiego, ziemianina, działacza społecznego i gospodarczego) i Jadwigi z Plucińskich (uczestniczki powstania wielkopolskiego). Zdobył wykształcenie rolnicze i od 1934 administrował należącym do jego brata, Andrzeja, majątkiem Srocko Wielkie, w powiecie kościańskim.
Wcześniej jednak, od 25 lipca 1927 do 25 kwietnia 1928, ukończył Szkołę Podchorążych Rezerwy Kawalerii w Grudziądzu, a następnie odbył praktykę w 15 pułku ułanów. Na stopień podporucznika został mianowany ze starszeństwem z 1 stycznia 1932 w korpusie oficerów rezerwy kawalerii. W 1934 pozostawał na ewidencji Powiatowej Komendy Uzupełnień Jarocin. Posiadał przydział w rezerwie do 17 pułku ułanów w Lesznie. Na stopień porucznika został mianowany ze starszeństwem z 1 stycznia 1936 i 99. lokatą w korpusie oficerów rezerwy kawalerii.
W 1939 został zmobilizowany i wyznaczony na dowódcę szwadronu marszowego 17 pułku ułanów. Wziął udział w kampanii wrześniowej. 9 września na czele szwadronu dotarł do Soboty. Tam dowodzony przez niego pododdział został rozformowany, a poszczególne plutony wcielone do szwadronów 17 pułku ułanów. Następnego dnia poległ pod Walewicami prowadząc do ataku na stanowiska niemieckie IV pluton 2. szwadronu 17 puł. Pośmiertnie został odznaczony Krzyżem Srebrnym Orderu Virtuti Militari.
Jego młodszym bratem był Michał Sczaniecki, historyk państwa i prawa, profesor Uniwersytetu Poznańskiego i Warszawskiego.

</doc>
<doc id="296580" url="https://pl.wikipedia.org/wiki?curid=296580" title="Peptydy">
Peptydy

Peptydy (gr. πεπτίδια, "strawne") – organiczne związki chemiczne, amidy powstające przez połączenie dwóch lub więcej cząsteczek aminokwasów wiązaniem peptydowym. Krótkie peptydy o długości do ok. 10 reszt aminokwasowych określa się jako oligopeptydy, łańcuchy dłuższe to polipeptydy lub białka. Granica między polipeptydami a białkami może być wyznaczana w oparciu o masę cząsteczkową i lokowana jest ona wówczas w okolicach 10 kDa (ok. 90 reszt aa) lub według kryterium funkcjonalności – polipeptydem jest wówczas dowolny dłuższy łańcuch aminokwasowy, który może stać się funkcjonalnym białkiem po uzyskaniu odpowiedniej struktury przestrzennej.
W organizmach żywych łańcuch peptydowy powstaje podczas biosyntezy białek w procesie translacji. Peptydy mogą być też .

</doc>
<doc id="296581" url="https://pl.wikipedia.org/wiki?curid=296581" title="Zaginione Miasta">
Zaginione Miasta

Zaginione Miasta ("Lost Cities") – gra będąca formą pośrednią pomiędzy grą planszową a grą karcianą, zaprojektowana przez Reinera Knizię w 1999 roku.
Gra została wydana w Polsce w 2004 roku przez wydawnictwo Galakta z Krakowa.
Zadaniem gracza jest zorganizowanie wypraw mających na celu poszukiwanie tytułowych zaginionych miast w Himalajach, brazylijskich lasach równikowych, w ruchomych piaskach, starożytnych wulkanach czy w Królestwie Neptuna. Oryginalnie gra została zaprojektowana dla dwóch osób, ale powstały wersje dla 3 i 4 osób wymyślone przez pasjonatów tej gry.
W skład gry wchodzą talia kart w pięciu kolorach przedstawiających sceny z wypraw do poszczególnych obszarów oraz planszy. Każdy kolor zawiera dziesięć kart z wartościami od 2 do 10 oraz 3 karty zakładów. Na planszy znajduje się pięć pól, na które wykłada się karty we właściwym kolorze. Gracze otrzymują na początek 8 kart, a pozostałe dobierają w trakcie rozgrywki ze stosu. Każda rozpoczęta przez gracza wyprawa kosztuje 20 punktów. Pojedynczą rozgrywkę wygrywa gracz, który po odjęciu kosztów wyprawy zdobędzie najwięcej punktów. Dodatkową szansą na zdobycie przewagi jest wyłożenie na początku każdej wyprawy, kart zakładu, które pomnażają zdobyte punkty.
Rozgrywka trwa stosunkowo krótko. Zwycięzcą zostaje gracz, który w trzech rozgrywkach uzyska najwięcej punktów.
Część graczy krytykuje grę za oderwanie mechaniki gry od jej tematu - co jest typowe dla gier niemieckich (tzw. "German style" lub "euro-games").

</doc>
<doc id="296586" url="https://pl.wikipedia.org/wiki?curid=296586" title="BMP-1">
BMP-1

BMP-1 (w Polsce oznaczony BWP-1) – radziecki bojowy wóz piechoty. Wprowadzony do uzbrojenia w 1966 roku.
Był nowatorską konstrukcją i uważany jest za pierwszy skonstruowany od podstaw i produkowany seryjnie bojowy wóz piechoty na świecie.
Historia.
W drugiej połowie lat 50. XX wieku coraz większym zagrożeniem dla pojazdów pancernych stawały się przeciwpancerne pociski kierowane (ppk). Główne uzbrojenie czołgów, armata o kalibrze ok. 100 mm słabo nadawała się do zwalczania stanowisk ppk. Także transportery opancerzone przewożące osłaniającą czołgi piechotę, z powodu słabego uzbrojenia (karabin maszynowy 7,62 – 14,5 mm), nie były w stanie zapewnić skutecznej osłony atakującym czołgom. Ćwiczenia wykazały, że jedyną skuteczną taktyką jest możliwie wczesne spieszenie przewożonej piechoty, która niszczyła wykryte stanowiska ppk. Taka taktyka zmniejszała jednak szybkość natarcia i w praktyce degradowała czołgi do roli pojazdów wspierających.
Pod koniec lat 50. w ZSRR postanowiono opracować nowy pojazd opancerzony przeznaczony do transportu piechoty. W odróżnieniu od standardowego w tym czasie BTR-50P miał on otrzymać silne uzbrojenie składające się oprócz karabinu maszynowego z armaty i wyrzutni ppk. Prace rozpoczęto w 1960 roku. W 1964 roku biuro konstrukcyjne Czelabińskiej Fabryki Traktorów kierowane przez P. Isakowa przedstawiło prototyp oznaczony jako "Obiekt 764", a w kolejnym roku ulepszony "Obiekt 765". Po próbach z innymi pojazdami, w 1966 roku "Obiekt 765" został przyjęty do uzbrojenia jako BMP-1 (Боевая Машина Пехоты, "bojewaja maszina piechoty", ros. Bojowy Wóz Piechoty), znany też początkowo jako BMP-765. Nowy pojazd miał niski kadłub o silnie pochylonych płytach pancerza czołowego. Pancerz przedni był odporny na ostrzał pociskami kalibru 12,7 mm. Taką odporność uznano za wystarczającą, ponieważ w momencie wprowadzenia do uzbrojenia BMP-1 podstawowym uzbrojeniem lekkich pojazdów opancerzonych NATO (potencjalnego przeciwnika) był karabin maszynowy M2 kalibru 12,7 × 99 mm NATO. Opancerzenie boczne i tyłu pojazdu zapewniało ochronę przed ostrzałem z broni kalibru 7,62 × 51 mm NATO. Dzięki stosunkowo słabemu opancerzeniu i w związku z tym niskiej masie pojazd miał możliwość pływania z marszu (bez wcześniejszego przygotowania).
Z uwagi na umieszczenie przedziału desantu w tylnej części pojazdu, grupa desantowa mogła opuszczać pojazd dwoma drzwiami tylnymi lub czterema włazami górnymi. Żołnierze desantu siedzieli plecami do siebie i mogli prowadzić ogień z broni osobistej przez otwory strzelnicze w burtach i drzwiach pojazdu. Stanowisko dowódcy umieszczono za stanowiskiem kierowcy, przed obracaną elektrycznie, jednoosobową wieżą. Uzbrojenie wozu składało się z gładkolufowej armaty 73 mm 2A28 Grom, sprzężonego karabinu maszynowego PKT i wyrzutni ppk Malutka. Wprowadzony do uzbrojenia w 1961 roku ppk 9M14 zapewniał przebicie pancerza o grubości 400-450 mm, mając przy tym zasięg maksymalny 3000 metrów, ograniczony długością przewodu sterującego nawiniętego na szpuli znajdującej się wewnątrz pocisku. Sprawiało to że nowy pojazd mógł skutecznie zwalczać wszystkie czołgi podstawowe (MBT) armii NATO.
Duża odległość minimalna odpalenia ppk Malutka (500 m) spowodowała, że BMP-1 musiał być uzbrojony w działo umożliwiające skuteczne zwalczanie celów opancerzonych na krótszych odległościach – dlatego uzbrojono go w gładkolufową armatę 2A28, kalibru 73 mm. Armata ładowana była przy pomocy automatu ładowania lub ręcznie. Naboje znajdowały się w obsługiwanym przez automat magazynie karuzelowym. Duża awaryjność automatu ładowania i brak poczucia bezpieczeństwa działonowego-operatora, któremu podczas ładowania armaty groziło urwanie ręki, a także niska szybkostrzelność osiągana przy pomocy automatu ładowania (ok. 8 strz./min.) spowodowała, że część wozów (np. fińskie) miała zdemontowane to urządzenie i armata była ładowana tylko ręcznie. Z automatu ładowania zrezygnowano ostatecznie w 1974, po wprowadzeniu na uzbrojenie wozu nabojów odłamkowo-burzących, które nie mogły być ładowane automatycznie, chociaż w dalszym ciągu wykorzystywany jest magazyn karuzelowy.
Opis.
BMP-1 jest bojowym wozem piechoty przeznaczonym do współdziałania z czołgami. Stanowi wyposażenie oddziałów piechoty zmechanizowanej. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie ogniowe, gdy przystępuje ona do działania poza pojazdem.
Załogę BMP-1 tworzą: dowódca, działonowy-operator, kierowca i ośmiu żołnierzy desantu. Kierowca i dowódca zajmują miejsce w przedziale kierowania (jeden za drugim), działonowy w wieży (przedział bojowy) znajdującej się w centralnej części wozu, żołnierze desantu w przeznaczonych dla nich dwóch przedziałach umieszczonych w tylnej części pojazdu. W przedniej części kadłuba znajduje się przedział napędowy z silnikiem.
Kadłub BMP-1 tworzy sztywną skrzynię zespawaną ze stalowych blach o grubości:
Wieża zespawana jest z blach stalowych o grubości:
W wieży znajduje się zasadnicze uzbrojenie wozu: 73 mm armata 2A28 Grom i sprzężony z nią karabin maszynowy PKT. Uzbrojenie może być wychylane w zakresie kątów –4°/+33° i nie jest stabilizowane. Armata 2A28 jest ładowana przez automat ładowania (Maszyna Załadunkowa tzw. MZ – ros. M3) lub ręcznie. Odległość strzału bezwzględnego dla armaty przy strzelaniu pociskiem PG 15W do celu o wysokości 2 m wynosi 765 m. Nad lufą armaty zamocowana jest wyrzutnia 9S415 przeciwpancernych pocisków kierowanych 9M14M Malutka ładowana z wnętrza wieży przez mały właz. Na bokach wieży są często mocowane wyrzutnie granatów dymnych 902W Tucza. Do celowania służy dzienno-nocny celownik 1PN22M2, a obserwację poza polem widzenia celownika zapewniają peryskopy TNPO-170A.
Zapas amunicji zmagazynowanej w karuzeli automatu ładowania wynosi 40 sztuk. Amunicja do armaty 2A28 jest podobna do zastosowanej w ciężkim granatniku przeciwpancernym SPG-9 a stanowią ją granaty:
Zapas amunicji do km PKT wynosi 2000 sztuk. W wieży i kadłubie przewożone są także 4 pociski 9M14M Malutka.
Napęd BMP-1 stanowi 6-cylindrowy, czterosuwowy, wysokoprężny, o pojemności 15 800 cm³, zbudowany w układzie V, niedoładowany, chłodzony cieczą silnik UTD-20. Moc przy 2600 obr/min wynosi 300 KM. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do przodu, do tyłu, hamowanie oraz skręcanie. Skrzynia biegów pięciobiegowa (pięć biegów do przodu + bieg wsteczny). Łączny zapas paliwa wynosi 462 dm³, 350 dm³ w zbiorniku głównym oraz 50 dm³ w lewym włazie desantu i 60 dm³ w prawym, pozostałe 2 dm³ mieszczą pompy paliwa oraz przewody zasilające silnik w paliwo.
BMP-1 ma zawieszenie niezależne na wałkach skrętnych. Każde z 12 kół jezdnych jest połączone za pomocą wahacza wleczonego z wałkiem skrętnym. Wahacze pierwszej i ostatniej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania oraz posiadają sprężynowy ogranicznik skoku. Koła 2 i 5 pary posiadają odbojnik gumowy. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Pojazd ma dwie gąsienice o szerokości 300 mm, lub 320 mm, każda nowa składa się z 84 ogniw.
Służba.
W momencie przyjęcia do uzbrojenia BMP-1 był konstrukcją rewolucyjną, pierwszym bojowym wozem piechoty. W Armii Radzieckiej pojazd był używany w batalionach zmotoryzowanych wchodzących w skład pułków czołgów. W typowych zmotoryzowanych dywizjach piechoty jeden pułk posiadał wozy BMP, następne dwa pułki – transportery opancerzone BTR.
Konflikty lokalne w czasie których użyto BMP-1 wykazały, że pojazd ten posiada kilka istotnych wad. Umieszczenie zbiorników paliwa w tylnych drzwiach sprawiło, że BMP-1 był bardzo wrażliwy na ostrzał z tyłu. Opancerzenie boczne, choć teoretycznie odporne na ostrzał prowadzony z broni kalibru 7,62 mm, także okazało się zbyt słabe i częste były przypadki przebicia pancerza bocznego przez pociski karabinów maszynowych. Dużą wadą okazał się także niewielki kąt podniesienia armaty 2A28 uniemożliwiający użycie głównego uzbrojenia przeciwko bliskim, wysoko położonym celom. Przez pierwsze lata armata nie dysponowała amunicją odłamkową do zwalczania celów żywych, co poprawiono od 1974 roku. Wystrzeliwane z armaty 2A28 pociski kumulacyjne i odłamkowe miały niską prędkość lotu, co sprawiało, że armata nie sprawdzała się przy silnym wietrze.
Szybki postęp techniczny w latach 60. i 70. sprawił, że BMP-1 szybko stał się konstrukcją przestarzałą. Dotyczyło to szczególnie uzbrojenia. Pod koniec lat 60. pojawiły się nowe typy ppk. Były one szybsze, miały wyższą przebijalność, a przede wszystkim ich minimalna odległość odpalania spadła do 50 m. W rezultacie w uzbrojeniu armii NATO pojawiły się na początku lat 70. bwp (M2 Bradley, AMX-10P, Marder) wyposażone w nowe ppk i działka o kalibrze 20 mm. Nie miały one wad armaty 2A28, pozwalały na prowadzenie skutecznego ognia przeciw celom lekkoopancerzonym a wysoki kąt podniesienia pozwalał używać ich przeciwko celom latającym.
Odpowiedzią ZSRR było rozpoczęcie prac nad nowym bwp – późniejszym BMP-2 i rozpoczęcie modernizacji części BMP-1. Okazało się jednak że konstrukcja BMP-1 jest bardzo mało podatna na modernizacje. Dlatego wozy zmodernizowane do standardu izd. 765Sp4 (czasem oznaczane jako BMP-1P) wprowadzone do uzbrojenia w 1979 roku poza zdemontowaniem wyrzutni ppk Malutka i zastąpieniem jej zamontowaną na wieży wyrzutnią 9P135M umożliwiającą odpalanie pocisków ppk 9M111 Fagot (AT-4 Spigot) lub 9M113 Konkurs (AT-5 Spandrel) nie różnią się od pojazdów nie zmodernizowanych. Później po wprowadzeniu do uzbrojenia BMD-2 pojawił się pomysł zastąpienia wieży wozu BMP-1 kompletną wieżą tego wozu ale ostatecznie z pomysłu tego zrezygnowano.
Specyficzną odmianą był BMP-1D przystosowany do służby w Afganistanie. Pojazdy tej wersji są wyposażone w fartuchy osłaniające górną część układu jezdnego, dodatkowe opancerzenie burt, i strzelnice w górnych włazach przedziału desantowego. Zbiorniki paliwa w tylnych drzwiach BMP-1D były wypełniane piaskiem. Wozy tej wersji nie mogły pływać, miały mniejszy zasięg, ale były znacznie odporniejsze na ostrzał.
Poza ZSRR licencję na BMP-1 zakupiła Czechosłowacja i Rumunia. W Czechosłowacji budowane były wozy identyczne z radzieckimi, opracowano także zwiadowczą wersję BPzV. W Rumunii zdecydowano się wprowadzić do radzieckiego projektu znaczne zmiany (zmieniono między innymi silnik) w rezultacie rumuński MLI-84 jest dłuższy. BMP-1 stał się także wzorem dla chińskiego WZ-501 zewnętrznie prawie identycznego z wozem radzieckim. Poza armią rosyjską BMP-1 znajduje się między innymi na uzbrojeniu armii polskiej (BWP-1), czeskiej i słowackiej (BVP-1), irackiej. Greckie BMP-1, gdy odbierano je z Niemiec, pozyskane po rozwiązanych siłach zbrojnych NRD, wyposażone były w ppk 9K113 Konkurs". Po prawie 30 latach służby w Grecji, po remoncie, przekazywane są aktualnie do Egiptu. 
Obecnie BMP-1 jest już mało skuteczny podczas starcia z takimi bojowymi wozami piechoty jak amerykański M2 Bradley, czy brytyjski FV510 Warrior. Jest również zupełnie bezradny w starciu z nowoczesnymi czołgami. Cienki pancerz ulega przebiciu przez nowoczesne pociski przeciwpancerne wystrzeliwane ze stabilizowanych armat automatycznych montowanych w zachodnich pojazdach. Co prawda armata 73 mm ciągle potrafi jeszcze przebić pancerz zachodniego wozu piechoty, ale jej celność jest niska w porównaniu z nowoczesnymi konstrukcjami, zwłaszcza w ruchu. Pociski AT-3 Sagger są bardzo trudne w użyciu, gdyż posiadają system naprowadzania pierwszej generacji, który nie dorównuje już nowoczesnym standardom. 
W muzeach.
BWP-1 jest eksponowany w: 

</doc>
<doc id="296591" url="https://pl.wikipedia.org/wiki?curid=296591" title="US5">
US5

US5 – boysband stworzony w 2005 w reality show "Big in America".
Historia.
Celem programu "Big in America" było wyszukiwanie młodych „talentów” i wykreowanie nowego boysbandu. Przesłuchania odbywały się w USA i Niemczech, stąd początkowo w jego skład wchodziły osoby pochodzące z tych właśnie krajów. Współproducentem programu był Lou Pearlman (autor sukcesu kilku innych grup, m.in. N Sync, Spice Girls, Britney Spears czy Backstreet Boys). Na samym początku do zespołu wybrano czterech Amerykanów (Richie, Izzy, Jay i Drew), później Niemców (Chris, Mikel, Peter i Roger), przy czym po pewnym czasie Drew zastąpiony został przez Kyle’a, ale później odpadł, podobnie jak Peter i dobrowolnie Roger. Wtedy boysband w składzie: Richie, Izzy, Jay, Mikel i Chris, przybrał nazwę: US5. Później Mikela zastąpił Vincent Tomas. 20 sierpnia 2008 r. z powodów zdrowotnych z zespołu odszedł Chris Watrin. Na jego miejsce przyszedł Cayce Clayton. W 2009 roku z zespołu odszedł Vincent oraz Izzy Gallegos. Izzy po dłuższym namyśle postanowił jednak wrócić do US5 i tak też zrobił. W sierpniu 2009 roku odbyły się dwa castingi na nowego, piątego członka zespołu, który miałby zastąpić Vincenta. Pierwszy casting odbył się w Kolonii, a drugi w Berlinie. 15 października w programie „Make US5 Again”, na kanale Pro7, został przedstawiony nowy członek US5 – Jason Pena (NY).
Na początku 2011 roku, były członek zespołu, Christoph Watrin wraz z przyjaciółmi założył zespół StadtkinT, w którym jest głównym wokalistą.
Wizyty w Polsce.
Zespół odwiedził Polskę 5 razy:
Dyskografia.
Single.
Certyfikowane.
Progi certyfikacyjne w sprzedaży singli:
Znaki:

</doc>
<doc id="296593" url="https://pl.wikipedia.org/wiki?curid=296593" title="Towarzystwo Filaretów (Gdańsk)">
Towarzystwo Filaretów (Gdańsk)

Towarzystwo Filaretów – tajna polska młodzieżowa organizacja patriotyczna.
Historia.
Organizacja została założona w 1916 w Gdańsku przez Stefana Miraua i Alfa Liczmańskiego. Jej członkowie odbywali ćwiczenia wojskowe w lasach oliwskich, przygotowując się do walki zbrojnej o niepodległość Polski.
Po zakończeniu I wojny światowej członkowie Towarzystwa postanowili przekształcić swą organizację w zalążek polskiego harcerstwa w Gdańsku. W 1920 sześciu Filaretów z Gdańska: Witold Kopczyński, Alf Liczmański, Stefan Mirau, Mieczysław Tejkowski, Aleksander Witkowski i Jerzy Żuralski - wzięło udział w obozie harcerskim, zorganizowanym przez harcerzy warszawskich. Na obozie zdobyli stopień młodzika i złożyli przyrzeczenie harcerskie, a po powrocie założyli w czerwcu 1920 pierwszą męską drużynę harcerską im. Zygmunta Augusta, której drużynowym został Stefan Mirau.

</doc>
<doc id="296594" url="https://pl.wikipedia.org/wiki?curid=296594" title="Granat ET-40 Filipinka">
Granat ET-40 Filipinka

Filipinka (używano także nazw: ET-40, Perełka, Wańka) – polski ręczny granat zaczepny produkowany w warunkach konspiracyjnych przez wytwórnie Armii Krajowej.
Historia.
Ręczny granat zaczepny Filipinka został skonstruowany w 1940 roku przez Edwarda Tymoszaka (ps. „Filip” lub "Chmielnicki") – pirotechnika pracującego przed wybuchem wojny w wytwórni amunicji nr 2 w Rembertowie. 
Granat produkowano od czerwca 1940 roku w jego mieszkaniu w Rembertowie przy ul. Batorego a najprawdopodobniej od lipca 1940 w budynku szkolnym przy Królewskiej 16. Nadano mu oznaczenie ET-40, lecz bardziej przyjęła się nazwa „Filipinka” pochodząca od pseudonimu konstruktora (Filip Tarło). Znany też był pod nazwą „Wańka”, co wiąże się z używanym od połowy 1941 roku oznakowaniem granatu rosyjskimi literami „ДУГ” (skrót od "diesantnaja udarnaja granata"), mającymi sugerować, że jest on pochodzenia radzieckiego.
Granaty były produkowane także do 1944 roku w Warszawie, w kamienicy mieszczącej wcześniej szkołę Towarzystwa Krzewienia Wiedzy Handlowej przy ulicy Królewskiej 16 ; łącznie wykonano około 240 000 sztuk. Organizacja produkcji była prowadzona w ramach działań organizacji niepodległościowej "Unia". Filipinki były powszechnie używane przez oddziały AK w ich akcjach bojowych przez cały okres wojny.
Opis konstrukcji.
Granat Filipinka był ręcznym granatem zaczepnym. Korpus granatu początkowo stanowiła ebonitowa puszka w kształcie walca o średnicy 52 mm i wysokości 95 mm, później puszka ebonitowa została zastąpiona tłoczoną puszką z blachy stalowej.
Granat wypełniony był szedytem (materiałem wybuchowym produkowanym w warunkach konspiracyjnych na bazie chloranu potasu) oraz w niewielkich ilościach sproszkowanym trotylem lub brytyjskim plastikiem. Wybuch był inicjowany przez zapalnik uderzeniowo-bezwładnościowy. Granat wybuchał w momencie uderzenia o ziemię (iglica uderzała w spłonkę, która zapalała materiał inicjujący, doprowadzając do eksplozji zgromadzonego wewnątrz korpusu szedytu).

</doc>
<doc id="296595" url="https://pl.wikipedia.org/wiki?curid=296595" title="K. Natwar Singh">
K. Natwar Singh

Kunwar Natwar Singh (ur. 16 maja 1931 w Bharatpur, Rajastan) – polityk indyjski, w latach 2004-2005 minister spraw zagranicznych Indii.
Życiorys.
Kształcił się na Uniwersytecie w Delhi (w prestiżowym St. Stephen College, znanym z wielu wybitnych absolwentów), uzupełniał studia w Cambridge i Pekinie. Od 1953 pracował w indyjskiej służbie dyplomatycznej, m.in. w Pekinie i stałym przedstawicielstwie w USA w Nowym Jorku, reprezentował Indie we władzach UNICEF oraz kilku komitetach ONZ i sesjach Zgromadzenia Ogólnego. Był również ekspertem władz Brytyjskiej Wspólnoty Narodów. Sprawował funkcję ambasadora m.in. w Polsce (1971-1973) i Pakistanie (1980-1982). W latach 60. pracował w sekretariacie premier Indiry Gandhi, w latach 1982-1984 był sekretarzem w Ministerstwie Spraw Zagranicznych. W latach 1982-1984 kierował liniami lotniczymi Air India.
W 1984 wstąpił do Indyjskiego Kongresu Narodowego i został wybrany do parlamentu (Lok Sabha). W 1985 premier Rajiv Gandhi powierzył mu stanowisko ministra stanu ds. przemysłu ciężkiego i rolnictwa, a w 1986 ministra stanu ds. zagranicznych. Singh pozostawał w rządzie do 1989, w 1987 przewodniczył Konferencji Narodów Zjednoczonych ds. Rozbrojenia i Rozwoju. Po porażce wyborczej Partii Kongresowej zasiadał nadal w parlamencie (z przerwą).
W maju 2004 został ministrem spraw zagranicznych w rządzie premiera Manmohana Singha. Jako pierwszy szef dyplomacji indyjskiej od piętnastu lat był z wizytą w Pakistanie i podjął dwustronne rozmowy. Stracił tekę spraw zagranicznych w listopadzie 2005 po ujawnieniu zarzutów o czerpanie nielegalnych zysków z programu ONZ "Ropa za żywność"; pozostał jednak ministrem bez teki w gabinecie M. Singha.
Jest autorem kilku książek.

</doc>
<doc id="296596" url="https://pl.wikipedia.org/wiki?curid=296596" title="Franciszek Kręcki">
Franciszek Kręcki

Franciszek Leon Kręcki (ur. 16 kwietnia 1883 w Borzestowie k. Kartuz, zm. zamordowany 22 marca 1940 w Stutthofie) – polski prawnik, dyrektor banku, działacz kaszubski i polonijny w Gdańsku.
Życiorys.
Pochodził z drobnoszlacheckiej rodziny kaszubskiej herbu Bończa odmienna przydomku szlacheckiego Kręckich „Bobrius”. Syn Konstantego i Lukrecji z d. Warzewska. Franciszek Kręcki był bratem działaczki pomorskiej Marii Lukrecji Bobrius-Kręckiej.
Ukończył gimnazjum w Chełmnie. Studiował prawo w Królewcu, Berlinie i Heidelbergu, gdzie uzyskał uprawnienia do prowadzenia kancelarii adwokackiej, a następnie doktorat. Władze pruskie nie pozwoliły mu jednak otworzyć własnej kancelarii.
Od 1907 związał się z Gdańskiem, gdzie został jednym z dyrektorów Domu Handlowego i Komisowego „Ceres”. W październiku 1919 firma ta została przekształcona w gdański oddział Banku Kwilecki, Potocki i Spółka, a Kręcki był przez cały okres 1919-1939 jego dyrektorem. Zasiadał też m.in. w zarządzie Gdańskiej Giełdy Papierów Wartościowych i Dewiz, w radach nadzorczych The British and Polish Trade Bank i Bank von Danzig, członkiem Związku Polskich Kupców i Przemysłowców.
Należał do pierwszych członków założonego przez Friedricha Lorentza w 1907 w Kartuzach Kaszubskiego Towarzystwa Ludoznawczego, wspólnie z Aleksandrem Majkowskim wydawał czasopismo „Gryf”, przez pewien czas samodzielnie kierował jego redakcją. 22 sierpnia 1912 został skarbnikiem Towarzystwa Młodokaszubów. Od 1911 był prezesem gdańskiego gniazda Towarzystwa Gimnastycznego „Sokół”. Był też członkiem Bractwa Pomorskiego w Toruniu (1921) oraz Zrzeszenia Miłośników Kaszubszczyzny „Stanica”, również w Toruniu (1936).
Podczas I wojny światowej w 1914 wcielony do armii niemieckiej. Po powrocie do Gdańska w latach 1918–1920 kierował gdańskim podkomisariatem Naczelnej Rady Ludowej i tajną Organizacją Wojskową „Pomorze”, przygotowywaną na wypadek zbrojnego powstania w celu przyłączenia Pomorza do Polski.
Po utworzeniu Wolnego Miasta Gdańska włączył się niezwykle aktywnie w życie Polonii. Wstąpił do utworzonego w 1922 Towarzystwa Przyjaciół Nauki i Sztuki, wspierał finansowo wydawany przez nie „Rocznik Gdański”, udzielał się w Gdańskiej Macierzy Szkolnej. W 1935, po utworzeniu Gdańskiego Okręgu Związku Harcerstwa Polskiego został jego prezesem; do jego zadań należało przygotowanie bazy materialnej i lokalowej dla rozbudowującego się harcerstwa. Członek Komitetu Budowy Domu Polskiego, który otwarto przy ul. Wałowej w grudniu 1924.
Aresztowany 1 września 1939, został osadzony w Victoriaschule, a zimą w Stutthofie. Został rozstrzelany w zbiorowej egzekucji działaczy polskich w lesie obok obozu w Wielki Piątek 1940.
W 1947 jego szczątki ekshumowano i pochowano na cmentarzu na Zaspie w Gdańsku. Patronuje ulicy w gdańskiej Oliwie.

</doc>
<doc id="296602" url="https://pl.wikipedia.org/wiki?curid=296602" title="Roger Taylor (tenisista)">
Roger Taylor (tenisista)

Roger Taylor (ur. 14 października 1941 w Sheffield) – brytyjski tenisista.
Kariera tenisowa.
W 1968 roku był w gronie ośmiu tenisistów-amatorów (tzw. Handsome Eight), którzy z ramienia Lamara Hunta podjęli rywalizację z zawodowcami w ramach nowego cyklu – World Championship Tennis, co stanowiło początek ery open tenisa.
W grze pojedynczej zwyciężył w siedmiu imprezach z cyklu ATP World Tour oraz doszedł do ośmiu finałów. W singlu najwyższą pozycję rankingową zajmował 13 września 1973 roku, będąc wówczas na 11. pozycji.
W grze podwójnej Taylor triumfował w dziewięciu imprezach o randze ATP World Tour, w tym dwa razy w zawodach wielkoszlemowych, US Open z 1971 i 1972 roku. W edycji z 1971 roku tworzył parę z Johnem Newcombem, a rok później z Cliffem Drysdalem. Taylor osiągnął ponadto siedem deblowych finałów.
W grze mieszanej Brytyjczyk dotarł do jednego finału, w 1962 roku podczas Australian Championships, a grał wspólnie z Darlene Hard.
W latach 1964–1976 Taylor reprezentował Wielką Brytanię w Pucharze Davisa, wygrywając 29 pojedynków i przegrywając 11 (w deblu i singlu).
Od lutego 2000 roku do stycznia 2004 roku Taylor pełnił funkcję kapitana męskiej drużyny w Pucharze Davisa.

</doc>
<doc id="296604" url="https://pl.wikipedia.org/wiki?curid=296604" title="László Fejes Tóth">
László Fejes Tóth

László Fejes Tóth (ur. 12 marca 1915 w Segedynie, zm. 17 marca 2005 w Budapeszcie) – węgierski matematyk, który zajmował się głównie geometrią, a dokładniej zbiorami wypukłymi, sferami i Teorią ograniczonych brył powstałych z kul. W publikacji z 1953 r. udało mu się stworzyć podstawę matematyczną do dowodu postulatu Keplera, choć sam dowód, ze względu na jego obszerność i nietrywialność metody został przeprowadzony dopiero przez Thomasa Halesa przy pomocy symbolicznych obliczeń komputerowych.

</doc>
<doc id="296605" url="https://pl.wikipedia.org/wiki?curid=296605" title="Laszlo Fejes Toth">
Laszlo Fejes Toth



</doc>
<doc id="296606" url="https://pl.wikipedia.org/wiki?curid=296606" title="Laszló Fejes Toth">
Laszló Fejes Toth



</doc>
<doc id="296608" url="https://pl.wikipedia.org/wiki?curid=296608" title="Postulat Keplera">
Postulat Keplera

Postulat Keplera dotyczy nieograniczonych brył powstałych z kul i maksymalizacji upakowania nieskończenie wielu kul w przestrzeni (nie mylić z teorią ograniczonych brył powstałych z kul).
Rozwiązanie tego teoretycznego problemu ma istotne znaczenie w wielu praktycznych zagadnieniach, m.in. w krystalografii.
Postulat Keplera głosi:
Obrazowo można porównać optymalny, postulowany układ kul, z porządkiem piramidy z piłek albo jabłek, który powielamy w nieskończoność.
Mimo że postulat Keplera został powszechnie zaakceptowany i nie znaleziono żadnego przykładu, który by mu zaprzeczał, a sam postulat wydaje się trywialny, długo nie potrafiono go udowodnić. Podstawy teoretyczne matematycznego dowodu postulatu Keplera opublikował w 1953 r. László Fejes Tóth, a pełny dowód, wymagający ze względu na swoją złożoność stosowania komputerowej analizy symbolicznej, przeprowadził i opublikował w 2005 roku Thomas Hales.

</doc>
<doc id="296610" url="https://pl.wikipedia.org/wiki?curid=296610" title="Granat R-42 Sidolówka">
Granat R-42 Sidolówka

Granat R-42 ("Sidolówka") – polski ręczny granat zaczepny produkowany w warunkach konspiracyjnych przez wytwórnie Armii Krajowej.
Historia.
Ręczny granat zaczepny "Sidolówka" został skonstruowany w 1942 roku przez Władysława Pankowskiego ps. „Władysław” – pirotechnika pracującego przed wybuchem II wojny światowej w Wytwórni amunicji nr 1 w forcie Bema w Warszawie. Granat oznaczono jako "R-42", lecz przyjęła się nazwa "Sidolówka" od kształtu korpusu podobnego do puszki od „Sidolu” (popularny przed wojną środek do czyszczenia okuć i wyrobów chromowanych oraz mosiężnych). 
Granat ten był produkowany od drugiej połowy 1942 roku. Początkowo w Warszawie, a później także w Krakowie i we Lwowie. Nie można wykluczyć, że granaty te były także produkowane w Lublinie. Zapalnik granatu skonstruował w 1942 Władysław Pankowski. Zastępcą szefa Produkcji Konspiracyjnej do spraw granatów ręcznych (głównie „Sidolówek”) był inż. Stefan Dąbrowski ps. „Stanisław”, a organizatorem i szefem zespołu produkcji spłonek pobudzających do tego granatu działającego w Rembertowie i Warszawie od marca 1943 do lipca 1944 (w tym okresie wyprodukowano 200 291 sztuk spłonek) był kpr. pchor. Kazimierz Pułaczewski ps. „Skiba”. W okresie powstania produkcja granatów „Sidolówka” napełnianych trotylem była prowadzona pod kierunkiem inż. Józef Michałowski ps. „Trzaska” w gmachu sądów na ul. Ogrodowej w Warszawie. 
Łącznie wyprodukowano ponad 350 000 sztuk tego granatu.
Opis konstrukcji.
Granat "Sidolówka" był ręcznym granatem zaczepnym. Korpus stanowiła metalowa puszka, przypominająca puszkę do płynu „Sidol” do czyszczenia metalu. Miał on średnicę 55 mm i wysokość 150-165 mm. Wybuch powodował zapalnik tarciowy P-42 o czasie zwłoki 4,5 s.

</doc>
<doc id="296611" url="https://pl.wikipedia.org/wiki?curid=296611" title="Krzysztof Gajtkowski">
Krzysztof Gajtkowski

Krzysztof Gajtkowski (ur. 26 września 1980 w Bytomiu) – polski piłkarz grający na pozycji napastnika.
Kariera piłkarska.
Krzysztof Gajtkowski piłkarską karierę rozpoczynał w Szombierkach Bytom, w których barwach w sezonie 1998/99 występował w rozgrywkach IV ligi. W 1999 trafił do GKS-u Katowice, gdzie początkowo nie mógł znaleźć sobie miejsca w składzie (w sezonie 1999/00 rozegrał dwa mecze – jeden w drugiej lidze i jeden w Pucharze Polski). W pierwszym sezonie gry w nowym klubie jego zespół awansował do I ligi. Zadebiutował w niej 9 września 2000, kiedy to wystąpił w zremisowanym bezbramkowo meczu z Ruchem Chorzów. Następnie zagrał jeszcze w ośmiu innych ligowych spotkaniach. W kolejnych rozgrywkach był już podstawowym zawodnikiem GKS-u. Przez kolejne półtora roku strzelił w najwyższej polskiej klasie rozgrywkowej dwanaście goli.
W przerwie zimowej sezonu 2002/03 podpisał kontrakt z Lechem Poznań. Zadebiutował w nim 15 marca 2003 roku w przegranym 2:3 spotkaniu z Odrą Wodzisław Śląski, w którym zdobył również swoją pierwszą bramkę. W meczu następnej kolejki z KSZO Ostrowiec Św. również wpisał się na listę strzelców. Pod koniec maja strzelił pięć goli w pojedynku z Pogonią Szczecin. Lech rozgrywki ligowe zakończył na dziewiątym miejscu. W sezonie 2003/04 Gajtkowski rozegrał trzy mecze po czym został wypożyczony do GKS-u Katowice. Latem 2004 roku powrócił do Lecha i przez następne półtora roku był jego podstawowym zawodnikiem.
W przerwie zimowej sezonu 2005/06 przeszedł do Korony Kielce. Zadebiutował w niej 7 marca 2006 roku w wygranym po dogrywce 3:0 meczu pucharu Polski z Legią Warszawa, w którym zdobył jedną z bramek. Następnie dość szybko wywalczył sobie miejsce w podstawowej jedenastce, a duet napastników tworzył z późniejszym królem strzelców ekstraklasy, Grzegorzem Piechną. W rundzie jesiennej sezonu 2006/07 leczył ciężką kontuzję. Wiosną oraz w kolejnych rozgrywkach nie potrafił przebić się do pierwszego składu. Sezon 2007/08 Korona zakończyła na szóstym miejscu w ligowej tabeli, jednak za udział w korupcji została zdegradowana do Unibet Pierwszej Ligi. Spowodowało to, że Gajtkowski został wypożyczony z opcją pierwokupu do Polonii Warszawa. Grał w niej regularnie, choć większość spotkań rozpoczynał na ławce rezerwowych. Latem 2009 roku powrócił do Korony, która w sezonie 2008/09 zajęła w lidze trzecie miejsce, jednak dzięki decyzji Komisji ds. Nagłych PZPN bezpośrednio awansowała do Ekstraklasy. W pierwszym oficjalnym meczu po powrocie strzelił gola w wygranym 4:0 meczu z warszawską Polonią. Wiosną był podstawowym graczem i wyróżniał się aktywnością, walecznością oraz ambicją. Najlepszy pojedynek zaliczył w wygranym 1:0 meczu z Wisłą Kraków, kiedy to zapoczątkował akcję po której padł zwycięski gola dla Korony. W spotkaniu tym rzucił się także ciałem pod nogi jednego z krakowskich zawodników, co spowodowało zatrzymanie groźnej kontry.
W sezonie 2010/11 przegrał rywalizację o miejsce w podstawowym składzie z Andrzejem Niedzielanem, Edim Andradiną oraz Maciejem Tatajem. Bardzo często nie mieścił się w meczowym składzie, najwięcej czasu spędził na ławce rezerwowych. Wystąpił w trzech meczach Ekstraklasy, ostatni raz w spotkaniu z Lechem Poznań. Ten pojedynek był jego dwusetnym meczem w najwyższej polskiej klasie rozgrywkowej. W styczniu 2011 rozwiązał za porozumieniem stron kontrakt z kieleckim zespołem. Kilka dni później podpisał umowę z pierwszoligową Wartą Poznań. W rundzie jesiennej sezonu 2011/2012 był wiceliderem strzelców w swojej drużynie, mając strzelonych 5 bramek w 16 spotkaniach. 9 stycznia 2012 roku klub poinformował o rozwiązaniu kontraktu z napastnikiem. W następnym miesiącu podpisał półroczny kontrakt z Kolejarzem Stróże, w którym grał do grudnia. Od stycznia 2013 roku przebywał na testach w Bytovii Bytów. W tym samym miesiącu został jej piłkarzem. Latem za porozumieniem stron klub rozwiązał z nim kontrakt.

</doc>
<doc id="296617" url="https://pl.wikipedia.org/wiki?curid=296617" title="Kazimierz Benedykt Leżeński">
Kazimierz Benedykt Leżeński

Kazimierz Benedykt Leżeński herbu Nałęcz (ur. ok. 1653 w Wiślicy, zm. 25 października 1703 w Bartoszycach), polski duchowny katolicki, biskup pomocniczy warmiński.
Pochodził z rodziny szlacheckiej był synem Jacka i nieznanej z imienia Boglewskiej herbu Jelita. W młodym wieku został mianowany opatem cystersów w Wistycach (w diecezji łuckiej, potem wileńskiej). W 1694 przybył na Warmię na wezwanie biskupa Jana Stanisława Zbąskiego i został mianowany biskupem pomocniczym, ze stolicą tytularną Himeria. Uroczystości konsekracyjne odbyły się w Lidzbarku 17 września 1695. Biskup Zbąski powierzył mu probostwo w Jezioranach (1696) oraz godność wikariusza generalnego diecezji warmińskiej (1697), nie udało mu się natomiast uzyskać dla Leżeńskiego kanonikatu; kanonicy nie chcieli widzieć w swoim gronie człowieka, którego uważano za czołowego doradcę Zbąskiego w sporach z kapitułą.
Po śmierci biskupa Zbąskiego (1698) Leżeński pracował przez jakiś czas w diecezji włocławskiej, był także m.in. proboszczem w Starogardzie Gdańskim. Pozostawał do końca życia biskupem warmińskim i sporadycznie odwiedzał diecezję. Został pochowany w Jezioranach.
Źródła:

</doc>
<doc id="296619" url="https://pl.wikipedia.org/wiki?curid=296619" title="Poetyka (Arystoteles)">
Poetyka (Arystoteles)

Poetyka (gr. Περὶ ποιητικῆς, "Peri poietikēs", właściwie "O sztuce poetyckiej"), ok. 335 p.n.e. – niezachowane w całości dzieło Arystotelesa przedstawiające teorię struktury i odbioru dzieła literackiego. Pierwszy w historii podręcznik poetyki opisowej i poetyki normatywnej. Arystoteles charakteryzuje literaturę („poezję”, do której filozof nie włącza jednak liryki) jako sztukę mimetyczną (naśladowczą) oraz opisuje jej trzy gatunki: tragedię, epos oraz komedię. W zachowanej części traktatu brakuje omówienia tej ostatniej, której prawdopodobnie poświęcono zaginioną księgę drugą. Z antycznych źródeł wynika, że Arystoteles napisał wiele innych dzieł poświęconych poetyce i konkretnym utworom poetyckim. Żadne z nich nie ocalało.
Poglądy Arystotelesa są pośrednią polemiką z trzecią księgą dialogu "Państwo" Platona, gdzie Platoński Sokrates próbuje dociec istoty poezji. Platon krytycznie wyrażał się o poetach („z lichym pierwiastkiem obcuje i lichotę tworzy”), którzy naśladują rzeczy imitujące idee. Arystoteles docenił natomiast twórcę i jego naśladowniczy wytwór, ponieważ pozwala nam on na generalizacje i lepsze zrozumienie świata. Filozof odciął się jednocześnie od poglądu, jakoby sztuka literacka miała służyć moralizowaniu bądź celom politycznym.
"Poetyka" jest ostatnim dziełem w Corpus Aristotelicum, obejmującym strony od 1447a. Najważniejszy grecki odpis dzieła to tzw. "Parisinus" 1471, który wywodzi się z okolicy roku 1000 n.e. i przechowywany jest obecnie w Paryżu. Kluczowe dla rekonstrukcji "Poetyki" były także łacińskie tłumaczenie Villiama z Moerbeke z 1278 r. oraz arabskie tłumaczenie Abu Biszr Matty ibn Junusa ze schyłku dziewiątego wieku (oparte na wcześniejszym przekładzie syryjskim). Współczesną kanoniczną wersję greckiego tekstu wydano w 1965 r. w serii Oxford Classical Texts pod redakcją Rudolfa Kassela.
Pojęcia poetyki i poezji.
"Poetyka" nie posiada tytułu we współczesnym rozumieniu tego słowa, gdyż w starożytnej Grecji nie zwykło się ich nadawać traktatom. Sformułowanie "Peri poietikēs" ("O sztuce poetyckiej") pojawia się natomiast na początku pierwszego zdania dzieła, by zakomunikować czytelnikowi, z jakim tematem będzie miał do czynienia.
Słowo "poiētikē" oznacza „produktywna”, „pomysłowa”. Wywodzi się z czasownika "poein", który tłumaczy się na „wytwarzać” i który pierwotnie miał znaczenie dużo szersze niż „tworzenie poezji”. Analogicznie rzeczownik "poiētēs" nie oznaczał „poety”, lecz „wytwórcę” (w rzemieślniczym sensie tego słowa). Jednak jeszcze przed Arystotelesem zaczęto używać powyższych wyrazów do określania pisarzy i ich sztuki. Miano "ho" "poiētēs – "Wytwórcy – przypadło na przykład Homerowi, a t"echnē poiētikē", czyli „rzemiosło wytwórcze”, stało się z czasem „sztuką poetycką”. Już w dialogu "Gorgiasz" Platon określa działalność pisarską jako "poiētikē", a jej wytwór, pisarstwo, jako "poiēsis". W traktacie "Poetyka" Arystoteles traktuje tytułowe zagadnienie poniekąd jako rzemieślniczy fach, i choć przyznaje, że trzeba do niego talentu (rozdz. 17, 1455a), nie wspomina nigdzie o natchnieniu, wenie lub muzach. Właśnie od tytułu dzieła wywodzi się nazwa późniejszej dziedziny badań literackich – poetyki.
„Poezja” u Arystotelesa nie obejmuje liryki, choć ta istniała już podówczas jako rodzaj literacki. Przyczyn można upatrywać w jej pośledniej roli w życiu literackim starożytnych Aten. Utwory liryczne nie posiadały poza tym ważnej dla Arystotelesa fabuły, a ich okolicznościowy charakter plasował lirykę bliżej retoryki niż „poezji”. Najważniejszymi przykładami literatury są dla Arystotelesa tragedia, epos i komedia. W pierwszym rozdziale traktatu pojawia się jednak wyraźna sugestia, że do „poezji” moglibyśmy zaliczyć również taniec i muzykę, gdyż posługują się one poetyckimi środkami wyrazu: rytmem i melodią.
Struktura dzieła.
Przyjęło się dzielić "Poetykę" na 26 (krótkich) tematycznych rozdziałów, choć podziału tego nie dokonał sam Arystoteles. Pięć pierwszych (1447a-1450a) dokonuje ogólnego omówienia „poezji”. Arystoteles wprowadza tam kluczowe pojęcie "mīmēsis" (naśladownictwa) i rozważa pochodzenie literatury. Joe Sachs podkreśla, że "mīmēsis" nie należy rozumieć jako udawania albo kopiowania powszednich czynności, lecz jako naśladowanie etycznej praktyki przy pomocy wyobraźni. Prawdziwa poetycka "mīmēsis" z wulgarnego naśladownictwa tylko się wywodzi, tak jak filozofia wywodzi się z patrzenia. Słowami Badiou teatr stanowi reprezentację wyjątkowych, subiektywnych doświadczeń.
Najobszerniejsza, środkowa część "Poetyki" (rozdz. 6-22, 1450a-1458b) poświęcona jest tragedii. Przedstawiwszy jej najważniejsze składniki w rozdziale szóstym autor przez wiele rozdziałów analizuje cechy fabuły, "mythosu" (7-18). Zdecydowanie mniej miejsca zajmuje wykład na temat postaci, wpleciony zresztą w rozważania fabularne (13-15). Rozdziały 19-22 zajmują się myślą i językiem, które to składniki tragedii Arystoteles traktuje bardziej jako retoryczne niż poetyczne. O wrażeniach wzrokowych i pieśniach wspomina tylko przelotnie (odpowiednio, na początku rozdziału 14 i na końcu rozdziału 18).
Cztery ostatnie rozdziały poświęcone są eposowi (1458b-1462b). Autor porównuje go z tragedią oraz odpowiada na zarzuty wytaczane Homerowi.
Streszczenie poszczególnych rozdziałów.
Arystoteles używa w "Poetyce" wielu przykładów literackich podchodzących z blisko trzydziestu tragedii starogreckich (zachowało się tylko sześć z nich). Poniższe streszczenie wszystkie przykłady pomija.
Definicja tragedii i "katharsis".
Pojęcie „oczyszczenia” ("katharsis")"," które zawdzięczamy Arystotelesowi, pojawia się w "Poetyce" tylko dwa razy, przede wszystkim w klasycznej definicji tragedii w rozdziale szóstym (1449b)." "Dowiadujemy się stamtąd, że „przez wzbudzenie litości i trwogi [tragedia] doprowadza do »oczyszczenia« tych uczuć”. Konieczność wzbudzania „litości i trwogi” przez tragedię autor podkreśla jeszcze wielokrotnie, lecz rzetelne omówienie obydwu afektów znajduje się w jego "Retoryce. "Litość ("eleos") to „rodzaj cierpienia spowodowanego złem, które wydaje się niszczące albo bolesne i które dotyka kogoś, kto na nie nie zasłużył, a które może dotknąć nas samych, albo naszych bliskich, w niedalekiej przyszłości”. Trwoga ("fobos") przedstawiona jest jako „pewne nieprzyjemne uczucie niepokoju wywołane wyobrażeniem, że stoi się przed niszczącym lub bolesnym wypadkiem”.
Definicja tragedii pozostaje jednak pod kilkoma względami niejasna. Na przykład jej kluczowy fragment da się także przetłumaczyć jako „oczyszczenie z tych uczuć”. Arystoteles mógł więc mieć na myśli zarówno „pozbycie się” litości i trwogi, jak i ich swoiste „udoskonalenie”. Nie wiadomo poza tym, czy chodziło mu wyłącznie o litość i trwogę, czy również o inne, podobne afekty.
Joe Sachs podaje w wątpliwość tak daleko idące rozszerzenie Arystotelesowskiej formuły. Według niego litość i trwoga są dla tragedii uczuciami fundamentalnymi; co więcej, tragedia musi oddziaływać na oba jednocześnie. Litość bez trwogi da nam bowiem sentymentalny wyciskacz łez, który odwróci uwagę od rzeczywistej ludzkiej krzywdy, trwoga bez litości natomiast – gloryfikujący okrucieństwo horror lub w najlepszym razie namawiający do mściwości thriller (Sachs używa w swoich przykładach anachronicznych, współczesnych gatunków filmowych).
Samo pojęcie "katharsis" także nastręcza trudności. Arystoteles w "Poetyce" używa go jeszcze tylko raz, streszczając tragedię Eurypidesa w rozdziale siedemnastym (1455b). W tamtym kontekście oznacza ono oczyszczenie w sensie religijnym. W międzyczasie pojęcie to zostaje poniekąd zastąpione przez "rhaumaston", tzn. „zadziwienie”. Pojawia się ono w rozdziale 9, gdzie Arystoteles łączy je z uczuciami litości i trwogi, oraz w rozdziałach 24-25, gdzie zadziwienie zostaje wyniesione do rangi celu sztuki poetyckiej, w szczególności tragedii.
W "Polityce" Arystoteles wspomina o oczyszczającej (katartycznej) mocy muzyki. Ta ostatnia wskazówka pozwala przypuszczać, że tragiczne "katharsis" jest zjawiskiem estetyczno-psychologicznym pozwalającym na odreagowanie napięcia. Natomiast według konkurencyjnej, nieaktualnej, ale historycznie ważnej interpretacji głoszonej przez Pierre’a Corneille’a i G. E. Lessinga Arystotelesowskie „oczyszczenie” trzeba rozumieć etycznie: dzięki tragedii uczymy się, jak być lepszymi ludźmi i jak powściągać nasze emocje. Istnieją zarazem przesłanki przemawiające za tym, że "katharsis" ulegają nie widzowie, tylko grający na scenie aktorzy.
Sachs podsumowuje rozważania dotyczące istoty tragedii w następujący sposób: (1) naśladuje działanie, (2) wzbudza litość i trwogę, (3) pokazuje obraz człowieka jako takiego, (4) kończy się zadziwieniem, (5) jest z natury piękna.
"Hamartia".
Kolejnym newralgicznym i spornym pojęciem występującym w "Poetyce" jest "hamartia". Pojawia się ono pięciokrotnie w dziele, przede wszystkim w rozdziale 13, i oznacza z grubsza błąd głównego bohatera utworu obracający jego szczęście w nieszczęście. "Hamartia" stanowi tym samym fabularny trzon tragedii. Dokładne zrozumienie tego konceptu jest więc niezbędne, jeżeli chcemy potraktować "Poetykę" jako poradnik sztuki poetyckiej. Jednak "hamartia" wiąże się także ściśle z definicją tragedii, gdyż przecież nie każdy błąd do tragedii doprowadzi. Przeniknięcie problematycznego pojęcia pozwoliłoby prawdopodobnie zrozumieć moralną funkcję sztuki w ujęciu Arystotelesa.
Badacze dziewiętnastowieczni odczytywali "hamartię" w wymiarze stricte moralnym rozumiejąc ją jako skazę na charakterze bohatera. Na początku dwudziestego wieku przyjęło się traktować ją jako wadę intelektualną, błąd popełniony wskutek posiadania złych informacji. Za pierwszą interpretacją przemawia pochodzący z "Poetyki" pogląd samego Arystotelesa, jakoby tragiczny bohater nie mógł być bez skazy. Zwolennicy konkurencyjnego rozumienia "hamartii" zwracają natomiast uwagę, że skaza na tyle poważna, by doprowadzić do nieszczęścia, oznaczałaby, iż bohater jest osobą z gruntu złą, a nieszczęście kogoś takiego nie wzbudziłoby u odbiorcy uczucia litości. W literaturze przedmiotu pojawiła się także opinia kompromisowa: każdy twórca tragedii musi odczytać "hamartię" po swojemu, dopasować ją do własnych potrzeb i upodobań.
Moralna interpretacja "hamartii" nie została bynajmniej całkowicie porzucona. Opowiada się za nią Hilde Vinje podpierając się szeregiem argumentów wynikających z całościowej analizy "Poetyki". Chodzi tu przede wszystkim o etyczną wagę przywiązywaną do tragedii oraz o moralną przeciętność protagonisty w zaproponowanym przez Arystotelesa schemacie. Vinje nie wyklucza przy tym alternatywnej, intelektualnej interpretacji. Sięgnąwszy po "Etykę nikomachejską" przekonuje, że przecież ignorancja również zasługuje na moralną naganę. Jej wykładnia scala więc poniekąd oba tradycyjne odczytania "hamartii":
"Poetyka" w kulturze współczesnej.
"Poetyka" (jej zaginiona druga księga o komedii) odgrywa ważną rolę w fabule powieści Umberto Eco pt. "Imię róży."
Bibliografia.
Literatura podmiotu.
Rekonstrukcja tekstu oryginalnego: "Aristotelis de arte poetica liber", pod red. Rudolfa Kassela, Oxford Classical Texts, Oxford, 1965
Wersja angielska: przekład Stephena Halliwella, Loeb Classical Library, tom 199, Cambridge MA i Londyn, 1995
Wersja niemiecka: przekład Manfreda Fuhrmanna, Reclams Universal-Bibliothek, Stuttgart, 1982 (1994)
Wersja francuska: przekład J. Hardy’ego, Collection Budé, Paryż 1932 (2002)
Wersja polska: przekład Henryka Podbielskiego, Zakład Narodowy im. Ossolińskich, Wrocław, 1989
Wersja norweska: przekład Øivinda Andersena, Vidarforlaget, Oslo, 2008

</doc>
<doc id="296622" url="https://pl.wikipedia.org/wiki?curid=296622" title="Formacja społeczna">
Formacja społeczna

Formacja społeczna (formacja społeczno-ekonomiczna) – sformułowany przez Karola Marksa model systemu społecznego (całości społecznej), posiadający wewnętrzną, endogenną dynamikę, którego elementami są siły wytwórcze i uwarunkowane nimi stosunki produkcji stanowiące bazę oraz nadbudowa z odpowiadającymi jej formami świadomości społecznej.
Marks traktował formacje społeczne zarówno jako typy społeczeństw, jak i kolejne etapy rozwoju społecznego, przy czym następstwo kolejnych formacji było ujmowane jako kierunkowe i nieodwracalne. Koncepcja ta zakładała, że nie można mówić o społeczeństwie jako czymś ogólnym, ponieważ występują różne jakościowo społeczeństwa w aspekcie zarówno historycznym, jak i geograficznym. Jest ono pewną całością, którego części dostosowują się do bazy. To dopasowywanie do wykształconych wcześniej elementów społeczeństwa prowadzi jednak do sprzeczności:
W wyniku tych sprzeczności formacje przekształcają się jedna w drugą najpierw poprzez zmianę bazy, a później konsekwentnie poprzez zmianę nadbudowy, co odbywa się na drodze rewolucji społecznej. 
Początkowo określone zostały następujące po sobie, naznaczone alienacją społeczeństw klasowych formacje: 
Później dodana została formacja wspólnoty pierwotnej oraz komunizm, który miał pojawić się po formacji kapitalistycznej. Obie one charakteryzować miały się brakiem alienacji.
Pojęcie to, choć nie było przez Marksa explicite zdefiniowane, jest główną koncepcją materializmu historycznego, będąc ramą dla analizy struktury społecznej i rozwoju społecznego. Szczegółowo jednak badał on tylko formację burżuazyjną, zawężając ją do genezy kapitalizmu w społeczeństwach europejskich. Odwrotnie niż ewolucjoniści, odnoszący prawidłowości społeczeństw pierwotnych do społeczeństwa współczesnego, zakładał, że właśnie współczesna mu formacja jest „kluczem” zrozumienia wcześniejszych. Jednocześnie nie chcąc uprawiać myślenia utopijnego, nie opisywał szerzej mającego nadejść komunizmu.

</doc>
<doc id="296624" url="https://pl.wikipedia.org/wiki?curid=296624" title="Bad Company">
Bad Company

Bad Company – brytyjski zespół rockowy założony w 1973 roku po odejściu Paula Rodgersa z grupy Free.
Bad Company nagrało m.in. "Seagull", "Good lovin' gone bad", "Feel like makin' love". Większość swych utworów, nagrali w wytwórni Swan Song Records. Promowała ich grupa Led Zeppelin.

</doc>
<doc id="296630" url="https://pl.wikipedia.org/wiki?curid=296630" title="Kolejka tyrolska">
Kolejka tyrolska



</doc>
<doc id="296636" url="https://pl.wikipedia.org/wiki?curid=296636" title="Śnieżyca wiosenna">
Śnieżyca wiosenna

Śnieżyca wiosenna ("Leucojum vernum") – gatunek rośliny należący do rodziny amarylkowatych. Nazwa "leucojum" pochodzi od greckich słów "to leucon ich" – biały fiołek.
Występowanie geograficzne.
Występuje w stanie dzikim w środkowej i południowej Europie z wyjątkiem obszaru śródziemnomorskiego. W Polsce rośnie głównie w Sudetach i Karpatach, szczególnie obficie w Bieszczadach, na wysokości 530–1180 m n.p.m. Jako roślina typowo reglowa poza terenami górskimi występuje rzadko, tylko na Nizinie Śląskiej i w Wielkopolsce. W Murowanej Goślinie powstał rezerwat, gdzie można obserwować tę roślinę w jej naturalnym środowisku.
Systematyka i zmienność.
Synonimy: "Erinosma nebrodense" Lojac., "Erinosma verna" (L.) Herb., "Galanthus vernus" (L.) All., "Leucojum nebrodense" (Lojac.) Traub, "Leucojum vernale" Salisb., "Nivaria hexanthera" Medik., "Nivaria verna" (L.) Moench.
Wyróżnia się odmiany (ujmowane czasem w randze podgatunków):
Zagrożenia i ochrona.
Od 2014 roku roślina jest objęta w Polsce ochroną częściową. W latach 1946–2014 znajdowała się pod ochroną ścisłą. Jest narażona na wyginięcie z powodu masowego zrywania. Przyczyną zagrożenia jest także niszczenie jej siedlisk w nadrzecznych łęgach podczas regulacji rzek.
Podgatunek typowy "Leucojum vernum" subsp. "vernum" umieszczony jest na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku cały gatunek został umieszczony w kategorii NT (bliski zagrożenia).
Zastosowanie i uprawa.
Roślina ozdobna, ze względu na ładne kwiaty i wczesnowiosenne kwitnienie chętnie sadzona w ogródkach. Jest odporna na mróz. Nadaje się do ogrodów skalnych, może być także sadzona grupami pod drzewami i krzewami. Rozmnaża się ją wegetatywnie – z cebul przybyszowych. Wymaga żyznej i wilgotnej ziemi oraz półcienistego lub cienistego stanowiska.

</doc>
<doc id="296637" url="https://pl.wikipedia.org/wiki?curid=296637" title="Andrea Jaeger">
Andrea Jaeger

Andrea Jaeger (ur. 4 czerwca 1965 w Chicago) – amerykańska tenisistka, zwyciężczyni dziesięciu turniejów zawodowych, reprezentantka w Pucharze Federacji.
W wieku 14 lat była najmłodszą tenisistką zawodową na świecie, jako 15-latka najmłodszą półfinalistką US Open oraz najmłodszą zawodniczką rozstawioną na Wimbledonie. Obok umiejętności sportowych wyróżniała się na korcie charakterystycznymi warkoczami oraz dużym rozmiarem obuwia.
Pochodzi z rodziny wielonarodowej; ojciec, były bokser i piłkarz, przybył do USA ze Szwajcarii, matka urodziła się w Niemczech. Od dzieciństwa trenowała pod okiem ojca, nabywając regularność uderzeń, na czym oparła następnie swoje sukcesy. Grała prawą ręką, z oburęcznym bekhendem. W 1979 wygrała dwie imprezy juniorskie – turniej w Boca Raton oraz Orange Bowl (w kategorii do lat 18) oraz pierwszy turniej seniorski – "African Classic". W 1980 doszła do ćwierćfinału Wimbledonu (pokonała m.in. Virginię Wade, przegrała z Chris Evert) i półfinału US Open (przegrała z Haną Mandlíkovą). Grała w turniejach WTA Finals w 1983 i 1984. Zaliczyła dwa finały wielkoszlemowe w grze pojedynczej – French Open 1982 i Wimbledon 1983 – w obu przegrywając z Martiną Navrátilovą. Doszła do pozycji wiceliderki rankingu światowego.
Pokonała w czasie kariery m.in. Evert, Navrátilovą, Mandlíkovą, Tracy Austin, Zinę Garrison, Sylvię Hanikę, Billie Jean King, Wendy Turnbull i inne znane zawodniczki. Zarobiła na korcie około 1 380 000 dolarów.
Reprezentowała barwy narodowe w rozgrywkach Pucharu Federacji w latach 1981–1983, wcześniej występowała w rozgrywkach Pucharu Wightman.
Seria poważnych kontuzji ramienia przerwało jej karierę sportową już w 1984; przeszła od tego czasu siedem operacji. Próbowała bezskutecznie powrócić do tenisa, jej ostatni występ na kortach zawodowych miał miejsce w 1987. Na przedwczesnej sportowej emeryturze ukończyła studia teologiczne i biologiczne oraz powołała do życia "Silver Lining Foundation", zajmującą się organizacją aktywnego wypoczynku w Aspen (Kolorado) młodych pacjentów chorujących na raka. Fundacja zyskała wsparcie wielu znanych osób, m.in. ze świata tenisowego (John McEnroe, Andre Agassi, Pete Sampras), a także aktora Kevina Costnera, modelki Cindy Crawford czy koszykarza Davida Robinsona.
Kariery tenisowej (bez większego powodzenia) próbowała także jej siostra, Susie (ur. 29 marca 1962), m.in. uczestniczka Wimbledonu w 1981.
Wygrane turnieje:

</doc>
<doc id="296638" url="https://pl.wikipedia.org/wiki?curid=296638" title="Kanał kręgowy">
Kanał kręgowy

Kanał kręgowy () – miejsce, w którym znajduje się rdzeń kręgowy. Tworzą go otwory kręgowe. Rozciąga się on od poziomu pierwszego kręgu szyjnego C1, a kończy się wyjściem z kanału krzyżowego () rozworem krzyżowym ().

</doc>
<doc id="296640" url="https://pl.wikipedia.org/wiki?curid=296640" title="Panowanie charyzmatyczne">
Panowanie charyzmatyczne

Panowanie charyzmatyczne – pojęcie wprowadzone przez Maxa Webera na oznaczenie jednego z typów panowania występującego wówczas, gdy osoby powoływane są (lub same się powołują) do panowania dzięki ich własnej silnej, nie kwestionowanej charyzmie. Poza panowaniem charyzmatycznym Weber wyróżnił także panowanie tradycyjne i panowanie legalne. 
Pojęcie to funkcjonuje niekiedy jako władza charyzmatyczna, choć sam Weber preferował pojęcie "panowania" ("Herrschaft") jako bardziej precyzyjne z punktu widzenia socjologii.
Typ panowania charyzmatycznego charakterystyczny jest przede wszystkim dla społeczeństw pierwotnych, gdzie jednostką sprawującą władzę jest wódz, określany też mianem "Wielkiego Człowieka", powoływany dla potrzeb wykonania bardziej skomplikowanych zadań, najczęściej związanych z łowiectwem. 
W przypadku społeczeństw nowoczesnych panowanie charyzmatyczne występować może w sytuacjach niecodziennych, gdy potrzeba szybkiego zrealizowania zadania, a w społeczeństwie nie ma zorganizowanych dla takich wypadków instytucjonalnych środków np. podczas organizowania strajków w zakładach pracy, przy organizowaniu pomocy dla ofiar katastrof itp. Ten typ władzy występuje także w przypadku nieformalnych liderów organizacji, którzy na członkach tych organizacji potrafią wymuszać określone działania i realizacje wskazywanych przez siebie celów.
Panowanie charyzmatyczne jest jednak nietrwałe i z czasem ulega spowszednieniu (rutynizacji) i przekształceniu w panowanie legalne lub panowanie tradycyjne.

</doc>
<doc id="296641" url="https://pl.wikipedia.org/wiki?curid=296641" title="Suchomim">
Suchomim

Suchomim ("Suchomimus") – rodzaj teropoda z rodziny spinozaurów (Spinosauridae). Szczątki tego dinozaura odkryła w 1998 roku wyprawa Paula Sereno na pustyni Ténéré w Nigrze. 
Suchomim osiągał długość około 11 metrów, był więc mniejszy od spinozaura. Również żagiel utworzony z wydłużonych wyrostków kolczystych był niższy. Największe podobieństwo wykazuje z europejskim barionyksem, z którym zaliczany jest do podrodziny Baryonychinae. Zwłaszcza budowa czaszki wyraźnie zbliża te dwa rodzaje. Pysk suchomima był długi i niski, a w szczękach tkwiło ponad 100 stożkowatych, niekarbowanych zębów podobnych do krokodylich. Przednie kończyny były stosunkowo długie i silne, z dużymi i hakowatymi pazurami; zwłaszcza pazur na pierwszym palcu był bardzo okazały – miał długość około 30 cm.
Suchomim zasiedlał tereny rozlewiskowe i deltowe zachodniej części północnej Afryki pod koniec wczesnej kredy. Od zachodu ląd ten był omywany przez młody i niewielki jeszcze Ocean Atlantycki, od wschodu zaś przez istniejące wówczas płytkie morze śródlądowe. Występowanie podobnych gatunków dinozaurów (w tym spinozaurydów) w Ameryce Południowej oraz Zachodniej i Północnej Afryce świadczy o tym, że tereny te prawdopodobnie jeszcze we wczesnej kredzie były połączone. Na terenach tych występują blisko spokrewnione, ale już odmienne rodzaje teropodów i innych zwierząt. O wspólnej historii tych rejonów świadczą także takie same gatunki pterozaurów i krokodylomorfów (między innymi sarkozuch).

</doc>
<doc id="296643" url="https://pl.wikipedia.org/wiki?curid=296643" title="Tim Kaine">
Tim Kaine

Tim Kaine, właśc. Timothy Michael Kaine (ur. 26 lutego 1958 w Saint Paul) – amerykański polityk, wicegubernator i od 2006 do 2010 gubernator stanu Wirginia, od 2013 senator. Jest członkiem Partii Demokratycznej.
Życiorys.
Ukończył studia na Uniwersytecie Missouri i na Uniwersytecie Harvardzkim. Pracował pewien czas wśród katolickich misjonarzy w Hondurasie. Potem przeniósł się do Wirginii, gdzie był m.in. radnym miasta Richmond oraz jest burmistrzem.
W 2001 został wybrany wicegubernatorem Wirginii u boku demokraty Marka Warnera. W wyborach (w niektórych stanach wice- i gubernator wybierani są oddzielnie, więc mogą wywodzić się z dwóch różnych ugrupowań) zdobył ponad 50 procent głosów pokonując swego republikańskiego rywala Jaya Katzena.
Kiedy w wyborach gubernatorskich w Stanach Zjednoczonych w 2005 roku gubernator Warner nie mógł ubiegać się o drugą kadencję, demokraci wystawili kandydaturę Kaine'a. Jego głównym przeciwnikiem był były republikański prokurator generalny stanu Jerry Kilgore. Kilgore wówczas prowadził wyjątkowo negatywną kampanię wyborczą. Zarzucił m.in. Kaine'owi – przeciwnikowi kary śmierci – że nie żądałby najwyższego wymiaru kary "nawet dla Hitlera".
Został zaprzysiężony na gubernatora w 14 stycznia 2006. Mimo swoich poglądów na stosowanie kary śmierci, zezwolił na wykonanie łącznie jedenastu egzekucji, odrzucając prośby o łaskę, aczkolwiek proponował wprowadzenie moratorium.
22 lipca 2016 został ogłoszony przez Hillary Clinton jako kandydat Partii Demokratycznej na wiceprezydenta Stanów Zjednoczonych.
Życie prywatne.
Żonaty, ma troje dzieci. Biegle posługuje się językiem hiszpańskim. 28 maja 2020 ogłosił, że wraz ze swoją żoną uzyskali pozytywny wynik testu na obecność COVID-19.

</doc>
<doc id="296645" url="https://pl.wikipedia.org/wiki?curid=296645" title="Vale Tudo">
Vale Tudo



</doc>
<doc id="296647" url="https://pl.wikipedia.org/wiki?curid=296647" title="Stanisław Iskrzyński">
Stanisław Iskrzyński

Stanisław Iskrzyński (ur. 23 lipca 1950 w Łodzi) – polski hokeista na trawie, reprezentant Polski.
Życiorys.
Syn Feliksa i Heleny z Harbickich, w 1980 ukończył Zaoczne Liceum Ogólnokształcące w Łodzi. Treningi hokejowe rozpoczął w 1963 roku, w sekcji Budowlanych Łódź; z klubem tym był związany przez większość kariery sportowej (do 1983), z przerwą na służbę wojskową i grę w Grunwaldzie Poznań. Grał na pozycji napastnika.
W latach 1971-1974 wystąpił w 34 meczach reprezentacji narodowej, strzelając 5 bramek. Uczestniczył w turnieju finałowym mistrzostw Europy (1974), był również rezerwowym zawodnikiem ekipy olimpijskiej na igrzyskach w Monachium w 1972.
Poza hokejem na trawie uprawiał także hokej na lodzie. Został wyróżniony tytułem Mistrza Sportu (1983). Żonaty (żona Małgorzata z domu Gałkiewicz), ma dwoje dzieci (syna Rafała i córkę Katarzynę).

</doc>
<doc id="296648" url="https://pl.wikipedia.org/wiki?curid=296648" title="Douglas TB2D Skypirate">
Douglas TB2D Skypirate

Douglas TB2D Skypirate (pol. "Podniebny pirat") – amerykański prototypowy bombowiec pokładowy z okresu II wojny światowej
Historia.
W 1943 roku w związku z rozpoczęciem budowy lotniskowców typu Midway oraz że używane w lotnictwie marynarki wojennej samoloty torpedowe TBD Devastator były już przestarzałe, rozpoczęto pracę nad nowym samolotem który miał wejść na wyposażenie nowych lotniskowców. 
Projekt takiego samolotu powstał w wytwórni Douglas Aircraft Company, a dwa prototypy tego samolotu oznaczone jako "XTB2D-1" zamówiono w wytwórni w dniu 31 października 1943 roku. Jednak pierwszy prototyp oblatany został dopiero w lutym 1945 roku. 
W związku jednak z zakończeniem II wojny światowej zaniechano dalszych prac nad tym samolotem, po zbudowaniu tylko dwóch samolotów prototypowych. 
Użycie w lotnictwie.
Samolot "Douglas TB2D Skypirate", nie został wprowadzony na uzbrojenie.
Konstrukcja.
Samolot "Douglas TB2D Skypirate" był trzymiejscowym samolotem torpedowo-bombowym w układzie jednosilnikowego, wolnonośnego dolnopłata o konstrukcji metalowej z trójpodporowym wciąganym w locie podwoziem.
Płat trójdzielny o dużej rozpiętości składał się z długiego prostokątnego centropłara oraz składanych (do hangarowania) części skrajnych o obrysie trapezowym i znacznym wznosie. Do kadłuba przymocowane było usterzenie pionowe z płetwą grzbietową i szerokie usterzenie poziome. 
Podwozie główne o szerokim rozstawie, wciągane było w skrzydła na zewnątrz, co zapewniało miejsce dla podwieszanie uzbrojenia. Podwozie przednie o zdwojonych kołach wciągane było w tył do kadłuba.
Do napędu samolotu zastosowano największy wówczas silnik tłokowy "Pratt-Whitney R-4360-8 Wasp Major" w układzie poczwórnej gwiazdy (4 x 7 cylindrów). Silnik napędzał dwa przeciwbieżne, czterołopatowe śmigła przestawialne "Curtiss-Electric" o średnicy 4,5 m.

</doc>
<doc id="296649" url="https://pl.wikipedia.org/wiki?curid=296649" title="Mauzoleum Piastów Śląskich we Wrocławiu">
Mauzoleum Piastów Śląskich we Wrocławiu

Mauzoleum Piastów Śląskich we Wrocławiu mieści się w kościele św. Klary i św. Jadwigi przy pl. Nankiera, w szkole katolickiej Sióstr Urszulanek Unii Rzymskiej, w dawnej nawie głównej kościoła (obecnie jej rolę przejęła dawna kaplica św. Jadwigi). 
Kilku spośród śląskich władców z dynastii Piastów, a później pochodzące z niej przeorysze klarysek pochowano w kaplicy św. Jadwigi. Później, począwszy od 1700, przenoszono kilkakrotnie odnajdowane w czasie remontów płyty nagrobne oraz szczątki w różne miejsca w kościele. M.in. w 1857 szczątki księżnej Anny wyjęto z resztek trumny i umieszczono w szklanym sarkofagu, w 1874 na nowo wbudowano w posadzkę płyty trzech książąt, zaś w końcu XIX wieku nie zważając na nie, pokryto je nową posadzką. Zostały one odkryte ponownie po II wojnie światowej.
Zniszczoną w czasie wojny główną nawę kościoła zdecydowano się przekształcić w Mauzoleum, budując w latach 1968–1970 pod kierunkiem Edmunda Małachowicza nowy strop na wysokości pierwotnych gotyckich sklepień, funkcję liturgiczną przeniesiono zaś do mniej zniszczonej kaplicy bocznej. Na nowo zaaranżowano wnętrze dawnego kościoła, eksponując pełno postaciowy nagrobek Henryka VI, uzupełniając go o boczne ściany do wolno stojącej tumby (wcześniej znajdował się w niszy w pozycji wertykalnej). Obecnie w Mauzoleum znajdują się płyty nagrobne: Henryka III Białego, Henryka V Grubego i Henryka VI Dobrego, ostatniego z wrocławskich książąt, a także kilkunastu książęcych córek (w większości opatek klasztoru) oraz księżnej Anny, która sprowadziła w 1257 do Wrocławia zakon św. Klary. W ediculi w filarze między kaplicą a kościołem mieści się urna z sercem księżniczki Karoliny, zmarłej w 1707 ostatniej Piastówny.

</doc>
<doc id="296650" url="https://pl.wikipedia.org/wiki?curid=296650" title="Mauzoleum Piastów Śląskich">
Mauzoleum Piastów Śląskich



</doc>
<doc id="296651" url="https://pl.wikipedia.org/wiki?curid=296651" title="Paweł Jakubiak">
Paweł Jakubiak

Paweł Jakubiak (ur. 28 listopada 1974 w Poznaniu) – polski hokeista na trawie, olimpijczyk.
Syn Marka i Barbary z Głowackich. Ukończył technikum samochodowe w Poznaniu (1995) uzyskując zawód mechanika samochodowego. Karierę sportową związał z klubem - Grunwald Poznań, gdzie jego ojciec kierował sekcją hokeja na trawie. Wraz z Grunwaldem Paweł Jakubiak sięgnął po sześć tytułów mistrza Polski (1994, 1996, 1997, 1999, 2000, 2002), oraz brązowy medal klubowego Pucharu Europy Zdobywców Pucharów (1997). Gra na pozycji obrońcy.
W latach 1995-2002 wystąpił w 102 meczach reprezentacji Polski, strzelając w nich 13 bramek. Uczestniczył w mistrzostwach Europy (1995, 1999), mistrzostwach świata (1998), a także igrzyskach olimpijskich w Sydney (2000, 12. miejsce); w turnieju olimpijskim wystąpił we wszystkich sześciu meczach, strzelił dwie bramki. W 1999 wraz z reprezentacją zdobył halowe wicemistrzostwo Europy.
Ma żonę Kingę i dwóch synów: Dawida i Kacpra.

</doc>
<doc id="296657" url="https://pl.wikipedia.org/wiki?curid=296657" title="Fiat Stilo">
Fiat Stilo

Fiat Stilo – samochód osobowy klasy kompaktowej produkowany przez włoską markę FIAT w latach 2001–2010.
Historia i opis modelu.
Samochód został po raz pierwszy zaprezentowany podczas targów motoryzacyjnych w Genewie w 2001 roku. Początkowo auto oferowane było jako 3 i 5-drzwiowy hatchback. Bryła nadwozia pojazdu opracowana w Centrum Stylistycznym „Centro Stile” Fiata w Turynie na podstawie zmodyfikowanej modułowej płyty podłogowej znanej z modelu Bravo/Brava. W 2003 roku podczas targów motoryzacyjnych w Paryżu zaprezentowano wersję kombi pojazdu nazwaną Multiwagon. W 2003 roku również pojazd otrzymał kilka zmian stylistycznych, zmieniona została atrapa chłodnicy, lampy tylne, a także zastosowano nową gamę jednostek napędowych. W 2005 roku na bazie wersji kombi pojazdu zbudowany został uterenowiony Fiat Stilo Uproad, który wyposażony został w pakiet plastikowych zderzaków oraz wyższy prześwit nadwozia. W 2006 roku Stilo Uproad otrzymało kilka poprawek stylistycznych. Zmieniono m.in. atrapę chłodnicy, zastosowano chromowane listwy wokół szyb oraz nowy wzór 16-calowych alufelg.
Od stycznia 2002 do września 2010 roku auto produkowane było w Brazylii przez Fiat Automóveis w Betim jako 5-drzwiowy hatchback.
W plebiscycie na Europejski Samochód Roku 2002 model zajął 3. pozycję (za Peugeotem 307 i Renault Laguną II).
Wersje wyposażeniowe.
Standardowe wyposażenie pojazdu obejmuje m.in. system ABS z EBD, dwie poduszki powietrzne, zamek centralny sterowany pilotem, klimatyzację manualną, elektrycznie sterowane szyby przednie z zabezpieczeniem przed przycięciem palców, elektryczne sterowanie i podgrzewanie lusterek, elektrycznie sterowany obieg powietrza w kabinie, Fiat CODE (immobilizer ze zmiennym kodem), elektryczne wspomaganie układu kierowniczego Dualdrive, kolumna kierownicy z regulacją w dwóch płaszczyznach, komputer pokładowy ze wskaźnikiem temperatury zewnętrznej, nawiewy wentylacji dla pasażerów z tyłu, fotel kierowcy z regulacją wysokości, dzielona tylna kanapa (1/3 – 2/3), ogrzewany/chłodzony schowek w desce rozdzielczej (w wersjach z klimatyzacją), tylna lampka sufitowa, zestaw wskaźników z monochromatycznym wielofunkcyjnym wyświetlaczem LCD.
Opcjonalne wyposażenie – w zależności od wersji, auto doposażyć można było m.in.: system ESP, elektryczne sterowanie szyb tylnych (w wersjach 5-drzwiowych), system ASR, MSR, HBA, radioodtwarzacz CD/MP3, dwustrefową klimatyzację automatyczną, 8 poduszek powietrznych oraz wielofunkcyjną kierownicę, a także system Connect nav+ z 7-calowym ekranem, system bezkluczykowy, tempomat lub aktywny tempomat radarowy ACC (jako pierwsze auto klasy compact), czujniki parkowania, deszczu oraz zmierzchu, wbudowany telefon satelitarny, podgrzewane fotele przednie, skórzaną tapicerkę oraz kierownicę, elektrycznie sterowane fotele przednie oraz reflektory ksenonowe i dach panoramiczny. Dla wersji na rynek skandynawski Fiata Stilo można było doposażyć w system ogrzewania postojowego Webasto

</doc>
<doc id="296658" url="https://pl.wikipedia.org/wiki?curid=296658" title="Suge Knight">
Suge Knight

Marion Hugh „Suge" Knight, Jr. (ur. 19 kwietnia 1965 w Compton, w Kalifornii) – przedsiębiorca z kręgu muzyki hip-hopowej w Stanach Zjednoczonych. Współzałożyciel wraz z Dr. Dre wytwórni płytowej Death Row Records. Współpracowali z nim tacy raperzy jak np.: Tupac Shakur czy Snoop Dogg.
Przed karierą producencką Knight był ochroniarzem. Wciąż jednak był powiązany z gangsterskim światem, co pozwoliło mu zostać producentem. Za wpłacenie kaucji za Tupaca Amaru Shakura ten zobowiązał nagrać 3 płyty dla wytwórni Death Row m.in. "All Eyez on Me".
W styczniu 2015 r. Knight został aresztowany pod zarzutem potrącenia ze skutkiem śmiertelnym i ucieczkę z miejsca zdarzenia.
W 2018 został skazany na 28 lat więzienia.
Wystąpił gościnnie w filmie dokumentalnym pod tytułem Biggie i Tupac (2002), gdzie zasugerował, że winę za śmierć 2Paca ponosi m.in. Snoop Dogg.

</doc>
<doc id="296660" url="https://pl.wikipedia.org/wiki?curid=296660" title="Pan życia i śmierci">
Pan życia i śmierci

Pan życia i śmierci (ang. "Lord of War") – film sensacyjny produkcji amerykańsko-francusko-niemieckiej w reżyserii Andrew Niccola, oparty na biografii międzynarodowego handlarza bronią Wiktora Buta.
Zdjęcia do filmu rozpoczęły się 19 lipca 2004, a premiera miała miejsce 4 listopada 2005.
Opis fabuły.
Jurij Orłow (Nicolas Cage) jest handlarzem bronią, gangsterem, który ma wiele twarzy i fałszywych tożsamości. Urodził się na Ukrainie, a dzięki podrobionym papierom o żydowskim pochodzeniu, wraz z rodzicami i bratem może cieszyć się urokami amerykańskiej demokracji i próbować realizować american dream. Zafascynowany strzelaniną między rywalizującymi rosyjskimi gangami, Jurij zostaje handlarzem bronią.

</doc>
<doc id="296674" url="https://pl.wikipedia.org/wiki?curid=296674" title="Common rail">
Common rail

Common rail (z ang. wspólna szyna) – odmiana elektronicznie sterowanego systemu bezpośredniego wtrysku paliwa w silnikach wysokoprężnych.
Zasada działania.
W tradycyjnym układzie wtrysku paliwa w silnikach Diesla, pompa sekcyjna wytwarza ciśnienie dla poszczególnych cylindrów w określonych momentach. Otwiera ono wtryskiwacz, w wyniku czego paliwo zostaje rozpylone w cylindrze lub komorze spalania. Ten system wymaga korektora dawki paliwa (przy pompie sekcyjnej), gdyż dawka paliwa nie powinna rosnąć przy wzroście obrotów (bez tego silnik charakteryzowałby się niestatecznością obrotów).
W systemie tym wyeliminowano komory wstępne i wirowe, a wtryskiwacz dozuje paliwo bezpośrednio do cylindra. W przeciwieństwie do wprowadzonych przez Audi w roku 1989 jednostek TDI zmieniono jednak system zasilania. W układzie common rail paliwo jest tłoczone nie bezpośrednio do wtryskiwacza, ale do wspólnej szyny, będącej akumulatorem paliwa.
Otwarcie wtryskiwaczy następuje poprzez wysłanie impulsu elektrycznego i uniesienie iglicy uwalniającej paliwo. Pozwala to na zastosowanie strategii wtrysków wielokrotnych dzieląc fazę wtrysku na więcej podfaz (split injections). Specjalnie zestrojone elektrowtryskiwacze umożliwiają wykonanie nawet 8 faz wtrysków paliwa podczas jednego cyklu pracy, zapewniając wyższą sprawność, lepszą elastyczność (stopniowe narastanie spalania) i eliminację szkodliwych substancji (fazy ostatnich wtrysków). Dodatkowo 10-krotnie większe niż w starych dieslach ciśnienie wtrysku paliwa do cylindra pozwala na zastosowanie małych otworów rozpylacza tworzących idealną mgłę paliwową.
Małe otwory rozpylacza i wysokie ciśnienie wtrysku sprawiają, że rozkalibrowanie otworów następuje przy minimalnym zabrudzeniu paliwa. Wyeliminować mają to doskonałe filtry paliwa. Jednakże ogromne znaczenie ma tu również jakość paliwa, gdyż paliwo zasiarczone może zniszczyć układ zasilania.
Charakterystyka.
Silniki z układem zasilania typu Common Rail charakteryzują się (w porównaniu z układami zasilania wcześniejszych typów):
Jedną z głównych cech układu Common Rail jest możliwość tworzenia stałego ciśnienia niezależnie od momentu pracy silnika. Możliwe jest to na podstawie map zapisanych w sterowniku silnika. Układ Common Rail pozwala też na kontrolę wysokiego ciśnienia na podstawie danych z czujnika ciśnienia. Nowy zawór regulacji ciśnienia Bosch obniża ciśnienie w szynie Rail do wartości otoczenia, kiedy jest w stanie bezprądowym. Dzięki temu ograniczone zostaje powstawanie bąbelków powietrza, które pojawiają się w wyniku chłodzenia paliwa w zamkniętym układzie wysokiego ciśnienia.
Wiele wspomnianych zalet wynika z podziału dawki paliwa na kilka porcji. Ponieważ wszystkie rodzaje paliw do silników diesla charakteryzują się tzw. zwłoką zapłonu – zastosowanie małej dawki pilotażowej przed GMP pozwala na podanie dawki właściwej w obszar zapłonu dawki pilotażowej – przez co praca silnika jest bardziej miękka i cicha – przy zachowaniu wysokiej sprawności termodynamicznej silnika.
Silniki zasilane systemem common rail wymagają dobrej jakości oleju napędowego, wtryskiwacze pracują pod dużym ciśnieniem, każde zanieczyszczenie paliwa może przyczynić się do powstania uszkodzeń.
Historia.
Silniki common rail po raz pierwszy zastosowane zostały w aucie osobowym przez FIATa w modelach Alfa Romeo w silnikach JTD drugiej generacji, to jest od 1997 roku (spełniających normę EURO 3), a technologia jest powszechnie używana przez Fiata pod nazwą "JTD" oraz "MultiJet".
Różni je nie tylko oznaczenie producenta (JTD, HDI, DCI, CDI, TDCI, CRDI, CDTI, CTDI czy TDI w modelach koncernu VW, który również zdecydował się na stosowanie systemu CR, także w jednostkach skonstruowanych jako silniki z pompowtryskiwaczami-np. 2.0 TDI), ale także generacja systemu. Obecnie najpowszechniej stosowany jest system Common Rail tzw. II generacji. Charakteryzuje się on ciśnieniem 1600 barów i wielofazowością wtrysku (do 7 faz, najczęściej 5). Powoli wchodzi do sprzedaży III generacja systemu zasilania CR, jednak obecnie (maj 2007) jeszcze rzadko stosowana (np. Audi w silniku 3.0 TDI – silnik ten jako drugi z grupy VW, ponieważ pierwszym jest 3.3 TDI, nie wykorzystuje pompowtryskiwaczy ze względu na twardą pracę i wysoki poziom hałasu oraz niższą kulturę pracy, Renault 2.0 dCi 175KM, a także 1.9 dCi 102KM, silnik koncernu PSA 1.6 (HDI, TDCI czy D – takie oznaczenie stosuje Volvo)). Również firma Toyota opracowała zaawansowany silnik oznaczony D4D. Pierwsza generacja CR już jest praktycznie niestosowana w nowych samochodach osobowych. Jednak na rynku wtórnym powszechnie spotyka się silniki Diesla zasilane tym systemem. Charakteryzuje się on ciśnieniem wtrysku rzędu 1350 barów.
System ten jest stosowany też do zasilania silników samochodów użytkowych.
Akronimy.
Producenci samochodów odnoszą się do systemu common rail poprzez własne oznaczania charakterystyczne dla danej marki/producenta:

</doc>
<doc id="296676" url="https://pl.wikipedia.org/wiki?curid=296676" title="Grappling">
Grappling

Grappling, walka na chwyty – rodzaj walki wręcz wykorzystujący techniki chwytów, tj. dźwignie, rzuty (obalenia), duszenia; zabronione są w niej uderzenia. 
Słowo „grappling” (także „grapling”) to neologizm pochodzący z języka angielskiego (ang. „grapple” – złapać, chwytać). Często używany w Polsce termin „style chwytane” jest niezgodny z polską gramatyką. Potocznie określa się te style jako „chwyciarstwo”, jednakże termin ten, choć słowotwórczo poprawny, ma charakter ironiczno-żartobliwy. Osobę walczącą za pomocą chwytów określa się jako "grapplera" bądź "chwytacza".
Nowoczesną formą walki na chwyty, otwartej dla przedstawicieli dowolnego stylu tego typu są zawody submission fighting. Przeciwieństwem walki na chwyty jest uderzanie (ang. "striking"). Poszczególne style walki na chwyty znacząco różnią się sposobem walki i wykorzystywanymi technikami. Najskuteczniejsze okazują się połączenia stylów, które się uzupełniają w poszczególnych strefach walki (np. judo w walce stojąc i brazylijskie jiu-jitsu w parterze).
Style oparte na chwytach to m.in.: 
Style oparte na chwytach są wykorzystywane w większości konfrontacji międzystylowych (MMA i vale tudo), gdzie stanowią skuteczny środek przeciwko stylom opartym na uderzeniach (takich jak boks, kick-boxing czy karate).

</doc>
<doc id="296677" url="https://pl.wikipedia.org/wiki?curid=296677" title="Gulcz">
Gulcz

Gulcz – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń. W latach 1975–1998 miejscowość położona była w województwie pilskim.
Wieś leży w północno-zachodniej Wielkopolsce, między Notecią i Gulczanką. Ludność Gulcza liczy ok. 600 mieszkańców.
Przez wieś przebiega droga wojewódzka nr 181.
Historia.
Pierwsza wzmianka o Gulczu pochodzi z 1394 roku, miejscowość zapisana jest jako "Golcz". Właścicielem wsi w XIV-XVI wieku była rodzina Przosnów z Lubasza. Należy przypuszczać, że Gulcz był własnością rodu Lubaskich. Później Gulcz trafił w posiadanie Dzieduszyckich – posadzicieli Ciszkowa i Goraju. 
Po rozbiorach, właścicielem został hrabia na Goraju – Hochberg. Miejscowa ludność znajdowała pracę u niemieckiego pana, a jednocześnie obrabiała dzierżawioną ziemię. W Gulczu zamieszkiwali rolnicy niezależni, jednak względy finansowe i oświatowe nie pozwalały uzyskiwać plonów, które dawałyby znaczną niezależność. Część ludności opuszczała swoje rodzinne strony w poszukiwaniu chleba poza krajem. Wyjeżdżali do Francji, Belgii, a nawet do Ameryki, Australii czy też Afryki.
W okresie międzywojennym w miejscowości stacjonowała placówka Straży Granicznej I linii „Gulcz”.
Szkoła.
Wiadomo, że w 1851 roku Gulcz posiadał już szkołę. Budynek był usytuowany przy ulicy Dworcowej. Była to chata z gliny, kryta trzciną. Izba była niska i mała, podłogę stanowiło klepisko. Uczył w niej jeden nauczyciel. Po 1872 roku szkołę przeniesiono na ulicę Łąkową, do budynku specjalnie na ten cel wzniesionego. Budynek był kryty dachówką. Uczył w dalszym ciągu jeden nauczyciel. W 1878 roku zakupiono nowy budynek, przy narożniku ulic Łąkowej i Czarnkowskiej. Urządzono tu drugą izbę lekcyjną. Uczyło wtedy już dwóch nauczycieli - katolik i ewangelik. W 1907 roku przybył trzeci nauczyciel. Urządzono trzecia izbę lekcyjną (dzierżawioną).
W 1910 roku rozpoczęto budowę obecnego budynku, a w 1911 roku nowa szkoła została oddana do użytku. Uczono w niej w języku niemieckim. W nowym budynku aż do wybuchu II wojny światowej uczyło czterech nauczycieli (trzech katolików i jeden ewangelik). We wrześniu 1939 roku działalność szkoły została zawieszona. 
W połowie listopada Niemcy rozpoczęli nauczanie w szkole, które trwało do połowy stycznia 1940 roku. Po zajęciu wioski przez Niemców, w szkole kwaterowało wojsko niemieckie. Po zasiedleniu wioski przez Niemców w szkole uczono wyłącznie dzieci niemieckie. W okresie wojny budynek został zelektryfikowany. Dzieci polskie zaczęto uczyć w 1943 roku w budynku położonym pomiędzy Roskiem i Gulczem. Uczęszczanie na lekcje było dobrowolne.
Parafia.
Początkowo Gulcz należał do parafii w Lubaszu oddalonej o 12 km, co było poważną trudnością w wypełnianiu obowiązków religijnych, dlatego parafianie czynili starania o utworzenie parafii w Gulczu. Starania te zostały uwieńczone sukcesem i ks. kard. August Hlond erygował parafię w Gulczu 6 lipca 1936, wyłączając ją z Lubasza.
Parafia liczy ok. 1200 wiernych i obejmuje następujące wsie: Ciszkowo Wybudowanie, Gulcz, Hamrzysko, Krucz Wybudowanie i Mikołajewo.
Początkowo funkcję kościoła pełniła kaplica pw. Chrystusa Króla mieszcząca się w dawnym zajeździe. Do budowy kościoła parafialnego przystąpiono dopiero po II wojnie światowej, kiedy proboszczem był ks. Bernard Woltman, który w latach 1950-1953 wybudował kościół parafialny pw. św. Apostołów Piotra i Pawła według projektu architekta Franciszka Morawskiego w stylu neoromańskim. Kamień węgielny pochodzi z katedry poznańskiej, która ma tych samych patronów. Konsekrowany został 28 czerwca 1953 przez ks. abpa Walentego Dymka. 
Wyposażenie wnętrza projektował Józef Pade. W ołtarzu bocznym jest zabytkowy późnobarokowy obraz Św. Rodziny z około 1780 r., pochodzący z kościoła bernardyńskiego we Wschowie. Kościół parafialny został przystosowany do nowej liturgii i został ostatnio odnowiony.
Sport.
W Gulczu działalność prowadzi klub sportowy MKS LZS "Orzeł" Gulcz występujący w A-klasie Wielkopolskiego Związku Piłki Nożnej. Początki LZS-u sięgają 1948 r. W 2015 roku klub wznowił aktywność po kilkuletnim zawieszeniu działalności.

</doc>
<doc id="296678" url="https://pl.wikipedia.org/wiki?curid=296678" title="Janusz Dyl">
Janusz Dyl

Janusz Dyl (ur. 8 września 1954 w Pszczółkach k. Gdańska, zm. 20 lutego 2005 w Lublinie) – ksiądz pallotyn, dr hab. teologii (specjalizacja: historia teologii), wykładowca w Wyższym Seminarium Duchownym w Ołtarzewie oraz na KUL w Lublinie.
Życie.
Święcenia kapłańskie przyjął 2 maja 1981 w Ołtarzewie z rąk kard. Franciszka Macharskiego. Doktorem teologii na KUL został w 1986, habilitował się w 2002.
Był cenionym wykładowcą i pedagogiem studiującej młodzieży. Lubiany za specyficzne poczucie humoru, bezpośredniość i autoironię, a przy tym za swą wrażliwość i dobroć, szanowany zaś za dorobek naukowy.
Ks. Dyl zmarł nagle. Został pochowany 23 lutego 2005 na cmentarzu przy ul. Lipowej w Lublinie. Żegnały go setki studentów, profesorów i współbraci.
10 maja 2005 ks. Janusz Dyl został pośmiertnie wyróżniony przez studentów I roku teologii KUL tytułem Pedagoga roku w kategorii wykładowca. Nagrodę odebrał w jego imieniu współbrat pallotyn ks. Sławomir Pawłowski.
Praca naukowa i dydaktyczna.
Od 1985 wykładał historię Kościoła w pallotyńskim Wyższym Seminarium Duchownym w Ołtarzewie.
20 grudnia 2002 ks. dr hab. Janusz Dyl otrzymał kierownictwo katedry Dziejów Teologii na KUL. Został odpowiedzialny za dział Dzieje Teologii w "Encyklopedii Katolickiej". Podjął też wykłady z historii Kościoła w Wyższym Seminarium Duchownym księży Marianów w Lublinie oraz zajęcia zlecone w Instytucie Teologii Apostolstwa Uniwersytetu im. Kardynała Stefana Wyszyńskiego w Warszawie.
Należał do Międzynarodowej Komisji Historyków Pallotyńskich, Instytutu Pallottiego oraz do Lubelskiego Towarzystwa Naukowego Polskiej Akademii Nauk, a także Towarzystwa Naukowego Katolickiego Uniwersytetu Lubelskiego.
Ważniejsze publikacje.
Ponadto jest autorem artykułów w prasie specjalistycznej (np. „Communio”, „Vox Patrum”), haseł w "Encyklopedii Katolickiej" (wyd. Towarzystwo Naukowe Katolickiego Uniwersytetu Lubelskiego), oraz biogramów wszystkich polskich pallotynów zmarłych przed 2004.

</doc>
<doc id="296679" url="https://pl.wikipedia.org/wiki?curid=296679" title="Exodus (polski zespół muzyczny)">
Exodus (polski zespół muzyczny)

Exodus – polski zespół artrockowy, wykonujący rock symfoniczny. Został utworzony jesienią 1976 w Warszawie przy klubie Riviera-Remont na bazie grupy Źródło braci Andrzeja i Wojciecha Puczyńskich. Oprócz nich w pierwszym składzie zespołu znaleźli się Paweł Birula, Władysław Komendarek i Jerzy Machnikowski, którego po roku zastąpił Zbigniew Fyk. Obok Krzaka i Kombi gwiazda Muzyki Młodej Generacji. Należał do najpopularniejszych polskich grup rockowych.
Historia.
W listopadzie 1977 roku w klubie Riviera-Remont i w domu Andrzeja Poniatowskiego formacja nagrała suitę "Nadzieje, niepokoje", po czym przygotowała profesjonalny program estradowy, dając kilkanaście koncertów w różnych miastach Polski. Brała udział w licznych imprezach muzycznych. Były to m.in.: Polskie Targi Estradowe w Łodzi (1977), Międzynarodowa Wiosna Estradowa w Poznaniu (1978-1979), Pop Session w Sopocie (1978), czy Muzyczny Camping w Lubaniu (1979). Koncertowała także z brytyjskim zespołem The Rubettes; w rodzimej Rivierze oraz za granicą (ZSRR, RFN, nieco później Węgry).
Exodus przygotował muzykę do kilku spektakli muzycznych z których największa popularność zdobyły: "Nadzieje, niepokoje" (1977), spektakl plastyczno-baletowy "Maski" (1979) i "Ostatni teatrzyk objazdowy" (1980). Dwa ostatnie zostały sfilmowane i były prezentowane przez TVP, lecz taśmy z nimi zostały skasowane. Ocalał tylko fragment jednego z widowisk, wykorzystany w telewizyjnym filmie "Mysz". Wraz z krakowską grupą Skaldowie zespół wziął także udział w telewizyjnym widowisku baletowym "Podróż magiczna" (1979) (reż. A. Wasylewski). 
W 1980 roku wydał płytę długogrającą "The Most Beautiful Day" ("Ten najpiękniejszy dzień"), która okazała się dużym sukcesem komercyjnym, osiągając status złotej płyty (sprzedano 200 tysięcy egzemplarzy). W tym samym roku Exodus otrzymał tytuł zespołu, na którego nagrania najbardziej czekają czytelnicy magazynu „Non Stop”. Zrealizował też kilka teledysków dla Telewizyjnej Listy Przebojów. Na przełomie 1981 i 1982 roku został nagrany i wydany drugi longplay pt. Supernova, zawierający krótsze formy, będące próbą dotrzymania kroku nowym muzycznym trendom (ich zapowiedzią był wydany w 1981 na singlu utwór "Jestem automatem"). 
W roku 1983 Exodus nawiązał współpracę z Markiem Wójcickim, nazywanym najszybszym polskim gitarzystą. Wspólnie nagrali, wydany po raz pierwszy dopiero w 2006 roku, album "Hazard". Nowy skład miał sprostać erze boomu rockowego w Polsce, a mianowicie – grać ostrzej. Rok później w zespole nastąpił rozłam i doszło do reorganizacji składu. Na przełomie 1985 i 1986 roku podejmowano próby kontynuacji działalności pod nazwą MadMax. Jedynym śladem po twórczości tej grupy są trzy nagrania zarejestrowane w Polskim Radiu Białystok oraz teledysk do utworu pt. "Atak serca". 
Po odejściu z zespołu Władysław Komendarek rozpoczął karierę solową, a Andrzej Puczyński – po rozwiązaniu Exodusu vel grupy MadMax – założył wydawnictwo płytowe Izabelin. Obecnie jest prezesem Universal Music Polska.
W 1992 roku została wydana płyta "Exodus: Singles Collection" (CD, Izabelin), zbierająca wszystkie nagrania singlowe zespołu.
W roku 2010 Stachursky nagrał cover piosenki Exodusu pt. "Ponury pejzaż" i zamieścił ją na płycie "Wspaniałe polskie przeboje 2".

</doc>
<doc id="296680" url="https://pl.wikipedia.org/wiki?curid=296680" title="Order Świętego Sergiusza Radoneżskiego">
Order Świętego Sergiusza Radoneżskiego

Order Sergiusza Radoneżskiego (ros. "Орден Пpeпoдoбнoгo Cepгия Paдoнeжcкoгo") – trójklasowe odznaczenie Rosyjskiego Kościoła Prawosławnego.
Ustanowiony został 26 grudnia 1978 r. przez Święty Synod Rosyjskiej Cerkwi Prawosławnej jako nagroda dla wyższych duchownych prawosławnych z całego świata i dla osobistości zasłużonych dla życia religijnego i umacniania pokoju i przyjaźni między narodami.
Patron orderu św. Sergiusz z Radoneża (* 1322, † 1392) uważany jest za twórcę rosyjskiego ducha narodowego i wielkiego wychowawcę narodu. Dla Cerkwi rosyjskiej zasłużył się zakładając dziesiątki klasztorów. Wspierał w. księcia Dymitra Dońskiego w jego wojnach z Tatarami i udzielił mu później święceń kapłańskich.
Odznaką orderu Sergiusza Radoneżskiego jest krzyż pizański ze złotymi promieniami między ramionami. W medalionie środkowym umieszczona jest malowana podobizna patrona orderu otoczona napisem "Cв. Пp. Cepг. Paд.". W I klasie krzyż jest emaliowany na zielono, a medalion otacza obwódka wysadzona brylantami. W II klasie podobizna patrona jest grawerowana, obwódki z brylantami brak. III klasa wygląda jak II, ale nie posiada promieni między ramionami. Order jest noszony na piersi za pomocą śruby z mutrą. Z orderem związany jest dwuklasowy (złoty i srebrny) medal tego samego miana, noszony na zielonej wstążeczce.

</doc>
<doc id="296682" url="https://pl.wikipedia.org/wiki?curid=296682" title="Henryk Cabała">
Henryk Cabała

Henryk Cabała (ur. 30 czerwca 1951 w Jurkowie k. Tarnowa, zm. 2 listopada 2003 w Pruszkowie) – ksiądz pallotyn, długoletni misjonarz w Rwandzie.
Pierwszą konsekrację złożył w 1971 r. Święcenia kapłańskie przyjął w 1976 r. w Ołtarzewie.
Po święceniach odbył krótki kurs języka francuskiego w Belgii i udał się do pracy misyjnej w Rwandzie, gdzie przez dwadzieścia sześć lat pracował na licznych placówkach. Najdłużej był proboszczem w Gikondo.
W 2001 r. przybył do Polski na urlop i podreperowanie zdrowia. W tym samym roku obchodził jubileusz 25-lecia swego kapłaństwa. 
Ks. Henryk ciężko chorował. Przebywał pod opieką lekarzy ze Szpitala Kolejowego w Pruszkowie. 1 listopada 2003 został odwieziony do wspomnianego szpitala, gdzie następnego dnia o 1.00 w nocy zmarł.
Został pochowany w pallotyńskiej kwaterze na cmentarzu w Ołtarzewie.

</doc>
<doc id="296686" url="https://pl.wikipedia.org/wiki?curid=296686" title="Eurythmics">
Eurythmics

Eurythmics – brytyjski duet muzyczny, założony w 1980 przez Annie Lennox i Davida Stewarta, tworzący muzykę synthpopową, a w późniejszym okresie swojej działalności także pop-rockową. Duet zdobył światową sławę dzięki singlowi „Sweet Dreams (Are Made of This)” w 1983. Do największych przebojów grupy zalicza się także „Love Is a Stranger”, „Who’s That Girl?”, „Here Comes the Rain Again”, „There Must Be an Angel” i „The Miracle of Love”.
Zespół należał do najpopularniejszych wykonawców lat 80., zdobywając światową sławę i liczne nagrody. Nagrania Eurythmics rozeszły się do tej pory w liczbie ponad 75 milionów egzemplarzy. Utwory duetu charakteryzują się oryginalnymi aranżacjami Stewarta, podkreślonymi mocnym, altowym głosem wokalistki Annie Lennox. Zespół zdobył również szerokie uznanie dzięki innowacyjnym, a także często kontrowersyjnym teledyskom. W 2022 wprowadzony do Rock and Roll Hall of Fame.
Historia.
1975–1981: Początki.
Pierwsze spotkanie Annie Lennox i Dave’a Stewarta miało miejsce w połowie lat 70. w jednej z londyńskich restauracji, gdzie Lennox pracowała jako kelnerka. Podobno pierwsze słowa jakie skierował do niej Stewart, brzmiały: „Czy wyjdziesz za mnie?”. Nie wyszła, lecz zostali parą i rozpoczęli wspólną działalność muzyczną. W 1975 razem z Peetem Coombesem założyli rockowe trio The Catch. Pierwszy i jedyny singel tej grupy, z piosenkami „Borderline” i „Black Blood”, ukazał się w 1977. Został wydany w liczbie kilkuset egzemplarzy i nie okazał się sukcesem. W tym samym roku zespół The Catch przekształcił się w The Tourists. Pod tą nazwą muzykom udało się nagrać trzy albumy, z których największą popularność osiągnął "Reality Effect" (#23 w Wielkiej Brytanii). Na przełomie lat 1979/1980 zespół wylansował też dwa przeboje, w tym cover utworu „I Only Want to Be with You” Dusty Springfield, który wszedł na listy przebojów w kilku krajach. Mimo to The Tourists nie potrafili wybić się na rynku muzycznym i nie osiągnęli wielkiego sukcesu. Wraz z rozpadem grupy na początku 1980, zakończył się także związek Lennox i Stewarta.
Dwoje muzyków postanowiło kontynuować karierę muzyczną jako duet. Chcieli tworzyć muzykę bardziej popową, eksperymentując też z elektroniką i awangardowymi brzmieniami. Jeszcze w 1980 nazwali swój duet Eurythmics (od słowa „eurytmia”), a wkrótce podpisali kontrakt z wytwórnią RCA Records. Nagrywając swój pierwszy album zespół pracował z producentem Connym Plankiem. Efektem tej współpracy był debiutancki album "In the Garden", wydany jesienią 1981 roku, utrzymany w stylu nowofalowym z elementami rocka psychodelicznego. Pierwszy singel z płyty, „Never Gonna Cry Again”, osiągnął niewielki sukces na brytyjskich listach, docierając jedynie do 63. miejsca. Album, mimo że dobrze oceniony przez krytyków, nie zyskał szerszej popularności i nie wszedł na żadne listy sprzedaży. Drugi singel, „Belinda” też okazał się klęską komercyjną.
1982–1984: Przełom i międzynarodowy sukces.
Mimo niepowodzenia, duet nagrał w 1982 kolejne trzy single. Dwa pierwsze, „This Is the House” i „The Walk”, nie odniosły sukcesu. W tym czasie Lennox przeżywała załamanie nerwowe, a Stewart trafił do szpitala z powodu odmy opłucnowej. Jednak wydany pod koniec roku singel „Love Is a Stranger” dotarł do pozycji 54. w Wielkiej Brytanii, co było największym dotychczas sukcesem grupy. W teledysku do tego nagrania Annie Lennox występowała przebrana zarówno za kobietę-prostytutkę, jak i mężczyznę, co wywołało spore kontrowersje.
Prawdziwą sławę duetowi przyniósł jednak dopiero drugi album "Sweet Dreams (Are Made of This)" i pochodzący z niego tytułowy singel „Sweet Dreams”, wydane na początku 1983. Singel osiągnął oszołamiający sukces, docierając do pierwszego miejsca amerykańskiej listy Billboard Hot 100 i drugiego miejsca w Wielkiej Brytanii. Do utworu został nakręcony legendarny już teledysk, w którym Lennox zaprezentowała swój charakterystyczny image kobiety z krótkimi, pomarańczowymi włosami, ubranej w męski garnitur. Zwłaszcza w Ameryce wizerunek artystki wywołał oburzenie, przez pewien czas zakazane nawet było emitowanie tego wideoklipu w MTV. Publiczność miała także wątpliwości, czy utwór wykonuje kobieta czy mężczyzna. Ostatecznie teledysk ten zdobył nagrodę MTV w kategorii Best New Artist (była to także pierwsza w historii nagroda przyznana w tej kategorii). W kwietniu singel „Love Is a Stranger” został wydany ponownie, tym razem radząc sobie o wiele lepiej na listach przebojów w Wielkiej Brytanii. Płyta "Sweet Dreams (Are Made of This)" uzyskała status platynowej w Wielkiej Brytanii i złotej w Stanach Zjednoczonych. Annie Lennox pojawiła się na okładce pisma "Rolling Stone". Zespół był wówczas u szczytu swojej sławy. Wydane zostało także pierwsze wideo zespołu "Sweet Dreams (The Video Album)", zawierające koncertowe nagrania utworów z płyty.
Pod koniec 1983 duet wydał kolejny album, zatytułowany "Touch". Stylistycznie był on kontynuacją elektronicznego brzmienia znanego z poprzedniej płyty i podobnie jak ona, okazał się sukcesem zarówno artystycznym, jak i komercyjnym. Był to pierwszy album #1 zespołu w Wielkiej Brytanii, a także najwyżej notowany album w Stanach Zjednoczonych (#7). Pierwszy singel promujący wydawnictwo, „Who’s That Girl?”, uplasował się na wysokich pozycjach list przebojów stając się jednym z największych hitów Eurythmics. W teledysku do tej piosenki Lennox ponownie eksperymentowała ze swoim wizerunkiem, wcielając się w rolę zarówno kobiety, jak i mężczyzny. Drugi singel „Right by Your Side”, mimo słabych notowań, także stał się przebojem. Ogromny sukces odniósł „Here Comes the Rain Again”, stając się jednym z największych hitów duetu. Płyta "Touch" zdobyła status platynowej po obu stronach Atlantyku.
W 1984 wytwórnia Virgin Records zaproponowała zespołowi nagranie ścieżki dźwiękowej do filmu "1984", opartego na powieści "Rok 1984" George’a Orwella. Duet zgodził się, a muzyka, którą stworzył, ukazała się na płycie "1984 (For the Love of Big Brother)". Nie zyskała ona jednak takiej przychylności krytyków, jak poprzednie krążki, i sprzedawała się znacznie gorzej. Reżyser filmu, Michael Radford, negatywnie wyraził się o ścieżce dźwiękowej Eurythmics. Podczas gali rozdania nagród Evening Standard British Film Awards stwierdził, że muzyka zespołu została mu narzucona przez Virgin Records. Zespół oświadczył, iż nie zgodziłby się na nagranie muzyki do filmu, gdyby wiedział, że nie ma na to zgody reżysera. Mimo tych kontrowersji pierwszy singel ze ścieżki dźwiękowej, „Sexcrime (Nineteen Eighty-Four)”, stał się wielkim przebojem na Wyspach Brytyjskich. W Stanach Zjednoczonych poradził sobie o wiele gorzej, najprawdopodobniej ze względu na swój tytuł, który w tym kraju był odbierany jako zbyt szokujący. Drugą piosenką promującą album została ballada „Julia”, przeszła ona jednak bez echa.
1985–1989: Nowe brzmienie.
Następny album duetu "Be Yourself Tonight" ukazał się w 1985 i jest uważany za jeden z najlepszych w historii zespołu. Został wyprodukowany w ciągu jednego tygodnia w Paryżu i odsuwał się nieco od dotychczasowego, elektronicznego stylu zespołu w stronę brzmienia bardziej rockowego z elementami R&amp;B. Zespół chciał tym razem zastosować większą ilość „żywych” instrumentów. Pierwszy przebój z płyty, „Would I Lie to You?”, zajął wysokie miejsca na listach singli w Stanach Zjednoczonych i w Wielkiej Brytanii. Jeszcze większy sukces spotkał drugi singel „There Must Be an Angel (Playing with My Heart)”, który dostał się na pierwsze miejsce w Wielkiej Brytanii (jest to jedyny numer 1 Eurythmics w tym kraju) i stał się jednym z największych hitów duetu. Gościnnie w tym utworze pojawił się Stevie Wonder, grając solową partię na harmonijce ustnej. Z kolei do nagrania piosenki „Sisters Are Doin’ It for Themselves” zespół zaprosił soulową wokalistkę Arethę Franklin. Utwór ten, zawierający feministyczne przesłanie, stał się trzecim singlem i również osiągnął sukces. Czwartym i ostatnim singlem z albumu była piosenka „It’s Alright (Baby’s Coming Back)”.
W roku 1986 ukazała się kolejna płyta Eurythmics, zatytułowana "Revenge". Brzmieniowo była jeszcze bardziej rockowa od poprzedniej. Mimo negatywnych ocen krytyków album ten sprzedawał się bardzo dobrze na całym świecie. W Wielkiej Brytanii album okazał się kolejnym sukcesem wydawniczym, docierając do miejsca 3. na listach sprzedaży. Jako pierwszy singel wydano piosenkę „When Tomorrow Comes”. Następny, „Thorn in My Side”, osiągnął jeszcze większy sukces. Z kolei w USA dużą popularność zdobyło nagranie „Missionary Man” (#14 na liście Billboard Hot 100). Piosence tej towarzyszył oryginalny, innowacyjny teledysk, a samo nagranie zostało nagrodzone nagrodą Grammy jako najlepszy utwór rockowy zespołu lub duetu. Rockowa ballada „The Miracle of Love” została wydana na singlu pod koniec roku i choć osiągnęła na listach średni sukces, to jest dziś jednym ze sztandarowych utworów Eurythmics. W tym samym roku zespół wyruszył na największą trasę koncertową w swojej karierze, Revenge Tour. Okazała się ona wielkim sukcesem, a jeden z występów został zarejestrowany i wydany na kasecie VHS, zatytułowanej "Live". W tym czasie Dave Stewart zadebiutował jako producent muzyczny (m.in. Boba Dylana), a Annie Lennox na krótko zajęła się aktorstwem.
"Savage" – następna płyta duetu – została wydana w 1987. Jako całość nie brzmiała tak komercyjnie jak dwa poprzednie albumy, a teksty napisane przez Annie Lennox miały nieco feministyczny wydźwięk. Płyta zebrała mieszane recenzje i sprzedawała się gorzej od poprzednich wydawnictw. Dwa pierwsze single, „Beethoven (I Love to Listen to)” i „Shame” osiągnęły średni sukces. Rockowe nagranie „I Need a Man”, wydane na singlu w 1988, poradziło sobie na listach nieco lepiej. Sporym sukcesem okazał się też singel „You Have Placed a Chill in My Heart”, który dotarł do 16. miejsca na liście brytyjskiej, co było jednym z ostatnich tak dużych sukcesów zespołu. Płycie towarzyszyła wersja video albumu, na której znalazły się teledyski do każdego z utworów.
Kolejny album, "We Too Are One" został wydany w 1989 i choć zdobył niezbyt pochlebne recenzje, to w Wielkiej Brytanii zadebiutował na miejscu pierwszym listy sprzedaży. W USA spotkał się z mniejszym sukcesem, docierając jedynie do pierwszej czterdziestki. Stylowo płyta była powrotem do pop-rockowego brzmienia. Pierwszy singel, „Revival”, osiągnął średni sukces, a kolejny, „Don’t Ask Me Why”, był jedynym singlem z albumu, któremu udało się wejść na amerykańską listę. Teledysk do „The King and Queen of America” wywołał w USA skandal. Zdaniem niektórych, duet szydził z Amerykanów – w klipie sparodiowane zostały amerykańskie gwiazdy, przywódcy i ideały. Czwartym singlem był utwór „Angel”, piosenka napisana przez Lennox po urodzeniu synka Daniela, który zmarł przy porodzie. Piosenka „(My My) Baby’s Gonna Cry”, była jedynym singlem w całej karierze zespołu wydanym w USA, a nie w Wielkiej Brytanii. Wydana została kaseta VHS zatytułowana "We Two Are One Too", na której znajdowały się m.in. nagrania z trasy "Revival Tour".
1990–1998: Rozpad zespołu, kariery solowe.
Na przełomie lat 1989 i 1990 zorganizowana została trasa koncertowa Revival Tour i stała się ona dużym sukcesem. Jednak narastające różnice między Lennox i Stewartem na polu artystycznym doprowadziły ostatecznie do rozpadu zespołu (choć koniec działalności duetu nigdy nie został ogłoszony oficjalnie). Dave Stewart zajął się pisaniem muzyki do filmów, a wcześniej, w 1989, razem z saksofonistką Candy Dulfer wylansował duży hit „Lily Was Here”. Założył też zespół The Spiritual Cowboys, z którym nagrał dwie płyty, natomiast Annie Lennox w 1988 nagrała w duecie z Al Greenem piosenkę „Put a Little Love in Your Heart”. Wokalistka potrzebowała przerwy, by zająć się życiem rodzinnym. W 1991 ukazała się składanka największych hitów Eurythmics, "Greatest Hits". Zadebiutowała ona w Wielkiej Brytanii na miejscu 1. i stała się również bestsellerem na światowych listach sprzedaży. Kompilację promowały dwa single z remiksami starszych hitów: „Love Is a Stranger” i „Sweet Dreams”.
W kolejnych latach członkowie duetu zajęli się karierami solowymi. Na tym polu większy sukces odniosła zdecydowanie Annie Lennox, której płyty "Diva" (1992) i "Medusa" (1995) sprzedawały się bardzo dobrze i zdobyły pozytywne recenzje. Wokalistka wylansowała również takie hity jak „Why”, „Walking on Broken Glass”, „Love Song for a Vampire” i „No More »I Love You's«”. Dave Stewart wydał kilka albumów studyjnych m.in. "Greetings from the Gutter" w 1995 czy "Sly-Fi" w 1998, lecz żaden z nich nie odniósł sukcesu.
1999–2005: Powrót i definitywny koniec zespołu.
16 lutego 1999 na gali Brit Awards w Londynie Eurythmics odebrali specjalną nagrodę za wybitne zasługi dla brytyjskiej muzyki. Wykonali swoje największe hity, a na scenie towarzyszył im Stevie Wonder. W tym samym roku nastąpiła krótka reaktywacja zespołu. Wydany został nowy album, "Peace", który spotkał się z dobrym przyjęciem krytyków jak i fanów. Pierwszym singlem promującym płytę był utwór „I Saved the World Today”. Stał się on sporym hitem, docierając do miejsca 11. w Wielkiej Brytanii. Kolejny singel, „17 Again”, osiągnął mniejszy sukces, ale zdobył za to 1. miejsce na amerykańskiej liście Hot Dance Club Play. Zespół ruszył w trasę koncertową "Peacetour", a relację jednego z koncertów wydano na DVD. W 2000 duet występował na licznych festiwalach europejskich, m.in. niemieckim Rock am Ring, a w 2001 Dave Stewart wystąpił razem z U2 na koncercie dobroczynnym America: A Tribute to Heroes.
W listopadzie 2003 Eurythmics zagrali na koncercie charytatywnym z serii 46664 w Kapsztadzie, w którego organizację duży wkład miał David Stewart. Zespół wykonał trzy piosenki, w tym jedną wspólnie z Youssou N’Dourem. Dwa lata później wydana została składanka "Ultimate Collection", zawierająca największe hity zespołu. Znalazły się na niej dwa premierowe utwory, w tym singel „I've Got a Life”. W tym samym roku wszystkie studyjne albumy Eurythmics zostały zremasterowane i wydane ponownie w digipackach z bonusowymi nagraniami. Były dostępne osobno lub w formie box setu, pod nazwą "Boxed". Duet wystąpił w kilku programach telewizyjnych w celu promowania składanki i singla, m.in. w "Top of the Pops". Choć nigdy oficjalnie nie ogłoszono rozwiązania zespołu, to od 2005 Annie Lennox i Dave Stewart nie występują jako Eurythmics. W 2009 Lennox powiedziała, że reaktywacja duetu nie jest możliwa, gdyż byłby to dla niej „krok do tyłu”.

</doc>
<doc id="296694" url="https://pl.wikipedia.org/wiki?curid=296694" title="Wavre">
Wavre

Wavre (nid. "Waver") – miasto w środkowej Belgii, stolica prowincji Brabancja Walońska. Na początku 2017 roku liczyło mieszkańców i zajmowało powierzchnię 41,8 km².

</doc>
<doc id="296701" url="https://pl.wikipedia.org/wiki?curid=296701" title="Zebroid">
Zebroid

Zebroid – mieszaniec, krzyżówka międzygatunkowa zebry z innym koniowatym. W języku polskim zebroidem określany jest potomek klaczy zebry i samca osła lub konia, w języku angielskim stosuje się ten termin w szerszym znaczeniu – bez względu na płeć zebry-rodzica.
Współcześnie żyjące gatunki koniowatych – konie, osły i zebry – zaliczane są do jednego rodzaju ("Equus"). Są ze sobą blisko spokrewnione i mogą się krzyżować. Potomstwo pochodzące z takich krzyżówek jest zwykle bezpłodne, choć to nie reguła.
Zebroidy najczęściej dziedziczą psychikę po rodzicach innych niż zebra, a po zebrze paskowanie, które jest mniej wyraźne i zajmuje mniejszą powierzchnię ciała niż u zebry. Zazwyczaj paski na sierści zebroida znajdują się na kończynach, zadzie, ganaszach i szyi. Występują różne rodzaje zebroidów i mają one różne nazwy w zależności od tego, z jakich krzyżówek pochodzą. Mieszaniec zebry z koniem to zebroń lub zebrula (w języku angielskim stosowana jest jeszcze nazwa "zony" – mieszaniec ogiera zebry z klaczą kuca), a zebry z osłem to zebryna. W hodowli tych hybryd najczęściej krzyżuje się ogiera zebry z koniem domowym. Zebroidy pochodzące od osłów są rzadko spotykane.
Jak większość hybryd, zebroidy ze względu na tzw. wybujałość mieszańców (heterozja) są cenione za odporność na choroby i pasożyty oraz swoją wytrzymałość. Ponieważ zebry są bardzo trudne do oswojenia, krzyżowanie ich z końmi lub innymi koniowatymi umożliwia wykorzystanie tych zwierząt w trudnym klimacie i bardzo prymitywnych warunkach. W odróżnieniu od zebry, zebroida można oswoić i ujeżdżać bądź użytkować jucznie. Coraz częściej spotyka się zebroidy w konkurencjach westernowych (np. reiningu).

</doc>
<doc id="296712" url="https://pl.wikipedia.org/wiki?curid=296712" title="Mark Warner">
Mark Warner

Mark Robert Warner (ur. 15 grudnia 1954 w Indianapolis) – amerykański polityk, działacz Partii Demokratycznej, były gubernator stanu Wirginia, a obecnie senator USA.
Wczesne lata.
Urodził się w Indianapolis w stanie Indiana. Długi czas mieszkał w Vernon w stanie Connecticut. Studiował na George Washington University w Waszyngtonie, który ukończył w 1977, zostając pierwszą osobą w rodzinie z wyższym wykształceniem. Uczył się dalej, kończąc w 1980 Harvard, gdzie studiował prawo.
We wczesnych latach 80. służył w administracji Senatu Stanów Zjednoczonych, co było dlań dobrą szkołą polityczną. W tym też czasie przeniósł się do Wirginii.
W 1989 pracował dla ubiegającego się o stanowisko gubernatora Douga Wildera, który został w 1990 pierwszym Afroamerykaninem wybranym na stanowisko stanowego gubernatora w USA.
W 1996 bez powodzenia ubiegał się o miejsce w Senacie konkurując z Johnem Warnerem (zbieżność nazwisk jest przypadkowa). Pojedynek ten wszedł do historii jako "Warner vs. Warner".
Gubernator.
W 2001 ubiegał się o stanowisko gubernatora jako „demokrata centrowy”. Wybory wygrał, pokonując republikańskiego prokuratora generalnego Marka Earleya większością ok. 100 tys. głosów. W tych samych wyborach Tim Kaine został obrany wicegubernatorem, zaś Jerry Kilgore prokuratorem generalnym. Jako gubernator Warner był popularny.
Kandydat do Senatu.
Był wymieniany jako potencjalny kandydat na stanowisko prezydenta Stanów Zjednoczonych w 2008, ale zrezygnował, ubiegając się zamiast tego o miejsce w Senacie z Wirginii w miejsce ustępującego Johna Warnera. Były gubernator, który prowadził zdecydowanie w sondażach nad Jimem Gilmore'em został wybrany 4 listopada i objął fotel senacki w styczniu 2009.

</doc>
<doc id="296716" url="https://pl.wikipedia.org/wiki?curid=296716" title="Nyotaimori">
Nyotaimori

, często nazywane body sushi – forma jedzenia sashimi lub sushi z ciała leżącej kobiety, zazwyczaj nagiej w celu osiągnięcia satysfakcji seksualnej. Jednym ze skutków podawania jedzenia na ludzkim ciele jest to że podawane sushi lub sashimi uzyskuje temperaturę bliższą ludzkiemu ciału, co dla niektórych koneserów może być postrzegane jako mankament jedzenia w ten sposób. 
Praktykowanie nyotaimori nie jest czynnością powszechną w Japonii.
Mniej powszechne jest wykorzystanie mężczyzn do tych samych celów, niemniej wtedy owa czynność nazywa się .
Kolejną wariacją nyotaimori jest "bondage sushi bar". W tym modelu kobieta występuje przywiązana, w celu zmniejszenia możliwości poruszania lub jego całkowitego uniemożliwienia.

</doc>
<doc id="296718" url="https://pl.wikipedia.org/wiki?curid=296718" title="Fojbe">
Fojbe



</doc>
<doc id="296720" url="https://pl.wikipedia.org/wiki?curid=296720" title="Dobroniega Kijowska">
Dobroniega Kijowska



</doc>
<doc id="296721" url="https://pl.wikipedia.org/wiki?curid=296721" title="Przedsiębiorstwo Komunikacji Miejskiej w Sosnowcu">
Przedsiębiorstwo Komunikacji Miejskiej w Sosnowcu

PKM Sosnowiec ("Przedsiębiorstwo Komunikacji Miejskiej w Sosnowcu sp. z o.o.") jest największym przewoźnikiem ZTM.
Przedsiębiorstwo zostało utworzone 17 lipca 1997 roku. 31 lipca tego samego roku spółka została wpisana do rejestru handlowego. PKM Sosnowiec ma zajezdnie w trzech miastach Zagłębia Dąbrowskiego: w Sosnowcu, Dąbrowie Górniczej i Będzinie, gdzie znajduje się zabytkowa – najmniejsza zajezdnia PKM.
Obsługiwane linie autobusowe.
Przedsiębiorstwo obecnie obsługuje następujące linie na zlecenie ZTM:
16, 18, 24, 26, 27, 28, 34, 35, 40, 42, 49, 55, 61, 84, 88, 90, 91, 99, 100, 104, 106, 116, 150, 160, 160S, 182, 188, 220, 221, 235, 260, 269, 275, 299, 603, 604, 605, 606, 612, 616, 622, 638, 644, 656, 690, 716, 723, 769, 800, 805, 807, 808, 813, 814, 817, 818, 835, 902N, 903N, 904N, 928, 935,Linie metropolitarne:M2 M4
Tabor.
Tabor obecnie eksploatowany do obsługi linii
Tabor zabytkowy:
Tabor techniczny:
Przełom nastąpił na przełomie 2006 i 2007 roku, kiedy to z pomocą unijnych środków udało się zakupić fabrycznie nowe autobusy Jelcz M121I i Solaris Urbino 15. Obecnie spółka dąży do kasacji autobusów Jelcz 120M. W najbliższym czasie pod palnik pójdą również pojazdy MAN drugiej generacji, zarówno krótkie, jak i przegubowe. W latach 2013-2014 spółka sprowadzała głównie używane pojazdy MAN NG 313 i Mercedes-Benz O530. 10 października 2013 zakończył służbę ostatni autobus marki Ikarus.
Większość pojazdów Solaris Urbino 15 wyposażona jest w ekrany wyświetlające reklamy, oraz bezprzewodowy dostęp do internetu. Na początku 2015 roku, przedsiębiorstwo zakupiło sześć sztuk pojazdów Solaris Urbino 12, oraz osiem sztuk pojazdów Solaris Urbino 18. Pojazdy wyposażone są w klimatyzację, Wi-Fi, oraz ładowarki do telefonów. Zakupy przyczyniły się do wycofania Jelczy 120M, oraz pojazdów MAN NG 312.
W dniu 26 września 2016 r. nastąpiło podpisane umów na zakup i dostawę 78 sztuk nowych autobusów. Umowy zostały podpisane z następującymi firmami:
12 2017 podpisano umowę z Solaris Bus &amp; Coach S.A. na dostawę pierwszych trzech autobusów elektrycznych Solaris Urbino 12 electric.
Wkrótce ma zostać rozpisany przetarg na 70 autobusów w tym 14 autobusów elektrycznych.
01 2020 podpisano umowę z Solaris Bus &amp; Coach S.A na dostawę czternastu autobusów elektrycznych (pięć sztuk pojazdów Solaris Urbino 18 electric i dziewięć sztuk pojazdów Solaris Urbino 12 electric).

</doc>
<doc id="296726" url="https://pl.wikipedia.org/wiki?curid=296726" title="1,3-Butadien">
1,3-Butadien

1,3-Butadien ("buta-1,3-dien", CH2=(CH)2=CH2) – organiczny związek chemiczny, węglowodór nienasycony z grupy dienów sprzężonych. Wchodzi w skład gazu węglowego. Działa rakotwórczo i mutagennie.
Jego izomerem funkcyjnym jest 1,2-butadien.
Otrzymywanie.
Otrzymywany z acetylenu, bądź wskutek katalitycznego odwodornienia butanu lub butenu (but-1-enu).
Właściwości.
Ulega polimeryzacji i kopolimeryzacji tworząc polibutadien.
Zastosowanie.
Polimery 1,3-butadienu stosuje się w produkcji syntetycznego kauczuku (tzw. "kauczuk butadienowy").
Historia.
Po raz pierwszy butadien został wyizolowany z ropy naftowej przez brytyjskiego chemika Henry’ego Edwarda Armstronga w roku 1886. Odkrycie to nie miało większej użyteczności do czasu opracowania metody jego polimeryzacji i produkcji kauczuku syntetycznego przez Siergieja Lebiediewa w roku 1910.

</doc>
<doc id="296728" url="https://pl.wikipedia.org/wiki?curid=296728" title="Skocznia narciarska im. Adama Małysza">
Skocznia narciarska im. Adama Małysza

Skocznia narciarska im. Adama Małysza – duża skocznia narciarska o punkcie konstrukcyjnym K120 i rozmiarze HS 134, zlokalizowana w Wiśle-Malince, na północnym stoku zakończenia grzbietu Cienków (a precyzyjniej spiętrzenia progu o nazwie Cienków Niżni, 720 m n.p.m.), na wysokości 630 m n.p.m., nad potokiem Malinka i przy drodze wojewódzkiej nr 942. Jedna z dwóch – obok Wielkiej Krokwi w Zakopanem – dużych skoczni narciarskich w Polsce. Nosi imię Adama Małysza. Oficjalna pojemność trybun obiektu wynosi 8000 miejsc, z czego 1233 stanowią miejsca siedzące. Obiekt wyposażony jest w nawierzchnię igelitową, mrożone tory najazdowe, sztuczne oświetlenie oraz wyciąg krzesełkowy.
Historia.
Skocznia Malinka (1933–2001).
Pierwsza skocznia w Malince (drewniana) została zbudowana w latach 1932–33, pod przewodnictwem Rudolfa Kowali. Jej pierwszym rekordzistą został Mieczysław Kozdruń, osiągając odległość 41 metrów. W 1953 r. dokonano pierwszej większej przebudowy obiektu. Od 1958 r. rozgrywano na niej prestiżowe, międzynarodowe zawody o Puchar Beskidów. Kolejna rozbudowa odbyła się w latach 1966–1967, według wytycznych inżyniera Jerzego Muniaka, projektanta wielu skoczni narciarskich w Polsce. W 1960 r., tuż przed wyjazdem na Zimowe Igrzyska Olimpijskie do Squaw Valley, podczas treningu na skoczni Malinka, doszło do bardzo groźnego upadku - którego efektem było złamanie kręgosłupa - doznał Zdzisław Hryniewiecki.
Na fali sukcesów Adama Małysza, w 2001 r. podjęto decyzję o zburzeniu starej konstrukcji obiektu K105 i wybudowaniu na jej miejscu nowej skoczni narciarskiej o punkcie konstrukcyjnym K120. Ostatnie oficjalne zawody na starej skoczni w Malince to Mistrzostwa Polski, przeprowadzone 28 lutego 2001. Wówczas też padł ostatni rekord skoczni – 112,5 m Wojciecha Skupnia. Chwilę później jeszcze dalej skoczył Robert Mateja – 119 m, ale skoku nie ustał i nie został on zaliczony. Ponadto, po próbie Matei konkurs przerwano i zaczęto od początku, przez co ani rekordowy wynik Skupnia, ani nieustany skok Matei nie widnieją w oficjalnej tabeli wyników zawodów – po restarcie konkursu najdłuższy skok oddał Skupień – 105 m.
Skocznia im. A. Małysza (2008–).
Akt erekcyjny pod budowę skoczni narciarskiej podpisał prezydent Aleksander Kwaśniewski 28 października 2003 na wiślańskim rynku. Budowa nowego obiektu od podstaw rozpoczęła się zimą 2004 r. 5 września 2005 odbyło się uroczyste wmurowanie aktu erekcyjnego w budynek główny skoczni z udziałem ówczesnego prezydenta Polski. Planowaną datę ukończenia budowy zmieniano kilkakrotnie – w sierpniu 2006 r. podczas prac na stoku osunęła się ziemia, co znacząco przedłużyło przebudowę obiektu. Według ekspertyzy krakowskiej AGH winni katastrofie budowlanej byli projektanci, którzy założyli, że podłoże jest litą skałą, a w rzeczywistości było niestabilnym łupkiem. Na początku 2008 r. wznowiono prace nad zeskokiem i naprawiono efekty katastrofy, prace ostatecznie zakończono latem. Ostateczny koszt budowy skoczni wyniósł 48 mln zł.
Pierwszy skok na nowym obiekcie oddał 17 września 2008 Adam Małysz, uzyskując odległość o kilka metrów większą niż punkt K (120 m). Skok nie był jednak oficjalnie mierzony, ani oceniany przez sędziów. W mediach pojawiały się informacje o osiągnięciu 126 m. Dalej miał skoczyć wówczas Piotr Żyła – 130 m, bądź 129 m. W dniach 25–28 września 2008 odbyły się otwierające nowy obiekt Letnie Mistrzostwa Polski w skokach narciarskich i kombinacji norweskiej. Podczas mistrzostw skoczni zostało nadane imię Adama Małysza. Pierwszy rekord ustanowił podczas skoków do kombinacji Paweł Słowiok, skacząc na odległość 123 metrów. Mistrzem Polski w konkursie indywidualnym został Małysz, bijąc rekord skoczni – 132,5 m. Dzień później Marcin Bachleda w konkursie drużynowym uzyskał odległość 133,5 m. W sezonie 2008/09 na skoczni po raz pierwszy rozegrane zostały zawody Pucharu Kontynentalnego w skokach i kombinacji norweskiej. Zwycięzcami zawodów skoków zostali Stefan Thurnbichler i Andreas Kofler. W 2009 r., w ramach Letniego Pucharu Kontynentalnego, zostały rozegrane finałowe konkursy cyklu. Oba wygrał Marcin Bachleda, przed Adamem Małyszem i Łukaszem Rutkowskim. 19 sierpnia 2010 w kwalifikacjach do pierwszego konkursu LGP w Wiśle, Kamil Stoch wyrównał rekord obiektu, czyli 134,5 m. W dniach 20-21 sierpnia 2010 w Wiśle-Malince na skoczni imienia Adama Małysza odbyło się Letnie Grand Prix w skokach narciarskich. W pierwszym dniu zawody wygrał Adam Małysz, a w drugim dniu Kamil Stoch. W dniach 2-3 października 2010 w Wiśle-Malince na skoczni imienia Adama Małysza odbył się finał Letniego Pucharu Kontynentalnego w skokach narciarskich. Triumfatorem pierwszego i drugiego konkursu został Norweg Anders Fannemel. W sobotę na drugim stopniu podium znajdował się Stefan Hula. 9 stycznia 2013 skocznia po raz pierwszy gościła zawody Pucharu Świata w skokach narciarskich. Konkurs zakończył się wygraną Andersa Bardala. Szósty był Piotr Żyła, a siódmy Kamil Stoch. Od tego czasu PŚ odwiedza skocznię corocznie.
W sierpniu 2017 r. rozpoczęto montaż torów lodowych, które umożliwiają rozgrywanie zawodów w okresie zimowym przy dodatnich temperaturach (na istniejącym profilu rozbiegu zaprojektowano tor zimowo-letni z systemem mrożenia, systemem zraszania i wyrzynania lodu oraz systemem przykrywania). We wrześniu 2017 r. zakończył się pierwszy etap prac, obejmujący rozbiórkę dotychczasowych torów ceramicznych, montaż nowego najazdu oraz stelażu poziomującego rozbieg, natomiast aparatura do zimowej obsługi torów najazdowych została zainstalowana w kolejnym miesiącu. Całość inwestycji zrealizowano kosztem 2 829 000 złotych brutto.

</doc>
<doc id="296729" url="https://pl.wikipedia.org/wiki?curid=296729" title="Febe">
Febe



</doc>
<doc id="296732" url="https://pl.wikipedia.org/wiki?curid=296732" title="Chuck Robb">
Chuck Robb

Chuck Robb, Charles Spittal Robb (ur. 26 czerwca 1939) – amerykański polityk. Działacz Partii Demokratycznej (jej centrowego skrzydła).
W czasie wojny w Wietnamie służył w piechocie morskiej. W latach 60. poślubił córkę ówczesnego prezydenta USA Lyndona B. Johnsona, Lyndę. Ślub odbył się w Białym Domu.
Karierę polityczną rozpoczął w roku 1978, kiedy to objął funkcję wicegubernatora Wirginii. Urząd ten pełnił do roku 1982, w którym został wybrany gubernatorem tego stanu. Pełnił tę funkcję przez dwie dwuletnie kadencje.
Jako gubernator był jednym z inicjatorów stworzenia "superczwartków", kiedy to odbywają się prawybory jednocześnie w wielu stanach. Był także jednym z twórców "Democratic Leadership Concuil" – przywództwa centrystów w partii. Za jego kadencji wznowiono też wykonywania kary śmierci w Wirginii.
W owym czasie uważano go za potencjalnego kandydata na stanowisko prezydenta bądź wiceprezydenta USA.
Po pokonaniu w wyborach republikanina Maurice'a Dawkinsa (ponad 76 punktami procentowymi) w roku 1988 Robb został senatorem. Stanowisko to zajmował nieprzerwanie aż do roku 2001. W roku 1991 był jednym z nielicznych senatorów demokratycznych (obok m.in. Ala Gore’a), którzy głosowali za wysłaniem wojsk do Zatoki Perskiej w celu wyzwolenia Kuwejtu.
W roku 1994 z trudem pokonał byłego pułkownika Olivera Northa (który zamieszany był przedtem w aferę "Iran-Contras"). Owa trudność była spowodowana wiązaniem go z aferą obyczajową.
W roku 2000 Robb został, po dwóch kadencjach spędzonych w Senacie, pokonany przez byłego republikańskiego gubernatora George’a Allena. Był wówczas jedynym obecnym senatorem demokratycznym, który stracił mandat w tamtych wyborach.
6 lutego 2004 roku Robb został zatwierdzony przez prezydenta George’a W. Busha na współprzewodniczącego komisji, badającej skutki i powody wojny w Iraku, która miała stwierdzić, czy istotnie znajdowała się tam broń masowego rażenia. Obecnie zasiada też w Irackiej Grupie Studyjnej.

</doc>
<doc id="296733" url="https://pl.wikipedia.org/wiki?curid=296733" title="Charles S. Robb">
Charles S. Robb



</doc>
<doc id="296735" url="https://pl.wikipedia.org/wiki?curid=296735" title="Sahrawi">
Sahrawi

Sahrawi lub Saharawi – rdzenna ludność Sahary Zachodniej. Liczbę obecnie żyjących Sahrawi szacuje się na około 500 tys., z czego 200–250 tys. wywodzi się z terenów Sahary Zachodniej (około 165 tys. znajduje się obecnie w obozach dla uchodźców w pobliżu algierskiego miasta Tinduf). Są oni spotykani również w południowym Maroku i północnej Mauretanii. Polityczne interesy Sahrawi reprezentuje Front Polisario (właściwie Ludowy Front Wyzwolenia As-Sakijja al-Hamra i Rio de Oro).
Arabskie słowo "Sahrawi" oznacza „z Sahary”.

</doc>
<doc id="296738" url="https://pl.wikipedia.org/wiki?curid=296738" title="Saharawi">
Saharawi



</doc>
<doc id="296740" url="https://pl.wikipedia.org/wiki?curid=296740" title="Tandemowa spektrometria mas">
Tandemowa spektrometria mas



</doc>
<doc id="296742" url="https://pl.wikipedia.org/wiki?curid=296742" title="Bristol Beaufort">
Bristol Beaufort

Bristol Typ 152 Beaufort – brytyjski samolot bombowo-torpedowy średniego zasięgu z okresu drugiej wojny światowej.
Historia.
Samolot został zaprojektowany dla lotnictwa obrony wybrzeża (Coastal Command) w 1936 roku. Podczas prac nad konstrukcją korzystano w dużej części z doświadczeń zdobytych przy opracowywaniu samolotu Bristol Blenheim. Prototyp oblatano 15 października 1938 roku. Do produkcji seryjnej wszedł w dwóch wersjach: Beaufort Mk I (955 egzemplarzy) i Beaufort Mk II (450 egzemplarzy, z których 250 stanowiła wersja szkolno-treningowa oznaczona T Mk II). Wersje Mk III i Mk IV (prototypy ze zmienionymi silnikami) nie weszły do produkcji.
Ponieważ samolot był przeznaczony do działań nadmorskich, w dolnej części kadłuba umieszczono komorę powietrzną, przedłużającą pływalność na wypadek przymusowego wodowania. Samolot był dodatkowo wyposażony w niezbędny sprzęt ratowniczy, m.in. łódkę ratunkową. Po rozpoczęciu wojny samolot zaopatrzono także w radar ASV, który zwiększał efektywność samolotu w tropieniu okrętów podwodnych.
Produkcję w Wielkiej Brytanii zakończono w roku 1943. Licencyjną produkcję Beauforta podjęto natomiast od 1940 roku w Australii pod oznaczeniem DAP Beaufort. Wprowadzono przy tym zmiany do pierwotnej konstrukcji. Polegały one głównie na zamianie oryginalnych silników Bristol Taurus na mocniejsze amerykańskie silniki Pratt &amp; Whitney Twin Wasp. Kolejne modyfikacje samolotu, wprowadzone w Australii nosiły oznaczenia Mk V – Mk IX. Ostatnia wersja była nieuzbrojonym samolotem transportowym.
Ogółem wyprodukowano ponad 1900 samolotów. Do dziś zachowały się najprawdopodobniej tylko dwa egzemplarze, przechowywane w muzeach lotniczych na terenie Wielkiej Brytanii.
Służba.
Beaufort, którego prędkość maksymalna wynosiła 430 kilometrów na godzinę, nie należał do szybkich samolotów, tym bardziej, że prędkość samolotu, wyposażonego w torpedę, spadała jeszcze bardziej, do zaledwie 360 km/h. Mimo to sprawdził się jako samolot torpedowy w kilku akcjach, takich jak uszkodzenie pancerników „Scharnhorst” i „Gneisenau” w porcie w Breście.
Samoloty Bristol Beaufort weszły na wyposażenie sześciu eskadr obrony wybrzeża, a także czterech eskadr stacjonujących na Bliskim Wschodzie. Prowadziły operacje minowania wód nieprzyjaciela, patrolowały szlaki żeglugowe na Atlantyku, Morzu Północnym i kanale La Manche. Prowadziły operacje bojowe nad Morzem Śródziemnym i na Pustyni Zachodniej. Z powodzeniem atakowały okręty Kriegsmarine i włoskiej marynarki wojennej.
Samoloty używane w Australii stanowiły w latach 1941–1944 podstawowy sprzęt lotnictwa australijskiego. Używano ich jako samolotów patrolowych, bombowych, myśliwsko-bombowych itp., przy czym szczególnie skutecznie okazały się być w tropieniu japońskich okrętów podwodnych podczas walk na obszarze Wysp Salomona i na Nowej Gwinei. W służbie Royal Australian Air Force Beauforty pozostawały do końca wojny na Pacyfiku.
W lotnictwie australijskim jako samoloty treningowe Beauforty pozostawały do 1946 r. Później sporadycznie wykorzystywano je w lotnictwie cywilnym, m.in. do oprysków czy walki z szarańczą.
Dwanaście egzemplarzy wariantu T Mk II dostarczono tureckim siłom zbrojnym pod koniec wojny.
Konstrukcja.
Całkowicie metalowy, wolnonośny średniopłat z klasycznym, chowanym podwoziem z kółkiem ogonowym. Kadłub półskorupowy. Płat dźwigarowy trójdzielny o obrysie trapezowym. Napęd (Beaufort Mk. I) – dwa silniki gwiazdowe Bristol Taurus VI o mocy 1130 KM (831 kW) napędzające śmigła metalowe trójłopatowe, przestawialne, dwuzakresowe. Uzbrojenie obronne obejmowało cztery karabiny maszynowe kal. 7,7 milimetra w wieżyczkach przedniej i grzbietowej, oraz dodatkowo, w niektórych egzemplarzach, dwa stałe karabiny strzelające do przodu i jeden ruchomy w gondoli pod nosem kadłuba. Samolot przenosił do 900 kilogramów bomb lub torpedę lotniczą o masie 728 kilogramów.

</doc>
<doc id="296748" url="https://pl.wikipedia.org/wiki?curid=296748" title="Wesele (dramat)">
Wesele (dramat)

Wesele – dramat autorstwa Stanisława Wyspiańskiego, wystawiony po raz pierwszy w Teatrze Miejskim w Krakowie 16 marca 1901 roku w reżyserii Adolfa Walewskiego. Dramat ten uważany jest za jedno z najważniejszych dzieł epoki Młodej Polski; przyniósł on autorowi wielką sławę .
Pierwowzór.
Utwór nawiązuje do autentycznego wydarzenia, jakim było wesele poety Lucjana Rydla i chłopki Jadwigi Mikołajczykówny. Ślub miał miejsce 20 listopada 1900 roku w bazylice Najświętszej Maryi Panny w Krakowie, wesele zaś w podkrakowskiej wsi Bronowice, w dworku Włodzimierza Tetmajera, nazwanym później Rydlówką. Ślub był przedmiotem dużych kontrowersji.
Pisząc "Wesele", Wyspiański inspirował się dramatami Mickiewicza, Fredry i Słowackiego oraz malarstwem Malczewskiego i Maksymiliana Gierymskiego.
Budowa i styl dramatu.
"Wesele" składa się z trzech aktów. Akt I jest aktem realistycznym, napisanym w konwencji komedii realistycznej, akt II jest natomiast aktem symboliczno-wizyjnym, obie te konwencje przeplatają się w akcie trzecim. Utwór ma budowę szopkową. Jest kontynuacją dramatów romantycznych. Przedstawia sytuację duchową narodu, nawiązując m.in. do rzezi galicyjskiej z 1846. Autor pokazuje, dlaczego Polacy nie potrafią wywalczyć niepodległości.
Stylizacja językowa.
Stylizacja w "Weselu" pełni funkcję lokalizującą, charakteryzującą i indywidualizującą. Wyspiański wykorzystał elementy małopolskich gwar ludowych. Autor w wypowiedzi bohaterów stosuje mazurzenie, udźwięczniającą fonetykę międzywyrazową, wymowę samogłoski ścieśnionej w odniesieniu do samogłoski a oraz e oraz wymowę samogłosek nosowych jako dwugłoski. W utworze obecna jest także ogólnogwarowa tendencja do ruchomości końcówek oraz Pluralis maiestatis. Stylizowanie języka bohaterów dramatu ma na celu podkreślenie różnic pomiędzy grupami społecznymi.
Postacie dramatu.
Postacie autentyczne.
O pierwowzorach postaci i rzeczywistym weselu pisał Tadeusz Boy-Żeleński w eseju "Plotka o „Weselu”".
Postacie symboliczne.
Tzw. osoby dramatu, są personifikacją lęków i marzeń postaci realnych.
"Wesele" „lubelskie” w 1944.
Gdy w wyzwolonym Lublinie powstał Teatr Wojska Polskiego, sięgnął po tekst istotny zarówno z punktu widzenia wartości literackiej, jak i znaczenia dla narodowej wspólnoty. Premierową sztuką było "Wesele" w reżyserii Jacka Woszczerowicza, który do Lublina przybył 10 września 1944 roku na zaproszenie Tadeusza Wołowskiego, ówczesnego szefa Wydziału Teatralnego Resortu Kultury i Sztuki PKWN. Była to pierwsza samodzielna praca reżyserska Woszczerowicza. Autorem muzyki do przedstawienia, którego premiera miała miejsce 29 listopada 1944 był Aleksander Barchacz. W rolach protagonistów zostali obsadzeni: Pan Młody – Jan Świderski, Poeta – Jan Kreczmar, Panna Młoda – Ryszarda Hanin, Kasper – Czesław Wołłejko, Rachel – Halina Kossobudzka.
Jan Kreczmar tak wspominał to wydarzenie:
Ekranizacje.
Ekranizacji dramatu dokonał Andrzej Wajda w 1972. "Wesele" zostało nagrodzone "Srebrną muszlą" na MFF w San Sebastián w 1973. Film został uznany przez amerykańskiego reżysera Martina Scorsese za jedno z arcydzieł polskiej kinematografii i w 2014 roku został wytypowany przez niego do prezentacji w Stanach Zjednoczonych oraz Kanadzie w ramach festiwalu polskich filmów . W 2019 odbyła się premiera spektaklu telewizyjnego na podstawie "Wesela" w reżyserii Wawrzyńca Kostrzewskiego.
"Wesele" w Narodowym Czytaniu.
W 2017 roku utwór ten był lekturą Narodowego Czytania pod patronatem pary prezydenckiej Andrzeja Dudy i Agaty Kornhauser-Duda. Dramat Wyspiańskiego został wybrany przez internautów i odczytany w wielu miejscowościach w kraju oraz w innych krajach Europy, a także w Azji, Australii i Oceanii oraz w obu Amerykach.
"Wesele" było również kandydatem do Narodowego Czytania w 2016 roku, lecz wówczas w drodze głosowania przez Internet wybrano "Quo vadis" Henryka Sienkiewicza.

</doc>
<doc id="296749" url="https://pl.wikipedia.org/wiki?curid=296749" title="Emigrant">
Emigrant

Emigrant – osoba, która opuszcza miejsce zamieszkania w celu osiedlenia się w innej miejscowości lub w innym kraju.

</doc>
<doc id="296750" url="https://pl.wikipedia.org/wiki?curid=296750" title="Oda Dytrykówna">
Oda Dytrykówna

Oda Dytrykówna (ur. zap. ok. 955, zm. 1023) – pierworodna córka Dytryka (Teodoryka), margrabiego Marchii Północnej z rodu Haldensleben, druga żona księcia Polski Mieszka I. 
Wychowywała się w klasztorze pod wezwaniem Świętego Wawrzyńca w Kalbe (Milde) nad rzeką Mildą. Między 978 a 980, prawdopodobnie w 979 lub 980, została żoną księcia polskiego Mieszka I. Według źródeł w wyniku zawarcia małżeństwa uwolniono jeńców wojennych. Nie określono natomiast, na skutek jakiej wojny ci jeńcy zostali wzięci do niewoli. Jeśli przyjąć 978 rok, to przypuszczalnie stało się to po wojnie domowej w Niemczech, którą Mieszko I wykorzystał, by poszerzyć swoje wpływy na Połabiu. W 978 roku Otton II pokonał Czechy i rozpoczął przygotowania do wyprawy włoskiej. Aby ustanowić pokój na wschodzie, musiał pozyskać Mieszka I. W tym celu mógł pójść na ustępstwa: pozwolić mu na rozpoczęcie polityki w kierunku odebrania Czechom Małopolski i Śląska oraz umocnienia wpływów Polski na Połabiu. Datę 980 przyjmuje się na podstawie jedynej wzmianki w "Gesta episcoporum cameracensium" o wyprawie Ottona II na Słowian w 979 roku. Mieszko I wyszedł zwycięską ręką z tego najazdu, co doprowadziło do ugody polsko-niemieckiej, przypieczętowanej małżeństwem Ody i księcia polskiego.
Małżeństwo spotkało się z potępieniem ze strony biskupa Hildiwarda i innych dostojników kościelnych. Związek Mieszka I z margrabianką przyniósł jednak liczne korzyści. Zwiększyła się liczba wyznawców chrześcijaństwa oraz uwolniono jeńców wojennych.
Wraz z mężem i dwoma synami, Mieszkiem i Lambertem, wystąpiła na dokumencie "Dagome iudex", w którym Mieszko oddał swe państwo pod opiekę papiestwu. Po śmierci męża następcą Mieszka został pasierb margrabianki, Bolesław, zaś Oda objęła współrządy. Mimo poparcia ze strony Odylena i Przybywoja Oda została wraz z synami wygnana z kraju. Zdaniem części badaczy do wygnania Ody z kraju doszło w 995, prawdopodobnie jednak doszło do niego wcześniej. Po powrocie do Niemiec przebywała w jednym z klasztorów kwedlinburskich, gdzie zmarła w 1023, zgodnie z przekazem "Roczników kwedlinburskich".
Rodzina.
Małżeństwo i potomstwo.
Z małżeństwa Ody i Mieszka pochodziło troje dzieci:

</doc>
<doc id="296752" url="https://pl.wikipedia.org/wiki?curid=296752" title="Ames (Iowa)">
Ames (Iowa)

Ames – miasto w Stanach Zjednoczonych w stanie Iowa, w hrabstwie Story.
Według spisu z 2008 roku liczyło 56 tysięcy mieszkańców. Miasto zostało nazwane na cześć dziewiętnastowiecznego kongresmena Oakesa Amesa.
W Ames ma swoją siedzibę Iowa State University.
Główny przemysł: elektroniczny.
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="296755" url="https://pl.wikipedia.org/wiki?curid=296755" title="Ałtyn-Tag">
Ałtyn-Tag

Ałtyn-Tag () – łańcuch górski w zachodnich Chinach, północne odgałęzienie Kunlunu rozdzielające Kotlinę Kaszgarską od Kotliny Cajdamskiej. Rozciąga się na długości ok. 800 km. Najwyższy szczyt w łańcuchu wznosi się na wysokość 6295 m n.p.m. (według innych danych 6161 m n.p.m.). W południowo-zachodniej części łańcucha znajdują się liczne silnie rozczłonkowane pasma, które wznoszą się ponad 6000 m n.p.m. i pokryte są wiecznym śniegiem oraz lodowcami górskimi. Część północno-wschodnia obejmuje szereg masywów o wysokości powyżej 5000 m n.p.m. W części centralnej wysokości nie przekraczają 4000 m n.p.m. Zbocza opadające ku Kotlinie Kaszgarskiej są strome i spływają z nich liczne rzeki, natomiast zbocza opadające ku Kotlinie Cajdamskiej są stosunkowo łagodne. U podnóży mieszczą się kamieniste pustynie, w wyższych partiach zaś suche stepy górskie i łąki alpejskie. Góry zostały sfałdowane w orogenezie hercyńskiej, a następnie wypiętrzone wzdłuż uskoków podczas fazy kimeryjskiej orogenezy alpejskiej. Zbudowane są głównie ze starych gnejsów i łupków krystalicznych. Występują złoża chromitu, rudy żelaza, ołowiu, cynku, niklu i platyny.

</doc>
<doc id="296758" url="https://pl.wikipedia.org/wiki?curid=296758" title="Erichtonios (syn Hefajstosa)">
Erichtonios (syn Hefajstosa)

Erichtonios – w mitologii greckiej heros attycki, król Aten, syn Hefajstosa i Gai (według innych wersji Ateny lub Attis, córki Kranaosa). 
Wynalazł pług, zaprzęg czterokonny oraz nauczył ludzi wytapiać srebro. Został zabity przez Posejdona lub Zeusa w odwecie za zabicie Traka Himmaradosa podczas wojny Aten z Eleusis. Po śmierci został przeniesiony na niebo jako konstelacja. Następcą Erichtoniosa na tronie Aten został jego syn Pandion.
Symbolem Erichtoniosa był wąż.

</doc>
<doc id="296759" url="https://pl.wikipedia.org/wiki?curid=296759" title="Anataz">
Anataz

Anataz ("gr. anatasis" = wydłużenie) – minerał, odmiana polimorficzna dwutlenku tytanu. Według ustaleń Louisa Nicolasa Vauquelina jego właściwości są analogiczne do rutylu. Pierwszy raz o tym minerale pisano w roku 1738.
Właściwości.
Parametry komórki elementarnej:
a = 0,37852 nm
b = 0,37852 nm
c = 0,95139 nm
Tworzy kryształy ostro zakończone o postaci podwójnej piramidy. Rzadziej ma pokrój słupkowy lub tabliczkowy. jest jedną z trzech odmian polimorficznych dwutlenku tytanu obok rutylu i brukitu. 
Jest kruchy, przezroczysty, ciemno zabarwione kryształy wykazują pleochroizm o barwach: żółtobrązowej, zielonkawoniebieskiej, brązowej.
Występowanie.
Powszechnie występuje jako składniki skał magmowych i metamorficznych. W żyłach typu alpejskiego, iłach, piaskowcach. Tworzy się z roztworów hydrotermalnych obok kryształu górskiego i adularu. Występuje niemal wyłącznie w formie małych, rozproszonych kryształów.
Miejsca występowania: Szwajcaria – w masywie St.Gothard i Francja – Bourg d'Oisans – połyskujące żółte kryształy, Norwegia – ciemnoniebieski anataz, Rosja – Ural, USA – Kolorado, Brazylia – Minas Gerais, RPA.
W Polsce: występuje w Sudetach, stwierdzony w okolicach Jeleniej Góry, Kowar, Strzelina.

</doc>
<doc id="296760" url="https://pl.wikipedia.org/wiki?curid=296760" title="Genil">
Genil

Genil – rzeka w południowej Hiszpanii, lewy dopływ Gwadalkiwiru o długości 358 km i powierzchni dorzecza 8278 km².
Genil powstaje z połączenia rzek Real i Guarnón, wypływających z lodowca spod szczytu Veleta w pasmie Sierra Nevada (Góry Betyckie), płynie przez Góry Betyckie i Nizinę Andaluzyjską, a do Gwadalkiwiru uchodzi na wschód od miasta Palma del Río.
Na rzece znajdują się zbiorniki retencyjne, m.in. Embalse de Iznájar (największy z nich) i Embalse de Cordobilla.
Główne dopływy: Cubillas, Cacín, Cabra, Beiro, Monachil, Aguas Blancas, Darro, Dílar.
Ważniejsze miejscowości nad Genilem: Grenada, Huétor-Tájar, Loja, Puente Genil, Écija, Palma del Río.

</doc>
<doc id="296761" url="https://pl.wikipedia.org/wiki?curid=296761" title="Sortyment (analiza sitowa)">
Sortyment (analiza sitowa)

Sortyment - gotowy produkt handlowy, grupa ziaren o ściśle określonej górnej i dolnej granicy wielkości ziaren oraz 
przyporządkowanej specyficznej nazwie (np. kęsy, kostka, orzech). 

</doc>
<doc id="296772" url="https://pl.wikipedia.org/wiki?curid=296772" title="Spektrometr mas">
Spektrometr mas



</doc>
<doc id="296777" url="https://pl.wikipedia.org/wiki?curid=296777" title="Imidy">
Imidy

Imidy – grupa organicznych związków chemicznych, pochodnych amin, w których do atomu azotu przyłączone są bezpośrednio dwie grupy acylowe (natomiast amidy zawierają jedną grupę acylową).
Imidy można otrzymywać w wyniku reakcji bezwodników kwasów karboksylowych z amoniakiem. Użycie w tej reakcji kwasów dikarboksylowych prowadzi do otrzymania imidów cyklicznych. Imidy otrzymuje się też w reakcji kwasów karboksylowych z aminami pierwszorzędowymi i amoniakiem.
Szczególnie duże znaczenie praktyczne posiadają imidy cykliczne. Są one stosowane na skalę masową jako monomery do otrzymywania poliimidów. Do otrzymywania poliimdów stosuje się m.in. imid kwasu bursztynowego (sukcynoimid) oraz imidy aromatyczne. Polimery otrzymywane z użyciem imidów aromatycznych posiadają wyjątkowo dużą odporność na podpalenie.
Duże znaczenie przemysłowe posiada też ftalimid, czyli imid kwasu ftalowego, który stanowi podstawowy surowiec przy syntezie barwników ftalocyjanianowych. Niektóre pochodne ftalimidu posiadają własności luminescencyjne.
Nazewnictwo.
Imidy nie są powiązane strukturalnie z grupami związków o podobnych nazwach, tj. iminami (o budowie typu &gt;C=N-R), karbodiimidami (R-N=C=N-R) i imidkami (nieorganicznymi związkami typu M=NH).
Imidami nazywa się jednak także ylidy zawierające ugrupowania R3P=NR i R3N=NR oraz R2Z+−N−R (Z = atom tlenowca).

</doc>
<doc id="296778" url="https://pl.wikipedia.org/wiki?curid=296778" title="Tauern">
Tauern



</doc>
<doc id="296779" url="https://pl.wikipedia.org/wiki?curid=296779" title="Pandion (syn Erichtoniosa)">
Pandion (syn Erichtoniosa)

Pandion I (gr. Pandíōn, łac. Pandion) – w mitologii greckiej król Aten.
Uchodził za syna Erichtoniosa i najady Praksitei. Z Zeuksippe, która była jego żoną, miał dwóch synów i dwie córki: Erechteusza i Butesa oraz Prokne i Filomelę.

</doc>
<doc id="296781" url="https://pl.wikipedia.org/wiki?curid=296781" title="Przedsiębiorstwo Komunikacji Miejskiej Katowice">
Przedsiębiorstwo Komunikacji Miejskiej Katowice

PKM Katowice ("Przedsiębiorstwo Komunikacji Miejskiej Katowice sp. z o.o.") – przewoźnik wykonujący przewozy na zlecenie ZTM. Przedsiębiorstwo zostało utworzone w 1991 w Katowicach, po podziale Wojewódzkiego Przedsiębiorstwa Komunikacyjnego. Dnia 31 marca 1998 przedsiębiorstwo zostało przekształcone w spółkę z ograniczoną odpowiedzialnością i zostało wpisane do rejestru handlowego. Udziałowcami firmy są trzy gminy: Katowice, Siemianowice Śląskie oraz Chorzów. Funkcję Prezesa Zarządu pełni Helena Ulanowska.
Firma posiada dwie bazy: przy ul. A. Mickiewicza 59 w centrum Katowic, gdzie znajduje się również siedziba spółki oraz przy ul. 1 Maja 152 (Katowice Zawodzie). Planowana jest budowa nowoczesnej bazy na Zawodziu, która ma zastąpić obydwie zajezdnie.
Obsługiwane linie.
PKM Katowice obsługuje obecnie 63 linie. Obsługują one przystanki na terenie gmin GOP i Zagłębia Dąbrowskiego, m.in. Katowic, Siemianowic Śląskich, Chorzowa, Mysłowic, Rudy Śląskiej, Mikołowa, Świętochłowic, Bytomia, Bierunia, Chełmu Śląskiego, Lędzin, Imielina, Bobrownik, Piekar Śląskich, Sosnowca, Tychów, Zabrza, Czeladzi, Będzina i Wojkowic.

</doc>
<doc id="296782" url="https://pl.wikipedia.org/wiki?curid=296782" title="XM (format pliku)">
XM (format pliku)

XM (Extended Module) – rozszerzenie formatu modułu muzycznego MOD. Pojawił się wraz z trackerem FastTracker II. XM stał się szybko jedną z najpopularniejszych odmian MOD-ów na platformie PC, gdyż znosił wiele ograniczeń oryginalnego formatu. Obecnie format ten jest już nierozwijany, zastąpiły go formaty trackerów nowej generacji.
Innowacje w stosunku do formatu MOD.
Format XM wprowadził następujące nowe elementy:
Ponadto zwiększono liczbę bitów przeznaczonych na niektóre pola, dzięki czemu możliwe stało się m.in. dokładniejsze dostrojenie wysokości dźwięku i zwiększenie maksymalnej długości próbki.

</doc>
<doc id="296785" url="https://pl.wikipedia.org/wiki?curid=296785" title="Polarymetria">
Polarymetria

Polarymetria - technika analityczna polegająca na pomiarze stężenia substancji optycznie czynnej na podstawie wielkości kąta skręcenia płaszczyzny polaryzacji światła.
Urządzenie, przy pomocy którego dokonuje się pomiaru nazywane jest polarymetrem. 
Jest to możliwe dzięki temu, że wielkość kąta skręcenia dla danej substancji jest proporcjonalna do stężenia tej substancji w roztworze. Przez polarymetrię rozumie się też często oznaczanie kąta skręcenia płaszczyzny polaryzacji czystych związków chemicznych. Oprócz oznaczania stężeń związków czynnych optycznie, technika ta umożliwia także pomiar tzw. czystości optycznej enancjomerów.

</doc>
<doc id="296786" url="https://pl.wikipedia.org/wiki?curid=296786" title="Kompozycja szopkowa">
Kompozycja szopkowa

Kompozycja szopkowa dramatu polega na wprowadzeniu na scenę kilku postaci, wymianie przez nich poszczególnych kwestii, a następnie opuszczeniu przez nich sceny.
Kompozycja szopkowa występuje m.in. w Weselu Stanisława Wyspiańskiego.
Określenie "kompozycja szopkowa" bywa używane przenośnie w odniesieniu do polityki lub sportu.

</doc>
<doc id="296796" url="https://pl.wikipedia.org/wiki?curid=296796" title="La Brabançonne">
La Brabançonne



</doc>
<doc id="296798" url="https://pl.wikipedia.org/wiki?curid=296798" title="Wiaczesław Tichonow">
Wiaczesław Tichonow

Wiaczesław Wasiljewicz Tichonow (ros. Вячеслав Васильевич Тихонов; ur. 8 lutego 1928 w Pawłowskim Posadzie koło Moskwy, zm. 4 grudnia 2009 w Moskwie) – radziecki i rosyjski aktor filmowy i teatralny.
Największą sławę przyniosła mu rola Standartenführera SS Stirlitza w serialu "Siedemnaście mgnień wiosny" (1973, ros. "Семнадцать мгновений весны", na podstawie powieści Juliana Siemionowa). Ponadto Tichonow wystąpił m.in. w filmach nagrodzonych Oscarem – "Wojna i pokój" (1969) i "Spaleni słońcem" (1994). Został uhonorowany m.in. Orderem Lenina oraz tytułami m.in. Ludowego Artysty ZSRR (1974) i Bohatera Pracy Socjalistycznej (1982).
Oprócz filmów fabularnych wystąpił także w poświęconym mu filmie dokumentalnym "Профессия – киноактёр" wyświetlanym w TVP pod tytułem "Zawód aktor".
Życiorys.
Młodość i początki kariery.
Pochodził z rodziny robotniczej – jego ojciec Wasilij Romanowicz był mechanikiem w przędzalni, a matka Walentyna Wiaczesławowna opiekunką w domu dziecka. W wieku 13 lat rozpoczął naukę zawodu tokarza, a następnie zaczął pracować w fabryce broni. W 1944 rozpoczął naukę jako student roku zerowego na politechnice. Wbrew woli rodziców, którzy widzieli w nim inżyniera, marzył o zawodzie aktora. W 1945 próbował dostać się na studia do moskiewskiego WGIK. Nie zdał egzaminów, jednak po zakończeniu rekrutacji znalazł się w klasie prof. Borysa Bibikowa. W czasie studiów zadebiutował jako aktor – w 1948 wystąpił w filmie Siergieja Gierasimowa "Młoda gwardia". Uczelnię ukończył z wyróżnieniem w 1950. Niestety przez kolejne 10 lat nie otrzymywał żadnych interesujących propozycji; grał poślednie, oparte głównie na jego męskiej urodzie, role w Moskiewskim Teatrze Studyjnym. Dopiero w 1958 Stanisław Rostocki powierzył mu rolę traktorzysty Morozowa w produkcyjniaku "Dieło było w Pieńkowie". Rola ta przyniosła mu uznanie widzów. Od tego momentu rozpoczęła się jego prawdziwie aktorska kariera – otrzymywał i przyjmował propozycje ról w wielu znaczących filmach kina radzieckiego. Ukoronowaniem tego okresu kariery aktora był udział w nagrodzonej Oskarem megaprodukcji Siergieja Bondarczuka "Wojna i pokój", w której zagrał Bołkońskiego. Za rolę nauczyciela Mielnikowa w kolejnym filmie Rostockiego "Dożyjemy do poniedziałku" otrzymał w 1970 Nagrodę Państwową ZSRR.
Siedemnaście mgnień wiosny.
Największą sławę przyniosła mu jednak rola Standartenführera SS Stirlitza (Isajewa) w serialu "Siedemnaście mgnień wiosny" (1973, ros. Семнадцать мгновений весны, na podstawie powieści Juliana Siemionowa). Niespotykaną popularność, jaką cieszył się film w ZSRR i poza jego granicami, przyniosła aktorowi Nagrodę Państwową RFSRR w 1976 i członkostwo w KPZR.
Ostatnie lata.
Rola Stirlitza stała się jednocześnie końcem kariery „zaszufladkowanego” aktora. Po emisji serialu grywał rzadko i nie były to role znaczące – kimkolwiek był na ekranie, widziano w nim radzieckiego wywiadowcę-pracownika specsłużb. Obraz ten ugruntowała rola w serialu TV z 1984 p. t. "TASS upałnomoczien zajawit..."
W 2002 aktor przeszedł zawał serca. Szpitalem najbliższym jego miejsca zamieszkania była klinika wojskowa, dokąd go przewieziono. Podczas spisywania danych personalnych obok imienia i nazwiska na pytanie o stopień podał "Standartenführer".
Śmierć.
28 listopada 2009 aktor trafił do Centralnego Szpitala Klinicznego w Moskwie. 3 grudnia przeszedł kolejny zawał i był operowany. Zmarł dzień później. Kondolencje rodzinie zmarłego złożyli Władimir Putin i Dmitrij Miedwiediew.
Został pochowany na cmentarzu Nowodziewiczym w Moskwie.
Życie prywatne.
Pierwszą żoną Tichonowa była aktorka Nonna Mordiukowa, z którą przeżył 13 lat i miał syna Władimira (1950–1990). Po raz drugi ożenił się w 1967 z Tamarą Iwanowną, z którą miał córkę Annę (ur. 1969) i z którą przeżył 42 lata.

</doc>
<doc id="296799" url="https://pl.wikipedia.org/wiki?curid=296799" title="Iksion">
Iksion



</doc>
<doc id="296802" url="https://pl.wikipedia.org/wiki?curid=296802" title="Spin elektronowy">
Spin elektronowy



</doc>
<doc id="296803" url="https://pl.wikipedia.org/wiki?curid=296803" title="Bryan Adams">
Bryan Adams

Bryan Guy Adams (ur. 5 listopada 1959 w Kingston) – kanadyjski piosenkarz, gitarzysta, autor piosenek i producent muzyczny.
W 1979 zadebiutował jako artysta solowy singlem „Let Me Take You Dancing”. Po podpisaniu kontraktu z wytwórnią A&amp;M Records wydał albumy studyjne: "Bryan Adams" (1980), "You Want It You Got It" (1981), "Cuts Like a Knife" (1983), "Reckless" (1984), "Into the Fire" (1987), "Waking Up the Neighbours" (1991), "18 til I Die" (1996) i "On a Day Like Today" (1998). Po zmianie wytwórni wydał jeszcze kilka albumów studyjnych: "11" (2008), "Bare Bones" (2010), "Tracks of My Years" (2014), "Get Up" (2015), "Shine a Light" (2019) i "So Happy It Hurts" (2022).
Międzynarodowy rozgłos zdobył po wydaniu albumu płyty pt. "Cuts Like a Knife" (1983), a kolejnymi krążkami umacniał pozycję na rynku muzycznym. Wylansował przeboje, takie jak m.in. „Straight from the Heart”, „Cuts Like a Knife”, „Run to You”, „Somebody”, „Summer of ’69”, „One Night Love Affair”, „It’s Only Love” i „Heat of the Night”.
Dzieciństwo.
Urodził się w Kingston, w prowincji Ontario. Jest synem Conrada J. i Elizabeth Jane Adamsów. Pochodzi z rodziny brytyjskich imigrantów. Jego ojciec pracował jako dyplomata, a matka była bibliotekarką. W młodości wraz z rodzicami podróżował po Europie i Bliskim Wschodzie, a w 1973 osiedlił się z nimi w Kanadzie.
Kariera muzyczna.
W młodości występował jako perkusista z amatorskimi zespołami rockowymi. W 1975 dołączył jako wokalista do zespołu Sweeney Todd, zajmując miejsce Clarka Perry’ego. Z formacją wydał album pt. "If Wishes Were Horses" (1977). Jesienią tego samego roku odszedł z zespołu jesienią i rozpoczął solową karierę. W 1976 nawiązał współpracę z twórcą piosenek Jimem Vallance’em. Mając 18 lat, podpisał kontrakt z wytwórnią A&amp;M Records, pod której szyłdem wydał swój debiutancki singiel „Let Me Take You Dancing” w 1979. Od 29 października do 29 listopada 1979 w Manta Studios w Toronto nagrał materiał na swój debiutancki album, zatytułowany po prostu "Bryan Adams", który wydał w lutym 1980 i który promował piosenkami: „Remember” i „Wastin’ Time”. Następnie wydał jeszcze dwie płyty: "You Want It You Got It" (1981) i "Cuts Like a Knife" (1983). W listopadzie 1984 wydał przełomowy w swojej karierze album pt. "Reckless", za którego wysoką sprzedaż uzyskał status pięciokrotnie platynowej płyty w USA. Płytę promował singlami: „Run to You”, „Summer of ’69” i „Heaven”, które stały się przebojami.
W 1985 nagrał z zespołem Nortern Lights singiel charytatywny „Tears Are Not Enough”, a dochód z jego sprzedaży przeznaczono na zakup żywności dla głodujących mieszkańców Afryki. W 1986, sześć lat po premierze, uzyskał certyfikat złotej płyty w Kanadzie za sprzedaż debiutanckiego albumu pt. "Bryan Adams". W następnym roku wydał album pt. "Into the Fire", który uzyskał status platynowej płyty za wysoką sprzedaż w USA. W 1988 wydał swój pierwszy w karierze album koncertowy pt. "Live! Live! Live!", zawierający zapis z koncertu Adamsa, który odbył się 3 lipca 1988 w Werchter.
We wrześniu 1991 wydał album pt. "Waking Up the Neighbours", który wyprodukowany wraz z Robertem Lange’em. Premierę płyty poprzedził wydaniem singla „(Everything I Do) I Do It for You”, który napisał na potrzeby ścieżki dźwiękowej do filmu "". Utwór stał się międzynarodowym przebojem i przez wiele tygodni utrzymywał się na pierwszym miejscu amerykańskiej listy przebojów. W 1993 wypuścił rockową balladę „Please Forgive Me”, którą również stał się przeboje. Piosenką promował album pt. "So Far So Good", również wydany w 1993. W tym samym roku razem ze Stingiem i Rodem Stewartem nagrał piosenkę „All for Love” do filmu "Trzej muszkieterowie". Latem 1996 wydał album pt. "18 til I Die", który promował przebojem „Have You Ever Really Loved a Woman?”, nagranym z gitarzystą Paco de Lucía na potrzeby filmu "Don Juan DeMarco" (1995). Za utwór uzyskał swoją drugą w karierze nominację do Oskara. 9 lipca 1996 zagrał pierwszy koncert w Polsce, który odbył się w katowickim „Spodku”. Do końca lat 90. wydał jeszcze trzy albumy: koncertowy "Unplugged" (1997), studyjny "On a Day Like Today" (1998) i kompilacyjny "The Best of Me" (1999). W tym okresie nagrał także trzy duety: „Rock Steady” z Bonnie Raitt, „I Finally Found Someone” z Barbrą Streisand (za piosenkę otrzymał kolejną nominację do Oskara) oraz „When You’re Gone” z Melanie C.
W 2000 wystąpił jako gość specjalny podczas 37. Międzynarodowego Festiwalu Piosenki w Sopocie. W 2001 wydał dwa koncertowe DVD: "Live at the Budokan" (nagrany w Nippon Budokan w Tokio) i "Live at Slane Castle" (nagrany podczas koncertu u podnóża zamku Slane w 2000). W 2002 nagrał ścieżkę dźwiękową do filmu "Mustang z Dzikiej Doliny", za której sprzedaż uyskał certyfikat złotej płyty w USA. W 2004 wydał pierwszy od sześciu lat album studyjny pt. "Room Service", a w następnym roku wypuścił dwupłytową składankę przebojów pt. "Anthology" oraz koncertowe DVD pt. "Live in Lisbon". 17 marca 2008 wydał studyjny album pt. "11", który promował singlem „I Thought I’d Seen Everything”. W 2006 napisał i nagrał piosenkę „Never Let Go” na potrzeby ścieżki dźwiękowej do filmu "Patrol", a także współtworzył piosenkę „Never Gonna Break My Faith” do filmu "Bobby". Za utwór uzyskał nominację do Złotych Globów. W 2010 zaśpiewał piosenkę „Bang the Drum” razem z Nelly Furtado podczas ceremonii otwarcia Zimowych Igrzysk Olimpijskich w Vancouver.
W 2022 wydał album pt. "So Happy It Hurts".
Działalność społeczna.
Działa na rzecz praw zwierząt i wspiera organizację People for the Ethical Treatment of Animals (PETA) poprzez pisanie listów i robienie zdjęć. W listopadzie 2007 wystosował list do dyrektora generalnego sieci restauracji KFC w Kanadzie z prośbą, aby stali się liderami w wykorzystaniu bardziej nowoczesnych i humanitarnych metod zabijania kurcząt. Od 1989 jest weganinem.
W referendum w Wielkiej Brytanii w 2016 opowiedział się za opuszczeniem Unii Europejskiej.

</doc>
<doc id="296805" url="https://pl.wikipedia.org/wiki?curid=296805" title="Centrum (kompleks skoczni)">
Centrum (kompleks skoczni)

Centrum – kompleks skoczni narciarskich w Wiśle, w skład którego wchodzą 3 skocznie o punktach konstrukcyjnych: K9, K19 i K37, które zastąpiły stare i zniszczone skocznie K17, K23 oraz K40. Teren skoczni został zagospodarowany na nowo i ogrodzony, powstały nowe platformy trenerskie i nowa wieża sędziowska, a w miejsce starej wybudowana została skocznia o rozmiarze HS 10, która jest obecnie najmniejszą skocznia narciarską w Beskidach. Ponadto na nowo utworzono zeskoki, a same skocznie posiadają ceramiczne tory, podnoszone belki startowe i przeźroczyste bandy od strony platform trenerskich. Ponadto wyłożone są nowym igelitem, zainstalowany zostanie również system jego zraszania. Koszt budowy skoczni wyniósł ok. 3 mln złotych.
Obiekty powstały w latach 1962–1964, a gruntownie zmodernizowano je w 1997 r. We wrześniu 2005 r. skocznia K23 otrzymała nowe tory najazdowe.
Rekordzistą przed modernizacją największej skoczni był Paweł Słowiok, który 26 lutego 2004 r., podczas zawodów o "Puchar Fundacji Małyszów", skoczył na niej 49 lub 49,5 metra. Wcześniej rekord należał do Adama Małysza (44 metry), który skoczył tyle, gdy był juniorem.
Na nowych skoczniach Centrum odbywać się mają regularnie zawody dzieci i młodzików, w tym m.in. Lotos Cup. Trenować na nich będą głównie najmłodsi zawodnicy miejscowego klubu Wisły-Ustronianki.

</doc>
<doc id="296812" url="https://pl.wikipedia.org/wiki?curid=296812" title="Cykloheksan">
Cykloheksan

Cykloheksan – organiczny związek chemiczny, nasycony węglowodór alicykliczny zawierający sześć atomów węgla.
Właściwości fizyczne.
W temperaturze pokojowej jest to bezbarwna, łatwopalna ciecz, bardzo słabo rozpuszczająca się w wodzie. Cykloheksan jest rozpuszczalnikiem olejów, tłuszczów, wosków i żywic.
Wytwarzanie.
Cykloheksan otrzymuje się w destylacji niektórych gatunków ropy naftowej. Syntetycznie można go uzyskać przez katalityczne uwodornienie benzenu.
Znane są też dwie historyczne metody syntezy cykloheksanu. Pierwsza, opracowana przez Baeyera w 1894 roku, oparta jest na kondensacji Dieckmanna, w której substratem jest kwas pimelinowy:
Drugą metodę opracowali E. Haworth i W.H. Perkin jr. w tym samym roku i została oparta na reakcji Wurtza, w której substratem był 1,6-dibromoheksan:
Zastosowania.
Cykloheksan jest popularnym rozpuszczalnikiem apolarnym. Znajduje zastosowanie w syntezie organicznej, w reakcjach, w których nie można stosować rozpuszczalników zawierających grupy metylowe. Jest też wykorzystywany jako rozpuszczalnik w szeregu spektroskopowych metod identyfikacji związków chemicznych.
Cykloheksan stosowany jest w syntezie poliamidowych włókien sztucznych.
Stereochemia.
Czterowiązalne atomy węgla (w hybrydyzacji sp³) wymagają, by ich podstawniki tworzyły czworościan (hipoteza van't Hoffa i Le Bella). Pierścień sześciowęglowy spełniający takie wymagania musi być niepłaski. Możliwych jest pięć różnych ułożeń atomów węgla, przy których takie czworościenne otoczenie jest zachowane.
Najstabilniejszą, trwałą w temperaturze pokojowej konformacją pierścienia cykloheksanowego jest konformacja krzesłowa. W temperaturze pokojowej istnieje stan równowagi między dwoma konformacjami krzesłowymi, które są lustrzanymi odbiciami. W procesie przejścia jednego krzesła w drugie (tzw. inwersji pierścienia) stanami przejściowymi są pozostałe konformacje cykloheksanu (również niepłaskie): pół-krzesła, skręconej łódki, i łódki.
Wprowadzenie podstawników do pierścienia cykloheksanu może w znacznym stopniu zaburzyć geometrię pierścienia i szybkość przekształceń konformacyjnych.
Nierównocenność atomów wodoru w cykloheksanie.
Atomy wodoru w cykloheksanie nie są równocenne. W cząsteczce tej można wyróżnić dwie grupy wodorów, różniące się istotnie właściwościami – tak reaktywnością, jak i właściwościami spektroskopowymi. Atomy aksjalne, połączone są ze szkieletem węglowym wiązaniami równoległymi do sześciokrotnej osi symetrii cząsteczki. Pozostałe nazywane są ekwatorialnymi.
Konsekwencją nierównocenności atomów wodoru w cykloheksanie jest izomeria geometryczna tzw. aksjalno-ekwatorialna jego pochodnych.

</doc>
<doc id="296813" url="https://pl.wikipedia.org/wiki?curid=296813" title="Kovir i Poviss">
Kovir i Poviss



</doc>
<doc id="296817" url="https://pl.wikipedia.org/wiki?curid=296817" title="Opadanie minimalne">
Opadanie minimalne

Opadanie minimalne, minimalne opadanie, minimum opadania – najmniejsza prędkość opadania statku powietrznego bez wpływu warunków atmosferycznych i bez używania napędu. 
W przypadku lotu ślizgowego jest współrzędną punktu, będącego maksimum na wykresie biegunowej prędkości (wykresie zależności prędkości opadania od prędkości lotu). Druga współrzędna tego punktu (prędkość lotu) nazywana jest prędkością ekonomiczną. 

</doc>
<doc id="296821" url="https://pl.wikipedia.org/wiki?curid=296821" title="Fryksos">
Fryksos

Fryksos (także Friksos, gr. Phríxos, łac. Phrixus) – w mitologii greckiej syn Atamasa i Nefele, brat Helle. 
Ino będąca drugą żoną Atamasa, pragnęła pozbyć się jego dzieci z pierwszego małżeństwa. Podstępnie nakłoniła męża, by złożył na ofiarę bogom Fryksosa, któremu we śnie ukazała się matka, nakazując mu uciekać wraz z siostrą. Na ratunek zesłała im skrzydlatego barana o złotym runie, który uniósł rodzeństwo na wschód. Kiedy przelatywali nad cieśniną oddzielającą Europę od Azji, Helle spadła do morza i zginęła. Na pamiątkę tego zdarzenia Grecy nazwali cieśninę Hellespontem (Dardanele). Fryksos dotarł do Kolchidy, przyjęty tam przez króla Ajetesa, który ofiarował mu rękę swojej córki Chalkiope. Ocalony, w podzięce złożył Zeusowi w ofierze barana, a jego runo zawiesił na dębie w gaju poświęconym Aresowi.

</doc>
<doc id="296827" url="https://pl.wikipedia.org/wiki?curid=296827" title="Kaedwen">
Kaedwen



</doc>
<doc id="296838" url="https://pl.wikipedia.org/wiki?curid=296838" title="Glenn Hughes">
Glenn Hughes

Glenn Hughes (ur. 21 sierpnia 1952 roku w Cannock) – brytyjski wokalista, autor tekstów i piosenek, multiinstrumentalista. Znany przede wszystkim z występów w zespołach Trapeze, Deep Purple i Black Sabbath. Współtworzył również takie zespoły i projekty jak Hughes Turner Project, Finders Keepers, Phenomena, Michael Men Project, Hughes/Thrall, Black Country Communion i California Breed. Muzyk prowadzi ponadto solową działalność artystyczną. W 2016 został wprowadzony do Rock and Roll Hall of Fame.
Działalność artystyczna.
Trapeze.
Glenn Hughes był członkiem Trapeze od początku istnienia grupy. Na pierwszej płycie zespołu grał wyłącznie na gitarze basowej. Na dwóch kolejnych albumach był także głównym wokalistą i wraz z Melem Galleyem współkompozytorem całości repertuaru. W 1973 roku Hughes opuścił Trapeze i dołączył do Deep Purple. Po rozpadzie legendarnej grupy, w drugiej połowie 1976 roku Hughes powrócił do Trapeze. Zespół z Hughesem w składzie zagrał wówczas krótką trasę po Stanach Zjednoczonych. Planowano także nagrać nowy album w najlepszym składzie Trapeze. Ostatecznie Hughes postanowił wydać płytę solową ("Play Me Out"), na której znalazły się dwa utwory przygotowane z myślą o płycie Trapeze ("L.A. Cutoff" i "Space High"). Na albumie Hughesa wystąpili także gościnnie pozostali członkowie Trapeze – Mel Galley i Dave Holland. Trapeze w najsłynniejszym składzie reaktywował się jeszcze dwukrotnie w celach koncertowych – w 1992 i 1994 roku.
Deep Purple.
W 1973 roku Glenn Hughes dołączył do zespołu Deep Purple. W grupie przejął obowiązki basisty Rogera Glovera i wokalisty Iana Gillana. Rolę wokalisty prowadzącego dzielił wraz z szerzej nieznanym wówczas Davidem Coverdalem. Z Hughesem w składzie grupa zarejestrowała album pt. "Burn", który ukazał się rok później. Materiał promowany utworem tytułowym odniósł sukces komercyjny w Wielkiej Brytanii i USA, gdzie uplasował się, odpowiednio, na 3. i 9. miejscu tamtejszych list przebojów. Po międzynarodowej trasie promującej płytę grupa rozpoczęła pracę nad kolejnym albumem. Wydawnictwo zatytułowane "Stormbringer" trafiło do sprzedaży w grudniu, także 1974 roku. Znaczną popularnością cieszył się pochodzący z płyty utwór pt. "Soldier of Fortune" emitowany przez liczne rozgłośnie radiowe w Stanach Zjednoczonych i Wielkiej Brytanii. Ostatni album długogrający z Hughesem w składzie pt. "Come Taste the Band" ukazał się pod koniec 1975 roku. Materiał postrzegany przez krytyków muzycznych jako słaby spotkał się z mniejszym zainteresowaniem publiczności niż poprzednie nagrania Deep Purple. Wkrótce potem, w marcu 1976 roku zespół został rozwiązany.

</doc>
<doc id="296839" url="https://pl.wikipedia.org/wiki?curid=296839" title="Cintra">
Cintra



</doc>
<doc id="296859" url="https://pl.wikipedia.org/wiki?curid=296859" title="669 (format pliku)">
669 (format pliku)

669 – rozszerzenie formatu modułu muzycznego MOD. Pojawił się wraz z trackerem 669 Composer na PC.
Innowacje w stosunku do formatu MOD.
Format 669 wprowadza następujące nowe elementy:

</doc>
<doc id="296861" url="https://pl.wikipedia.org/wiki?curid=296861" title="A3">
A3



</doc>
<doc id="296867" url="https://pl.wikipedia.org/wiki?curid=296867" title="Pedro Álvares Pereira">
Pedro Álvares Pereira

Piotr Alvarez Pereira (hiszp. "Pedro Álvares Pereira") – wielki mistrz zakonu Calatrava w latach 1384–1385.
Wywodził się z zamożnej i wpływowej rodziny portugalskiej, jego dziadek był arcybiskupem Bragi, a ojciec – przeorem joannitów w Crato. Jego bratem był Nuno Álvares Pereira, bohater narodowy Portugalii.
Przed wyborem na wielkiego mistrza Calatravy był przeorem joannitów portugalskich w Crato, jak jego ojciec. Wybrany na stanowisko wielkiego mistrza dzięki poparciu króla Kastylii i Leónu Jana I. W wojnie o koronę portugalską stanął po stronie kastylijskiej przeciwko Janowi, mistrzowi zakonu Avis i królowi Portugalii oraz swojemu bratu Nuniowi.
W bitwie pod Aljubarrota był jednym z dowódców lewego, zakonnego skrzydła wojsk kastylijskich, składającego się z oddziałów Calatravy, Alcántary i kastylijskich joannitów. Następnie osłaniał odwrót króla i resztek pobitych wojsk. Zginął podczas walk odwrotowych.
Pochowany przez brata Nunia w tajemnicy przed królem Janem, który zaliczał go do zdrajców narodowej sprawy portugalskiej, niegodnych chrześcijańskiego pochówku. Został pochowany wraz z drugim bratem Nunia, tym razem przyrodnim, Diogo Alvaresem Pereirą, komandorem zakonu Santiago, również walczącym w tej bitwie po stronie kastylijskiej.

</doc>
<doc id="296872" url="https://pl.wikipedia.org/wiki?curid=296872" title="Kocheril Raman Narayanan">
Kocheril Raman Narayanan

Kocheril Raman Narayanan, K.R. Narayanan (ur. 27 października 1920 w Uzhavoor, Kottayam, zm. 9 listopada 2005 w New Delhi) – polityk indyjski, prezydent Indii w latach 1997-2002.
Ukończył studia z literatury angielskiej na uniwersytecie w Travancore, przez pewien czas pracował na tej uczelni jako wykładowca, był również dziennikarzem (w Bombaju przeprowadził wywiad z Mahatmą Gandhim). W 1945 wyjechał na dalszą naukę do Anglii. Studiował nauki polityczne w London School of Economics (pod kierunkiem Harolda Laskiego), angażując się w tym okresie w indyjski ruch niepodległościowy; nawiązał m.in. kontakt z Krishną Menonem (przyszłym Wysokim Komisarzem ds. Indii i ministrem obrony niepodległego państwa), poznał się również z Veerasamy Ringadoo, przyszłym pierwszym prezydentem niepodległego Mauritiusa.
Powrócił do Indii w 1948. Harold Laski rekomendował go Jawaharlalowi Nehru, który powołał Narayanana do służby dyplomatycznej. Pracował m.in. w ambasadach w Birmie, Japonii, Wietnamie, Australii i Wielkiej Brytanii; jako ambasador pełnił misję w Tajlandii (1967-1969), Turcji (1973-1975) i ChRL (1976-1978). Był również sekretarzem ministra spraw zagranicznych (1976), a przez pewien czas wykładał w powołanej na wzór londyńskiej uczelni Delhi School of Economics. Przeszedł na emeryturę w 1978.
W latach 1978-1980 był wicekanclerzem Uniwersytetu Jawaharlala Nehru w Delhi. W 1980 powrócił do służby dyplomatycznej, obejmując z nominacji Indiry Gandhi funkcję ambasadora w USA. Zarówno w USA, jak i wcześniej w ChRL, znacznie przyczynił się do uregulowania dwustronnych kontaktów dyplomatycznych.
Po zakończeniu misji ambasadora w USA (1984) zaangażował się w działalność polityczną. Został trzykrotnie wybrany do parlamentu (Lok Sabha, 1984, 1989, 1991) z ramienia Indyjskiego Kongresu Narodowego, a kolejny premier Rajiv Gandhi powierzył mu w swoim gabinecie funkcję ministra stanu ds. planowania (1985), spraw zagranicznych (1985-1986) oraz nauki i technologii (1986-1989). W sierpniu 1992 został wybrany na wiceprezydenta Indii, zyskując poparcie nie tylko Indyjskiego Kongresu Narodowego, ale także partii Janata Dal. Po zakończeniu kadencji Shankara Dayala Sharmy został w lipcu 1997 wybrany na dziesiątego prezydenta Indii, uzyskując aż 95% głosów w kolegium elektorskim.
Funkcję prezydenta Indii sprawował przez 5-letnią kadencję, w lipcu 2002 został zastąpiony przez A.P.J. Abdula Kalama.
Był żonaty z pochodzącą z Birmy Ma Tint Tint; poznali się, kiedy Narayanan pracował jako dyplomata w Rangunie i wzięli ślub 8 czerwca 1951. Ma Tint Tint przyjęła indyjskie imię Usha oraz indyjskie obywatelstwo; działała w organizacjach społecznych zajmujących się problematyką kobiet i dzieci (m.in. YWCA), publikowała indyjskie tłumaczenia literatury birmańskiej. Jedna z córek z tego małżeństwa, Chitra, była ambasadorem Indii w Szwecji i Turcji.

</doc>
<doc id="296873" url="https://pl.wikipedia.org/wiki?curid=296873" title="Luca Toni">
Luca Toni

Luca Toni (ur. 26 maja 1977 w Pavullo nel Frignano) – włoski piłkarz, który występował na pozycji napastnika. Złoty medalista Mistrzostw Świata 2006, uczestnik Mistrzostw Europy 2008.
Kariera klubowa.
Wczesne lata.
Swoją karierę rozpoczynał w Modena FC. W 1996 przeszedł do Empoli FC. Nie grał tam jednak długo, zdążył wystąpić tylko w trzech spotkaniach. Postanowił przejść do U.S. Fiorenzuola 1922. Występował tam jeden sezon, strzelając tylko dwa gole w 26 meczach. Działacze klubu postanowili rozstać się z nim sprzedając go do Lodigiani. Następnym klubem w jego karierze był
Treviso FC występujący w Serie B. Tam także występował tylko sezon, gdy otrzymał propozycję z Serie A. Przeszedł do Vicenza Calcio. Następnie otrzymał ofertę od występującego w Serie B US Palermo. Głównie dzięki niemu klub awansował do najwyższej klasy rozgrywkowej. Grając w wielu spotkaniach strzelił 50 bramek. Po dwóch sezonach występów opuścił Sycylię i przeszedł do Fiorentiny. Stał się szybko ulubieńcem kibiców; w 67 spotkaniach strzelił aż 47 bramek.
Bayern Monachium.
Podczas letniego okienka transferowego w 2007 roku został sprzedany do Bayernu Monachium. W debiutanckim sezonie został królem strzelców Bundesligi oraz razem z Pawiełem Pogriebniakiem królem strzelców Pucharu UEFA, zdobywając 10 goli. W sezonie 2009/2010 trener Bayernu – Louis van Gaal przesunął Toniego do drużyny rezerw.
16 czerwca 2010 roku gazeta Bild podała informację, jakoby kontrakt Włocha z Bayernem Monachium został rozwiązany. Ta informacja została potwierdzona tego samego dnia na oficjalnej stronie Bayernu – fcbayern.t-com.de
AS Roma.
W styczniu 2010 roku został wypożyczony na pół roku do AS Romy. 17 stycznia strzelił dwie bramki w meczu na własnym boisku z Genoą, w którym Roma pokonała przyjezdnych 3:0.
Genoa.
Po rozwiązaniu kontraktu z Bayernem Luca w czerwcu 2010 podpisał kontrakt z Genoa CFC, gwarantujący mu zarobki rzędu €4 milionów rocznie. Zawodnik został zaprezentowany na konferencji prasowej 1 czerwca 2010 z koszulką z numerem 9.
Juventus.
7 stycznia 2011 roku po wielu spekulacjach Toni przeszedł przez wolny transfer do Juventusu pospisując kontrakt do 30 lipca 2012. Toni podczas swojego pobytu w "Bianconeri" zdobył 100 gola w Serie A wspaniałą główką z 16 metrów w meczu przeciwko Cagliari Calcio. Swoją pierwszą bramkę na Juventus Stadium strzelił przeciwko Notts County 8 września 2011.
Al-Nasr.
30 stycznia 2012 Włoch podpisał kontrakt z klubem ze Zjednoczonych Emiratów Arabskich – Al-Nasr.
Fiorentina.
31 sierpnia 2012, w ostatnim dniu letniego okienka transferowego, po spekulacjach jakoby miał dołączyć do Sieny, zawodnik podpisał kontrakt z Fiorentiną. Swój pierwszy zarówno występ, jak i gol po powrocie do "La Violi" zaliczył w meczu przeciwko Catanii 16 września 2012.
Kariera reprezentacyjna.
Dobra forma Toniego prezentowana w Palermo zaowocowała powołaniem do reprezentacji Włoch. Zadebiutował w niej 18 sierpnia 2004 w przegranym 0:2 towarzyskim meczu z Islandią. 7 września 2005 Toni strzelił hat-tricka w zwycięskim 4:1 meczu przeciwko Białorusi. Rok później piłkarz zdobył z drużyną narodową mistrzostwo świata. Kolejnymi turniejami w karierze reprezentacyjnej Toniego było Euro 2008 i Puchar Konfederacji 2009. Mimo dobrej gry w AS Romie, Luca Toni nie został powołany na Mundial 2010 w RPA.

</doc>
<doc id="296877" url="https://pl.wikipedia.org/wiki?curid=296877" title="Pitekantrop">
Pitekantrop



</doc>
<doc id="296889" url="https://pl.wikipedia.org/wiki?curid=296889" title="Wkręt-met Domex AZS Częstochowa">
Wkręt-met Domex AZS Częstochowa



</doc>
<doc id="296899" url="https://pl.wikipedia.org/wiki?curid=296899" title="Josef Hirtreiter">
Josef Hirtreiter

Josef Hirtreiter (ur. 1 lutego 1909 w Bruchsal, zm. 27 listopada 1978 we Frankfurcie nad Menem) – niemiecki robotnik, SS-Unterscharführer, uczestnik akcji T4, członek personelu obozów zagłady w Treblince i Sobiborze, skazany w 1951 roku na karę dożywotniego więzienia.
Życiorys.
Urodził się w mieście Bruchsal nieopodal Karlsruhe. Po ukończeniu szkoły podstawowej terminował ślusarstwo, nie podjął jednak pracy w tym zawodzie, gdyż nie zdał egzaminu rzemieślniczego. W kolejnych latach pracował jako niewykwalifikowany robotnik budowlany i murarz. W sierpniu 1932 roku wstąpił w szeregi NSDAP i SA. 
W październiku 1940 roku otrzymał przydział do „ośrodka eutanazji” w Hadamarze, w którym w ramach tzw. akcji T4 prowadzono eksterminację osób psychicznie chorych. Był tam zatrudniony w kuchni oraz jako pracownik biurowy. Uczestniczył także w kremacji zwłok. Latem 1942 roku na krótko powołano go do Wehrmachtu, a następnie skierowano ponownie do Hadamaru. Wkrótce jak wielu innych uczestników programu „eutanazji” otrzymał przydział do personelu akcji „Reinhardt”. Udał się najpierw do Lublina. 20 sierpnia 1942 roku wraz z siedmioma innymi weteranami akcji T4 przybył do obozu zagłady w Treblince.
W obozie był znany pod przydomkiem „Sepp”, stanowiącym zdrobnienie jego imienia. Ze względu na swe okrucieństwo stał się rychło postrachem żydowskich więźniów. Posiadał specjalnie zaprojektowany bicz, wysadzany ołowianymi kolcami, którym z upodobaniem okładał ofiary pędzone do komór gazowych. Zasłynął jednak przede wszystkim jako morderca niemowląt i małych dzieci, które wyrywał z rąk matkom, po czym roztrzaskiwał im główki o ogrodzenie lub ściany budynków.
W październiku 1943 roku, w związku z likwidacją obozu, został przeniesiony do ośrodka zagłady w Sobiborze. Kilka tygodni później obóz ten również został zlikwidowany, a Hirtreiter, podobnie jak większość weteranów akcji „Reinhardt”, został przeniesiony na wybrzeże Adriatyku. Uczestniczył tam w walkach z jugosłowiańską partyzantką.
Po upadku III Rzeszy znalazł się w amerykańskim obozie dla internowanych w Darmstadt. W lipcu 1946 roku został aresztowany we Frankfurcie nad Menem w związku ze śledztwem prowadzonym w sprawie zbrodni popełnionych w Hadamarze. W czasie przesłuchania przyznał, że po zakończeniu akcji T4 został przeniesiony do „obozu w Małkini niedaleko Warszawy”, w którym mordowano Żydów w komorach gazowych, a także wymienił nazwiska kilku swoich kolegów, którzy służyli razem z nim w obozach zagłady akcji „Reinhardt”. Ponieważ w okupowanych Niemczech sprawy dotyczące zbrodni w obozach koncentracyjnych znajdowały się pod jurysdykcją trybunałów alianckich, niemieccy śledczy nie podjęli tego wątku. Nie zdołali mu także udowodnić współudziału w mordowaniu osób psychicznie chorych. Nieco później sąd denazyfikacyjny wymierzył mu karę 10 lat ciężkich robót za współudział w zabiciu ok. 4–5 tys. Żydów w obozie w Treblince.
Trzy lata później ponownie stał się obiektem zainteresowania wymiaru sprawiedliwości, tym razem w związku z uczestnictwem w masowych mordach w Treblince. Nastąpiło to niejako na skutek przypadku; jeden z zachodnioniemieckich prokuratorów wpadł na jego trop, przeczytawszy artykuł prasowy na temat jego sprawy denazyfikacyjnej. W trakcie procesu zeznawało dwóch ocalałych więźniów: Abraham Bomba i Szyja Warszawski. Wyrokiem z dnia 3 marca 1951 roku sąd we Frankfurcie nad Menem uznał Hirtreitera za winnego skatowania i zabicia dwóch żydowskich więźniów, przy których znaleziono ukryte pieniądze. Udowodniono mu także wielokrotne morderstwa na małych dzieciach i niemowlętach. Hirtreiter został skazany na karę dożywotniego pozbawienia wolności. Był pierwszym członkiem personelu Treblinki, którego osądzono za zbrodnie popełnione w obozie.
W 1977 roku został zwolniony z więzienia z przyczyn zdrowotnych. Ostatnie sześć miesięcy życia spędził w domu spokojnej starości we Frankfurcie nad Menem. Zmarł 27 listopada 1978 roku.

</doc>
<doc id="296900" url="https://pl.wikipedia.org/wiki?curid=296900" title="Funkcja W Lamberta">
Funkcja W Lamberta

Funkcja "W" Lamberta lub funkcja Omega – funkcja specjalna używana podczas rozwiązywania równań zawierających niewiadomą zarówno w podstawie, jak i wykładniku potęgi. Określona jest jako funkcja odwrotna do formula_1 gdzie "z" należy do zbioru liczb zespolonych. Oznacza się ją symbolem formula_2 Zatem dla każdej liczby zespolonej "z" zachodzi:
Ponieważ funkcja "f" nie jest iniekcją, zatem "W"("z") musi być odwzorowaniem wielowartościowym. Tworzy się zatem rodzinę funkcji formula_4 gdzie formula_5 oznacza numer gałęzi. Dla "k"=0 przyjmuje się gałąź "W"0("z") opisaną poniżej, rozszerzoną na wszystkie liczby zespolone. Ze wzrostem "k" rośnie też część urojona funkcji "W"k("z").
Jeśli założymy, że "x" oraz "W"("x") mają być rzeczywiste, wtedy odwzorowanie istnieje jedynie dla "x" ≥ −1/"e", a na odcinku (−1/"e",0) jest dwuwartościowe. Jeśli dodatkowo założymy, że "W"("x") ≥ −1, otrzymamy funkcję "W"0("x") przedstawioną na wykresie obok. Alternatywna gałąź oznaczana "W"−1("x") to funkcja malejąca od −1 (dla "x" = −1/"e") do −∞ (dla "x" = 0−).
Własności funkcji "W"("z").
Równanie formula_6 ma rozwiązanie:
Pierwotną funkcji formula_8 można znaleźć, całkując przez podstawienie: jeżeli formula_9 to formula_10 wówczas:
Pochodna funkcji formula_8 wynosi:
Dowód.
Różniczkując równanie formula_14 obustronnie względem formula_15 otrzymamy
Zastosowanie.
Funkcja "W" znajduje zastosowanie w kombinatoryce i przy rozwiązywaniu trudnych równań różniczkowych. Wiele równań zawierających niewiadomą w potędze może być rozwiązanych za pomocą tej funkcji. Najczęściej problem polega wtedy na sprowadzeniu równania do formy "Y" = "Xe""X", przez co automatycznie otrzymuje się rozwiązanie:
Przykład 2.
Jeśli wartość formula_25 jest skończona, można ją obliczyć w następujący sposób:
Używając rozumowania przedstawionego powyżej, otrzymujemy:
Uwaga.
Aby udowodnić, że wartość formula_25 istnieje, należy rozpatrzyć ciąg:
lub (w postaci rekurencyjnej):
i udowodnić istnienie jego granicy. Jeśli ona istnieje, wtedy zachodzi równość
Przykład 3.
Równanie różniczkowe:
ma równanie charakterystyczne "λ" = "ae"−"λ", czyli "λ" = "W""k"("a"), gdzie "k" to numer gałęzi (jeśli "a" jest rzeczywiste, wtedy wystarczy uwzględnić gałąź "W"0("a")). Rozwiązanie wynosi zatem:

</doc>
<doc id="296901" url="https://pl.wikipedia.org/wiki?curid=296901" title="Smooth jazz">
Smooth jazz

Smooth jazz – typ muzyki, który łączy ze sobą instrumenty (czasami improwizacje) tradycyjnie połączone z jazzem oraz style takie jak funk, pop i R&amp;B. W latach 80. zdobył ogromną popularność w amerykańskich stacjach radiowych. W Polsce smooth jazz był promowany przez Marka Niedźwieckiego podczas audycji "Smooth Jazz Cafe" na antenie Programu III Polskiego Radia. Gatunek często krytykowany przez ortodoksyjnych fanów jazzu.
Geneza i początki gatunku.
Smooth jazz – w formie jaką znamy dziś – pojawił się na muzycznej scenie w drugiej połowie lat siedemdziesiątych. Pierwszymi artystami poruszającymi się w tym stylu byli Grover Washington Jr., Spyro Gyra oraz Pieces of a Dream. Wywodził się on z już istniejących stylów, włączając jazz fusion. Smooth jazz jednak skupia się na melodii, a nie – jak ten ostatni – na improwizacjach.
Korzeni tego gatunku można szukać w późnych latach 60., kiedy gitarzysta Wes Montgomery wraz ze słynnym producentem Creedem Taylorem nagrali trzy albumy ("A Day in the Life" i "Down Here on the Ground" w 1967 roku oraz "Road Song" w 1968) składające się z instrumentalnych wersji podobnych do siebie piosenek pop takich jak "Eleanor Rigby", "I Say a Little Prayer for You" i "Scarborough Fair". Nagrania z tej sesji, skierowane do słuchaczy popu tak jak do fanów jazzu, są często uważane za istotny wczesny smooth jazz.
Opis.
Typowa smoothjazzowa piosenka jest utrzymana w "downtempo" (większość utworów jest grana w przedziale 90–105 BPM), skupia się na jednym instrumencie grającym główną melodię (najczęściej wykorzystywana jest kombinacja saksofon + gitara), a muzyczne tło stanowi rytm oraz pady lub sample.
Przedstawiciele gatunku.
Artyści i zespoły, którzy zdobyli sławę w smooth jazzie zmierzali do prowadzenia melodii w taki sposób, by móc ich rozpoznać po paru taktach. Dobrym tego przykładem jest saksofonista David Sanborn oraz gitarzyści Craig Chaquico i Peter White. Niektórzy, np. Dave Koz zasłynęli dzięki duetom z największymi gwiazdami gatunku. Polskim przedstawicielem smooth jazzu jest saksofonista Marcin Nowakowski.
Podgatunki.
Często spotykaną odnogą smooth jazzu jest urban jazz, który łączy z sobą elementy hip-hopu. Styl obrał sobie za cel dotarcie do ludzi słuchających radiostacji związanych z hip-hopem i R&amp;B. Muzycy grający w tym podgatunku to np: Dave Koz, Boney James, Paul Jackson Jr.
Innym trendem w smooth jazzie jest łączenie jazzu i elektroniki, w wyniku której powstaje muzyka podobna do chilloutu.
Kontrowersje.
Smooth jazz jest kontrowersyjnym pojęciem. Niektórzy miłośnicy jazzu twierdzą, że smooth jazz nie ma żadnego związku z samym jazzem, nazywając go "elevator music" lub "dinner jazz".
Inni twierdzą, że jest to niezależny podgatunek jazzu, który łączy w sobie tradycyjne cechy stylu matki oraz nowoczesne brzmienia takie jak R&amp;B. Co więcej, uznani przez publiczność muzycy – jak Pat Metheny, David Sanborn czy Marcus Miller – często bywają kojarzeni właśnie ze smooth jazzem.

</doc>
<doc id="296902" url="https://pl.wikipedia.org/wiki?curid=296902" title="Autostrady w Niemczech">
Autostrady w Niemczech

Autostrady federalne w Niemczech ( lub "BAB") – główna sieć dróg (obok dróg federalnych) w Niemczech, są oznaczane literą "A" wraz z liczbą. Autostrady w Niemczech o numerach nieparzystych biegną zwykle w kierunku południe-północ, zaś te o numerach parzystych mają przebieg wschód-zachód (tak jak w Polsce drogi krajowe). Główne trasy (także o znaczeniu międzynarodowym) mają numery od 1 do 9 (np. A 1). Autostrady o numerach dwucyfrowych mają głównie znaczenie regionalne, a trzycyfrowe – regionalne lub lokalne (np. obwodnice miast). Arterie o oznaczeniach dwucyfrowych lub trzycyfrowych są pogrupowane w ten sposób, że pierwsza cyfra oznaczenia wskazuje przybliżone położenie drogi, np. A 10 – A 19 – okolice Berlina, A 20 – Meklemburgia-Pomorze Przednie, północ kraju, A 241 – okolice Schwerina (również Meklemburgia-Pomorze Przednie). 
W 2020 roku łączna długość autostrad w Niemczech wynosiła 13191 km.
Na większości autostrad w Niemczech nie ma ograniczeń prędkości, jednak zalecana prędkość wynosi 130 kilometrów na godzinę.
Wszystkie autostrady są dla samochodów osobowych bezpłatne i mają takie pozostać dla obywateli wspólnoty, co najmniej tak długo jak będą bezpłatne dla obywateli RFN. Opłaty pobierane są jedynie za przejazd pojazdów ciężarowych poprzez prawo wprowadzone w Niemczech w 2005 roku.
W wyniku reformy, od 1 stycznia 2021 r., odpowiedzialność za planowanie, budowę, utrzymanie i finansowanie autostrad w Niemczech przejęło Federalne Ministerstwo Infrastruktury (niem. BMVI). W 2018 roku stworzyło w tym celu spółkę „Die Autobahn GmbH des Bundes“
Historia.
Pierwszą autostradą w Niemczech była AVUS, zbudowana w latach 1913–1921, oddana do ruchu 24 września 1921. W Republice Weimarskiej powstało zaledwie kilka odcinków autostrad. Większość zaplanowanych tras nie powstała z powodu trudności gospodarczych i braku politycznego wsparcia. W latach 1933–1945 autostrady powstawały jako Reichsautobahn.
Długość niemieckich autostrad w poszczególnych latach:
Historia numeracji.
W czasach podziału Niemiec na Niemcy Zachodnie i Niemiecką Republikę Demokratyczną istniały dwa niezależne od siebie systemy autostradowe.
Po raz pierwszy w Niemczech Zachodnich numerację autostrad wprowadzono w I połowie lat 70. Niektóre arterie do dziś posiadają wprowadzone wtedy numery (np. autostrada A2), inne na przestrzeni lat podlegały zmianom.
W NRD autostrady miały numerację od A1 do A18, jednakże tylko dla potrzeb administracyjnych przez co nie były umieszczane na oznakowaniu.
Lista autostrad.
Poniżej została zamieszczona pełna lista autostrad wraz z nazwami lub ich znaczeniem. W nawiasach – odcinki w budowie. Kursywą oznaczono miejscowości docelowe poza granicami Niemiec. Niektóre autostrady składają się z rozdzielnych odcinków. W takim przypadku odcinki są podane w kolejnych liniach.
Nazewnictwo:

</doc>
<doc id="296903" url="https://pl.wikipedia.org/wiki?curid=296903" title="Poniedziałek zaczyna się w sobotę">
Poniedziałek zaczyna się w sobotę

Poniedziałek zaczyna się w sobotę (ros. "Понедельник начинается в субботу") – powieść fantastyczna autorstwa Arkadija i Borysa Strugackich, wydana w 1964 roku.
Akcja powieści rozgrywa się w Sołowcu, fikcyjnym miasteczku na północy Rosji, gdzie prowadzone są badania nad magią. Powieść stanowi satyrę na instytuty naukowe Związku Radzieckiego wraz z ich niedołężną administracją, licznymi awariami sprzętu oraz nieuczciwością naukowców. Z drugiej strony, powieść ukazuje również idealistyczny obraz etosu pracy naukowej, co odzwierciedla tytuł, sugerujący, że dla naukowca nie istnieje pojęcie wolnego weekendu.
Powieściowy INBADCZAM (Instytut Naukowo-Badawczy Czarów i Magii) to miejsce, gdzie niemal wszyscy są pasjonatami wykonywanej przez siebie pracy, nieuczciwość intencji zdradzają włosy wyrastające z uszu. Na ludzi z włochatymi uszami patrzy się z pogardą, lecz wielu z nich i tak pozostaje w Instytucie, gdyż zapewnia im to wygodny byt. Książka jest zabawną i celną satyrą na środowisko naukowe, jej zaplecze administracyjne i konformizm czasów radzieckich.
Magia przedstawiona jest jako dyscyplina nauki, z własnym żargonem, czerpiącym zarówno z języka nauki, jak i baśni. W jednej ze scen wstępem do wykonywania czarów jest wyliczenie w pamięci parametrów równań Naviera-Stokesa (klasyczne równania mechaniki płynów), istnieje też np. całkowo-różniczkowe równanie Najwyższej Doskonałości, oraz uogólnione prawo Łomonosowa-Lavoisiera.
Powieść "Bajka o Trójce" ("Сказка о Тройке"), wydany w 1968 roku powieściowy obraz radzieckiej biurokracji, stanowi kontynuację "Poniedziałku...".
W Polsce książka została po raz pierwszy wydana w 1970 roku przez wydawnictwo Iskry w tłumaczeniu Ireny Piotrowskiej.
Fabuła.
Narratorem jest młody programista z Leningradu, Aleksander Iwanowicz Priwałow. Jadąc na urlop, zabiera on po drodze w lesie dwóch autostopowiczów i podwozi ich do Sołowca. Dowiedziawszy się, że Priwałow jest programistą, nowi znajomi podstępem skłaniają go do pozostania w Sołowcu i podjęcia pracy w INBADCZAM-ie.
Książka stanowi galerię barwnych postaci. Modest Matwiejewicz Kamnojedow to będący kompletnym idiotą pracownik administracji Instytutu, który nie potrafi pojąć filozofii pracy naukowca, według której „poniedziałek zaczyna się w sobotę”. W noc sylwestrową każe on Priwałowowi wygasić wszystkie światła i pozamykać wszystkie drzwi w Instytucie, ale Priwałow wkrótce odkrywa, że wszystkim naukowcom i tak udaje się znaleźć w instytucie i kontynuować badania. Witka Korniejew (archetypiczny cham) twierdzi, że zostawia do pracy w laboratorium w swoim zastępstwie „dubleta” (sobowtóra), ale Priwałow domyśla się, że ten dublet to w rzeczywistości sam Witek, gdyż dublety nie śpiewają i nie okazują emocji.
Spora część akcji powieści koncentruje się wokół laboratorium profesora Ambrożego Ambruazowicza Wybiegałły, którego widowiskowe eksperymenty cieszą się wprawdzie uznaniem publiki, ale nie wnoszą zbyt wiele do badań naukowych. W Sylwestra w pracowni Wybiegałły wykluwa się „model człowieka niezaspokojonego”, uniwersalnego konsumenta, który pożąda wszystkiego i wszystko może. Omal nie doprowadza to do katastrofy, lecz zapobiega jej przemyślny Roman Ojra-Ojra i przyniesiona przezeń butelka z dżinnem, dzięki której kadawer zostaje zniszczony.
Ostatnia część powieści dotyczy tajemnicy Janusa Poliektowicza Niewstrujewa, dyrektora Instytutu Badań Czarów i Magii, który jest jednym człowiekiem w dwu kopiach zwanych A-Janusem i U-Janusem.

</doc>
<doc id="296921" url="https://pl.wikipedia.org/wiki?curid=296921" title="Gustav Münzberger">
Gustav Münzberger

Gustav Münzberger (ur. 17 sierpnia 1903 w Novosedlicach, zm. 23 marca 1977) – Niemiec sudecki, stolarz, SS-Unterscharführer, uczestnik akcji T4, członek personelu obozu zagłady w Treblince, skazany w pierwszym procesie załogi Treblinki na karę dwunastu lat więzienia.
Życiorys.
Urodził się 17 sierpnia 1903 roku w miejscowości Weißkirchlitz w Kraju Sudetów (ob. Novosedlice). Ukończył szkołę podstawową, przez dwa lata uczęszczał też do szkoły średniej w Turn (ob. Trnovany). Po zakończeniu nauki pracował w zakładzie stolarskim ojca, później przez kilka miesięcy był zatrudniony w fabryce papieru w Weißkirchlitz. Odbył osiemnastomiesięczną służbę wojskową w szeregach armii czechosłowackiej. Jesienią 1925 roku, po odejściu do rezerwy, powrócił do rodzinnej miejscowości i ponownie zatrudnił się w fabryce papieru. W 1931 roku przejął po ojcu prowadzenie rodzinnego zakładu stolarskiego.
Po zawarciu układu monachijskiego stał się obywatelem III Rzeszy. W 1938 roku wstąpił w szeregi SS, a dwa lata później został członkiem NSDAP. W sierpniu 1940 roku został skierowany do pracy w szpitalu psychiatrycznym na Zamku Sonnenstein nieopodal Pirny, będącym w tym czasie jednym z „ośrodków eutanazji” akcji T4. Był tam zatrudniony w charakterze stolarza i pomocnika kucharza.
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. W sierpniu 1942 roku udał się do Lublina, skąd skierowano go na szkolenie do obozu SS w Trawnikach. We wrześniu został w stopniu SS-Rottenführera przydzielony do załogi obozu zagłady w Treblince. Zdarzało się, że wykonywał obowiązki na terenie „dolnego obozu” (strefa przyjęć); zazwyczaj sprowadzały się one do udziału w przyjmowaniu transportów na obozowej rampie. Służbę pełnił jednak przede wszystkim na terenie „górnego obozu”, czyli w strefie zagłady, w której znajdowały się komory gazowe i masowe groby.
W „górnym obozie” pomagał Heinrichowi Matthesowi w obsłudze „instalacji gazujących”. W momencie, gdy przystępowano do likwidacji transportu, zazwyczaj dyżurował w "Schlauchu" – specjalnym korytarzu z drutu kolczastego, którym nagie ofiary pędzono z obozu „dolnego” do strefy eksterminacji. Często dyżurował także przy „kurtynie”, która zasłaniała wejście do budynku z komorami gazowymi. Jego zadaniem było wówczas wpędzanie Żydów do komór. Aby wymusić posłuszeństwo ofiar posługiwał się biczem lub strzelał z pistoletu do tłumu. Równie brutalnie postępowali przydzieleni mu do pomocy ukraińscy strażnicy. Gdy komory były zapełnione do granic możliwości, polecał wachmanom wrzucać małe dzieci na głowy stłoczonych ofiar. Jeden z ocalałych Żydów miał też być świadkiem, jak pewnego razu Münzberger zastrzelił matkę oraz jej dwójkę lub trójkę dzieci, dla których zabrakło miejsca w komorze. Nadzorował także komando, które przenosiło zwłoki zagazowanych do masowych grobów ("Leichentransportkommando"). Robotników, którzy jego zdaniem pracowali zbyt wolno, torturował i mordował. W czasie służby zazwyczaj znajdował się pod wpływem alkoholu. W czerwcu 1943 roku został awansowany do stopnia SS-Unterscharführera.
W listopadzie 1943 roku obóz w Treblince został zlikwidowany. Münzberger podobnie jak większość weteranów akcji „Reinhardt” został przeniesiony na wybrzeże Adriatyku. Uczestniczył tam w walkach z partyzantką i eksterminacji miejscowych Żydów. Po zakończeniu wojny zamieszkał w Niemczech Zachodnich. 
W 1959 roku Centrala Badania Zbrodni Narodowosocjalistycznych w Ludwigsburgu wszczęła śledztwo w sprawie zbrodni popełnionych w Treblince, w którym Münzberger był jednym z podejrzanych. Akt oskarżenia przeciwko niemu i trzynastu innym esesmanom został wniesiony 29 stycznia 1963 roku. W lipcu tegoż roku został tymczasowo aresztowany. Był sądzony w pierwszym procesie załogi Treblinki, który toczył się w Düsseldorfie w latach 1964–1965. Prokuratura postawiła mu zarzut morderstwa i zażądała dla niego kary dożywotniego pozbawienia wolności. On sam przyznał w czasie procesu, że asystował przy gazowaniu Żydów. Utrzymywał jednak, że nie dopuszczał się żadnych okrucieństw, a wręcz dokładał wysiłków, aby akcja eksterminacyjna przebiegała w sposób możliwie spokojny i sprawny. Twierdził również, że nie można obarczać go odpowiedzialnością za okrutne zachowanie ukraińskich wachmanów. Wyrokiem z 3 września 1965 roku został uznany winnym pomocnictwa w zbiorowym mordzie na 300 tys. osób i skazany na karę dwunastu lat więzienia.
W 1971 roku zwolniono go z więzienia za dobre sprawowanie. Po wyjściu na wolność zamieszkał wraz z żoną w domu swojego syna w bawarskim Unterammergau. W 1972 roku udzielił wywiadu Gitcie Sereny. Zmarł w marcu 1977 roku.

</doc>
<doc id="296923" url="https://pl.wikipedia.org/wiki?curid=296923" title="Wyhorlat (szczyt)">
Wyhorlat (szczyt)

Wyhorlat (słow. "Vihorlat") – najwyższy szczyt pasma Wyhorlat we wschodniej Słowacji. Wysokość – 1076 m n.p.m. Znajduje się w środkowej części pasma, na północ od wsi Poruba pod Vihorlatom. Szczyt jest w środku grzbietu, biegnącego od wschodu przez Nežabec, Sninský kameň, Motrogon i Tŕstie ku Wyhorlatowi i dalej przez Rozdielňę i Kyjov ku Dlhej. Na zboczach szczytu rozpościera się najmniejszy park krajobrazowy na Słowacji – CHKO Wyhorlat. Na szczycie są dobre warunki do lotniarstwa.
Turystyka.
Na północnej stronie góry znajduje się poligon Valaškovce, dlatego na szczyt nie prowadzi żaden oficjalny szlak turystyczny. Jest dojście lasem przez "Poľanę pod Vihorlatom"

</doc>
<doc id="296925" url="https://pl.wikipedia.org/wiki?curid=296925" title="Bell XP-52">
Bell XP-52

Bell XP-52 (Bell Model 16) – projekt amerykańskiego samolotu myśliwskiego opracowanego przez firmę Bell Aircraft.
Historia.
Geneza.
Samolot powstał na rozpisany w 1939 przez USAAC konkurs "Request for Data R-40C" na nowoczesny samolot myśliwski o wymaganej prędkość maksymalnej przynajmniej 425 mil na godzinę (683 km/h), a pożądanej przynajmniej 525 mil na godzinę (845 km/h). W odpowiedzi na RfD powstały takie samoloty jak Bell XP-52, Vultee XP-54 Swoose Goose, Curtiss-Wright XP-55 Ascender i Northrop XP-56 Black Bullet.
Projekt.
Jednym z projektów powstałych na RfD był zaprojektowany już wcześniej w zakładach Bella Model 16.
Pod koniec 1940 zamówiono prototyp Modelu 16, który otrzymał oznaczenie XP-52, ale 25 listopada 1941 zamówienie zostało anulowane na rzecz bardziej obiecującego Bell XP-59 oraz z powodu nie rozpoczęcia produkcji planowanego dla tego samolotu silnika.
Opis konstrukcji.
Bell Model 16 był jednosilnikowym samolotem myśliwskim z kadłubem dwubelkowym. Kabina pilota i silnik w układzie pchającym znajdowały się w centralnej gondoli, która znajdowała się pomiędzy podwójną belką ogonową. Silnik napędzał dwa trzypłatowe śmigła przeciwbieżne. Jednostką napędową samolotu miał być silnik Continental XIV-1430. W samolocie po raz pierwszy zastosowano rozwiązanie, które przyjęło się dopiero później w samolotach odrzutowych – wlot powietrza do chłodzenia silnika umieszczono w nosie samolotu. Uzbrojenie miało się składać z dwóch działek 20 mm w nosie oraz z sześciu karabinów maszynowych 12,7 mm (po trzy przy nasadach skrzydeł).

</doc>
<doc id="296926" url="https://pl.wikipedia.org/wiki?curid=296926" title="K. R. Narayanan">
K. R. Narayanan



</doc>
<doc id="296928" url="https://pl.wikipedia.org/wiki?curid=296928" title="Magazyn Krzeszowicki">
Magazyn Krzeszowicki

Magazyn Krzeszowicki – miesięcznik samorządowy w Krzeszowicach. Na łamach tego czasopisma poruszane są tematy związanych z samorządem i urzędem miejskim w Krzeszowicach. Publikowane są informacje burmistrza i relacje z sesji Rady Miejskiej.

</doc>
<doc id="296932" url="https://pl.wikipedia.org/wiki?curid=296932" title="Antoś">
Antoś

Antoś – nieistniejąca skocznia narciarska w Szczyrku o punkcie konstrukcyjnym K-17 i rozmiarze HS-21.
Skocznia została wybudowana w 2001 roku. Od 2004 skocznia wyposażona była w urządzenia do dokładnego pomiaru np. siły wybicia, czy analizy pracy każdej z nóg skoczka. Oprócz tego obiekt posiadał najprawdopodobniej jedyny na świecie tzw. rozbieg krążownikowy. Zawodnik podczas najazdu jechał po specjalnie zamontowanych i ułożonych rolkach. Pomysłodawcą i autorem całego przedsięwzięcia był inż. Stanisław Banerski. Obiekt wyposażony był także w igelit.
Sama nazwa Antoś pochodzi od imion dwóch skoczków narciarskich ze Szczyrku – Antoniego Łaciaka i Antoniego Wieczorka. Skocznia nazywana była też Beskidkiem – od nazwy stoku na którym była położona.
Antoś był obiektem głównie wykorzystywanym do celów szkoleniowych. Trenowali na nim zawodnicy szczyrkowskich klubów – SS-R LZS Sokół oraz LKS Jastrząb.
W listopadzie 2012 skocznia została zlikwidowana.

</doc>
<doc id="296933" url="https://pl.wikipedia.org/wiki?curid=296933" title="Pigment metaliczny">
Pigment metaliczny

Pigmenty metaliczne – jedna z podstawowych grup pigmentów (pozostałe to pigmenty absorpcyjne, perłowe oraz fluorescencyjne i fosforescencyjne). Pigmenty metaliczne są drobinami pojedynczych metali lub ich stopów, przy czym w zależności od pożądanego efektu wizualnego stosuje się je w określonych stopniach rozdrobnienia, co odróżnia je od większości pozostałych pigmentów, w których pożądana jest jak najmniejsza wielkość ziaren. Drugą specyfiką ziaren tego typu pigmentów jest kształt – najczęściej dąży się do tego, aby były w postaci płytek (w praktyce są to łuski).
Pigmenty metaliczne są wykorzystywane w powłokach malarskich, lakierniczych, emaliowych, a także w masach plastycznych, kosmetykach, a nawet żywności. Mogą służyć do barwienia powierzchni na kolory metaliczne, imitacji powłok metalicznych lub do nadawania powierzchniom barwionym innymi substancjami barwiącymi dodatkowych cech wizualnych, jak połysk, iskrzenie, mienienie się itp.
Jako pigmenty metaliczne nadające same sobą barwę najczęściej stosuje się aluminium, które ma imitować srebro, oraz mosiądze mające imitować złoto w różnych odcieniach; oprócz tego stosowane są mosiądze o odmiennych odcieniach. Ponieważ jednak pigmenty takie są nieekologiczne i drogie, coraz częściej zastępuje się je aluminium zabarwianym lakami. Wszelkie pigmenty metaliczne stosowane w poligrafii nazywa się potocznie "brązami," aczkolwiek nie jest to określenie zgodne z podstawową definicją brązów. Do pozostałych zastosowań wykorzystywane jest najczęściej aluminium jako składnik efektowy towarzyszący barwnikom.

</doc>
<doc id="296935" url="https://pl.wikipedia.org/wiki?curid=296935" title="Clifton Williams">
Clifton Williams

Clifton Curtis Williams (ur. 26 września 1932 w Mobile, stan Alabama – zm. 5 października 1967 w Tallahassee, stan Floryda) – astronauta amerykański, major piechoty morskiej (USMC).
Wykształcenie oraz służba wojskowa.
Szkołę średnią ukończył w rodzinnym mieście Mobile, stan Alabama.
Jako pilot wylatał ponad 2500 godzin, z czego ponad 2100 na samolotach z napędem odrzutowym.
Kariera astronauty.
Był wyznaczony w charakterze pilota modułu księżycowego do rezerwowej załogi misji Apollo 9 (po śmierci C. Williamsa zastąpił go Alan Bean). Miał zostać czwartym człowiekiem, który stanie na powierzchni Księżyca.

</doc>
<doc id="296936" url="https://pl.wikipedia.org/wiki?curid=296936" title="Serapeum w Sakkarze">
Serapeum w Sakkarze

Serapeum w Sakkarze – hypogeum świętych byków Apisów, pochodzące z XIV/XV w. p.n.e.
Zespół podziemnych grobowców świętych byków Apisów w Sakkarze, odkryty w 1850 roku przez Auguste Mariette’a. Obejmuje długie podziemne korytarze z niszami, w których znajdują się 24 monolityczne sarkofagi o wadze 60-70 t. W okresie ptolemejskim Serapeum było ośrodkiem kultu Serapisa.

</doc>
<doc id="296939" url="https://pl.wikipedia.org/wiki?curid=296939" title="Marian Kasprzyk">
Marian Kasprzyk

Marian Krzysztof Kasprzyk (ur. 22 września 1939 w Kołomani) – polski bokser, mistrz olimpijski, trener.
Życiorys.
Największe sukcesy odniósł na igrzyskach olimpijskich. W Rzymie w 1960, walcząc w kategorii lekkopółśredniej, zdobył brązowy medal. W ćwierćfinale pokonał obrońcę tytułu Wladimira Jengibariana (ZSRR). Nie stanął do walki półfinałowej ze względu na kontuzję.
Na następnych igrzyskach w Tokio w 1964 został mistrzem olimpijskim w wadze półśredniej. W walce finałowej złamał kciuk w pierwszej rundzie, ale mimo to dotrwał do końca, pokonując faworyta turnieju, dwukrotnego (wówczas) mistrza Europy Ričardasa Tamulisa (ZSRR).
W Meksyku w 1968 przegrał pierwszą walkę w wadze półśredniej z Amerykaninem , który przegrał w ćwierćfinale, ale potem był cenionym bokserem zawodowym, czterokrotnie walczącym o mistrzostwo świata w wadze półśredniej.
Kasprzyk raz startował w Mistrzostwach Europy. W Belgradzie w 1961 zdobył brązowy medal w wadze lekkopółśredniej.
Startując w Mistrzostwach Polski, zdobył brązowy medal w 1961 w wadze lekkopółśredniej i był wicemistrzem Polski w 1970 w wadze półśredniej.
Wystąpił 9 razy w reprezentacji Polski, wygrywając 6 walk, 1 remisując i 2 przegrywając.
W swojej karierze stoczył 270 walk, 232 wygrał, 10 zremisował i 28 przegrał.
W latach 1961–1964 był zdyskwalifikowany (początkowo dożywotnio, potem karę złagodzono) ze względu na skazanie na karę więzienia za udział w bójce. Karę uchylono krótko przed igrzyskami olimpijskimi w Tokio, na które Kasprzyk pojechał (i wygrał) po zaciętej rywalizacji z Leszkiem Drogoszem. Ten fragment życiorysu Kasprzyka został sfabularyzowany w filmie "Bokser" w reżyserii Juliana Dziedziny, na podstawie scenariusza Bohdana Tomaszewskiego i Jerzego Suszko (1966), w roli głównej wystąpił Daniel Olbrychski.
Był zawodnikiem w latach 1955–1976 Sparty Ziębice (trenowany przez szkoleniowca Józefa Sołdryka), Łabęd, Nysy Kłodzko, w czasie największych sukcesów walczył w BBTS Bielsko-Biała, a także Górnika Wesoła i Górnika Pszów. Laureat Nagrody im. Aleksandra Rekszy (1999).
Został odznaczony Krzyżem Kawalerskim (2004) i Komandorskim (2021) Orderu Odrodzenia Polski. 
Otrzymał honorowe obywatelstwo gminy Ziębice.

</doc>
<doc id="296940" url="https://pl.wikipedia.org/wiki?curid=296940" title="Éric-Emmanuel Schmitt">
Éric-Emmanuel Schmitt

Éric-Emmanuel Schmitt (ur. 28 marca 1960 w Sainte-Foy-lès-Lyon) – francuski dramaturg, eseista i powieściopisarz, z wykształcenia filozof. Mieszka w Brukseli.
Życiorys.
Uczęszczał do École normale supérieure, jednej z przodujących francuskich uczelni humanistycznych. Zdobył tam najbardziej prestiżowy z francuskich certyfikatów nauczycielskich oraz doktorat z filozofii.
Na świecie jest znany głównie jako twórca teatralny. Jego pierwszym krokiem ku sławie była "La Nuit de Valognes" (tytuł angielski: "Don Juan on Trial") wystawiona w 1991 w paryskim teatrze Comédie des Champs-Elysées w reżyserii Jeana-Luca Tardieu i następnie wspierana przez Royal Shakespeare Company. Następna sztuka, "Le Visiteur" (tytuł angielski: "The Visitor") z 1993, była triumfem, który przyniósł autorowi trzy Moliery (dla najlepszego aktora, odkrycia teatralnego i przedstawienia). Sztuka była tłumaczona i wystawiana na całym świecie. Wersja muzyczna została przygotowana przez Théâtre Impérial de Compiègne i wystawiana w Operze Londyńskiej.
Po dwóch sukcesach Schmitt porzucił pracę wykładowcy filozofii na Uniwersytecie Sabaudzkim, aby zostać pisarzem pełnoetatowym. Następnym osiągnięciem stała się sztuka "Variations énigmatiques" (tytuł angielski: "Enigma Variations") uznawana za najbardziej popularną pracę Schmitta na świecie.
W ciągu zaledwie dekady stał się jednym z najpoczytniejszych francuskojęzycznych autorów na świecie. Jego książki tłumaczone są na 35 języków, a sztuki wystawiane w ponad czterdziestu krajach. Książki Schmitta w większości bazują na sztukach teatralnych o tych samych tytułach.
Poza dziedziną teatru, Eric-Emmanuel Schmitt w 1997 napisał doktorat na temat „Diderot i filozofia uwodzenia”. Ponadto, jako meloman z zamiłowania, przetłumaczył na francuski "Wesele Figara". W październiku 2005 jego nowa powieść "Moje życie z Mozartem" została wydana w kilku państwach.
We Francji wszystkie jego prace wydawane są przez wydawnictwo Albin Michel.
Od 2002 roku Schmitt mieszka w Brukseli, a w 2008 uzyskał obywatelstwo belgijskie.
W 2001 roku przyznano mu nagrodę Grand Prix du Théâtre de l’Académie Française. W roku 2010 otrzymał Nagrodę Goncourtów w kategorii opowiadania za zbiór opowiadań "Trucicielka".
Na polski jego twórczość tłumaczyli: Hanna Abramowicz, Maria Braunstein, Jan Brzezowski, Wawrzyniec Brzozowski, Barbara Grzegorzewska, Gabriel Karski, Jan Maria Kłoczowski, Anna Lisowska, Łukasz Müller, Krystyna Rodowska, Agata Sylwestrzak-Wszelaki i Ewa Wieleżyńska.

</doc>
<doc id="296942" url="https://pl.wikipedia.org/wiki?curid=296942" title="Association of Shareware Professionals">
Association of Shareware Professionals

Association of Shareware Professionals (ASP) - założona w 1987 r. w Muskegon, Michigan, organizacja producentów oprogramowania shareware'ego. Autorzy programów dostarczają ASP swoje produkty, które są aprobowane, sprawdzane pod kątem obecności wirusów i przekazywane do dystrybutorów płyt CD. Organizacja zmodyfikowała nieco swoją rolę z chwilą rozpowszechnienia się serwisów shareware'owych w WWW.
Linki zewnętrzne.
Witryna Association of Shareware Professionals

</doc>
<doc id="296943" url="https://pl.wikipedia.org/wiki?curid=296943" title="Area tangens hiperboliczny">
Area tangens hiperboliczny



</doc>
<doc id="296944" url="https://pl.wikipedia.org/wiki?curid=296944" title="Związek alifatyczny">
Związek alifatyczny



</doc>
<doc id="296947" url="https://pl.wikipedia.org/wiki?curid=296947" title="XM">
XM



</doc>
<doc id="296948" url="https://pl.wikipedia.org/wiki?curid=296948" title="Autostrada A12 (Polska)">
Autostrada A12 (Polska)

Autostrada A12 – obowiązujące w latach 1986–2000 oznaczenie fragmentu poniemieckiej autostrady RAB 9: Berlin – Wrocław na odcinku Golnice – Krzyżowa – Krzywa o długości 17 km.
Obecnie między Golnicami a Krzyżową jest częścią autostrady A18 (E36), zaś dalszy przebieg do Krzywej włączono do autostrady A4 (E40).

</doc>
<doc id="296949" url="https://pl.wikipedia.org/wiki?curid=296949" title="Cirque Du Soleil">
Cirque Du Soleil



</doc>
<doc id="296951" url="https://pl.wikipedia.org/wiki?curid=296951" title="Bzowo (wieś w województwie kujawsko-pomorskim)">
Bzowo (wieś w województwie kujawsko-pomorskim)

Bzowo – kociewska wieś sołecka w Polsce położona w województwie kujawsko-pomorskim, w powiecie świeckim, w gminie Warlubie.
Położenie i demografia.
Wieś położona jest na obszarze Zespołu Parków Krajobrazowych Chełmińskiego i Nadwiślańskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 473 mieszkańców. Jest czwartą co do wielkości miejscowością gminy Warlubie.
Historia.
Wbrew pozorom nazwa, wzmiankowanej już w 1295 roku, osady nie wiąże się z pospolitym krzewem ozdobnym – bzem, lecz z popularnym w średniowieczu na Pomorzu imieniem Sobiesz (Sobiesław). Nazwa zmieniała się z pierwotnego "Sobieszowa" przez "Bszowo" do funkcjonującego od końca XVI w. "Bzowa".
Gdy w 1772 roku Rzeczpospolita straciła na rzecz Prus tereny Pomorza i Kujaw, nazwa wsi Bzowo zmieniono na Sibsau. Ten stan rzeczy panował aż do odzyskania przez Polskę niepodległości po I wojnie światowej i przyłączenia do macierzy terenów położonych na Kociewiu na przełomie stycznia i lutego 1920 roku. Po 148 latach pod zaborami Bzowo odzyskało swoją pierwotną nazwę. Niestety ten stan nie utrzymywał się zbyt długo, gdyż 4 września 1939 roku Bzowo znów znajdowało się w rejonie okupacji niemieckiej (III Rzeszy). W latach 1939 - 1941 nazwę przemianowano na Sibsau, lecz w 1942 roku nazwę zmieniono ze względów na wcześniejszą historię Bzowa utożsamianą z holendrami na Hollendorf (Hollen - początek pochodził od słowa "der Holländer" czyli Holender, dorf - niem. nazwa wsi)
Po wielkich powodziach w 2. połowie XVI wieku, w Bzowie osadzono holenderskich mennonitów. Umiejętność gospodarowania na podmokłych terenach sprawiła, że olędrzy stali się pożądanymi kolonistami. Śladem ich bytności jest kościół z 1768 roku. W okolicy znajdują się domy drewnianej konstrukcji zrębowej, wybudowane w stylu holenderskim w połowie XIX wieku. W pobliskim Osieku (2 km na wschód) odkryto ślady cmentarzyska grobów skrzynkowych, jedynego na nizinach nadwiślańskich, najniżej położonego na Kociewiu. Około 3 km na zachód od Bzowa znajduje się Góra Kościuszki (wzgórze 85 m n.p.m.) nazwana tak dla uczczenia 110. rocznicy śmierci Tadeusza Kościuszki.
Współczesność.
We wsi rośnie grusza polna o obwodzie (przy powołaniu) 150 cm, uznana za pomnik przyrody w 1991 roku. W Bzowie działa Ochotnicza Straż Pożarna, która niedawno świętowała swoje 91. urodziny. W tej miejscowości działa Koło Gospodyń Wiejskich liczące sobie 75 lat. Bzowo, według Narodowego Spisu Powszechnego (III 2011 r.) liczyło 473 mieszkańców. Większość mieszkańców Bzowa jest katolikami.

</doc>
<doc id="296952" url="https://pl.wikipedia.org/wiki?curid=296952" title="Lipinki (powiat świecki)">
Lipinki (powiat świecki)

Lipinki – kociewska wieś sołecka w Polsce, położona w województwie kujawsko-pomorskim, w powiecie świeckim, w gminie Warlubie.
Do 1954 roku miejscowość była siedzibą gminy Lipinki. W latach 1954–1972 wieś należała i była siedzibą władz gromady Lipinki. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 493 mieszkańców. Jest trzecią co do wielkości miejscowością gminy Warlubie.
Pierwsze wzmianki o Lipinkach pochodzą z 1591 roku z protokołu wizytacji parafii Lipinki przez ks. bp Hieronima Rozdrażewskiego. Obecny kościół pw. Marii Wspomożycielki Wiernych wybudowano w latach 1900–1904. Na terenie wsi zachowały się dwie chaty w stylu holenderskim z XVIII wieku. Do najciekawszych pomników przyrody należą: dąb w Przewodniku pamiętający czasy wojen napoleońskich oraz aleja dębowa w pobliżu leśnictwa "Jeżewnica" pochodząca z tego samego okresu.
We wsi urodził się bł. ks. Franciszek Rogaczewski.

</doc>
<doc id="296953" url="https://pl.wikipedia.org/wiki?curid=296953" title="Wielki Komorsk">
Wielki Komorsk

Wielki Komorsk – sołecka wieś kociewska w Polsce, położona w województwie kujawsko-pomorskim, w powiecie świeckim, w gminie Warlubie, częściowo na Wysoczyźnie Świeckiej i w Dolinie Dolnej Wisły.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 1376 mieszkańców. Jest drugą co do wielkości miejscowością gminy Warlubie.
Historia.
O prastarym osadnictwie świadczą odkryte groby skrzynkowe (ok. 500-125 p.n.e.). Miejscowość znajdowała się pod panowaniem książąt Pomorza Gdańskiego, a od roku 1246 była w posiadaniu biskupów kujawskich. Pierwotny kościół pochodził z roku 1295 (zachowały się gotyckie fragmenty w dolnej części wieży), a obecny barokowy kościół, będący trzecią w historii Komorska świątynią, wybudowano w roku 1798. W kościele znajduje się ornat z XVIII wieku i witraże z roku 1896 (wykonane w Monachium). W XVI wieku wieś częściowo zasiedlona została przez mennonitów holenderskich. Do dziś zachowały się w Wielkim i Małym Komorsku XIX-wieczne chaty drewniane o konstrukcji zrębowej, wybudowane w stylu holenderskim.

</doc>
<doc id="296954" url="https://pl.wikipedia.org/wiki?curid=296954" title="Ambrosius Stub">
Ambrosius Stub

Ambrosius Stub (ur. maj 1705 w Gummerup we Fionii, zm. 15 lipca 1758 w Ribe) – duński poeta.

</doc>
<doc id="296955" url="https://pl.wikipedia.org/wiki?curid=296955" title="B28">
B28

B28 – amerykańska bomba termojądrowa skonstruowana w pierwszej połowie lat 50. XX wieku.
Historia.
Na początku lat 50. XX wieku w USA rozpoczęto prace nad nową termojądrową bombą lotniczą. Dzięki zastosowaniu ładunku jądrowego o regulowanej mocy wybuchu nowej bomby można było używać jako broni taktycznej lub strategicznej. Ładunek bojowy bomby oznaczonej początkowo jako Mk 28 stanowiła głowica bojowa W28 (stosowana także jako głowica pocisku ziemia-ziemia TM-76 Mace i rakiety powietrze-ziemia GAM-77 Hound Dog.
Produkcję nowej bomby rozpoczęto w 1957 roku. W 1968 roku oznaczenie bomby zmieniono na B28. Produkowano wersje:
Bomby wszystkich wersji mogły być wyposażone w ładunki termojądrowe W28 o mocy 1,1 MT (Mod 1), 350 kT (Mod 2), 70 kT (Mod 3), lub 1.45 MT (Mod 5).
Poza wersją B28FI przenoszoną wyłącznie przez bombowce B-52, bomby B28 mogły być przenoszone przez wszystkie samoloty lotnictwa taktycznego US Air Force i US Navy (A-4, A-6, A-7, F-4, F-100, F-104).
W 1970 roku po wyprodukowaniu ok. 1200 egz. produkcję bomby B28 zakończono.

</doc>
<doc id="296960" url="https://pl.wikipedia.org/wiki?curid=296960" title="Ulica Henryka Sienkiewicza w Kielcach">
Ulica Henryka Sienkiewicza w Kielcach

Ulica Henryka Sienkiewicza – reprezentacyjna ulica Kielc, wytyczona w latach 20. XIX wieku, łącząca w sobie charakter zabytkowy ze współczesnym centrum handlowym. Ma długość ok. 1270 metrów i ciągnie się od dworca kolejowego przy placu Niepodległości do placu Stanisława Moniuszki.
Ulicą Sienkiewicza przechodzi czerwony szlak miejski prowadzący przez zabytkowe i ciekawe turystycznie miejsca miasta Kielce.
Historia.
Zalążek ulicy Sienkiewicza zaczął się tworzyć pod koniec XVII wieku. Kielce liczyły wtedy około 1500 mieszkańców stałych. W 1789 roku w mieście było zaledwie 6 budynków murowanych – 4 z nich znajdowały się w Rynku, a dwa przy ulicy Małej. Miasto liczyło wówczas 252 domy. Przyszła ulica Sienkiewicza przebiegała między "miastem biskupim" a posiadłościami mieszczan. Nie wykonano na niej żadnej nawierzchni, błoto było więc zjawiskiem codziennym. Droga w kierunku wschodnim ginęła w polach, natomiast w kierunku zachodnim wiodła do bagnistych brzegów rzeki Silnicy i otaczających ją stawów.
W 1821 roku Marian Potocki, geometra przysięgły Królestwa Polskiego, wykonał plan przestrzenny zagospodarowania Kielc. Plan ten uwzględniał w swoich założeniach koncepcyjnych przewodnią rolę Kielc jako ośrodka administracyjno-usługowo-oświatowego. Starano się bez radykalnej przebudowy śródmieścia unowocześnić miasto przez rozbudowę obszaru osiedleńczego, regulację już istniejących ulic i budowę nowych. W tym planie ulica Sienkiewicza (wtedy Konstantego) miała początek przy placu Leonarda, drugi zaś koniec prowadził donikąd. Nie kończył się na projektowanym placu przy zbiegu ulic Leśnej i Kapitulnej, lecz przechodził do Silnicy i dalej na zachód. Prawdopodobnie w przyszłości ulica miała połączyć miasto z ewentualnym ośrodkiem górnictwa i hutnictwa kruszcowego (Czarnów, Górki Szczukowskie, Karczówka).
Obecna ulica Sienkiewicza została nazwana w 1823 roku z inicjatywy Potockiego imieniem Wielkiego Księcia Konstantego Pawłowicza, dowódcy armii Królestwa Polskiego. Był on najważniejszą osobą w Królestwie Polskim, a w gruncie rzeczy (po śmierci gen. Józefa Zajączka) carskim namiestnikiem. Ulica Konstantego została wybrukowana, bo prowadziła do państwowych urzędów (hipoteki, poczty, później szkoły), jak też dlatego, aby szybciej i łatwiej można było przewozić wodę potrzebną w razie pożarów; kończyła się u zbiegu ulic Leśnej i Kapitulnej.
W tamtych czasach nie było jeszcze mostu na Silnicy. Aby przejść na drugą stronę przechodzono przez rzekę w bród. Po wybuchu powstania listopadowego ulicę Księcia Konstantego zaczęto umownie nazywać od znajdującego się przy niej budynku poczty – Pocztową. Szybko stała się ona reprezentacyjną ulicą miasta. W 1840 roku powstał tu okazały dom ze stajniami, zajazdem i salą teatralną. Znajdowała się przy niej hipoteka, poczta, a potem także szkoła. W 1877 roku przemysłowiec Ludwik Stumpf rozpoczął budowę teatru zwanego potem teatrem Ludwika (dziś Teatr im. Stefana Żeromskiego). Na przedstawienia teatralne zjeżdżała się okoliczna szlachta, przychodzili mieszczanie, młodzież i oficerowie rosyjskich pułków stacjonujących w mieście.
5 lipca 1881 roku została zatwierdzona koncesja na budowę drogi żelaznej Iwanogrodzko-Dąbrowskiej, łączącej Dęblin z Zagłębiem Dąbrowskim. Rozpoczęto budowę kolei, a wraz z nią dworca kolejowego. Pierwszy parowóz wjechał do Kielc 21 grudnia 1883 roku. Budowę budynku dworca ukończono jednak dopiero w 1885 roku. Stanął w szczerym polu, na linii ulicy Sienkiewicza. Budowla ta przetrwała aż do lat 60. XX wieku. Początkowo na Silnicy wybudowano mostek i tę część ulicy nazwano Ruską. Potocznie nową cześć ulicy nazywano Kolejową. Dzięki tej inwestycji, pomiędzy miastem a dworcem powstała duża przestrzeń budowlana. Rozbudowa ulicy wiązała się z przemianami społecznymi.
Z wytyczeniem dalszej części dzisiejszej ulicy Sienkiewicza wiązał się duży napływ Żydów do Kielc. Zaczęli oni inwestować w działki budowlane. Między ulicą Czystą (Ignacego Paderewskiego) a Żelazną, po stronie południowej, znajdował się obszar ziemi niezabudowanej. Były tam pola uprawne na których sadzono ziemniaki i siano zboże. Od ulicy Sienkiewicza teren odgrodzony był parkanem.
W maju 1915 roku, kiedy Rosjanie opuścili miasto, a zajęły je wojska pruskie, potoczne nazwy Kolejowa i Pocztowa stały się formą urzędową. Jesienią tego roku Kielce znalazły się w utworzonej austro-węgierskiej strefie okupacyjnej; ulica Kolejowa uzyskała początkowo miano ulicy gen. Józefa Dankla, a następnie cała arteria od placu Leonarda do placu przed dworcem kolejowym otrzymała na cześć cesarza Austro-Węgier nazwę ulicy Franciszka Józefa. Od 1919 roku była to już ulica Henryka Sienkiewicza.
Zabytki.
Zabudowa ulicy Sienkiewicza na odcinku od placu Moniuszki do ul. Paderewskiego została wpisana do rejestru zabytków nieruchomych (nr rej.: A.368 z 14.08.1976).
Poszczególne obiekty wpisane do rejestru zabytków:
Modernizacja ulicy.
Modernizację ulicy Sienkiewicza rozpoczęto w 2001 roku od fragmentu deptaka pomiędzy ulicą Dużą a Małą. Wykonano remont sieci sanitarnej i wodociągowej, kanalizację burzową oraz instalację elektryczną. Diametralnie zmieniło się oblicze ulicy. Nawierzchnię stanowi teraz kostka oraz płyty granitowe ułożone nie tylko na ul. Sienkiewicza, ale także we fragmentach przylegających do niej ul. Małej i Dużej. Reprezentacyjna ulica Kielc zabudowana została trzema tarasami, otoczonymi półkolistymi murkami. Wiosną 2002 zamontowane zostały również na tym odcinku nowe ławki. Powstał także taras widokowy z lunetą. Remont objął ponadto zmianę oświetlenia ulicy na stylowe latarnie.
W 2002 roku zmodernizowano kolejny odcinek deptaka – pomiędzy ulicą Małą a Staszica. Z okazji uroczystego oddania do użytku kolejnego zmodernizowanego odcinka ulicy Sienkiewicza, symboliczną wstęgę przeciął 17 października 2002 podczas wizyty w Kielcach prezydent Aleksander Kwaśniewski. Nową nawierzchnię niemal 250 m jezdni stanowi kostka z rudego i szarego granitu, także z płyt granitowych zbudowane są chodniki. Zużyto prawie 4000 m² kostki i płyt granitowych, ułożono niemal 1200 m kabli elektrycznych, ponad 820 m kanalizacji deszczowej z przykanalikami i wysięgnikami, ponad 550 m sieci wodociągowej z przyłączami i wysięgnikami w przyległe ulice oraz niemal 300 m przyłączy kanalizacji sanitarnej. Wykonane zostały także nowe przyłącza gazowe do domów oraz przebudowane fragmenty gazociągu kolidującego z projektowanym oświetleniem ulicznym. Nowy odcinek ul. Sienkiewicza oświetla 29 stylowych latarni, na ulicy ustawiono ławki, kosze na śmieci i gazony z roślinami (wiśnie japońskie, iglaki, rośliny płożące), posadzono klony kuliste. Koszt prac oszacowano na 4 miliony złotych.
W roku 2003 zrealizowany został IV etap budowy ul. Sienkiewicza – na odcinku od ul. Staszica do rzeki Silnicy. Remont objął przebudowę nawierzchni ulicy, chodników, mostu, budowę kładek dla pieszych (górnej i dolnej). Powstały również tarasy z wiszącą zielenią i podświetleniem dna rzeki oraz oczyszczalnia wód deszczowych. Przebudowano też sieci uzbrojenia technicznego w zakresie: wodno-kanalizacyjnym, elektroenergetycznym, gazowym. Ponadto zakresem prac objęto również szatę graficzną, elementy małej architektury. Nawierzchnia ulicy Sienkiewicza została zaprojektowana jako odtworzenie historycznego traktu ulicy XIX-wiecznej. Remont zakończono w grudniu 2003 roku. Na wiosnę posadzono również ciekawe elementy zieleni.
Zgodnie z planem, 30 września 2004 zakończyła się modernizacja kolejnego odcinka ul. Sienkiewicza od rzeki Silnicy do ul. Paderewskiego. Prace wykonało ŚPRD "Trakt". Prace objęły: przebudowę sieci wodociągowej wraz z przyłączami do budynków i przeciwpożarowego zaopatrzenia w wodę, kanalizacji sanitarnej z przyłączami do budynków, kanalizacji deszczowej z przyłączami, sieci energetycznej niskiego i średniego napięcia, sieci oświetlenia ulicznego oraz odcinków gazociągu. Dzięki modernizacji deptak ma także nową nawierzchnię oraz elementy małej architektury.
Zakończyła się także modernizacja na odcinku od placu Moniuszki do ulicy Dużej. Całkowicie wyremontowano skwer przy budynku Poczty Polskiej z końca 1830 roku. Plac ten, oficjalnie nazwany Sienkiewiczowską Dzielnicą Mieszkaniową, powstał w 1950 roku. Na czterech kamienicach wokół niego znajdują się portrety polskich pisarzy związanych z regionem świętokrzyskim – Mikołaja Reja, Jana Kochanowskiego, Henryka Sienkiewicza i Stefana Żeromskiego. W dole ulicy, u zbiegu ulic Sienkiewicza i Kapitulnej, na miejscu dawnej fontanny i kiosku urządzono plac, nazwany Placem Artystów, na którym zamontowano nowoczesną fontannę oraz małe gejzery tryskające wodą. Postawiono również kolumnadę granitowych obelisków, które docelowo mają służyć jako sztalugi do ekspozycji prac lokalnych artystów. Na placu ustawiana bywa scena i organizowane są występy artystyczne. 
Plac przy Kapitulnej łączy ulicę Sienkiewicza z parkiem miejskim.
W 2005 roku ulica Sienkiewicza otrzymała także tytuł najładniej oświetlonej ulicy w Polsce.
14 grudnia 2006 nastąpiło uroczyste oddanie ostatniego remontowanego odcinka od ulicy Paderewskiego do ulicy Żelaznej. Podczas otwarcia prezydent Kielc Wojciech Lubawski wraz z przewodniczącym Rady Miasta i dyrektorem Miejskiego Zarządu Dróg przecięli wstęgę, kończąc tym samym modernizację ulicy. Rewitalizacja całej ulicy w ciągu 5 lat została zamknięta kwotą 28 milionów złotych. Środki na jej przeprowadzenie pochodziły z Europejskiego Funduszu Rozwoju Regionalnego, budżetu państwa i miejskiej kasy.
W miesiącach letnich 2007 roku dokonano przebudowy skrzyżowania z ulicą Paderewskiego – zlikwidowana została stara sygnalizacja świetlna, a przecinający deptak asfalt został zastąpiony granitową kostką położoną powyżej poziomu ulicy Paderewskiego (jednocześnie skrzyżowanie zostało zamknięte dla normalnego ruchu samochodów). W 2016 roku nastąpiła renowacja skrzyżowania. Polegała ona na likwidacji kolein wytworzonych pod ciężarem pojazdów i wymianę podbudowy jezdni.
28 czerwca 2010 odsłonięto pomnik Henryka Sienkiewicza autorstwa Gustawa Zemły – jednego z najbardziej znanych współczesnych polskich rzeźbiarzy.
Uroczystość odbyła się w ramach obchodów dni miasta. Uczestniczyli w niej krewni wielkiego pisarza. Monument przedstawia literata siedzącego pod wysoką, klasyczną kolumną rzymską, w narzuconym na ramię płaszczu, z symbolizującym Nagrodę Nobla arkuszem papieru na kolanach. Postać została wykonana z brązu, natomiast kolumna, cokół i płyta, na której stanęły oba te elementy – z marmuru świętokrzyskiego. Z przodu cokołu pomnika wykuto napis Quo vadis, natomiast z tyłu umieszczono słowa z powieści Ogniem i mieczem – „Wszyscyśmy bracia”. Pomnik znajduje się na Placu Moniuszki na szczycie ulicy Sienkiewicza.
W 2019 r. przy skrzyżowaniu z ulicą Ignacego Paderewskiego postawiono pomnik Stanisława Ignacego Łaszczyńskiego. 

</doc>
<doc id="296963" url="https://pl.wikipedia.org/wiki?curid=296963" title="Money for Nothing (singel Dire Straits)">
Money for Nothing (singel Dire Straits)

Money for Nothing – utwór zespołu Dire Straits, skomponowany przez Marka Knopflera, wydany w 1985 roku na albumie "Brothers in Arms". Po ponownym wydaniu kompozycji jako singel, stała się ona międzynarodowym przebojem. Piosenka charakteryzowała się kontrowersyjnym, jak na tamte czasy, tekstem oraz imponowała nowatorskim teledyskiem. „Money for Nothing” był wideoklipem, który jako pierwszy został wyemitowany przez zaczynającą swą działalność międzynarodową stację telewizyjną MTV Europe 1 sierpnia 1987 roku.
Tekst utworu przedstawia punkt widzenia pracownika fizycznego pracującego w dziale AGD/RTV w domu towarowym. W jednym z wywiadów Mark Knopfler, lider zespołu, odsłonił kulisy powstania tekstu:
„Główny bohater wideoklipu "Money for Nothing" to facet, który pracuje w dziale technicznym sklepu z RTV, AGD i kuchniami robionymi na zamówienie klienta. Postać ta śpiewa sobie piosenkę. Napisałem ten utwór, gdy byłem akurat w takim sklepie. Pożyczyłem kawałek papieru i zacząłem pisać słowa. Chciałem użyć jak najwięcej wyrazów, które słyszałem od prawdziwego faceta, ponieważ to było bardziej naturalne.”
Komentarze mężczyzny dotyczące muzyka pokazywanego właśnie w MTV zawierały określenia typu: "„wali w bongosy jak szympans”" ("Bangin’ on the bongoes like a chimpanzee"), "„mała ciota z kolczykami i makijażem”" ("See the little faggot with the earring and the makeup"), "„pieniądze za nic i laski za darmo”" ("Money for nothin’ and chicks for free").
Teledysk do utworu prezentował wczesną animację komputerową opartą na grafice wektorowej. Mimo iż animacja wydawała się zbyt surowa jak na ówczesne standardy, to wideoklip był jednym z pierwszych, w którym zaprezentowano animowane i generowane komputerowo ludzkie postacie. Teledysk od razu uznano za przełomowy ze względu na wykorzystaną technikę i uzyskany efekt.
Autorstwo słów utworu należy podzielić pomiędzy Marka Knopflera, jak i Stinga, mimo iż udział Stinga ograniczał się do słów „I Want My MTV” ("„Chcę swoje MTV”"), będących nawiązaniem do sposobu myślenia klientów i ich nieskomplikowanych, zdaniem autora, potrzeb. Jest to niejako odpowiedź na oferty firm instalujących telewizory czy telewizję kablową bądź satelitarną – „cokolwiek, bylebym miał swoje MTV”.

</doc>
<doc id="296964" url="https://pl.wikipedia.org/wiki?curid=296964" title="S3M (format pliku)">
S3M (format pliku)

S3M (Scream Tracker 3 module) to rozszerzenie formatu modułu muzycznego MOD. Stworzony został przez grupę Future Crew wraz z trackerem Scream Tracker 3. Jest to jeden z najbardziej rozbudowanych MODów, zyskał on dość dużą popularność na platformie PC (jednak nie taką jak XM).

</doc>
<doc id="296967" url="https://pl.wikipedia.org/wiki?curid=296967" title="Jarosław Lasecki">
Jarosław Lasecki

Jarosław Wacław Lasecki (ur. 1 czerwca 1961 w Myszkowie) – polski polityk, menedżer, przedsiębiorca i działacz społeczny, senator VI i VIII kadencji.
Życiorys.
Wykształcenie.
Studiował na Wydziale Mechanicznym Politechniki Krakowskiej (w 1990 uzyskał tytuł magistra inżyniera mechanika). Studia kontynuował za granicą na Wydziale Germanistyki Uniwersytetu w Paderborn, następnie na Wydziale Termodynamiki Stosowanej RWTH w Akwizgranie, był stypendystą Fundacji Klöcknera w Duisburgu.
Działalność zawodowa.
W latach 1990–1995 pracował w amerykańskiej firmie konsultingowej Boston Consulting Group (BCG) w Düsseldorfie i Zurychu. W 1995 stworzył w Polsce sieć sklepów dyskontowych Plus. W okresie kierowania przez niego tą firmą znalazła się wśród najbardziej dochodowych firm handlowych w Polsce. W 2008 Plus z obrotem 1,4 mld zł został sprzedany Jerónimo Martins, właścicielowi sieci sklepów Biedronka.
W 2003 został prezesem zarządu spółki prawa handlowego „Teng”, działającej na rynku nieruchomości handlowych. Jednocześnie prowadzi działalność rolniczą w ramach rodzinnego gospodarstwa o powierzchni ponad 1300 ha na obszarze Jury Krakowsko-Częstochowskiej.
Działalność społeczna.
Zaangażowany w działalność kulturalną i ochronę zabytków, w szczególności w regionie Jury Krakowsko-Częstochowskiej. Sfinansował m.in. remont zabytkowego kościoła parafialnego w Żurawiu, renowację dworu w Żurawiu, zabezpieczenie ruin zamku w Mirowie. W 2000 rozpoczął rekonstrukcję królewskiego zamku w Bobolicach na Szlaku Orlich Gniazd. Został również właścicielem dworu w Skrzydlowie i współwłaścicielem dworu w Małusach Wielkich.
Wspomaga działalność Ochotniczych Straży Pożarnych, Związku Polskich Kawalerów Maltańskich, Caritas, Częstochowskiego Klubu Motocyklowego Włókniarz.
Jest honorowym prezesem Ochotniczej Straży Pożarnej w Żurawiu, członkiem Polskiego Związku Łowieckiego, Stowarzyszenia Menedżerów w Polsce, Izby Przemysłowo–Handlowej, Polsko-Niemieckiej Izby Przemysłowo-Handlowej i Stowarzyszenia Miast Kazimierza Wielkiego.
Działalność polityczna.
W wyborach parlamentarnych w 2005 jako niezależny kandydat uzyskał mandat senatora w okręgu nr 27. Z powodu błędnych kart do głosowania wybory w tym okręgu zostały decyzją Sądu Najwyższego powtórzone w styczniu 2006 (pierwszy taki przypadek w historii III RP), Jarosław Lasecki ponownie został wybrany na senatora VI kadencji. W Senacie zasiadał w Komisji Gospodarki Narodowej oraz w Komisji Spraw Zagranicznych. Jako bezpartyjny senator zasiadał w klubie parlamentarnym Prawa i Sprawiedliwości.
Według „Gazety Wyborczej” był najbogatszym senatorem VI kadencji. W przedterminowych wyborach w 2007 bez powodzenia ubiegał się o reelekcję z własnego komitetu.
W 2009 wstąpił do Platformy Obywatelskiej. W 2010 został delegatem na konwencję krajową tej partii. W wyborach parlamentarnych w 2011 był kandydatem PO w okręgu nr 68; uzyskał wówczas mandat senatora VIII kadencji. W wyborach w 2015 nie został wybrany na kolejną kadencję. W wyborach w 2019 kandydował do niższej izby polskiego parlamentu.
Odznaczenia i wyróżnienia.
W 2004 odznaczony Złotym Krzyżem Zasługi, a w 2011 za działania na rzecz ochrony zabytków regionu Krzyżem Kawalerskim Orderu Odrodzenia Polski.
W 2000 i w 2003 Jarosław Lasecki był finalistą konkursu „Manager Roku” organizowanego przez Stowarzyszenie Menedżerów Polskich. Wyróżniony nagrodami branżowymi „Inwestor Roku” (1999), „Menedżer Roku” (2000 i 2003), tytułem „Mecenas Kultury” (2001), wyróżniany przez politechniki w Krakowie i Częstochowie.
Życie prywatne.
Jest żonaty z Beatą Marią Lasecką z domu Freiin von Arnim, architektem wnętrz. Mają pięcioro dzieci. Jego bratem jest Dariusz Lasecki, były starosta myszkowski.

</doc>
<doc id="296968" url="https://pl.wikipedia.org/wiki?curid=296968" title="Bogdan Lisiecki">
Bogdan Lisiecki

Bogdan Lisiecki (ur. 9 października 1962 w Łasku) – polski polityk, ekonomista, menedżer, przedsiębiorca, senator VI kadencji.
Życiorys.
Wykształcenie i praca zawodowa.
W 1998 uzyskał licencjat w Wyższej Szkole Kupieckiej w Zgierzu, a w 2000 ukończył studia magisterskie na Wydziale Zarządzania Szkoły Wyższej im. Pawła Włodkowica w Płocku.
W latach 1980–1985 pracował w PKS w Zduńskiej Woli. Od 1985 do 1987 pracował jako kierowca w Spółdzielni Transportu Wiejskiego. W latach 1987–1991 był zatrudniony w Związku Gminnych Spółdzielni jako kierownik magazynu. W okresie 1991–2005 prowadził własną działalność gospodarczą w branży handlowej.
W styczniu 2009 wszedł w skład zarządu Miejskiego Przedsiębiorstwa Wodociągów i Kanalizacji w Łasku, a w grudniu tego samego roku objął funkcję prezesa tej instytucji, którą pełnił do stycznia 2011.
Działalność polityczna.
W wyborach samorządowych w 2002 bez powodzenia ubiegał się o funkcję burmistrza Łasku z ramienia PSL. W 2004 wstąpił do Samoobrony RP. W tym samym roku bezskutecznie kandydował z jej listy do Parlamentu Europejskiego. W wyborach w 2005 uzyskał mandat senatorski w okręgu piotrkowskim. Pracował w Komisji Gospodarki Narodowej. W wyborach parlamentarnych w 2007 bez powodzenia ubiegał się o reelekcję. Po wyborach wystąpił z Samoobrony RP.
W wyborach samorządowych w 2010 bezskutecznie kandydował do sejmiku łódzkiego z listy Prawa i Sprawiedliwości, a cztery lata później na urząd burmistrza Łasku z ramienia lokalnego komitetu.

</doc>
<doc id="296969" url="https://pl.wikipedia.org/wiki?curid=296969" title="Snina">
Snina

Snina (węg. "Szinna") – miasto powiatowe we wschodniej Słowacji, w kraju preszowskim, w historycznym regionie Zemplin. Siedziba władz najbardziej wysuniętego na wschód powiatu Słowacji.
Miasto leży na wysokości 216 m n.p.m., u zbiegu Wyżyny Laboreckiej i Gór Bukowskich na północy oraz pasma Wyhorlatu na południu, w dolinie Cirochy, u ujścia rzeczki "Pčolinka" do tej rzeki. Ludność miasta liczy 20 031 osób "[2016]", powierzchnia wynosi 58,61 km². Miasto dzieli się na dzielnice "Sídlisko I", "Sídlisko II", "Bramhora", "Majer", "Tabla", "Brehy", "Daľkov", "Centrum", "Mier".
Przez Sninę przebiega droga krajowa nr 74 z Humennégo do przejścia granicznego Ubľa – Małyj Bereznyj na granicy z Ukrainą oraz linia kolejowa z Humennégo do miasteczka Stakčín, leżącego kilka kilometrów dalej na wschód od Sniny.
Pierwsza wzmianka o Sninie pochodzi z 1343; wynika z niej, że miejscowość należała do majątku magnackiej rodziny Drugethów. Snina powstała prawdopodobnie w wyniku kolonizacji południowych stoków Beskidów przez Wołochów. W XIV wieku Snina urosła do pozycji małego miasteczka; tak wzmiankują ją od 1585 rejestry komitatu Zemplén. W latach 1570–1630 odgrywała rolę ośrodka administracyjnego dla okolicznych wsi.
Miasto należało do Drugethów do końca XVII wieku, następnie przeszło na własność rodziny Zichych, a w 1770 – van Dernathów. W 1799 kupił je Józef Rholl z rodziny holenderskich przedsiębiorców osiadłej w środkowej Słowacji, który rozwinął w Górnym Zemplinie hutnictwo żelaza z rud w górach Wyhorlatu. Po wyczerpaniu się dostępnych zasobów rudy żelaza pod koniec XIX wieku hutnictwo upadło, zaś głównym zajęciem mieszkańców stało się wypalanie węgla drzewnego. Feudalne panowanie rodziny Rhollów zakończyło się w 1857. Pod koniec XIX wieku Snina była siedzibą powiatu w komitacie Zemplén. W latach 1909–1912 zbudowano linię kolejową, która połączyła Sninę z Humenném.
Przełom XIX i XX wieku był okresem gospodarczego upadku miasta, który zaowocował masową emigracją, przeważnie do USA. Ubóstwo pogłębiły kolejne nieszczęścia: I wojna światowa i seria powodzi w latach 20. XX wieku, z których katastrofalna okazała się powódź w 1926. W okresie międzywojennym Snina leżała na północnej magistrali drogowej łączącej zachód kraju z Rusią Zakarpacką. Większość mieszkańców trudniła się wówczas pozyskaniem i przetwórstwem drewna w wielkim miejscowym tartaku. Miasto uległo zniszczeniom podczas II wojny światowej. Po wojnie zostało odbudowane. W 1950 utworzono kombinat budowlany "Vihorlat", który później w szczytowym okresie rozwoju zatrudniał 6000 pracowników. Odpowiednio wzrosła również liczba mieszkańców miasta, dla których w latach 70. XX wieku wystawiono typowe socjalistyczne blokowiska.
Wzrost liczby mieszkańców:
Jednym z nielicznych zabytków Sniny jest klasycystyczny pałac z 1781 z posągiem Herkulesa odlanym z miejscowego żelaza w 1841 na dziedzińcu. Atrakcją turystyczną i ośrodkiem życia kulturalnego jest słowacki oddział Międzynarodowej Galerii Sztuki „Miró”, otwarty w 1993, wystawiający dzieła współczesnego malarstwa z całego świata.
Snina jednak służy turystom głównie jako punkt wypadowy do wycieczek w Góry Bukowskie i Wyhorlat, którego szczyt Sninský kameň (1006 m n.p.m., 5 km na południe od Sniny) góruje nad miastem. Szlaki turystyczne prowadzą na Sninský kameň i do górskiego jeziorka Morské oko. Nad zalewem "Rybníky" znajduje się kapielisko i ośrodek wypoczynkowy. W okolicznych wsiach Ruský Potok, Uličské Krivé, Topoľa i Hrabová Roztoka znajdują się drewniane rusińskie cerkiewki. 14 km od Sniny, w Parihuzovcach, znajduje się wyciąg narciarski.

</doc>
<doc id="296971" url="https://pl.wikipedia.org/wiki?curid=296971" title="Pierścień całkowity">
Pierścień całkowity



</doc>
<doc id="296972" url="https://pl.wikipedia.org/wiki?curid=296972" title="Łukowiec (województwo świętokrzyskie)">
Łukowiec (województwo świętokrzyskie)

Łukowiec – wieś sołecka w Polsce, położona w województwie świętokrzyskim, w powiecie sandomierskim, w gminie Koprzywnica.
W latach 1975–1998 miejscowość położona była w województwie tarnobrzeskim.
W administracji kościelnej rzymskokatolickiej wieś położona w archidiecezji lubelskiej, w diecezji sandomierskiej, w dekanacie koprzywnickim, w parafii pw. Matki Bożej Różańcowej.
W 1998 r. Łukowiec miał 300 mieszkańców i 112 gospodarstw o łącznej powierzchni 298,41 ha.
Wśród obiektów fizjograficznych w okolicy wsi występują nazwy: Błonie – pola, Dworskie – pola, Kliny – pola, Kocmyrz – pola, Leszcze – pola, łąki, Nadrudki – pola, Zadębinie – pola, Zaogrodzie – pola.
Obecnie w Łukowcu znajduje się kościół katolicki pw. NMP Wspomożycielki Wiernych i Szkoła Podstawowa.
Historia.
Wieś Łukowiec w źródłach historycznych także: "Lucawicz", "Lukowiecz" i "Lukowyecz". Początki wsi sięgają XI wieku. Osada ta z nadania monarszego w latach 1147-1149 stała się własnością klasztoru cystersów w Jędrzejowie. Zapewne przed 1250 r. jakieś dobra (sortes) w Łukowcu nabył także opat pobliskiego klasztoru koprzywnickiego, drogą zamiany powróciła do dóbr królewskich, po czym w drodze zamiany w 1368 r. wraca do włości klasztornych OCist..
Spory graniczne między klasztorami cysterskimi: jędrzejowskim i koprzywnickim o dobra w tej wsi spowodowały, że ten ostatni w 1424 roku zdecydował się sprzedać rolę mieszczanom koprzywnickim zwaną Sierocina i łąkę zwaną Długa wraz z zagajnikiem (z wyjątkiem gaju zwanego Konow). Te dwa klasztory jeszcze później (1460 i 1477) toczyły między sobą spory graniczne (głównie posesoryjne) o dobra w Łukowcu.
W 1578 r. Łukowiec (jak i pobliskie Błonie) były we władaniu urodzonego Jędrzeja Niedrzwickiego z Niedrzwicy, który płacił podatek z 4,5 łana, 9 kmieci, 1 zagrodnika, 2 komorników i 2 ubogich.
W 1827 r. Łukowiec miał 13 domów i 142 mieszkańców; był wsią prywatną (ziemiańską) należącą do parafii w Łoniowie .
W 1884 r. Łukowiec był osadą wiejską, w której było 16 domów i 148 mieszkańców na 171 morgach; miejscowy folwark (administracyjnie należał do klucza łoniowskiego) miał powierzchnię 254 morgi (z czego 187 mórg gruntów ornych i ogrodów, 41 mórg łąk, 8 mórg pastwisk, 3 morgi wód, 15 mórg placów i nieużytków), 6 budynków z drzewa, młyn wodny, wiatrak i cegielnię.
W 1929 r. w Łukowcu było 16 domów i 104 mieszkańców; Publiczna Szkoła Powszechna (1 klasa) mieściła się w budynku byłej rosyjskiej straży granicznej.

</doc>
<doc id="296974" url="https://pl.wikipedia.org/wiki?curid=296974" title="Roman Ludwiczuk">
Roman Ludwiczuk

Roman Edward Ludwiczuk (ur. 29 sierpnia 1957 w Wałbrzychu) – polski polityk, działacz sportowy i samorządowy, senator VI i VII kadencji.
Życiorys.
Ukończył w 2005 studia na Wydziale Nauk Społecznych i Zdrowia Wyższej Szkoły Zarządzania i Przedsiębiorczości w Wałbrzychu. W kadencji 1984–1988 zasiadał w Gminnej Radzie Narodowej w Walimiu. Pracował m.in. jako nauczyciel wychowania fizycznego, następnie do 2002 zajmował się prowadzeniem własnej działalności gospodarczej. Od 2002 do 2005 pełnił funkcję zastępcy prezydenta miasta Wałbrzycha.
W latach 2006–2011 był prezesem Polskiego Związku Koszykówki, wcześniej kierował klubem koszykarskim Górnik Wałbrzych.
W wyborach parlamentarnych w 2005 z ramienia Platformy Obywatelskiej został wybrany na senatora VI kadencji w okręgu wałbrzyskim. W wyborach w 2007 po raz drugi uzyskał mandat senatorski, otrzymując 93 094 głosy. Pełnił funkcję wiceprzewodniczącego klubu senatorskiego PO. 2 grudnia 2010 zrezygnował z członkostwa w Platformie Obywatelskiej i klubie parlamentarnym tej partii po opublikowaniu fragmentów nagrania jego rozmowy z wałbrzyskim samorządowcem ze sztabu Mirosława Lubińskiego, kandydata na prezydenta Wałbrzycha konkurującego z ubiegającym się o reelekcję przedstawicielem PO. W ujawnionych fragmentach tej rozmowy pojawiały się propozycje obsadzania stanowisk, przy czym rozmowa prowadzona była przy użyciu słów powszechnie uznawanych za wulgarne. W 2011 nie ubiegał się o reelekcję do Senatu. W 2018 jako kandydat PO bez powodzenia startował z listy Koalicji Obywatelskiej do sejmiku dolnośląskiego. W 2021 kandydował w przedterminowych wyborach na burmistrza Boguszowa-Gorców.
Życie prywatne.
Żonaty, ma dwoje dzieci.

</doc>
<doc id="296975" url="https://pl.wikipedia.org/wiki?curid=296975" title="IT (format pliku)">
IT (format pliku)

IT (Impulse Tracker module) to rozszerzenie formatu modułu muzycznego MOD. Stworzony przez Jeffreya Lima wraz z trackerem Impulse Tracker na PC pracujący w systemie DOS. 
IT jest bardzo rozbudowanym formatem modułu, ostatnim z klasycznych, (tj. używających tylko sampli, nie zaś nowoczesnych wtyczek VSTi i syntezatorów), zawiera niemal wszystkie możliwości wszystkich innych rozszerzeń formatu MOD, a także dodaje szereg nowych. Powstał jednakże stosunkowo późno i nie zdominował środowisk twórców (chociaż zaistniał i zyskał popularność).
Obsługuje go także wiele nowych trackerów, tj. Modplug Tracker.

</doc>
<doc id="296976" url="https://pl.wikipedia.org/wiki?curid=296976" title="Andrzej Łuczycki">
Andrzej Łuczycki

Andrzej Łuczycki (ur. 3 lutego 1952 w Radomiu) – polski polityk, ekonomista, senator VI kadencji.
Życiorys.
Syn Piotra i Brygidy Łuczyckich. W 1999 ukończył studia zawodowe na Wydziale Ekonomicznym Politechniki Radomskiej, a w 2001 studia na Wydziale Prawa i Administracji Uniwersytetu im. Marii Curie-Skłodowskiej w Lublinie.
Od 1969 do 1972 pracował w Zakładach Metalowych im. gen. Waltera w Radomiu jako mechanik. Następnie był zatrudniony m.in. w Ośrodku Badawczo-Rozwojowym w Radomiu i w Zjednoczeniu Odlewnictwa. Po wprowadzeniu stanu wojennego podjął własną działalność gospodarczą. Był przewodniczącym Stowarzyszenia Kupców i Usługodawców Ziemi Radomskiej, następnie wiceprezesem Stowarzyszenia Kupców Polskich. Przez dwie kadencje pełnił funkcję wiceprzewodniczącego rady nadzorczej Banku Spółdzielczego Rzemiosła.
Uczestniczył w radomskim proteście 25 czerwca 1976, w 1980 wstąpił do NSZZ „Solidarność”. W 1989 działał w Komitecie Obywatelskim. Następnie współtworzył radomski oddział Ruchu Obywatelskiego Akcja Demokratyczna. Później należał do Unii Demokratycznej i Unii Wolności, następnie wstąpił do Platformy Obywatelskiej.
Do 2005 zajmował stanowisko zastępcy dyrektora Wojewódzkiego Ośrodka Ruchu Drogowego w Radomiu. W wyborach parlamentarnych w 2005 z ramienia PO uzyskał mandat senatorski w okręgu radomskim. W wyborach w 2007 bez powodzenia ubiegał się o reelekcję. Objął stanowisko wojewódzkiego inspektora transportu drogowego w Warszawie i został członkiem rady nadzorczej Państwowych Magazynów Usługowych w Pruszkowie. W wyborach samorządowych w 2010 uzyskał mandat radnego sejmiku mazowieckiego. W wyborach parlamentarnych w 2011 ponownie był kandydatem PO do Senatu w okręgu nr 50. Bez powodzenia kandydował także w 2014 w wyborach do Parlamentu Europejskiego oraz w wyborach samorządowych na burmistrza miasta Pionki. W tym samym roku uzyskał natomiast mandat radnego Radomia. W 2018 bezskutecznie kandydował na radnego miejskiego z ramienia komitetu wyborczego Radosława Witkowskiego&lt;ref»/ref&gt;.
Życie prywatne.
Ma dwoje dzieci.

</doc>
<doc id="296977" url="https://pl.wikipedia.org/wiki?curid=296977" title="Józef Łyczak">
Józef Łyczak

Józef Mikołaj Łyczak (ur. 2 stycznia 1952 w Kalinowcu) – polski polityk, rolnik, samorządowiec, senator VI, IX i X kadencji.
Życiorys.
W 1975 ukończył studia na Wydziale Zootechnicznym Akademii Rolniczo-Technicznej w Olsztynie. Pracował w Państwowym Gospodarstwie Rolnym w Chodeczku (w tym jako kierownik zakładu rolnego), a od 1978 był zatrudniony w Przedsiębiorstwie Obrotu Zwierzętami Hodowlanymi we Włocławku na stanowisku zastępcy dyrektora handlowego. W 1991 zaczął prowadzić własne gospodarstwo rolne.
W latach 1998–2005 zasiadał w radzie powiatu aleksandrowskiego. W 2005 z listy Prawa i Sprawiedliwości uzyskał mandat senatorski w okręgu toruńskim. W wyborach parlamentarnych w 2007 bez powodzenia ubiegał się o reelekcję. W 2010 ponownie został radnym powiatu, mandat utrzymał również w 2014.
W 2011 ponownie był kandydatem PiS do Senatu. W 2015 wystartował po raz kolejny do izby wyższej polskiego parlamentu w okręgu nr 13. Uzyskał mandat senatora IX kadencji, otrzymując 40 106 głosów. W wyborach w 2019 z powodzeniem ubiegał się o senacką reelekcję (dostał 60 432 głosy).

</doc>
<doc id="296979" url="https://pl.wikipedia.org/wiki?curid=296979" title="Włodzimierz Łyczywek">
Włodzimierz Łyczywek

Włodzimierz Łyczywek (ur. 7 czerwca 1945 w Poznaniu) – polski prawnik i polityk, adwokat, senator VI kadencji w latach 2005–2007.
Życiorys.
Syn Romana Łyczywka, adwokata, obrońcy w procesach politycznych w okresie PRL, oraz Krystyny Łyczywek, artysty fotografika, tłumaczki i dziennikarki, wieloletniej działaczki Towarzystwa Przyjaźni Polsko-Francuskiej.
Jest absolwentem II Liceum Ogólnokształcącego im. Mieszka I w Szczecinie. Ukończył w 1968 studia na Wydziale Prawa Uniwersytetu im. Adama Mickiewicza w Poznaniu, następnie odbył aplikację sędziowską i adwokacką. W latach 90. był dziekanem Szczecińskiej Izby Adwokackiej, ponownie objął tę funkcję w 2016. Wybrany również w skład Naczelnej Rady Adwokackiej. Został członkiem Zrzeszenia Prawników Polskich. Podjął prywatną praktykę w zawodzie adwokata.
W latach 1994–1998 był radnym i wiceprzewodniczącym rady miasta Szczecina, a w latach 1995–1998 także radnym sejmiku samorządowego województwa szczecińskiego.
Działał w Unii Wolności, następnie przeszedł do Platformy Obywatelskiej. W wyborach parlamentarnych w 2005 został wybrany do Senatu VI kadencji z ramienia PO w okręgu szczecińskim. W przedterminowych wyborach w 2007 nie ubiegał się o reelekcję. W 2009 podjął współpracę ze Stronnictwem Demokratycznym. W maju 2010 wystąpił z PO. W wyborach do Parlamentu Europejskiego w 2014 był kandydatem Polski Razem Jarosława Gowina.
Odznaczenia.
Odznaczony Krzyżem Kawalerskim (2011) i Oficerskim (2018) Orderu Odrodzenia Polski. W 1998 otrzymał Złoty Krzyż Zasługi
Życie prywatne.
Jest żonaty, ma czworo dzieci.

</doc>
<doc id="296981" url="https://pl.wikipedia.org/wiki?curid=296981" title="Tadeusz Maćkała">
Tadeusz Maćkała

Tadeusz Maćkała (ur. 2 listopada 1962 w Lubinie) – polski polityk i samorządowiec, poseł na Sejm III i IV kadencji, senator VI kadencji.
Życiorys.
Jest absolwentem I Liceum Ogólnokształcącego im. Mikołaja Kopernika w Lubinie. W 1986 ukończył studia na Wydziale Prawa i Administracji Uniwersytetu Wrocławskiego, uzyskał następnie uprawnienia radcy prawnego. Od 1990 do 1994 był wiceprezydentem Lubina, następnie do 1998 prezydentem tego miasta, a do 2001 także radnym rady miasta.
W 1997 został wybrany do Sejmu z rekomendacji Partii Chrześcijańskich Demokratów wchodzącej w skład Akcji Wyborczej Solidarność. Potem działał w Porozumieniu Polskich Chrześcijańskich Demokratów i jako jego członek w 2001 z ramienia Platformy Obywatelskiej po raz drugi uzyskał mandat poselski w okręgu legnickim. Cztery lata później już jako członek PO został wybrany na senatora VI kadencji. W 2006 bez powodzenia kandydował na prezydenta Lubina z ramienia lokalnego komitetu Teraz Lubin. Za start bez zgody władz PO został usunięty z partii, jednak do końca kadencji pozostał członkiem klubu parlamentarnego. Nie wystartował w przedterminowych wyborach parlamentarnych w 2007.
W maju 2003 Sąd Rejonowy w Lubinie uniewinnił go od zarzutów narażenia Skarbu Państwa i majątku gminy na straty poprzez niewpłacanie podatku VAT. W 2008 prokurator skierował przeciwko niemu akt oskarżenia, zarzucając mu spowodowanie szkody w majątku gminy na kwotę 1,6 mln zł w związku z udzielaniem dotacji lokalnym instytucjom, postępowanie w tej sprawie zakończyło się umorzeniem.
Był później członkiem rady nadzorczej PSE-Operator. W 2010 został wybrany do rady powiatu lubińskiego z ramienia TL. W 2011 był na liście kandydatów Polskiego Stronnictwa Ludowego do Sejmu, w 2014 na liście PO do sejmiku dolnośląskiego, a w 2015 ponownie z listy Platformy Obywatelskiej ubiegał się o mandat poselski. W 2018 powrócił do rady powiatu jako kandydat Prawa i Sprawiedliwości.
Życie prywatne.
Tadeusz Maćkała jest żonaty, ma jedno dziecko.

</doc>
<doc id="296985" url="https://pl.wikipedia.org/wiki?curid=296985" title="7 dni świat">
7 dni świat

7 dni – świat – polski program publicystyczny o wydarzeniach zagranicznych, który był nadawany cyklicznie przez Telewizję Polską. Przez pierwsze pięć lat program emitowany był w TVP1, następnie od 1994 do 2006 w TVP2, a od września do grudnia 2006 w TVP3. Pod koniec 2006 roku, decyzją władz telewizji publicznej program został zdjęty z anteny. Program został reaktywowany we wrześniu 2013, tym razem na antenie TVP Info. Andrzej Turski zmarł w ostatni dzień 2013 roku. Na początku 2014 program zdjęto z anteny. 
Program trwał około 25 minut. Prowadzony był początkowo na zmianę przez Bogusława Wołoszańskiego i Andrzeja Turskiego, lecz później Wołoszański zrezygnował z programu na rzecz programów historycznych. W czasie walki Andrzeja Turskiego z ziarnicą, w 2004 roku program prowadzili na zmianę komentatorzy programu. W grudniu 2013, z powodu choroby Andrzeja Turskiego, tymczasowo prowadzącym został Piotr Górecki. Prowadzący wraz z kilkoma zaproszonymi gośćmi – dziennikarzami, omawiał wydarzenia ostatniego tygodnia na świecie. Najczęściej omawiane były wydarzenia istotne dla polskiej polityki zagranicznej. W kolejności od ostatniej niedzieli do ostatniej soboty przedstawiany był krótki filmowy skrót wydarzeń, przy czym prezentacja ta zatrzymywała się w momencie, gdy któryś fragment był wybrany jako szczególnie ważny do szerszego omówienia. W trakcie programu wybierane były trzy fragmenty z przygotowanego wcześniej skrótu.
Gośćmi programu bywali: Piotr Gabryel, Tadeusz Jacewicz, Andrzej Jonas, Bernard Margueritte, Krzysztof Mroziewicz, Marek Ostrowski, Jan Skórzyński, Jaromir Sokołowski, Adam Szostkiewicz, Bartosz Węglarczyk, Jacek Mojkowski, Maciej Łętowski, a ostatnio Agnieszka Lichnerowicz, Andrzej Talaga, Dariusz Rosiak, Maciej Głogowski.

</doc>
<doc id="296986" url="https://pl.wikipedia.org/wiki?curid=296986" title="Flamandzka Wspólnota Belgii">
Flamandzka Wspólnota Belgii

Flamandzka Wspólnota Belgii (nid. "Vlaamse Gemeenschap", fr. "Communauté flamande") – jedna z trzech oficjalnych wspólnot Belgii. Obejmuje cały teren Flandrii oraz Region Stołeczny Brukseli. Zajmuje powierzchnię 13 522 km² i jest zamieszkała przez około 6 550 000 osób.
Posiada kompetencje w następujących dziedzinach:
Wspólnota nie posiada autonomii finansowej i w 95% finansowana jest z budżetu państwa.
Językiem oficjalnym wspólnoty jest niderlandzki, nazywany także językiem flamandzkim. Mniejszości narodowe na terenie Flandrii mówią także po francusku, turecku, arabsku, włosku, hiszpańsku, angielsku, niemiecku i w jidysz. Większość z nich to imigranci, którzy przybyli do Belgii w ciągu ostatnich dziesięcioleci. W niektórych miejscowościach w pobliżu granicy z Walonią francuski jest drugim językiem urzędowym. Podobnie rzecz ma się z językiem niderlandzkim (językiem flamandzkim) w pogranicznych gminach walońskich.
Media.
Największą stacją nadającą programy w języku niderlandzkim jest VRT ("Vlaamse Radio- en Televisieomroep"). Wśród prasy ukazują się takie tytuły jak "De Tijd", "De Morgen" czy "De Standaard".

</doc>
<doc id="296987" url="https://pl.wikipedia.org/wiki?curid=296987" title="Adam Massalski">
Adam Massalski

Adam Zygmunt Massalski (ur. 7 czerwca 1942 w Kielcach) – polski historyk, nauczyciel akademicki, profesor nauk humanistycznych, były rektor Akademii Świętokrzyskiej, senator VI i VII kadencji, przewodniczący Związku Harcerstwa Polskiego (2007–2013).
Życiorys.
Wykształcenie i praca naukowa.
W 1965 ukończył studia na Wydziale Filozoficzno-Historycznym Uniwersytetu Jagiellońskiego w Krakowie. W 1972 obronił doktorat, habilitował się w 1985. Tytuł profesora otrzymał w 2001, dwa lata później objął stanowisko profesora zwyczajnego.
Od 1965 do 1972 pracował w Wojewódzkim Archiwum Państwowym w Kielcach. W 1973 został zatrudniony w Wyższej Szkole Nauczycielskiej w Kielcach, przemianowanej na Wyższą Szkołę Pedagogiczną. Od 1978 kierował Zakładem Bibliotekoznawstwa i Informacji Naukowej, w latach 1988–1996 Instytutem Historii WSP. Od 1990 do 1993 sprawował obowiązki prorektora, a w latach 1999–2005 pełnił funkcję rektora WSP, przemianowanej w okresie jego urzędowania na Akademię Świętokrzyską. Kieruje Zakładem Historii Oświaty Kultury i Nauki w Instytucie Historii. Wykładał też w WSP w Rzeszowie i w WSP w Częstochowie. Od 1996 współpracuje z Wszechnicą Świętokrzyską.
Specjalizuje się w zagadnieniach dotyczących dziejów oświaty i nauki na ziemiach polskich w XIX i XX wieku, a także historii społecznej i regionalnej. Jest autorem licznych publikacji naukowych.
W 2009 otrzymał tytuł doktora honoris causa Uniwersytetu Pedagogicznego im. Komisji Edukacji Narodowej w Krakowie.
Działalność społeczna.
Od 1957 należy do Związku Harcerstwa Polskiego. W latach 1973–1977 zasiadał w Radzie Naczelnej ZHP. W 2007 Zjazd Nadzwyczajny ZHP wybrał go na funkcję przewodniczącego ZHP. Funkcję tę pełnił do 2013.
Należy do Polskiego Towarzystwa Turystyczno-Krajoznawczego. 4 września 2009 na XVII Walnym Zjeździe PTTK otrzymał godność członka honorowego PTTK.
W 1965 został członkiem Polskiego Towarzystwa Historycznego (w latach 70. był sekretarzem i prezesem oddziału w Kielcach). Od 1968 należy do Kieleckiego Towarzystwa Naukowego, w latach 1989–2010 sprawował funkcję prezesa zarządu. Wchodził też jako jego przedstawiciel w skład Rady Towarzystw Naukowych przy Prezydium PAN. W latach 1991–2004 pełnił funkcję prezesa zarządu wojewódzkiego i regionalnego Towarzystwa Wiedzy Powszechnej, był też wiceprzewodniczącym zarządu głównego (2001–2004), a w 2002 p.o. prezesa. Przez kilka kadencji zasiadał w Okręgowej Komisji Badania Zbrodni Hitlerowskich w Kielcach. Został również członkiem honorowym Radomskiego Towarzystwa Naukowego.
Działalność polityczna.
W latach 1994–1998 sprawował mandat radnego rady miasta Kielce, jednocześnie reprezentował tę radę w sejmiku samorządowym województwa kieleckiego.
W wyborach parlamentarnych w 2005 został wybrany na senatora VI kadencji z listy Prawa i Sprawiedliwości w okręgu kieleckim. W wyborach parlamentarnych w 2007 po raz drugi uzyskał mandat senatorski, otrzymując 134 185 głosów. W 2011 nie ubiegał się o reelekcję.
Życie prywatne.
Żonaty, ma dwoje dzieci.

</doc>
<doc id="296990" url="https://pl.wikipedia.org/wiki?curid=296990" title="Mieczysław Maziarz">
Mieczysław Maziarz

Mieczysław Stanisław Maziarz (ur. 4 maja 1949 w Ulanowie, zm. 5 grudnia 2020 w Kolbuszowej) – polski lekarz, polityk i samorządowiec, senator VI kadencji.
Życiorys.
Syn Jana i Janiny. W 1973 ukończył studia na Akademii Medycznej w Lublinie, uzyskał następnie specjalizację drugiego stopnia w zakresie chorób wewnętrznych. Od 1973 pracował w szpitalu w Kolbuszowej, przez kilka lat pełnił funkcję zastępcy dyrektora. Od 1998 do 2005 zasiadał w radzie powiatu kolbuszowskiego.
W 2004 z listy Ligi Polskich Rodzin bezskutecznie kandydował do Parlamentu Europejskiego oraz wyborach uzupełniających do Senatu, a w 2005 został senatorem VI kadencji z okręgu rzeszowskiego. W październiku 2005 wystąpił z LPR wraz z m.in. Zygmuntem Wrzodakiem. W trakcie kadencji przystąpił do Senatorskiego Klubu Narodowego. W sierpniu 2007 wstąpił do Prawicy Rzeczypospolitej, w tym samym roku z jej ramienia bez powodzenia ubiegał się o reelekcję, a w 2009 ponownie o mandat eurodeputowanego (otrzymał 6290 głosów).
W wyborach samorządowych w 2010 ponownie uzyskał mandat radnego rady powiatu kolbuszowskiego z listy Komitetu Wyborczego Wyborców Ojczyzna-Wspólnota Samorządowa. Utrzymywał go również w 2014 i 2018. W wyborach parlamentarnych w 2011 był kandydatem do Senatu z ramienia komitetu Prawica.
8 grudnia 2020 został pochowany na cmentarzu parafialnym w Kolbuszowej.
Odznaczenia.
W 2020 prezydent RP Andrzej Duda odznaczył go pośmiertnie Złotym Krzyżem Zasługi.

</doc>
<doc id="296992" url="https://pl.wikipedia.org/wiki?curid=296992" title="Wipsania Marcela Agrypina">
Wipsania Marcela Agrypina

Vipsania Marcella Agrippina (ur. 27 p.n.e. - zm. ?) - jedna z córek Marka Agrypy z jego drugiego małżeństwa z Marcelą Młodszą. Jako wnuczka siostry cesarza Augusta ściśle związana z dynastią julijsko-klaudyjską.
Wywód przodków:
Około 14 p.n.e. poślubiła Publiusza Kwinktiliusza Warusa polityka i dowódcę, który przeszedł do historii jako ten, który stracił trzy legiony w czasie klęski w bitwie w Lesie Teutoburskim. Prawdopodobnie ich synem był Sekstus Noniusz Kwinktilianus ("Sextus Nonius Quinctilianus") adoptowany przez Lucjusza Noniusza Asprenasa, szwagra Warusa, konsul w 8 r. n.e.

</doc>
<doc id="296993" url="https://pl.wikipedia.org/wiki?curid=296993" title="Bell XFL Airabonita">
Bell XFL Airabonita

Bell XFL Airabonita – pokładowy myśliwiec przychwytujący (pościgowy) zaprojektowany w zakładach Bell Aircraft na zamówienie United States Navy. Samolot stanowił rozwinięcie projektowanego wówczas myśliwca Bell P-39 Airacobra. Zbudowano tylko jeden prototyp, samolot nie wszedł do produkcji seryjnej.
Historia.
Geneza.
1 stycznia 1938, US Navy ogłosiła wymagania na nowy, zaawansowany samolot myśliwski przeznaczony do startów z pokładu lotniskowców mający zastąpić przestarzałe dwupłatowce będące jeszcze na służbie. Na konkurs odpowiedziało kilka wytwórni, w tym Vaught-Sikorsky z Modelem V-166B (późniejszy Vought F4U Corsair), Grumman z dwusilnikowym Modelem G-34 (Grumman XF5F Skyrocket) oraz Bell z samolotem nazywanym wówczas jeszcze Model 5. Kontrakt nr 63629 na dostawę jednego samolotu został podpisany 8 listopada 1938. Nowy samolot otrzymał oznaczenie XFL-1 („X” – "experimental", eksperymentalny; „F” – "fighter", myśliwiec; „L” – oznaczenie wytwórni Bella, „1” – pierwszy samolot Bella projektowany dla USN) oraz nazwę t. Cena kontraktu wynosiła 245.000 dolarów, w tym 125.000 za sam samolot.
Projekt.
Samolot częściowo bazował opracowywanym wówczas samolocie Bell P-39 Airacobra, ale dokonano na nim szeregu zmian, część z nich dyktowaną innymi wymaganiami stawianymi przez myśliwcami pokładowymi. Samolot miał ten sam silnik co jego wersją lądowa, chłodzony cieczą silnik rzędowy typu Aliison XV-1710, był to pierwszy myśliwiec morski z tym silnikiem. Cała konstrukcja samolotu została znacznie wzmocniona aby sprostać rygorom operacji lotniczych z pokładu lotniskowca, kadłub został nieco skrócony, powiększono za to rozpiętość skrzydeł, ich szerokość i wznios. Aby zmniejszyć prędkość minimalną powiększone klapy. Zwiększono także powierzchnię sterów kierunku i wysokości aby zachować sterowalność samolotu przy dużych kątach natarcia. W odróżnieniu od P-39 samolot miał klasyczny układ podwozia z kołem ogonowym i hakiem zatrzymującym do lądowań na lotniskowcu. Koła podwozia głównego zostały przesunięte nieco naprzód i były przymocowane do przedniego dźwigaru skrzydła. Podniesiono nieco kokpit aby poprawić pole widzenia pilota. Pod kadłubem, na wysokości nasady skrzydła umieszczono małe okienko mające pomagać przy lądowaniu na lotniskowcu. Uzbrojenie miały stanowić karabiny maszynowe w kadłubie i działko 37 mm strzelające przez piastę śmigła (USN wolało działko Madsen 25 mm), ale nie było ono zainstalowane na prototypie.
Próby.
Prototyp, numer seryjny Bu.No. 1558, odbył pierwszy lot 13 maja 1940. W czasie pierwszego lotu, stosunkowo niedoświadczony pilot Brian Sparks, który wcześniej latał w USN na dwupłatowych Boeing F4B, o mało nie rozbił samolotu kiedy niechcący otworzył w locie umieszczone w skrzydłach poduszki powietrzne służące do utrzymywania samolotu na wodzie w razie wodowania. Łącznie Sparks wykonał siedemnaście lotów i samolot został przekazany 29 czerwca Robertowi M. Stanleyowi. Cały program testowy znacznie przeciągnął się w czasie z powodu problemów z silnikiem Allison. W czasie oblatywania samolotu napotkano na problemy z jego wyważeniem, inżynierowie Bella sugerowali umieszczenie odpowiedniego balastu w nosie samolotu, ale inspektorzy USN nie chcieli się na to zgodzić. Ostatecznie samolot został przekazany USN w czerwcu 1940 i po testach samolot nie otrzymał certyfikatu USN z powodu problemów z podwoziem. W grudniu 1940 samolot został zwrócony do Bella z listą wymaganych zmian. W styczniu 1941 USN zdecydowała na zakończenie programu XFL-1, do produkcji seryjnej został przyjęty F4U Corair.
Jedyny prototyp XFL-1 został przekazany do jednostki Aircraft Armament Unit gdzie służył do testów przeciwlotniczych w czasie których został poważnie uszkodzony. Resztki samolotu zostały złomowane w Patuxent River Naval Air Center, gdzie znajdowały się jeszcze do połowy lat 60.

</doc>
<doc id="296994" url="https://pl.wikipedia.org/wiki?curid=296994" title="FL Airabonita">
FL Airabonita



</doc>
<doc id="296996" url="https://pl.wikipedia.org/wiki?curid=296996" title="Airabonita">
Airabonita



</doc>
<doc id="296997" url="https://pl.wikipedia.org/wiki?curid=296997" title="Beszyce">
Beszyce

Beszyce (do końca 2017 roku pod nazwą "Beszyce Górne") – wieś sołecka w Polsce położona w województwie świętokrzyskim, w powiecie sandomierskim, w gminie Koprzywnica. 
W administracji kościelnej rzymskokatolickiej wieś położona w archidiecezji lubelskiej, w diecezji sandomierskiej, w dekanacie koprzywnickim, w parafii pw. św. Floriana.
W latach 1975–1998 miejscowość położona była w województwie tarnobrzeskim.
Beszyce leżą na prawym brzegu rzeki Koprzywianki.
W 1998 r. Beszyce miały 266 mieszkańców i 75 gospodarstw o łącznej powierzchni 237,80 ha.
Przez wieś przechodzi zielony szlak rowerowy z Sandomierza do Ujazdu.
Części wsi.
Wśród obiektów fizjograficznych Beszyc występują nazwy: Błonie – pola i łąki, Pasternik – łąki, Pastwiska – pola, Piaski – pola, Pod Lasem – pola, Pod Skwirzową – pola i łąki, Półanki – pola, Przyłogi – pola i las, W Kamieniu – pola, Wrzecholiny – pola, Zagonowe – łąki, Zakarczmie – pola, Zasadzie – pola.
Nazwa.
Wieś Beszyce w źródłach historycznych nosi nazwę: "Banczicze", "Bansichcz", "Bansicz", "Banszycze Maior", "Baszycze Minor", "Beszicze" i Beszyce. Drugi człon nazwy: "Maior", "Minor", dziś "Górne", "Dolne" – ma charakter topograficzny.
Historia.
Do XII wieku Beszyce stanowiły własność monarszą. Około poł. XII wieku w części stały się własnością rodziny możnowładczej Bogoriów. W 1185 r. komes Mikołaj z Bogorii darował swoją część klasztorowi cystersów w Koprzywnicy.
W I poł. XIII wieku część dóbr beszyckich znajdowała się we władaniu dostojników księcia Konrada mazowieckiego, m.in. w 1246 r. własność rycerza Niemsty Krzywosądowicza.
Około 1282 r. włości rycerstwa mazowieckiego w Beszycach zostały skonfiskowane przez księcia Leszka Czarnego i następnie darowane klasztorowi koprzywnickiemu. Powodem tej konfiskaty były bunty rycerza Niemsty (syna Krzywosąda) i zdrada kraju (z Rusinami).
Przywileje książęce (ekonomiczne i sądowe) dla klasztoru cystersów w Koprzywnicy z II poł. XIII wieku obejmują również dobra beszyckie; są to: immunitet Bolesława V Wstydliwego z 1277 r. i dwa Leszka Czarnego z 1284 r.
Około 1328 r. dziedzicami Beszyc byli szlachetni bracia Otton i Dominik oraz Jaśko Brilewicz; w poł. XIV wieku pojawia się w gronie władających także rycerz Jarzynon.
W dokumentach z 1376 r. Beszyce występują już jako dwie formalnie odrębne wsie i folwark (Banszyce Minor i Banszyce Maior). Beszyce Górne należały już wtedy do parafii w Koprzywnicy, a Beszyce Dolne do parafii w Łoniowie.
W 1383 dziedzicem części Beszyc był rycerz Adam Cuncza i jego żona Agnieszką (toczyli proces sądowy z jej bratem Adamem z Miechowa koło Pacanowa).
Do 1386 r. jakieś dobra w Beszycach posiadał szlachetny Konrad z Beszyc i jego kuzynka Agnieszką wdowa po Hunonie (mieszczaninie sandomierskim). Swoją część sprzedali klasztorowi koprzywnickiemu za 80 grzywien. Miejscowe rycerstwo spory sądowe o dobra beszyckie przed sądem ziemskim i grodzkim sandomierskim toczyło do końca XIV wieku (np. w 1397 r. szlachetny Stanisław syn Adama z Biechowa).
W 1427 r. opat koprzywnicki Marcin Krakowita na Beszycach otrzymał provisionem 2,5 łana ziemi.
W 1486 r. za pozwoleniem Kapituły Generalnej w Morimond opat koprzywnicki formalnie wydzielił Beszyce ze swojego stołu pro sustentandio fratribus infirmis.
W XV wieku w Beszycach Górnych łanów kmiecych nie było, tylko 3 zagrody i folwark klasztorny (dziesięcinę do 2 grzywien rocznie oddawał kościołowi w Łoniowie, oraz 3 grzywny do kościoła koprzywnickiego). Natomiast Beszyce Dolne płaciły dziesięcinę (4 grzywny rocznie) z zagród i folwarku kościołowi w Łoniowie.
W 1578 roku Beszyce Górne miały 4 domy, 45 mieszkańców i 671 morgi ziemi, a Beszyce Dolne miały 11 domów, 95 mieszkańców oraz 300 mórg włościańskich i 90 dworskich. W 1694 r. jakieś prawa rzeczowe (uposażenie) na gruntach tej wsi (także we wsi Krzcin, Dąbrowica i Sulisławice) mieli trzej Mansjonarze z kościoła Matki Bożej Różańcowej w Koprzywnicy.
W 1787 r. Beszyce Górne miały 59 mieszkańców, a Beszyce Dolne 73 mieszkańców, w tym 10 Żydów.
W 1819 r. Beszyce po kasacie klasztoru koprzywnickiego stały się wioskami rządowymi.
W 1827 r. w Beszycach Dolnych było 6 domów i 52 mieszkańców, a w Beszycach Górnych 6 domów i 21 mieszkańców.
W 1929 r. Beszyce Dolne miały 27 domów i 166 mieszkańców, a Beszyce Górne miały 15 domów i 102 mieszkańców; osada młyńska miała 1 dom i 10 mieszkańców; folwark miał 1 dom mieszkalny, 34 mieszkańców w tym 10 Żydów (rodziny Offmanów i Drekslerów).

</doc>
<doc id="296998" url="https://pl.wikipedia.org/wiki?curid=296998" title="Pistolet SIG-Sauer P226">
Pistolet SIG-Sauer P226

SIG-Sauer P226 pojawił się w 1981 w związku z przystąpieniem firmy SIG Sauer do konkursu na nowy pistolet służbowy United States Army. Jest to rozwinięta wersja wcześniejszego pistoletu SIG-Sauer P220, różniąca się od poprzednika przede wszystkim powiększonym magazynkiem na 15 naboi, dodatkową wewnętrzną blokadą iglicy (zabezpieczenie przed przypadkowym wystrzałem). Pistolet działa na zasadzie krótkiego odrzutu lufy. Model SIG-Sauer P226 posiada również zwalniacz magazynka dający się przełożyć na prawą stronę szkieletu, dzięki czemu pistolet łatwo daje się obsługiwać zarówno przez strzelca prawo, jak i leworęcznego.
SIG-Sauer P226 zyskał sobie znakomite opinie w świecie. Używany jest przez wiele jednostek policyjnych całego świata. Pistolet – pomimo przegranej (głównie z powodu ceny) w konkursie na służbowy pistolet US Army – został zaakceptowany przez United States Navy SEALs.
W 1998 roku pojawiły się nowe wersje P228 i P229, w kalibrze 9 mm IMI, .357 SIG i .40SW. Pierwszy, z 13 nabojowym magazynkiem, w dwóch ostatnich przypadkach pistolet ma 12-nabojowy magazynek i jest nieco cięższy (840 g).
Zabezpieczenia.
Pistolet ma zabezpieczenia które zapobiegają niechcącemu oddaniu strzału. Pierwszym zabezpieczeniem jest automatyczna blokada kurka, która uniemożliwia jego styczność z iglicą dopóki spust nie zostanie całkowicie naciśnięty. Pistolet nie ma zewnętrznego bezpiecznika. Za pomocą dźwigni na chwycie, można bezpiecznie odprężyć kurek gdy jest napięty.
Wewnętrzny automatyczny bezpiecznik (blokada ruchu iglicy), zostaje wyłączony tylko przy całkowitym naciśnięciu spustu.

</doc>
<doc id="296999" url="https://pl.wikipedia.org/wiki?curid=296999" title="Niemieckojęzyczna Wspólnota Belgii">
Niemieckojęzyczna Wspólnota Belgii

Wspólnota niemieckojęzyczna Belgii (niem. "Deutschsprachige Gemeinschaft Belgiens", w skrócie "DG") – jedna z trzech oficjalnych wspólnot Belgii.
Obejmuje teren tzw. Wschodnich Kantonów, położonych przy granicy z Niemcami – 854 km², liczący około 75 000 mieszkańców, z których prawie 100% porozumiewa się w języku niemieckim.
Wschodnie Kantony były do 1920 częścią Rzeszy Niemieckiej (Nadrenii), ale zostały anektowane przez Belgię na mocy traktatu wersalskiego. Wkrótce Belgia rozpoczęła tajne negocjacje z Republiką Weimarską w celu odkupienia przez Niemców tych terenów – 200 milionów marek () w złocie miało poprawić sytuację budżetową w Brukseli. Pomysł ten nie doczekał się realizacji z powodu zdecydowanego sprzeciwu Francji.
Wspólnota niemieckojęzyczna Belgii wchodzi w skład francuskojęzycznej Walonii. Pojawiają się plany przyznania jej szerszej autonomii, w rezultacie czego stałaby się czwartym regionem kraju. Od 1984 reprezentowany jest przez odrębną administrację z ministrem-prezydentem na czele.

</doc>
<doc id="297001" url="https://pl.wikipedia.org/wiki?curid=297001" title="Wspólnota niemiecka Belgii">
Wspólnota niemiecka Belgii



</doc>
<doc id="297002" url="https://pl.wikipedia.org/wiki?curid=297002" title="Impulse Tracker">
Impulse Tracker

Impulse Tracker – tracker przeznaczony dla systemu DOS, napisany przez Jeffreya "Pulse" Lima. Jest najbardziej rozbudowanym trackerem pracującym pod DOS/WIN95/98 opartym na rozszerzonym trybie tekstowym. Pierwsze wydanie programu pochodzi z 1995 roku.
Program był rozpowszechniany jako freeware, a za niewielką opłatą autor udostępniał dodatkowe możliwości takie jak zapis stereofonicznych plików WAV, czy pracy w trybie sieciowym w sieci IPX. Gdy pojawiła się piracka wersja wtyczki zapisującej stereofoniczne pliki WAV, autor zapowiedział, że zaprzestaje prac nad programem po wersji 2.14. Później wydano jeszcze kilka łat (najnowsza wersja to 2.14v5). Wraz z programem został stworzony specjalny format pliku dla niego, jest to format IT, który jest rozszerzoną odmianą formatu MOD.

</doc>
<doc id="297004" url="https://pl.wikipedia.org/wiki?curid=297004" title="Derog Gioura">
Derog Gioura

Derog Gioura (ur. 1 września 1932 w Ubenide, zm. 25 września 2008) – nauruański polityk, prezydent Nauru.
Długoletni członek parlamentu (reprezentant okręgu Ubenide). Zasiadał m.in. w pierwszym parlamencie w niepodległym Nauru (1968–1971). W następnych wyborach został zastąpiony przez Kennana Adeanga, który jednak w czasie trwania kadencji złożył mandat; Gioura wszedł w jego miejsce. Po raz ostatni był członkiem parlamentu w latach 2003–2004.
W latach 70. był wiceprzewodniczącym Parlamentu Nauru. W latach późniejszych był również jego przewodniczącym.
W latach 90., za rządów Bernarda Dowiyogo, pełnił funkcję ministra sprawiedliwości. Również w tym samym dziesięcioleciu, był ministrem prac i robót publicznych. Z kolei na przełomie XXI wieku (również w gabinecie Bernarda Dowiyogo) kierował ministerstwem sportu i ministerstwem pracy, planowania i rozwoju mieszkalnictwa; poza wymienionymi, był ministrem asystującym prezydentowi.
Po nagłej śmierci prezydenta Bernarda Dowiyogo, który zmarł na cukrzycę podczas wizyty w Waszyngtonie, Gioura został (10 marca 2003) tymczasową głową państwa. 20 marca wybrano go prezydentem. Przez pewien czas był przewodniczącym większości ministerstw. Urząd prezydenta pełnił do 29 maja tegoż roku, kiedy zastąpił go Ludwig Scotty. W jego gabinecie objął kierownictwo nad ministerstwami spraw kobiet i dobrego zarządzania; był też ministrem mu asystującym.
Był związany z Bankiem Nauru.

</doc>
<doc id="297005" url="https://pl.wikipedia.org/wiki?curid=297005" title="Kim Stanley Robinson">
Kim Stanley Robinson

Kim Stanley Robinson (ur. 23 marca 1952) w Waukegan – amerykański pisarz science fiction, autor wielokrotnie nagradzanej trylogii marsjańskiej. Od początku swojej kariery spotykał się z szerokim uznaniem czytelników i krytyków. Jest uważany za jednego z czołowych żyjących twórców amerykańskiej literatury fantastycznonaukowej.
W swojej twórczości często sięga po tematykę ekologiczną i socjologiczną. Wiele z jego powieści wydaje się być skutkiem osobistych zainteresowań, na przykład jego najsłynniejszy cykl był owocem wieloletniej fascynacji Marsem i 15-letniego okresu badań na jego temat.
Życiorys.
Urodził się w Waukegan w stanie Illinois. Studiował w Kalifornii. W 1974 otrzymał dyplom bakałarza (bachelor) z literatury na University of California, San Diego. Kontynuował naukę w Boston University, gdzie w 1975 otrzymał dyplom magistra (Master) języka angielskiego. W 1982 uzyskał doktorat z języka angielskiego na University of California, San Diego. Jego rozprawa doktorska pod tytułem „The Novels of Philip K. Dick” (Powieści Philipa K. Dicka) została opublikowana w 1984.
Pasjonuje się wspinaczką górską, co miało wyraźny wpływ na część jego prac, najwyraźniej na “Antarktykę”, trylogię marsjańską i „Forty Signs of Rain”.
W 1982 ożenił się z Lisą Howland Nowell, chemiczką. Mają dwóch synów. Mieszkał w Kalifornii, także w Dystrykcie Kolumbii oraz w Szwajcarii (w latach 80.). Obecnie zamieszkuje w uniwersyteckim mieście Davis w stanie Kalifornia.

</doc>
<doc id="297006" url="https://pl.wikipedia.org/wiki?curid=297006" title="Kennan Adeang">
Kennan Adeang

Kennan Ranibok Adeang (ur. 23 grudnia 1942 na Nauru, zm. 26 grudnia 2011 tamże) – nauruański polityk, trzykrotny prezydent Nauru. Reprezentant okręgu wyborczego Ubenide.
Życiorys.
Adeang urodził się na Nauru, gdzie początkowo się kształcił. Następnie wyjechał do Australii, w której ukończył "Australian School of Pacific Administration" ("ASOPA") w Sydney.
Po raz pierwszy dostał się do parlamentu w 1971 roku, zastępując w nim Deroga Giourę, jednak już kilka miesięcy później złożył mandat; Gioura wszedł w jego miejsce. Adeang został ponownie wybrany w 1973 roku, jednak w kolejnych wyborach parlamentarnych w 1976 stracił mandat na rzecz Gioury. Jednak w trakcie trwania kadencji, zastąpił Giourę i częściowo sprawował mandat. W przedwczesnych wyborach w 1977 Adeang ponownie dostał się do parlamentu, jednak w trakcie trwania kadencji ponownie złożył mandat. W 1980 roku Adeang i Gioura wspólnie weszli do parlamentu (z okręgu Ubenide mandat uzyskali jeszcze Buraro Detudamo i Bernard Dowiyogo); Adeang uzyskiwał reelekcje aż do 13. wyborów parlamentarnych (w 1997 roku). W czasie trwania dziewiątej kadencji parlamentu (1987–1989) miał nieco ponad miesięczną przerwę; na czas nieobecności, jego stanowisko było nieobsadzone; oznaczało to, że po powrocie mógł dalej sprawować mandat deputowanego.
17 września 1986 roku zastąpił Hammera DeRoburta na stanowisku prezydenta kraju, jednak już 14 dni później został odwołany w wyniku wotum nieufności. Po wyborach parlamentarnych w grudniu 1986 roku ponownie został wybrany na prezydenta, jednak jeszcze szybciej, bo po 9 dniach (lub 10), wystosowano do niego wotum nieufności i jego miejsce ponownie zajął DeRoburt. W 1987 był głównym założycielem Demokratycznej Partii Nauru. 26 listopada 1996 roku ponownie wybrano go na prezydenta; zastąpił Bernarda Dowiyogo (który został odsunięty od władzy w wyniku kolejnego wotum nieufności). 23 dni później (wystosowano do niego kolejne wotum nieufności), ponownie stracił pozycję najważniejszej osoby w państwie.
W latach 90. był przewodniczącym parlamentu. Był również wielokrotnym członkiem rady ministrów. 
W parlamencie zasiadał do 2000 roku. W 2007 roku został powołany na stanowisko wysokiego komisarza Republiki Nauru na Fidżi, którym był prawdopodobnie do połowy 2008 roku.
Jego syn David, również jest politykiem. Kennan Adeang był spokrewniony z Burarem Detudamo (Adeang był szwagrem dla Detudamo).

</doc>
<doc id="297007" url="https://pl.wikipedia.org/wiki?curid=297007" title="Kenos Aroi">
Kenos Aroi

Nangindeit Temanimon Kenos Aroi (ur. 17 kwietnia 1942 na Nauru, zm. 22 stycznia 1991) – nauruański polityk, prezydent Nauru.
Życiorys.
Reprezentant okręgu wyborczego Boe. Był członkiem pierwszego parlamentu Nauru (1968–1971). Reelekcję uzyskiwał w kilku kolejnych wyborach. Był członkiem Partii Nauru.
W latach 70. w gabinecie Bernarda Dowiyogo, pełnił funkcje ministra rozwoju, przemysłu i lotnictwa cywilnego oraz ministra spraw wewnętrznych. Z kolei za rządów Hammera DeRoburta w latach 80., był ministrem finansów.
Był przewodniczącym Parlamentu Nauru a poza parlamentem przewodniczył Nauruańskiej Korporacji Fosforytowej.
W 1989 roku, wobec Hammera DeRoburta wysunięto wotum nieufności. W wyborach prezydenckich, Aroi pokonał DeRoburta 10–5 (dwóch członków parlamentu było nieobecnych przy głosowaniu), w wyniku czego 17 sierpnia 1989 roku, został zaprzysiężony na prezydenta. W listopadzie br., pogorszył się u niego stan zdrowia, w związku po komplikacjach po przebytym przez niego udarze mózgu. Była to bezpośrednia przyczyna ustąpienia Aroiego ze stanowiska prezydenta kraju; 12 grudnia został zmieniony przez Bernarda Dowiyogo. Jego stan zdrowia pogarszał się, w wyniku czego nieco ponad 13 miesięcy później zmarł. Miał 49 lat.

</doc>
<doc id="297009" url="https://pl.wikipedia.org/wiki?curid=297009" title="Marian Mokwa">
Marian Mokwa

Marian Mokwa (ur. 9 kwietnia 1889 w Malarach, zm. 15 czerwca 1987 w Sopocie) – polski malarz, podróżnik i działacz społeczny.
Życiorys.
Marian Mokwa urodził się w Malarach, miejscowości leżącej obecnie w granicach Borska (gmina Karsin, pow. kościerski) w zamożnej rodzinie chłopskiej, jako syn Franciszka i Pauliny z Kuczkowskich. Miał 3 braci i 2 siostry. Kształcił się w Collegium Marianum w Pelplinie (1901–1903) i gimnazjum starogardzkim (1903–1906). Podczas nauki w Starogardzie działał w tajnej organizacji filomackiej. W roku 1906 wstąpił na Akademię Sztuk Pięknych w Norymberdze, następnie po jednym semestrze przeniósł się do akademii monachijskiej, a po roku do Berlina, gdzie w latach 1908–1909 uczęszczał do pracowni W. Schtivera i A. Vogla. W tym okresie malował głównie akwarele. W okresie międzywojennym był jednym z członków jury przyznającego "Bursztynowe drzewo", kaszubską nagrodę za zasługi wobec kultury. 11 lipca 1922 w kościele Najświętszej Maryi Panny Gwiazdy Morza w Sopocie ożenił się ze Stefanią Łukowicz.
Jest patronem XIX Liceum Ogólnokształcącego w Gdańsku. W roku 1979 został Honorowym Obywatelem Sopotu.
Twórczość.
Należy do najpopularniejszych artystów na Wybrzeżu. Tworzył przez ponad 80 lat, malując w tym czasie ok. 9 tysięcy obrazów olejnych i akwareli oraz tysiące rysunków. Jego nazwisko kojarzy się nieodzownie z marynistyką, choć w jego dorobku znalazły się pejzaże orientalne, kaszubskie i tatrzańskie, weduty, kwiaty, portrety i batalistyka.
Był inicjatorem powstania narodowej Galerii Morskiej w Gdyni. Swoją ideę zrealizował w 1934 roku budując dla niej gmach przy ul. 3 Maja 28. Tu znalazło się miejsce dla kilkudziesięciu obrazów polskich marynistów, w tym dla dorobku Mariana Mokwy (m.in. 44 płótna w cyklu historycznym „Apoteoza Polski Morskiej”). W intencji twórcy galeria miała się stać centrum sztuki: salą koncertową, teatralną, a także kinową. Taką rolę w istocie pełniła przez pięć lat, promieniując sławą na cały kraj. Niemcy w 1939 roku spalili wszystkie obrazy wiszące w galerii. Po wojnie komunistyczne władze uznały Mariana Mokwę za kapitalistę i odebrały mu galerię, którą zdążył wyremontować i przygotować do nowych wystaw. Budynek przeszedł na własność państwa.
Od 1918 roku, z wyjątkiem okresu II wojny światowej, był mieszkańcem Sopotu. Pochowany na cmentarzu katolickim w Sopocie (kwatera C1-20-3).

</doc>
<doc id="297010" url="https://pl.wikipedia.org/wiki?curid=297010" title="Tandemowy spektrometr mas">
Tandemowy spektrometr mas

Tandemowy spektrometr mas (MS/MS, MS²) – rodzaj spektrometru mas wyposażonego w dwa analizatory. Pierwszy analizator pozwala na przejście tylko jonów o określonym stosunku masy do ładunku elektrycznego (jony macierzyste). Za nim zwykle znajduje się urządzenie pozwalające na fragmentację badanych jonów (np. przez zderzenia z cząsteczkami gazu obojętnego), w wyniku czego z jonu macierzystego powstają jony potomne. Drugi analizator takiego spektrometru rejestruje stosunki mas do ładunków jonów potomnych (widmo masowe). Ten sposób pracy spektrometru mas nazywany jest trybem MS/MS lub MS². Spektrometry tandemowe mogą pracować jak zwykły spektrometr mas (tryb pracy MS) – pierwszy analizator przepuszcza wtedy wszystkie jony, urządzenie fragmentujące nie działa, a drugi analizator rejestruje widmo mas.
Informacje o masie cząsteczkowej związku chemicznego, jakich dostarcza zwykły spektrometr mas, często nie wystarczają do jego identyfikacji. Analiza wzoru fragmentacji w "tandemowych spektrometrach mas" umożliwia identyfikację wielu związków chemicznych.
Spektrometry wyposażone w pułapkę jonową lub analizator FT-ICR, mogą pracować podobnie jak spektrometry tandemowe. Pułapka jonowa może wyselekcjonować jony jednego typu, poddać je fragmentacji i zmierzyć masy fragmentów (tryb MS²). Pułapka jonowa może także wyselekcjonować jony powstałe w wyniku fragmentacji i poddać je kolejnej "turze" fragmentacji. Można zastosować kilka kolejnych "tur" fragmentacji. Eksperymenty takie nazywa się MSn.
Zastosowanie.
Wysoka zdolność rozdzielcza tandemowego spektrometru masowego czyni go optymalnym detektorem w analizie drobnocząsteczkowych związków pochodzenia biologicznego przy użyciu wysokosprawnej chromatografii cieczowej (HPLC). Chromatogram stworzony na podstawie obfitości jonów fragmentacyjnych zawiera zazwyczaj niewielką ilość pików, dzięki czemu rzadziej dochodzi do utrudnień w ich integracji na skutek wzajemnego nakładania się.
Tandemowe spektrometry mas są stosowane także do określania sekwencji aminokwasowej peptydów. Sekwencjonowanie peptydów jest elementem często stosowanej procedury identyfikacji białek, dlatego też tandemowe spektrometry mas są powszechnie stosowane w badaniach proteomicznych. Spektrometry takie mogą być użyte do identyfikacji pojedynczych białek. Tandemowe spektrometry mas mogą być połączone z systemem chromatograficznym, dzięki czemu możliwe jest zidentyfikowanie od kilkudziesięciu do ponad tysiąca białek w jednej próbce.
Wprowadzenie na początku lat 90. XX wieku tandemowej spektrometrii masowej do badań przesiewowych noworodków doprowadziło znacznego wzrostu rozpoznawania potencjalnie poddających się leczeniu wrodzonych chorób metabolicznych, które charakteryzują się obecnością, przede wszystkim, we krwi i moczu kwasów organicznych.
Metody fragmentacji jonów.
W tandemowych spektrometrach mas stosowane są różne metody fragmentacji jonów. Najczęściej używane są:

</doc>
<doc id="297011" url="https://pl.wikipedia.org/wiki?curid=297011" title="Grasz czy nie grasz">
Grasz czy nie grasz

Grasz czy nie grasz – polski teleturniej oparty na formacie "Deal or No Deal" (powstałym na bazie niderlandzkiego "Miljoenenjacht") emitowany w latach 2005–2007 na antenie telewizji Polsat. Jego prowadzącym był Zygmunt Chajzer.
Zasady gry.
Rundy eliminacyjne.
250-osobowa widownia podzielona jest na dwie trybuny po 125 osób; obie trybuny podzielone są na pięć sektorów po 25 osób. Wszyscy biorą udział w grze.
Prowadzący zadaje pytanie z trzema wariantami odpowiedzi. Do kolejnego etapu przechodzą wszyscy członkowie jednej z dwóch trybun – tej, w której padło więcej poprawnych odpowiedzi. Następnie prowadzący zadaje drugie pytanie z trzema wariantami odpowiedzi. Do kolejnego etapu eliminacji przechodzą wszyscy członkowie tego sektora, w którym padło najwięcej poprawnych odpowiedzi oraz jedna (dwudziesta szósta) losowo wybrana osoba z pozostałych sektorów danej trybuny.
Dwadzieścia sześć osób rozpoczyna indywidualną grę. Prowadzący czyta pytania (z dwoma, później czterema wariantami), za które zawodnicy, którzy zaznaczyli poprawną odpowiedź zdobywają tyle punktów, ile osób udzieliło błędnej odpowiedzi. Po serii pytań dwie osoby z najlepszym wynikiem przechodzą do pojedynku.
Przed pojedynkiem jego uczestnikom oferowana jest zawartość „tajemniczej walizki” (w której znajdują się nagrody rzeczowe o wartości od kilku do parudziesięciu tysięcy złotych) w zamian za rezygnację z dalszej gry. Uczestnik, który zdecyduje się na „tajemniczą walizkę”, kończy grę i wygrywa jej zawartość; drugi gracz przechodzi do etapu z 26 walizkami. Jeśli żaden z dwóch graczy nie zdecyduje się przyjąć tej oferty, następuje pojedynek (zawartość tajemniczej walizki wygrywa inna osoba znajdująca się w studiu, o ile odpowie poprawnie na dodatkowe pytanie).
Pojedynek polega na tym, że prowadzący czyta podpowiedzi naprowadzające na hasło (np. osobę, postać, tytuł filmu itp.). Osoba, która jako pierwsza wciśnie przycisk, udziela odpowiedzi – jeśli poprawnej, to awansuje do etapu z walizkami, jeśli błędnej, to do etapu z walizkami awansuje jej rywal. 
Do studia zapraszane są dwie osoby, które wzięły udział w konkursie SMS-owym. O awans do etapu z 26 walizkami rywalizują w pojedynku przebiegającym na takich samych zasadach, co w pierwszej odsłonie, z tą jednak różnicą, że prowadzący nie oferuje nagrody pocieszenia za rezygnację z udziału w tym pojedynku.
Gra zasadnicza – walizki.
W dwudziestu sześciu ponumerowanych walizkach znajdują się kwoty pieniężne: od jednego grosza do jednego miliona złotych. Uczestnik wybiera jedną walizkę, której zawartość może stanowić jego wygraną. Wybraną walizkę otwiera się dopiero pod koniec gry.
Kwoty znajdujące się w walizkach przedstawia poniższa tabela.
Po wybraniu walizki przystępuje się do odsłaniania zawartości tych niewybranych. W pierwszej kolejce odsłaniana jest zawartość sześciu walizek, w drugiej kolejce – pięciu walizek, w trzeciej kolejce – czterech walizek, w czwartej kolejce – trzech walizek, w piątej kolejce – dwóch walizek, w szóstej i kolejnych kolejkach – jednej walizki. Tym sposobem eliminowane są kolejne stawki, które na pewno nie znajdują się w walizce gracza. Każda kolejka kończy się propozycją kupna walizki gracza przez tzw. bankiera (w pierwszej odsłonie przez tzw. bank). Wysokość ofert kupna zależy od kwot, które pozostają na tablicy – im wyższe kwoty mogą się znajdować w walizce gracza, tym wyższa jest propozycja.
Po zapoznaniu się z propozycją banku/bankiera zawodnik musi zdecydować, czy na nią przystaje (opcja „nie gram [dalej]”), czy ją odrzuca (opcja „gram [dalej]”). Jeśli przyjmie ofertę, gra dobiega końca, a uczestnik wygrywa ustaloną kwotę (jest to cena kupna walizki). Jeśli zaś odrzuci propozycję banku/bankiera, to kontynuuje grę, otwierając kolejne walizki. Uczestnik może nie zgadzać się na żadną propozycję banku/bankiera; jeśli tak postąpi, to jego wygraną będzie kwota, która widnieje wewnątrz walizki wybranej na początku gry.
Uczestnik może konsultować wszystkie swoje decyzje z zaproszonymi do studia osobami towarzyszącymi (w pierwszej odsłonie zazwyczaj jedną osobą, w drugiej odsłonie trzema–czterema).
Aby wygrać główną nagrodę programu, należy wybrać walizkę z milionem złotych i odrzucać wszystkie propozycje banku/bankiera.
W pierwszej odsłonie teleturnieju walizki typowane przez uczestnika otwierało 25 uczestników trzeciej rundy eliminacyjnej (w tym przegrany w pojedynku o finał). Każdy z nich przed otwarciem trzymanej przez siebie walizki mógł wytypować jej zawartość – jeśli trafił, otrzymywał 500 złotych () przemnożone przez liczbę walizek, które pozostały do otwarcia. W drugiej odsłonie walizki otwierały modelki.
Według informacji przedstawianej w programie jedyną osobą znającą rozmieszczenie kwot w walizkach był notariusz Waldemar Jeziorski, który plansze z sumami umieszczał w walizkach w odosobnieniu (przed rozpoczęciem gry).
Emisja programu.
Program po raz pierwszy ukazał się na antenie telewizji Polsat w sobotę, 1 października 2005 roku o godzinie 21.50. Jego dalsza emisja odbywała się w czterech kwartalnych sezonach telewizyjnych. Pory emisji teleturnieju podsumowuje poniższa tabela. Ostatni premierowy odcinek programu nadano w czerwcu 2007 roku. 
Oglądalność.
Według różnych źródeł pierwszy odcinek teleturnieju obejrzało: 2,4 mln widzów bądź 2,8 mln widzów (oglądalność na poziomie 2,8 mln serwis Wirtualne Media wskazał dla trzeciego wydania). Według serwisu Press średnia widownia trzech pierwszych odcinków wyniosła 2,4 mln osób, a według serwisu Wirtualne Media – 2,45 mln osób.
Z tygodniowych raportów oglądalności udostępnianych przez serwis Wirtualne Media wynika, że średnia oglądalność teleturnieju wynosiła: jesienią 2005 roku około 2,5–2,9 mln widzów, wiosną 2006 roku około 2,7–3,1 mln widzów, jesienią 2006 roku około 2,4–2,7 mln widzów, wiosną 2007 roku około 1,7–2,1 mln widzów.
Nagrody.
W związku z prowadzeniem teleturnieju Zygmunt Chajzer dwukrotnie otrzymał nominację do Telekamery „Tele Tygodnia” – za 2005 i za 2006 rok.
Różnica między pierwszą a drugą odsłoną w kontekście wzorowania się na zagranicznych wersjach.
Pierwsza polska odsłona programu bazowała na niderlandzkim oryginale z tamtego okresu. Zainspirowano się nim przy tworzeniu oprawy graficznej – loga programu oraz grafiki ekranowej wyświetlanej na etapie gry z walizkami (częściowo również scenografii), a także elementów gry – np. zapożyczono pomysł przyznawania nagród za odgadnięcie zawartości walizki osobom, które nie awansowały do zasadniczego etapu gry.
W drugiej odsłonie – rozpoczętej 7 września 2006 roku – czerpano z wersji amerykańskiej. Na jej wzór zmodyfikowano logo, oprawę graficzną i muzyczną oraz wystrój studia, wprowadzono sylwetkę bankiera, otwieranie walizek powierzono modelkom, zrezygnowano z długiej części eliminacyjnej. Zmieniły się dynamika gry i sposób kreowania dramaturgii.

</doc>
<doc id="297012" url="https://pl.wikipedia.org/wiki?curid=297012" title="Wiceprezydenci Filipin">
Wiceprezydenci Filipin

Wiceprezydent Filipin jest drugim pod względem ważności urzędem w tym kraju. Jest pierwszy w linii sukcesji prezydenckiej.

</doc>
<doc id="297025" url="https://pl.wikipedia.org/wiki?curid=297025" title="Gonzalo Núñez de Guzmán">
Gonzalo Núñez de Guzmán

Gonzalo Núñez de Guzmán - wielki mistrz zakonu Alcantara (1384–1385) i zakonu Calatrava (1385–1404).
Podczas bitwy pod Aljubarrota był dowódcą oddziałów zakonnych Alcantary, walczących na lewym skrzydle Kastylijczyków. Dowodził atakiem na tabory portugalskie, nie udało mu się jednak przełamać obrony. Gdy okazało się, że bitwa jest przegrana, osłaniał dzielnie wraz ze swoimi rycerzami odwrót rozbitych oddziałów kastylijskich. Po śmierci wielkiego mistrza Calatravy w tej bitwie wybrany jego następcą.
Był tym wielkim mistrzem zakonu, który wprowadził charakterystyczny, czerwony krzyż na ubrania braci-rycerzy, uzasadniając to chęcią odróżnienia ich od rycerzy świeckich. Po raz pierwszy członkowie zakonu wystąpili z krzyżami w uroczystość Wszystkich Świętych, 1 listopada 1397 r.

</doc>
<doc id="297027" url="https://pl.wikipedia.org/wiki?curid=297027" title="Zygmunt Anczok">
Zygmunt Anczok

Zygmunt Józef Anczok (ur. 14 marca 1946 w Lublińcu) – polski piłkarz, grający na pozycji lewego obrońcy, reprezentant Polski, olimpijczyk, trener.
Kariera.
Zygmunt Anczok karierę piłkarską rozpoczął w 1959 roku w Sparcie Lubliniec, w którym występował do 1963 roku. Następnie przeniósł się do Polonii Bytom, z którym odnosił spore sukcesy na arenie krajowej i międzynarodowej: w sezonie 1964/1965 Puchar Karla Rappana i Puchar Ameryki oraz dwukrotnie 3. miejsce w ekstraklasie (1966, 1969), a w 1966 otrzymał tytuł Piłkarza Roku w plebiscycie katowickiego „Sportu”. W Polonii Bytom grał do 1971 roku i rozegrał w niej 194 ligowe mecze.
Następnie Anczok został zawodnikiem ówczesnego mistrza Polski i zdobywcy Pucharu Polski – Górnika Zabrze, z którym obronił krajowy dublet w sezonie 1971/1972, a w sezonie 1973/1974 zdobył wicemistrzostwo Polski. Łącznie do 1974 roku w barwach Górnika Zabrze rozegrał 38 meczów w ekstraklasie, w której ogółem rozegrał 232 mecze ligowe.
Następnie w 1975 roku wyjechał do Chicago, gdzie występował w polonijnych klubach: Wisła Chicago (1975) i Chicago Katz (1975–1976). Potem w 1977 roku wrócił do Europy, gdzie został zawodnikiem norweskiego klubu ligi Tippeligaen – Skeid Fotball, w którym był polskim pionierem, a w 1979 roku w wieku 33 lat zakończył piłkarską karierę.
Kariera reprezentacyjna.
Zygmunt Anczok w latach 1965–1973 w reprezentacji Polski rozegrał 48 meczów. Debiut zaliczył 13 października 1965 na Hampden Park w Glasgow w meczu eliminacyjnym mistrzostw świata 1966 z reprezentacją Szkocji, który zakończył się zwycięstwem "Biało-czerwonych" 1:2. Atutem Anczoka była niesłychana wytrzymałość i szybkość, często włączał się do akcji ofensywnych oraz nie ograniczał się do zadań obronnych, a potwierdzeniem przydatności Anczoka w reprezentacji były występy podczas tournée po Ameryce Południowej w maju 1966, gdzie walczył ze słynnymi brazylijskimi napastnikami Pelé i Garrinchą podczas dwóch meczów z reprezentacją Brazylii (porażki 1:4, 1:2) oraz w zremisowanym 1:1 meczu z reprezentacją Argentyny w Buenos Aires.
27 maja 1971 w Moskwie wystąpił w meczu pożegnalnym słynnego radzieckiego bramkarza – Lwa Jaszyna w drużynie Gwiazd FIFA wraz z Włodzimierzem Lubańskim.
Podczas turnieju olimpijskiego w Monachium był podstawowym zawodnikiem drużyny prowadzonej przez Kazimierza Górskiego i grał we wszystkich siedmiu meczach, w tym finałowym 10 września 1972 na Stadionie Olimpijskim w Monachium, w którym reprezentacja Polski wygrała 2:1 z obrońcami tytułu – reprezentacją Węgier, dzięki czemu po raz pierwszy w historii została mistrzem olimpijskim. Potem karierę Anczoka przerywały liczne kontuzje, m.in. złamanie kości śródstopia, które wykluczyło wyjazd na mistrzostwa świata 1974 w RFN, w efekcie czego swój ostatni mecz w reprezentacji Polski rozegrał 28 marca 1973 w Ninian Park w Cardiff w eliminacjach mistrzostw świata 1974 z reprezentacją Walii, gdy "biało-czerwoni" przegrali 0:2.
Po zakończeniu kariery.
Zygmunt Anczok po zakończeniu kariery piłkarskiej pracował jako trener w Sparcie Lubliniec, jednak liczne problemy zdrowotne zmusiły go do zmiany zawodu. Przez pewien czas jeździł jako taksówkarz. W latach 2006–2010 pełnił funkcję radnego miasta Lublińca.
Od 2014 roku członek Klubu Wybitnego Reprezentanta.

</doc>
<doc id="297031" url="https://pl.wikipedia.org/wiki?curid=297031" title="Dino Baggio">
Dino Baggio

Dino Baggio (ur. 24 lipca 1971 w Camposampiero) – włoski piłkarz występujący na pozycji defensywnego pomocnika, wicemistrz świata z 1994 roku.
Kariera piłkarska.
W swojej karierze klubowej Baggio występował w klubach: Torino Calcio (1989–1991), Inter Mediolan (1991–1992), Juventus F.C. (1992–1994), AC Parma (1994–2000), S.S. Lazio (2000–2003 oraz 2004–2005), Blackburn Rovers (2003–2004) i Ancona Calcio (2004). Po podpisaniu kontraktu z kontraktu z grającym w Serie B klubem US Triestina latem 2005 roku, unieważnił kontrakt z powodu personalnych konfliktów z trenerem Pietro Vierchowodem. Baggio zagrał dla klubu z Triestu tylko trzy razy. W swojej karierze trzy razy zdobywał Puchar UEFA, dwa razy z Parmą i raz z Juventusem. W 1998 roku został zraniony nożem w głowę przez kibica Wisły Kraków podczas meczu z Parmą w Krakowie, przez co Wisła została wykluczona z europejskich pucharów.
Baggio rozegrał 60 meczów i zdobył 7 bramek dla reprezentacji Włoch, której kluczowym graczem był m.in. od na Mistrzostwach Świata 1994. Na tym turnieju współpracował z Roberto Baggio (nie są spokrewnieni) i doprowadził drużynę do finału, gdzie przegrali oni z Brazylią. Na turnieju zdobył dwa gole, w tym zwycięskiego gola w meczu pierwszej rundy przeciwko Norwegii. Baggio zaliczył występy również na Euro 1996 oraz Mistrzostwach Świata 1998.
Odniesienia w kulturze masowej.
W 1999 r. Marek Piwowski napisał scenariusz i wyreżyserował telewizyjną sztukę "Nóż w głowie Dino Baggio" inspirowaną wydarzeniem na stadionie Wisły Kraków, gdzie podczas meczu Dino Baggio został zraniony nożem rzuconym z trybuny. Trwająca 39 min. satyryczna sztuka pokazuje środowisko ludzi związanych z polską piłką.

</doc>
<doc id="297033" url="https://pl.wikipedia.org/wiki?curid=297033" title="Venus Express">
Venus Express

Venus Express – pierwsza sonda Europejskiej Agencji Kosmicznej wysłana w kierunku planety Wenus. Wstępne założenia misji zostały zaproponowane w 2001 roku. Od początku starano się maksymalnie skrócić czas konstrukcji oraz obniżyć koszty. Do budowy pojazdu wykorzystano zapasowe części pozostałe po projektach Mars Express oraz Rosetta. Dzięki temu całkowity koszt budowy zamknął się sumą 260 milionów dolarów, a zmontowanie pojazdu zajęło niecałe cztery lata, co stanowi obecnie rekord spośród wszystkich misji planetarnych.
Użycie części zamiennych sondy Mars Express Orbiter wymagało dokonania wielu modyfikacji, z których główne miały na celu przystosowanie orbitera do odmiennych warunków panujących na orbicie Wenus. Konieczne było pogrubienie izolacji termicznej i radiacyjnej, gdyż znajdując się dwukrotnie bliżej Słońca, Venus Express była narażona na czterokrotnie większe nagrzewanie się, a promieniowanie jonizujące było znacznie silniejsze, co zwiększyło ryzyko uszkodzenia układów elektronicznych. Z drugiej strony większa ilość światła poprawiła znacznie efektywność paneli słonecznych.
Terminarz misji.
Okno startowe umożliwiające wysłanie pojazdu, rozciągało się od 26 października 2005 do 23 listopada 2005 roku. Pierwotnie start został zapowiedziany na 26 października 2005 roku, na godzinę 04:43 UTC, jednak z powodu zanieczyszczenia wewnątrz kapsuły ochronnej orbitera, konieczne było przesunięcie terminu. Ostatecznie start odbył się 9 listopada 2005 roku o godzinie 03:33 UTC z kosmodromu Bajkonur w Kazachstanie na pokładzie rakiety Sojuz. Po 1 godzinie i 36 minutach okrążania Ziemi po orbicie parkingowej, Venus Express została skierowana na trajektorię transferową w kierunku Wenus. 
11 kwietnia 2006 roku sonda weszła na orbitę wokół planety. Manewr ten wymagał uruchomienia na 50 minut głównego silnika pojazdu. Po dalszych kilkukrotnych manewrach sonda osiągnęła docelową orbitę roboczą 7 maja 2006 roku. 
Badania naukowe miały trwać do sierpnia 2007 roku, ale decyzją ESA z 23 lutego 2007 roku, misja została przedłużona do maja 2009 roku. W lutym 2009 roku zdecydowano o przesunięciu daty zakończenia na 31 grudnia 2009 roku, natomiast w październiku tego samego roku przedłużono misję do końca roku 2012, a następnie do 2014 roku.
Sonda m.in. wykazała, że wiry polarne na Wenus są najbardziej zmiennymi w całym Układzie Słonecznym.
18 stycznia 2015 roku ustał kontakt z sondą, która zgodnie z planem weszła w atmosferę planety.
Cel misji.
Głównym celem misji Venus Express było badanie atmosfery planety, między innymi za pomocą Planetarnego Fotospektrometru Fourierowskiego (PFS) skonstruowanego w Centrum Badań Kosmicznych Polskiej Akademii Nauk w kooperacji międzynarodowej.Długofalowa obserwacja atmosfery planety mająca na celu zrozumienie jej dynamiki. Dodatkowo zaplanowano sporządzenie mapy rozkładu temperatur oraz charakteru powierzchni.
W roku 2005 trzech planetologów – Raphaël Garcia, Philippe Lognonné i Xavier Bonnin z CNSR w Paryżu zaproponowało, aby użyć sondy jako odbiornika fal dźwiękowych niskiej częstotliwości (wzbudzanych przez wstrząsy tektoniczne) w celu zbadania aktywności tektonicznej Wenus.

</doc>
<doc id="297034" url="https://pl.wikipedia.org/wiki?curid=297034" title="Franco Baresi">
Franco Baresi

Franco Baresi (ur. 8 maja 1960 w Travagliato) – włoski piłkarz grający na pozycji środkowego obrońcy. Trzykrotny medalista Mistrzostw Świata 1982 (1. miejsce) Mistrzostw Świata: 1990 (3. miejsce) oraz 1994 (2. miejsce). W finale tego ostatniego turnieju nie wykorzystał rzutu karnego w serii przeciwko Brazylii, piłkarski mistrz świata z 1982 roku, na MŚ w Hiszpanii nie zagrał ani minuty.
Całą swoją karierę klubową spędził w jednym klubie: A.C. Milan, przeżywającym swoje największe chwile. Dla zespołu z Mediolanu zagrał 532 razy, strzelając 16 goli. Karierę piłkarską zakończył w 1996 w wieku 36 lat. Z Milanem zdobył sześć mistrzostw Włoch i trzy puchary Ligi Mistrzów. Jego koszulka z numerem 6 została zastrzeżona przez klub. Baresi został wybrany przez FIFA jednym ze 100 najlepszych graczy XX wieku i ma swoje miejsce na liście FIFA 100.
Jego brat Giuseppe Baresi grał w zespole odwiecznego rywala Milanu, Internazionale.

</doc>
<doc id="297038" url="https://pl.wikipedia.org/wiki?curid=297038" title="Libwww">
Libwww

libwww – przeglądarka internetowa, której autorami byli Tim Berners-Lee i student z CERN, Szwajcar Jean-Francois Groff.
Przepisali oni przeglądarkę WorldWideWeb w języku C i w 1992 przedstawili przeglądarkę libwww. Groff założył później pierwszą firmę zajmującą się projektowaniem stron – InfoDesign.ch.
Była to "de facto" otwarta biblioteka do pisania aplikacji sieciowych w systemach Unix i Windows, zapewniająca obsługę HTTP, FTP i inne funkcje, na bazie której powstało kilka innych popularnych aplikacji. Została udostępniona do wykorzystania bez ograniczeń 30 kwietnia 1993.

</doc>
<doc id="297040" url="https://pl.wikipedia.org/wiki?curid=297040" title="Socket 478">
Socket 478

Socket 478 (mPGA478 ) – gniazdo typu ZIF na procesory Pentium 4 i Celeron. Ma 478 otworów na nóżki procesora i wymiary 37 × 33 mm.
Jest podobny do Socket 479 lecz z nim niekompatybilny.

</doc>
<doc id="297042" url="https://pl.wikipedia.org/wiki?curid=297042" title="NCSA Mosaic">
NCSA Mosaic



</doc>
<doc id="297047" url="https://pl.wikipedia.org/wiki?curid=297047" title="Submission fighting">
Submission fighting

Submission fighting (także submission wrestling lub submission grappling) – powstała w latach 90. XX wieku formuła walki zapaśniczej z "wykończeniami" (ang. "submission"), tj. technikami kończącymi, takimi jak dźwignie i duszenia (zob. też grappling).
Walka toczy się jedynie przy użyciu chwytów, zabronione są uderzenia. W przeciwieństwie do tradycyjnych zapasów dozwolone jest korzystanie z dźwigni (na stopę, kolano, nadgarstek, łokieć i bark) oraz duszeń (poza uciskiem na krtań i tchawicę). Zawodnicy nie są zobligowani do noszenia uniformu (judogi, gi, itp.). Walka toczy się na zapaśniczej macie. Zwycięstwo odnosi się przez poddanie się rywala, decyzję sędziego o przerwaniu walki lub po upływie regulaminowego czasu, na punkty. Punkty otrzymuje się za wykonanie określonych akcji technicznych – rzutów, obaleń, trzymań, przejść w parterze. 
Formuła ta została stworzona, aby umożliwić zawodnikom różnych stylów opartych na chwytach rywalizację na prostych i jednoznacznych zasadach. Startują w niej przede wszystkim zawodnicy brazylijskiego jiu-jitsu (bardzo zbliżone zasadami walki), a także luta livre, judo, zapasów i sambo. Trening submission fightingu często stanowi też składnik przygotowań zawodników mieszanych sztuk walki (MMA) oraz uczestników walk vale tudo.
Twórcą tej formuły, a zarazem największą organizacją submission fightingu na świecie jest Abu Dhabi Combat Club. Od 1998 roku organizuje ona prestiżowe mistrzostwa świata (od 2005 roku co dwa lata), a także sprawuje patronat nad wieloma mniejszymi, regionalnymi turniejami. ADCC zawarła umowę z FILA (Międzynarodową Federacją Związków Zapaśniczych) o współpracy, której finalnym efektem ma być zaliczenie w przyszłości submission fightingu w poczet dyscyplin olimpijskich.

</doc>
<doc id="297049" url="https://pl.wikipedia.org/wiki?curid=297049" title="Wiktor Każyński">
Wiktor Każyński

Wiktor Każyński (ur. w Wilnie, zm. w Petersburgu) – polski kompozytor, dyrygent, pianista i publicysta muzyczny.
Życiorys.
Studiował prawo i historię na Uniwersytecie Wileńskim. Podstaw muzyki uczył się prywatnie u Jana Dawida Hollanda. Prawdopodobnie pobierał też lekcje kompozycji u Józefa Elsnera. Od 1830 związany z teatrem w Wilnie, dla którego skomponował muzykę do kilkunastu dzieł scenicznych. Prawdopodobnie pełnił tam również funkcję koncertmistrza i kapelmistrza operowego w zespole Wilhelma Schmidkoffa.
Do 1840 działał jako organista w kościele św. Jana w Wilnie (jego następcą był Stanisław Moniuszko). Był aktywnym pianistą i poszukiwanym akompaniatorem. Piastował stanowisko sekretarza i doradcy muzycznego księcia generała Aleksieja Lwowa, z którym w 1844 odbył półroczną podróż do Niemiec i Austrii, co było dla niego ważnym doświadczeniem edukacyjnym. Od 1845 do śmierci był dyrektorem muzycznym i dyrygentem orkiestry w Petersburgu.
Twórczość.
Pisał utwory symfoniczne, kameralne, fortepianowe i pieśni. Skomponował opery, operetki, melodramaty, pantomimę i balet oraz muzykę do przedstawień teatralnych. Jako twórca muzyki scenicznej odgrywał raczej lokalną rolę. Natomiast jego utwory fortepianowe – głównie miniatury, zwłaszcza taneczne, a także fantazje, wariacje i opracowania pieśni rosyjskich – były wydawane i wielokrotnie wznawiane przez liczne oficyny europejskie.
Napisał 30 popularnych w swoim czasie pieśni, zebranych w "Śpiewniku" (1855), do słów polskich poetów i pisarzy, m.in. Bohdana Zaleskiego, Władysława Syrokomli, Józefa Ignacego Kraszewskiego. W powszechnym obiegu do naszych czasów przetrwała jedynie piosenka "Wlazł kotek na płotek" ze słowami Władysława Syrokomli, w której kompozytor wykorzystał cytat melodii ludowej z okolic Warszawy.
Każyński jest autorem "Notatek z podróży muzykalnej po Niemczech odbytej w roku 1844 przez W.K." (1845), publikacji z zakresu historii muzyki opisującej życie muzyczne głównie w Berlinie, Dreźnie i Lipsku, a także w Wiedniu oraz w Pradze. Publikacja ta stanowi ważny dokument historii muzyki i myśli muzycznej z I poł. XIX wieku. Inną publikacją jego autorstwa jest "Historia opery włoskiej", wydana po rosyjsku ("Istorija italianskoj opiery") w Petersburgu, w 1851. Pisał też artykuły na temat muzyki w czasopismach wileńskich i petersburskich.

</doc>
<doc id="297054" url="https://pl.wikipedia.org/wiki?curid=297054" title="Fernando Ordóñez">
Fernando Ordóñez

Ferdynand Ordonez (hiszp. "Fernando Ordóñez") – wielki mistrz zakonu Calatrava w lataxch 1243–1254.
Mistrz ten zawarł w 1245 r. z arcybiskupem Toledo układ dotyczący dziesięcin, jakie zakon miał płacić z należących do niego miast do kasy arcybiskupstwa, kończący wieloletnie spory między zakonem a arcybiskupstwem, istotą których była walka o uniezależnienie się zakonu od lokalnej władzy kościelnej z jednej strony, a sprawowanie nadzoru nad zakonem i jego finansami z drugiej strony. Starał się załagodzić i inne sporne sprawy, dotyczące jurysdykcji różnych terenów zakonnych. Podobne konflikty były udziałem i innych zakonów rycerskich w tym okresie.
Również w 1245 r. zdobył zamek w Alcaudete, który za formalną zgodą króla Ferdynanda III Kastylijskiego, wraz z miastem przechodzi na własność zakonu w roku następnym.

</doc>
<doc id="297055" url="https://pl.wikipedia.org/wiki?curid=297055" title="Elohim">
Elohim

Elohim (dosł. "Bogowie"; hebr. אֱלֹהִים) – występujący około 2700 razy w Biblii hebrajskiej jeden z tytułów Boga Jahwe. W odróżnieniu od tetragramu JHWH, który jest imieniem własnym Boga, określenie to pochodzi od rzeczownika pospolitego "bóg". "Elohim" jest dłuższą formą rzeczownika "El" (אל) i jego rozszerzenia "Eloah" (אלוה), określających Boga w Biblii.
Samo słowo "El" być może pochodzi od najwyższego boga w mitologii ugaryckiej – Ela. W takim wypadku można by tłumaczyć jego znaczenie jako „mocny”, „silny”. Choć słowo „Elohim” występuje często jako określenie bóstw (w znaczeniu „bogowie”), z przedimkiem "ha-" oznacza ono jedynego Boga i w tej formie (jako "ha-Elohim") występuje w Tanachu ponad 2 tysiące razy gdy "JHWH" ponad 6800 razy. Izraelici prawdopodobnie używali tytułu „Elohim” dla oddania majestatu osoby (podobnie gdy król, mówiąc o sobie, używał liczby mnogiej – tzw. "pluralis maiestatis"). W liczbie mnogiej dopatrywano się także śladów pierwotnego politeizmu Izraelitów. Teoria źródeł wyodrębnia fragmenty Pięcioksięgu, w których używana jest ta forma imienia Boga, jako należące do redakcji (tradycji) tzw. "elohistycznej" (częstsze użycie formy "Elohim" – "Bogowie") w odróżnieniu od tradycji tzw. "jahwistycznej", w której przeważa użycie imienia własnego Boga – JHWH ("Jahwe").
Słowo "Elohim" z punktu widzenia gramatyki hebrajskiej jest rzeczownikiem występującym w liczbie mnogiej (świadczy o tym sufiks "-im" nadający znaczenie: "Bogowie"). W tłumaczeniach Biblii, w odniesieniu do Boga Stwórcy, jest ono jednak używane jako wyraz w liczbie pojedynczej (np. w Rdz 1,1: „בְּרֵאשִׁית בָּרָא אֱלֹהִים” [„Na początku stworzył Bóg”], czasownik "bara" „בָּרָא” oznacza „[on] stworzył”, nie zaś „stworzyli”).
Wyjątkiem od tego jest psalm 82. Słowo Elohim jest tam używane dwukrotnie, przy czym z gramatyki tego wersetu wynika, iż raz odnosi się do Boga Stwórcy, za drugim razem do bogów.
Występowanie w Biblii.
Poniżej podano liczbę występowań "’elōhîm" w poszczególnych księgach, według tekstu masoreckiego.

</doc>
<doc id="297056" url="https://pl.wikipedia.org/wiki?curid=297056" title="Wielcy mistrzowie zakonu Calatrava">
Wielcy mistrzowie zakonu Calatrava

Wielcy mistrzowie zakonu Calatrava:

</doc>
<doc id="297058" url="https://pl.wikipedia.org/wiki?curid=297058" title="Chlorek kobaltu(II)">
Chlorek kobaltu(II)

Chlorek kobaltu(II), – nieorganiczny związek chemiczny z grupy chlorków, sól kwasu solnego i kobaltu na II stopniu utlenienia.
Właściwości.
Bezwodny chlorek kobaltu jest higroskopijny. Mechanizm wchłaniania wilgoci przez ten związek polega na tworzeniu przez niego hydratów. W zależności od liczby cząsteczek wody w komórce elementarnej, hydraty chlorku kobaltu mają różną barwę:
W roztworze z kwasem chlorowodorowym sześciowodny chlorek kobaltu tworzy niebieski związek kompleksowy:
Zastosowanie.
Ze względu na przybieranie różnych barw w obecności wody, chlorek kobaltu wykorzystywany jest do badania obecności wody w rozpuszczalnikach organicznych oraz produktach przetwórstwa ropy naftowej najczęściej za pomocą tzw. papierków kobaltawych, czyli bibuły nasączonej niewodnym roztworem i wysuszonej. Chlorek kobaltu dodaje się do silikażelu stosowanego do pozbywania się wilgoci z aparatury chemicznej (np. eksykatorów). Gdy granulki silikażelu nasączone chlorkiem kobaltu są niebieskie oznacza to, że jest on suchy. Gdy zmieni barwę na różową należy go osuszyć lub wymienić.
Chlorek kobaltu jest też stosowany jako absorbent amoniaku i dodatek do nawozów i pasz.
W chemii analitycznej używany jest do badania obecności jonów potasu:
Znajduje również zastosowanie jako atrament sympatyczny oraz pigment przy wyrobie szkła.

</doc>
<doc id="297059" url="https://pl.wikipedia.org/wiki?curid=297059" title="Parkogrzybek czerwonawy">
Parkogrzybek czerwonawy

Parkogrzybek czerwonawy, podgrzybek czerwonawy ("Hortiboletus rubellus" (Krombh.) Simonini, Vizzini &amp; Gelardi) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Hortiboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1836 r. Julius Vincenz von Krombholz nadając mu nazwę "Boletus rubellus", później zaliczany on był do różnych innych rodzajów. Obecną, uznaną przez Index Fungorum nazwę nadali mu w 2015 r. G. Simonini, A. Vizzini i M. Gelardi, przenosząc go do nowego rodzaju "Hortiboletus".
Niektóre synonimy naukowe:
Nazwę podgrzybek czerwonawy nadał mu Władysław Wojewoda w 1999 r. W polskim piśmiennictwie mykologicznym gatunek ten opisywany był wcześniej przez Alinę Skirgiełło jako podgrzybek wielobarwny. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy parkogrzybek czerwonawy.
Morfologia.
Średnica 3–10 cm, u młodych okazów półkulisty, później rozpostarty, w końcu płaski. Powierzchnia sucha, zamszowa, podczas suchej pogody bywa popękana. Barwa początkowo intensywnie karminowoczerwona, później czerwona, w końcu matoworóżowa. Skórki nie da się oddzielić od miąższu.
O długości 6–15 mm, zielonkawożółte, przy trzonie wycięte lub nieco zbiegające. Pory początkowo o barwie od cytrynowożółtej do jasnożółtej, później oliwkowe. Po uciśnięciu zmieniają barwę na błękitną.
Wysokość 3–12 cm, grubość 4–2,5 cm, kształt walcowaty, często wygięty. Powierzchnia jasnożółta, często czerwono nabiegła lub z czerwonymi plamami.
Żółtawy, tylko pod skórka kapelusza czerwonawy. Przekrojony błękitnieje. Bez wyraźnego smaku i zapachu.
Wysyp zarodników oliwkowobrązowy. Zarodniki o rozmiarach 10–13 × 4–5 μm i gładkiej powierzchni. W KOH barwią się na złoty kolor. Cystydy mniej lub bardziej liczne, o rozmiarach 60 × 12,5  μm.
Występowanie i siedlisko.
Występuje w Europie i Ameryce Północnej, gdzie prawdopodobnie został zawleczony wraz z sadzonkami drzew z Europy. Wszędzie jest rzadki. W Polsce niezbyt częsty.
Występuje od lipca do września w lasach liściastych pod dębami, lipami i brzozami.
Znaczenie.
Jest grzybem jadalnym, ale niskiej wartości z powodu niewielkich rozmiarów, miękkiego miąższu oraz szybkiego robaczywienia. Często również pleśnieje porażony przez grzyby "Hypomyces chrysospermus" (taki spleśniały grzyb nie nadaje się do spożycia).

</doc>
<doc id="297062" url="https://pl.wikipedia.org/wiki?curid=297062" title="Maigret">
Maigret



</doc>
<doc id="297066" url="https://pl.wikipedia.org/wiki?curid=297066" title="Dennis Bergkamp">
Dennis Bergkamp

Dennis Bergkamp (wym. ; ur. 10 maja 1969 w Amsterdamie) – holenderski piłkarz, były zawodnik reprezentacji Holandii, Ajaksu Amsterdam, Interu Mediolan i Arsenalu. Bergkamp grał na pozycji bocznego lub cofniętego napastnika. 
Jego rodzice, fani piłki nożnej, nadali mu imię po napastniku Manchesteru United i reprezentacji Szkocji Denisie Law, chociaż zmienili nieco pisownię imienia. Władze holenderskie uznały, że imię "Denis" jest zbyt podobne do żeńskiego imienia "Denise", więc rodzice zdecydowali się na podwojenie litery "n".
Kariera klubowa.
Ajax Amsterdam.
Bergkamp został wychowany przez szkółkę piłkarską Ajaxu Amsterdam, do której wstąpił w wieku 12 lat. Jego debiut w profesjonalnym zespole Ajaxu nastąpił 14 grudnia 1986 za kadencji trenera Johanna Cruyffa w meczu przeciwko Rodzie JC Kerkrade. W tym sezonie pojawił się na boisku w barwach pierwszej drużyny jeszcze 13 razy. Wystąpił również w meczu finałowym Pucharu Zdobywców Pucharów w 1987 roku z zespołem Lokomotive Lipsk, wchodząc w 66. minucie meczu za Roba Witschgego. Ajax mecz ten wygrał 1:0.
W kolejnym sezonie Bergkamp zaczął regularnie występować w pierwszej drużynie, został mistrzem kraju w 1990 roku, zdobył Puchar UEFA w 1992 roku oraz Puchar Holandii w następnym sezonie. Od 1991 do 1993 roku był najlepszym holenderskim napastnikiem i "Graczem roku" w 1992 i 1993 roku. Łącznie Bergkamp zdobył 122 gole w 239 meczach dla swojego macierzystego klubu.
Przed rozpoczęciem sezonu 2008/2009 trenerem Ajaksu Amsterdam został Marco van Basten, a jego asystentem został właśnie Bergkamp.
Inter Mediolan.
Latem 1993 roku Bergkamp i jego kolega klubowy Wim Jonk podpisali kontrakty z Interem Mediolan. Jednakże, jego pobyt we Włoszech w mniejszym stopniu obfitował w sukcesy. Chociaż Dennis zdobył swój drugi w karierze Puchar UEFA w 1994 roku, było mu ciężko zaadaptować się do włoskiego catenaccio, defensywnego stylu gry. Dla Interu zdobył jedynie 11 goli w 50 meczach. Jego kłopoty potęgowały nie najlepsze stosunki z włoską prasą oraz kilkoma graczami z zespołu.
Arsenal.
Po dwóch nieszczęśliwych sezonach w Interze menedżer londyńskiego Arsenalu, Bruce Rioch, ściągnął go do swojego klubu w czerwcu 1995 roku. Bergkamp musiał przystosować się do angielskiego stylu gry i swojego pierwszego gola zdołał zdobyć dopiero po ośmiu meczach. Powoli ale pewnie, pozycja Bergkampa i jego pewność gry wzrastała, grał on cofniętego napastnika, za słynnym Ianem Wrightem, z którym tworzyli bardzo efektywny duet. Bergkamp był uważany przez wielu krytyków piłkarskich, takich jak np. Alan Hansen za najlepszego obcokrajowca, który przyjął styl angielskiej ligi.
Najlepszy okres Bergkampa w Arsenalu miał miejsce po przyjściu do klubu nowego menedżera, Francuza Arsène'a Wengera we wrześniu 1996 roku. Arsenal zdobył mistrzostwo Premier League oraz Puchar Anglii w sezonie 1997/1998 (chociaż Bergkamp nie zagrał w finale pucharu z powodu kontuzji), a Holender został wybrany przez Związek Profesjonalnych Piłkarzy graczem roku. We wrześniu 1997 został pierwszym piłkarzem, którego trzy gole zwyciężyły w plebiscycie na gola miesiąca. W tamtym sezonie trafiał do siatki 16 razy, a także zaliczył wiele asyst. Pod koniec tego samego sezonu zagrał w reprezentacji Holandii, z którą zajął 4. miejsce na Mistrzostwach Świata 1998.
W kolejnych sezonach miał ugruntowaną pozycję w drużynie, cały czas był podstawowym zawodnikiem Arsenalu. Wraz z drużyną zdobył dublet w 2002, Puchar Anglii w 2003 i trzeci tytuł w Premier League w 2004. Sukcesy klubu w kraju nie przełożyły się jednak na europejskie puchary. Wyjątkiem tutaj był sukces w 2000 roku, kiedy to Arsenal przegrał finał Pucharu UEFA z Galatasaray SK w rzutach karnych.
Przybycie Bergkampa do Arsenalu było zauważone nie tylko z powodu tego, że był to pierwszy zagraniczny piłkarz światowej klasy, który przybył do Anglii po zniesieniu kary zakazu uczestnictwa w rozgrywkach UEFA w 1991 roku, ale również z powodu tego, że miał ogromny wkład w odbudowanie pozycji klubu po stagnacji w początkowych latach 90. Bergkamp cieszy się również poważaniem wśród kibiców Arsenalu. Niektórzy z nich nazywali go nawet "God" ("Bóg").
Przyszłość Bergkampa na Highbury została jednak poddana wątpliwościom, z powodu niechęci klubu do podpisania nowego kontraktu z piłkarzem. Jednak dano mu szansę. Bergkamp powiedział, że zakończyłby karierę, gdyby Arsenal nie zaoferował mu nowej umowy na sezon 2005/2006, choć inne kluby (w tym Ajax) o niego zabiegały .
Po zdobyciu przez klub Pucharu Anglii w 2005 roku (zwycięstwo w Cardiff nad Manchesterem United w rzutach karnych) został ujawniony jego nowy roczny kontrakt. Bergkamp opuścił klub wraz z przeniesieniem siedziby Klubu z Highbury.
Pożegnalny mecz odbył się 22 lipca 2006 na nowym stadionie Arsenalu.
Uczestniczyły w nim dwie drużyny – pierwszy klub Dennisa – Ajax Amsterdam i Arsenal (ze swoimi dawnymi gwiazdami, które miały wpływ na karierę Bergkampa).
Do 14 września 2005 Bergkamp zdobył 119 goli dla Arsenalu. Jego pierwszych 100 bramek można zobaczyć na płycie Centurions DVD wraz z pierwszą setką goli Thierry'ego Henry'ego.
28 lutego 2013 roku zarząd Arsenalu ogłosił na Twitterze, iż przed rozpoczęciem sezonu 2013–2014 odsłonią pomnik Holendra przed Emirates Stadium. Stanie on obok pomników Thierry'ego Henry'ego, Herberta Chapmana, oraz Tony'ego Adamsa.
Kariera reprezentacyjna.
Dennis Bergkamp zadebiutował w reprezentacji Holandii w 1990 roku w meczu przeciwko Włochom. Jego pierwszym poważnym turniejem były Mistrzostwa Europy 1992, na których Holandia broniła tytułu. Bergkamp zaistniał w reprezentacji i wyróżniał się (co spowodowało zainteresowanie Interu), jednak piłkarze Holandii odpadli w półfinale.
Jego kolejne dobre występy związane są z Mistrzostwami Świata 1994, na których zagrał we wszystkich meczach swojej drużny, strzelając spektakularną bramkę w przegranym 2:3 meczu z Brazylią. Holandia zawiodła na Euro 1996, kiedy piłkarze byli ze sobą skłóceni, jednak Bergkamp ponownie zdobył gola i zaliczył asystę przy bramce Patricka Kluiverta, w meczu z Anglią, który pozwolił im wejść do ćwierćfinału.
Na Mistrzostwach Świata 1998 we Francji Bergkamp zdobył trzy gole, jeden z nich padł w ostatniej minucie ćwierćfinałowego spotkania z Argentyną, który to mecz dał im awans do półfinału. Bergkamp przejął 40-metrowe podanie Franka de Boera, ograł obrońcę Roberto Ayalę i zdobył gol z półwoleja w prawy róg bramki. Bramka ta została uznana za jedną z najpiękniejszych w całym turnieju.
Holandia była współorganizatorem Euro 2000 i jednym z faworytów. Po przejściu "grupy śmierci", przegrali oni w półfinale w rzutach karnych z Włochami. Bergkamp nie zdobył na turnieju gola, ale cały czas odgrywał w zespole znaczącą rolę. Po porażce Dennis ogłosił zakończenie kariery reprezentacyjnej. Na następny wielki turniej, mundial 2002 w Korei i Japonii i tak nie udałby się z powodu swojego lęku przed lataniem. Nie grał również w meczach kwalifikacyjnych, co było jedną z przyczyn porażek reprezentacji Holandii, która nie zakwalifikowała się do finałów.
Bergkamp zakończył swoją karierę reprezentacyjną na drugim miejscu wśród najlepszych strzelców wszech czasów reprezentacji Holandii z 37 golami w 79 meczach. Został również umieszczony na liście FIFA 100, 100 najlepszych piłkarzy XX wieku.

</doc>
<doc id="297068" url="https://pl.wikipedia.org/wiki?curid=297068" title="Judyta Przemyślidka (zm. 1086)">
Judyta Przemyślidka (zm. 1086)

Judyta (ur. 1056/1058, zm. 25 grudnia 1086) – żona polskiego władcy Władysława Hermana, matka Bolesława Krzywoustego.
Życiorys.
Córka władcy Czech Wratysława II i Adelajdy węgierskiej, siostra czeskiego księcia Brzetysława II i żona Władysława I Hermana.
Ślub Judyty i Władysława miał miejsce w Polsce ok. 1080 r. Jak piszą kroniki, żona Władysława Hermana dbała o poddanych i więźniów oraz wspomagała potrzebujących. Przez prawie 5 lat para książęca nie mogła doczekać się dzieci. W związku z tym wysłano poselstwo do klasztoru w Saint-Gilles w Prowansji, gdzie proszono o wstawiennictwo patrona – św. Idziego. 20 sierpnia 1086 urodził się upragniony syn – Bolesław.
Judyta zmarła 4 miesiące później – 25 grudnia 1086 r.; została pochowana w płockiej katedrze, podobnie jak jej mąż Władysław I Herman i syn Bolesław Krzywousty.

</doc>
<doc id="297072" url="https://pl.wikipedia.org/wiki?curid=297072" title="Karolina Piastówna">
Karolina Piastówna

Karolina, niem. Charlotte von Liegnitz-Brieg-Wohlau (ur. 2 grudnia 1652 w Brzegu, zm. 24 grudnia 1707 we Wrocławiu) – księżniczka legnicko-brzeska, ostatni przedstawiciel dynastii Piastów. Najstarsza córka księcia legnicko-brzeskiego Chrystiana i księżniczki anhalckiej Ludwiki z dynastii askańskiej.
Młodość.
Karolina – najstarsza córka Chrystiana legnickiego i Ludwiki anhalckiej – urodziła się 2 grudnia 1652 na zamku w Brzegu. Rodzice nadali jej imię, którym nikt poza nią w dynastii Piastów nie został wcześniej ani później obdarzony. Jej chrzest odbył się 1 stycznia 1653. Ojcem chrzestnym miał być senior dynastii Jerzy Rudolf, jednakże już w czasie jej narodzin był on na tyle poważnie chory (zmarł 14 stycznia 1653), że na uroczystości musiał go zastąpić stryj Karoliny, Ludwik IV.
W czasie swej młodości Karolina była świadkiem samodzielnych rządów ojca. W 1653 po śmierci Jerzego Rudolfa współrządzący księstwem brzeskim Jerzy III, Ludwik IV i Chrystian odziedziczyli po nim księstwo legnickie, a następnie podzielili między sobą całą dzielnicę. Najmłodszemu, Chrystianowi, przypadła najbardziej uboga część księstwa, mianowicie księstwo wołowskie z Oławą. Jednakże w 1664 po zgonach starszych braci ojciec Karoliny zjednoczył pod swym panowaniem całość ziem księstwa legnicko-brzeskiego. Rządził nim do 1672, kiedy zmarł, pozostawiając je jedynemu żyjącemu synowi, Jerzemu Wilhelmowi.
Rodzice Piastówny zapewnili jej gruntowne wykształcenie i wychowanie w duchu surowego kalwinizmu.
Małżeństwo.
Kilka miesięcy po śmierci ojca Karolina poślubiła Fryderyka von Schleswig-Holstein-Sondenburg-Wiesenburg z bocznej linii dynastii Oldenburgów (jego prapradziadkiem był król Danii Chrystian III). Małżonek Piastówny wywodził się z katolickiej rodziny. Służył w armii cesarskiej jako pułkownik kirasjerów. Księżniczka legnicka poznała go prawdopodobnie za pośrednictwem jezuitów, będących w otoczeniu jej matki. Powodowana miłością, nie zaś względami dynastycznymi, przyjęła wyznanie katolickie i 14 lipca 1672 potajemnie poślubiła swego wybranka, zaś 3 maja 1673 młodzi dynaści wzięli oficjalny ślub. 12 stycznia 1674 urodził się ich jedyny potomek, Leopold. Jednakże małżeństwo okazało się nieudane i w sierpniu 1680 za przyzwoleniem cesarza Leopolda I doszło do separacji małżonków. Zgodnie z układem separacyjnym syn Leopold pozostał przy ojcu.
Śmierć Jerzego Wilhelma i ostatnie lata życia.
21 listopada 1675 zmarł brat Karoliny, ostatni książę legnicko-brzeski z dynastii Piastów Jerzy Wilhelm. Księżniczka spróbowała przejąć po nim władzę w księstwie. Jednakże cesarz Leopold I, pomimo wyznawania przez nią katolicyzmu, sprzeciwił się tym planom. Jedynie postanowieniem z 14 września 1680 zapisał jej dożywotnią roczną pensję w wysokości 6000 talarów (w późniejszym czasie monarcha dołożył do niej jeszcze 4000 talarów).
Karolina zamieszkała w domu książąt legnickich przy ul. Szewskiej we Wrocławiu. Żyła w samotności, prowadząc pobożne życie i oddając się działalności dobroczynnej. Początkowo pojawiły się projekty wydania jej za mąż za Jakuba Ludwika Sobieskiego, który władał z nadania cesarza Oławą, jednak właśnie z powodu sprzeciwu cesarza do ślubu nie doszło.
Śmierć.
Karolina zmarła 24 grudnia 1707 we Wrocławiu. Za sprawą syna Leopolda, jej serce złożono w srebrnej urnie w tamtejszym kościele św. Klary (w kaplicy św. Jadwigi). Natomiast ciało spoczęło w klasztorze cysterek w Trzebnicy. Stało się to wbrew woli jej matki, która przygotowała dla niej miejsce pochówku w legnickim mauzoleum, zwanym Piasteum. To miejsce z pełnopostaciowym posągiem księżniczki pozostało puste.

</doc>
<doc id="297076" url="https://pl.wikipedia.org/wiki?curid=297076" title="Rafineria">
Rafineria



</doc>
<doc id="297078" url="https://pl.wikipedia.org/wiki?curid=297078" title="Tutorial">
Tutorial

Tutorial (z ang. „korepetycje, samouczek”) – metoda przekazywania wiedzy typu „krok po kroku”, pozwalająca łatwo nauczyć się obsługi różnych urządzeń, programowania czy tworzenia. Tutorial jest bardziej interaktywny i dokładniejszy niż instrukcje, nastawiony na naukę poprzez przykład. Tutorial dostarcza wszelkich informacji potrzebnych do wykonania danego zadania.
Terminem tym określa się również programy lub komputerowe prezentacje pełniące takie funkcje.
W internecie dostępne są tutoriale w formie plików audio, video, dokumentów tekstowych, można spotkać się również z tutorialami prowadzonymi w formie webinarium.
Tutoriale swą popularność zawdzięczają prostocie. Dzięki swobodnemu językowi i przejrzystym przykładom, pozwalają na szybką naukę programowania. Autorami tutoriali zwykle nie są specjaliści, a użytkownicy programów chcący podzielić się swoją wiedzą. Sama budowa takiego artykułu nie jest zbyt skomplikowana (tytuł, kroki, zrzuty z ekranu). Tutoriale są zwykle darmowe i ogólnodostępne.
Tutorial to także określenie w odniesieniu do gier komputerowych, gdzie mianem tym określa się swego rodzaju samouczek – najczęściej pierwszą misję gry, pozwalającą w praktyce zaznajomić się z używanymi w niej klawiszami i najważniejszymi zagadnieniami niezbędnymi do tego, aby pomyślnie i bezproblemowo ją ukończyć.

</doc>
<doc id="297079" url="https://pl.wikipedia.org/wiki?curid=297079" title="Tyreso">
Tyreso



</doc>
<doc id="297083" url="https://pl.wikipedia.org/wiki?curid=297083" title="Marcellus (Klaudiusze)">
Marcellus (Klaudiusze)



</doc>
<doc id="297088" url="https://pl.wikipedia.org/wiki?curid=297088" title="Walker Nickless">
Walker Nickless

 
Ralph Walker Nickless znany jako Walker Nickless (ur. 28 maja 1947 w Denver) – amerykański biskup rzymskokatolicki, biskup Sioux City od 2006.
Życiorys.
Święcenia kapłańskie otrzymał 4 sierpnia 1973 i inkardynowany został do archidiecezji Denver. Przez kilkanaście lat pracował jako duszpasterz parafialny. W 1988 został wikariuszem biskupim ds. duchowieństwa i seminarzystów, zaś pięć lat później został wikariuszem generalnym archidiecezji. W 2001 otrzymał nominację na proboszcza w Lakewood.
10 listopada 2005 został mianowany biskupem Sioux City w metropolii Dubuque (stan Iowa). Sakry biskupiej udzielił mu metropolita Jerome Hanus OSB.

</doc>
<doc id="297099" url="https://pl.wikipedia.org/wiki?curid=297099" title="Węgierska Akademia Nauk">
Węgierska Akademia Nauk

Węgierska Akademia Nauk ( – ) – narodowa akademia węgierska. Jej inicjatorem i założycielem był hrabia István Széchenyi, który w roku 1825 na założenie towarzystwa naukowego przeznaczył roczny dochód swoich dóbr. Za jego przykładem poszli liczni inni węgierscy arystokraci i posłowie. Celem towarzystwa było krzewienie nauki, kultury i sztuki w języku węgierskim. Obecna nazwa ("Węgierska Akademia Nauk") pochodzi z 1845 r., a neorenesansowy gmach obecnej siedziby głównej z 1865 roku. Jednym z priorytetowych celów wydziału lingwistycznego akademii jest regulowanie języka węgierskiego.
Dzisiejsza MTA składa się z następujących instytutów: 

</doc>
<doc id="297102" url="https://pl.wikipedia.org/wiki?curid=297102" title="Magdalena Wójcik (piosenkarka)">
Magdalena Wójcik (piosenkarka)

Magdalena Wójcik (ur. 2 września 1975 w Krasnystawie) – polska piosenkarka i autorka tekstów.
Od 1994 wokalistka i liderka zespołu Goya, z którym nagrała osiem albumów: "Goya" (1998), "Kawałek po kawałku" (2003), "Smak słów" (2005), "Horyzont zdarzeń ("2007), "Od wschodu do zachodu (2009), Chwile" (2012), "Widoki" (2015) i "Rozdział VIII" (2023).
Życiorys.
W dzieciństwie uczęszczała do szkoły muzycznej w rodzinnym Krasnystawie. Odkąd skończyła 16 lat, zaczęła uczestniczyć w licznych przeglądach piosenki, na których śpiewała i grała na gitarze. Za namową muzyków z zespołu Stare Dobre Małżeństwo nagrała demo ze swoimi autorskimi piosenkami pt. "Tłuczone szkło", które wydała z pomocą wytwórni Dalmafon. Wkrótce została dostrzeżona przez wytwórnię muzyczną Pomaton EMI, z którą podpisała kontrakt. Uczyła się w Prywatnej Szkole Muzyki Rozrywkowej w Warszawie.
W 1994 z gitarzystą Grzegorzem Jędrachem oraz klawiszowcem Rafałem Gorączkowskim założyła zespół Goya. Kontynuuje także karierę solową. Zaśpiewała w utworze „Nadzieja się nie kończy” z albumu pt. "Panasewicz" (2008). W marcu 2010 wydała solowy album pt. "Utkane z wyobrażeń". Jest współautorką tekstów piosenek na płytach "Królowa dram" (2020) i "Irenka" (2021) piosenkarki Sanah.
Życie prywatne.
Jej mężem został gitarzysta Grzegorz Jędrach.

</doc>
<doc id="297104" url="https://pl.wikipedia.org/wiki?curid=297104" title="Lambada">
Lambada

Lambada – taniec pochodzenia brazylijsko-boliwijskiego, który zyskał popularność na świecie w latach 80. XX wieku.
Piosenkę, napisaną w rytmie tańca lambady jako pierwsza zaśpiewała Lucia Mendez w 1987 roku. W 1989 piosenkę nagrał w wytwórni BMG zespół Kaoma, utwór najpierw był nagrany po hiszpańsku, zaś potem po portugalsku.

</doc>
<doc id="297105" url="https://pl.wikipedia.org/wiki?curid=297105" title="Małgorzata Zawadzka">
Małgorzata Zawadzka

Małgorzata Zawadzka (ur. 16 września 1975) – polska aktorka teatralna i filmowa. Absolwentka Państwowej Wyższej Szkoły Teatralnej w Krakowie (2001). Od 2000 roku związana z krakowskim Starym Teatrem.
Teatr.
Role w Starym Teatrze w Krakowie:

</doc>
<doc id="297106" url="https://pl.wikipedia.org/wiki?curid=297106" title="AS/400">
AS/400

AS/400 - serwer klasy "midrange" ogólnego przeznaczenia zbudowany w 1988 r., który odniósł wielki sukces w środowisku biznesowym, a który został potem przemianowany formalnie na IBM iSeries i później na System i. Jest powszechnie znany pod starą nazwą. Zastąpił w biznesie inne popularne produkty IBM, System/36 i System/38, konsolidując je w jedną linię. Pierwsze maszyny AS/400 były koloru szarego, a obecnie wszystkie są czarne. Skrót AS oznacza serwer aplikacji (Application Server). Maszyna, w zależności od wersji, przeznaczona jest dla małego biznesu (wersje Express) lub oddziałów większych firm. Pracuje także w rozproszonych sieciach korporacyjnych z obsługą aplikacji webowych. Konkuruje skutecznie ze środowiskiem serwerowym Windowsa i Uniksa. Użytkownicy AS/400 mają do dyspozycji tysiące gotowych aplikacji i bazę danych DB/2. Istnieje także możliwość uruchamiania wirtualnych systemów operacyjnych Linux i Windows oraz IBM AIX.
AS/400 jest zbudowany na procesorze PowerPC z techniką RISC i sterowany za pomocą systemu operacyjnego OS/400 (obecnie i5/OS). Zawiera wieloterabajtową pamięć dyskową. Jest dostarczany z wirtualną maszyną Javy, oprogramowaniem bazodanowym i często preinstalowanym oprogramowaniem Domino (Lotus Notes z przeglądarką). Jest systemem o największej na świecie stabilności. Od dawna posiada wiele innowacyjnych rozwiązań, np. zwiększenie mocy obliczeniowej na życzenie poprzez włączenie dodatkowych procesorów.
AS/400 jest używany najczęściej jako hurtownia danych ("data warehouse") i środowisko rozwojowe do opracowywania programów biznesowych, zwłaszcza dla e-commerce. Od roku 2007 System I promowany jest przez IBM we współpracy z firmą 3Com jako serwer telefonii IP zintegrowany z zainstalowanymi na tej samej maszynie aplikacjami pracy grupowej (Lotus Domino i Quickr).
Formalną kontynuacją AS/400 są rodziny iSeries/i5.
Zobacz też:

</doc>
<doc id="297107" url="https://pl.wikipedia.org/wiki?curid=297107" title="Masajowie">
Masajowie

Masajowie – afrykańska półkoczownicza grupa etniczna, zamieszkująca Kenię oraz północną Tanzanię. Dzięki swoim charakterystycznym zwyczajom oraz zamieszkaniu w dostępnym terenie są jedną z najlepiej znanych afrykańskich grup etnicznych.
Ich językiem ojczystym jest język masajski, który zalicza się do rodziny języków nilo-saharyjskich. Uczą się także języków urzędowych Kenii i Tanzanii: suahili i angielskiego. Nie ma precyzyjnych szacunków populacji Masajów. Według spisu statystycznego z 1989 roku populacja wynosi 377 089 osób. Według innego źródła danych w 1994 w Kenii było 453 tys. osób mówiących w języku maa. Całkowita populacja jest szacowana na ok. 900 tys. Problem z precyzyjnym oszacowaniem populacji Masajów wynika z odległej lokalizacji niektórych wiosek, a także ciągłego przemieszczania się ludzi.
Rządy Tanzanii i Kenii próbowały zachęcić Masajów do porzucenia ich półkoczowniczego trybu życia. Jednak próba zakończyła się niepowodzeniem i Masajowie kontynuują dawne zwyczaje. W ostatnim czasie Oxfam ogłosił, że tryb życia Masajów powinien zostać rozpowszechniony. Wynika to ze zmiany klimatu i zdolności Masajów do uprawy roślin na pustyniach i w buszu.
Kultura.
Społeczeństwo Masajów jest silnie patriarchalne. Większość ważnych dla grupy decyzji jest podejmowana przez starszych mężczyzn. Prawo zwyczajowe, które obowiązuje Masajów, reguluje większość sytuacji. Formalnie kara śmierci nie jest stosowana i jako zadośćuczynienie wystarczy zazwyczaj zapłata w bydle lub przeprosiny. Sprawy są rozwiązywane poza sądem, na procesach zwanych „amitu”, „to make peace” lub „arop”.
Masajowie są monoteistami, a ich Bóg jest nazywany "Enkai" lub "Engai". Engai jest pojedynczym bóstwem o podwójnej naturze: Engai Narok (Czarny Bóg) jest łaskawy, natomiast Engai Nanyokie (Czerwony Bóg) jest mściwy. „Góra Boga”, Ol Doinyo Lengai, znajduje się na południe od jeziora Natron. Najważniejszym człowiekiem w religijnym systemie Masajów jest "laibon", który bierze udział w szamańskim leczeniu, wróżeniu, proroctwach, modlitwach o zapewnienie zwycięstwa w wojnie lub przywołanie deszczu. Jaką moc posiada "laibon", zależy od jego osobowości, a nie od pozycji. Wielu Masajów przeszło na chrześcijaństwo, a w mniejszym zakresie także na islam.
Wysoki wskaźnik umieralności wśród niemowląt Masajów doprowadził do nieuznawania dziecka do czasu, aż przeżyje trzy miesiące.
Masajowie, którzy żyją zgodnie z tradycją, nie urządzają ceremonii pogrzebowych, a zmarli są pozostawiani padlinożercom.
Tradycyjnie życie Masajów skupia się wokół bydła, które stanowi główne źródło pożywienia. Miarą bogactwa mężczyzny jest liczba dzieci i bydła. Stado składające się z 50 sztuk jest już godne szacunku, a im więcej dzieci, tym lepiej. Mężczyzna, który ma wiele dzieci i nie ma bydła, lub odwrotnie, jest uważany za biednego. Według wierzeń Masajów Bóg podarował im całe bydło na świecie, dlatego kradzież bydła od innych plemion jest tylko odbieraniem swojej własności. Praktyka ta jest coraz rzadziej spotykana.
Wspólnota i współpraca wśród Masajów jest wskazywana jako wzorowy przykład funkcjonowania przedsiębiorstwa. Masajowie mają silne poczucie wspólnoty, co pozwala im dobrze działać zespołowo. Dzięki temu czują się silni. Nieważne, jaka jest pozycja Masaja w społeczności, jest on odpowiedzialny za poprawne jej funkcjonowanie. Według nich tylko współpraca może przynieść wymierne korzyści. Tą ścieżką powinny podążać również firmy, które chcą osiągnąć sukces i pokonać kryzys.
Schronienie.
Masajowie jako lud koczowniczy, a później półkoczowniczy, budując domy, polegają na lokalnych, łatwo dostępnych materiałach i miejscowej technologii. Tradycyjny masajski dom jest skonstruowany dla ludzi, którzy ciągle się przemieszczają, więc jego trwałość jest bardzo mała. "Manyatty" (chaty) mają kształt owalu lub koła i są budowane przez kobiety. Szkielet domu jest budowany z drewnianych tyczek, wbitych bezpośrednio w ziemię i przeplecionych mniejszymi gałązkami. Taka konstrukcja jest następnie oblepiana mieszanką błota, trawy, krowiego gnoju i moczu oraz popiołu. "Manyatta" jest mała (3 × 5 m), a jej wysokość wynosi 1,5 m. Na tej niewielkiej przestrzeni rodzina gotuje, je, śpi, prowadzi życie towarzyskie i przechowuje żywność, paliwo oraz wszystko, co posiada. W "manyatcie" często żyją również małe zwierzęta gospodarskie.
Wioski (enkang) są otoczone płotem w kształcie okręgu, który jest budowany przez mężczyzn, zazwyczaj z ciernistej akacji. W nocy bydło domowe, kozy i owce są zamykane w ogrodzeniu w centrum wioski, z dala od dzikich zwierząt.
Organizacja społeczności.
Dla Masajów najważniejszym wyznacznikiem jest kohorta, do której przynależą. Mali chłopcy, pomimo że są zobowiązani wypasać cielaki i jagnięta, gdy tylko nauczą się chodzić, spędzają dzieciństwo głównie na zabawach. Dziewczynki są odpowiedzialne za dodatkowe prace przy gotowaniu czy dojeniu. Co około 15 lat powstaje nowe pokolenie morans lub inaczej murran (wojowników). Nowe pokolenie wojowników jest tworzone z chłopców w wieku 12–25 lat, którzy osiągnęli już wiek dojrzewania i nie należą do młodszej kohorty. Jednym z obrządków przejścia z chłopca w młodego wojownika jest bolesna ceremonia obrzezania, która jest przeprowadzana bez środków znieczulających. W języku Maa obrzezanie to "emorata". Chłopiec musi znieść całą operację w milczeniu. Wyraz bólu przynosi chłopcu dyshonor, aczkolwiek tylko tymczasowo. Proces leczenia zajmuje od 3 do 4 miesięcy. Chłopiec musi ubierać się w czarne ubrania przez 4 do 8 miesięcy po wykonaniu zabiegu.
Przez ten czas obrzezani młodzi mężczyźni żyją w „manyatta”, wiosce zbudowanej przez ich matki. Manyatta nie ma ogrodzenia ochronnego, co ma podkreślać rolę wojowników jako obrońców społeczności. Nie buduje się również wewnętrznego ogrodzenia, gdyż wojownicy nie posiadają bydła oraz nie przechowują żywności. Dodatkowe obrzędy przejścia są organizowane, gdy wojownik staje się „starszym wojownikiem” podczas ceremonii zwanej "eunoto". Wówczas staje się prawdziwym mężczyzną. Wtedy golona jest mężczyznom głowa i mają oni prawo wziąć sobie dowolną kobietę za żonę.
Gdy powstaje nowe pokolenie wojowników, dotychczasowi morans stają się młodymi starszymi, którzy są odpowiedzialni za polityczne decyzje, aż do czasu, gdy staną się starszymi.
Wojownicy zapewniają bezpieczeństwo społeczności, a większość czasu spędzają na pieszym przemierzaniu masajskich ziem, daleko poza granice ziem, będących ich własnością. Coraz częściej angażują się również w hodowlę bydła, wzbogacają swoje zapasy poprzez handel i barter, a nie przez kradzież, jak bywało w przeszłości.
Chłopcy są odpowiedzialni za wypasanie małych zwierząt gospodarczych. Podczas suchego okresu zarówno wojownicy, jak i chłopcy są odpowiedzialni za wszystkie zwierzęta. Kobiety zajmują się pracami domowymi, a także przynoszeniem wody, zbieraniem drewna na opał, dojeniem bydła i gotowaniem dla całej rodziny.
Jednym z mitów o Masajach jest przekonanie, że każdy młody mężczyzna przed obrzezaniem powinien zabić lwa. W przeszłości łowienie lwów było dość popularne. Pomimo że zostało zakazane we wschodniej Afryce, Masajom wciąż zdarza się łowić lwy, gdy te zagrażają masajskim zwierzętom. Nie ponoszą oni jednak żadnych poważnych konsekwencji. Wzrastająca obawa o populację lwów zmobilizowała urzędników do zorganizowania programu, który zapewnia rekompensatę za zabite przez lwa zwierzę.
Tym niemniej zabicie lwa przynosi Masajowi sławę i uznanie całej społeczności.
Młode kobiety również przechodzą „kobiece obrzezanie” (emoratę) jako część złożonego rytuału przejścia. Podczas tej ceremonii dziewczynki dostają instrukcje i porady dotyczące ich nowej roli. Wtedy to dowiadują się, że stają się kobietami gotowymi do zamążpójścia. W Kenii kobiece obrzezanie jest praktykowane przez 38% populacji. Najpopularniejszą formą jest klitoridektomia. Zabieg ten jest zazwyczaj wykonywany przez „profesjonalistę”, który nie jest Masajem, a często należy do plemienia Dorobo. Noże i ostrza, którymi dokonuje się zabiegu, są projektowane przez kowala, il-kunono. Masajowie unikają il-kunono, gdyż wykonują oni narzędzia śmierci – noże, krótkie miecze, groty do strzał. Podobnie jak młodzi mężczyźni, kobiety, które przeszły obrzęd, ubierają się na czarno i malują twarz znakami, a następnie zakrywają twarz aż do zakończenia ceremonii.
Inną metodą obrzezania kobiet jest wycinanie genitaliów. Praktyka ta powoduje wiele kontrowersji zarówno za granicą, jak i wśród kobiet, które ją przeszły. W ostatnim czasie metoda ta jest zastępowana przez ceremonię „obcinania słowami”, w trakcie której odbywają się śpiewy i tańce zamiast obrzezania. Jednakże praktyka ta jest głęboko zakorzeniona w kulturze i ceniona przez Masajów. Często jest to warunek konieczny, aby znaleźć męża. Inaczej wartość żony, a tym samym zapłata za nią, spada.
Tego typu obrzezanie jest nielegalne zarówno w Kenii, jak i w Tanzanii.
Zamężne kobiety, które zajdą w ciążę, są zwolnione ze wszystkich ciężkich prac, takich jak dojenie bydła lub zbieranie drewna. Zabronione są także stosunki seksualne.
Masajowie są poligamistami z potrzeby: przyczyniają się do tego wysoka śmiertelność noworodków oraz wojowników. Praktykowana jest również poliandria. Kobieta wychodzi nie za jednego mężczyznę, ale za całą kohortę. Od męża oczekuje się ustąpienia miejsca w łóżku, gdy gości mężczyznę z tej samej grupy wiekowej. Kobieta sama decyduje o spędzeniu nocy z goszczonym mężczyzną. Niezależnie od tego dziecko narodzone przez kobietę, jest zawsze uważane za dziecko męża i jego potomka w linii męskiej.
„Kitala” jest pewnego rodzaju rozwodem lub azylem – wówczas kobieta wraca do domu ojca. Kobieta ucieka się do tego, gdy jest źle traktowana przez swojego męża. Zwrot zapłaty za żonę i opieka nad dziećmi jest uzgadniana wspólnie.
Muzyka i taniec.
Masajska muzyka tradycyjnie składa się z rytmu wyśpiewanego harmonijnie przez chór wokalistów, podczas gdy przewodnik muzyki (olaranyani) śpiewa słowa. Olaranyanim jest zazwyczaj osoba, która najlepiej potrafi zaśpiewać daną piosenkę. Zdarza się, że kilka osób może prowadzić jedną pieśń. Olaranyani inicjuje śpiew poprzez zanucenie pierwszej linijki lub wskazanie tytułu (namba). Grupa odpowiada jednomyślnym uznaniem, a olaranyani śpiewa wers przy gardłowym nuceniu całej grupy. Każda piosenka ma swoją specyficzną strukturę opartą na call-and-response. Najpopularniejsze rytmy są wariacją taktów na 5/4, 6/4 i 3/4. Tekst dotyka typowych tematów i jest często powtarzany słowo w słowo. Śpiewaniu akompaniują ruchy szyją. Podczas wydechu głowa jest nachylona do przodu, przy wdechu głowa do tyłu. Dzięki temu można usłyszeć efekt polifonicznej synkopy.
Kobiety śpiewają kołysanki, nucą piosenki i śpiewają pieśni pochwalne dla synów. Charakterystyczna dla śpiewu kobiet jest monofonia i call-and-response. Kobiety powtarzają zdania i odpowiadają sobie na nie same.
Jedynym wyjątkiem od wokalnej natury Masajów jest użycie rogu kudu w trakcie ceremonii eunoto.
Eunoto, obrzęd wejścia w wiek wojownika, może składać się z dziesięciu lub więcej dni śpiewu, tańczenia i rytuałów. Wojownicy Il-Oodokilani odprawiają pewnego rodzaju marsz przeszłości oraz „adumu” lub aignus, przez ludzi z zewnątrz zwanym „skaczącym tańcem”. Zarówno adumu, jak i aigus w języku Maa oznacza „skakać”, przy czym adumu oznacza dokładnie „skakać w górę i dół w tańcu”. Mężczyźni są znani ze swojej rywalizacji w skakaniu. Okrąg jest tworzony przez wojowników i jeden lub dwóch z nich wkracza do środka, aby skakać, utrzymując prostą pozycję. Żaden z nich nie może dotknąć piętami ziemi. Członkowie grupy mogą dopasowywać ton głosu do wysokości skoków.
Podczas eunoto narzeczone moranów paradują w swoich najlepszych strojach. Matki moranów śpiewają i tańczą w hołdzie za odwagę i śmiałość swoich synów.
W ostatnim czasie hip-hopowy zespół X Plastaz z północnej Tanzanii wciela do swojej muzyki tradycyjne rytmy i śpiew masajski.
Wpływ nowoczesnego świata.
Polityka rządowa, która obejmuje ochronę parków i rezerwatów, ale nie Masajów, wraz z rosnącą populacją powoduje, że prowadzenie tradycyjnego masajskiego trybu życia staje się wyjątkowo trudne.
Rosnąca bieda i migracje powodują, że maleje autorytet względem wieku wśród Masajów, do tej pory podstawa ich hierarchii.
Przez lata rozpoczęto wiele projektów, które mają pomóc przewodnikom plemienia znaleźć sposób na zachowanie tradycji i jednocześnie zapewnienie niezbędnej we współczesnym świecie edukacji młodym pokoleniom.
Zawody, w których Masajowie znajdują swoje miejsce, to: rolnictwo, biznes (sprzedaż tradycyjnych leków, prowadzenie restauracji, sklepów, sprzedaż i kupno minerałów, sprzedaż i produkcja mleka przez kobiety, haftowanie), praca z ludźmi (ochroniarze, kelnerzy, przewodnicy turystyczni) i inne prace w sektorze publicznym i prywatnym.
Wielu Masajów porzuciło swój koczowniczy tryb życia na rzecz odpowiedzialnej i stabilnej pracy w handlu i polityce. Jednak niezależnie od tego, jak zaawansowane miejskie życie prowadzą, wielu z nich chętnie zakłada tradycyjne stroje – shuka (barwna część stroju), sandały ze skóry wołu i nosi drewniany kij – są pogodzeni ze sobą i ze światem.
Ozdoby.
Bardzo popularne wśród Masajów jest przekłuwanie i rozciąganie małżowin usznych. W tym celu używa się różnych przyrządów: kolców, prętów, kilku prętów do rozciągania, kamieni, kłów słoni i pustych opakowań po filmach. Jednakże coraz mniej młodych chłopców podąża tym zwyczajem.
Kobiety noszą zdobione koralikami ozdoby w obu małżowinach i mniejsze kolczyki w górnej części ucha.
Usunięcie zawiązków kłów zębów mlecznych we wczesnym dzieciństwie jest udokumentowaną praktyką wśród Masajów w Kenii i Tanzanii. Masajowie wierzą, że biegunka, wymioty i inne gorączkowe choroby wczesnego dzieciństwa są spowodowane przez opuchliznę dziąsła przy kłach. Kły są uważane za robaczywe zęby. Praktyka ta jest stosowana nie tylko przez Masajów. Na przełomie 1991/92 roku przebadano na wsiach Kenii 95 dzieci w wieku od 6 miesięcy do dwóch lat. 87% z nich przeszło zabieg usunięcia jednego lub więcej zawiązków kłów. W starszej grupie wiekowej (3-7 lat) u 72% ze 111 przebadanych dzieci brakowało zawiązków żuchwowych kłów zębów mlecznych.
Dieta.
Tradycyjnie masajska dieta składała się z mięsa, mleka i krowiej krwi. Według badań ILCA przeprowadzonych w 1989 roku: „Dzisiaj podstawą diety Masajów jest krowie mleko i mączka kukurydziana. Mleko jest pite głównie świeże lub w słodkiej herbacie, natomiast mączka jest wykorzystywana do owsianki. Gęsta owsianka (uoalia) jest jedzona z mlekiem. Rzadka owsianka jest przygotowywana bez mleka. Mięso, pomimo że jest ważnym składnikiem posiłków, nie jest spożywane regularnie i nie może być zakwalifikowane jako podstawowy produkt. Tłuszcze zwierzęce oraz masło są używane do gotowania owsianki, kukurydzy i fasoli. Masło jest ważnym składnikiem pożywienia niemowląt. Krew jest rzadko pita.”.
Badania przeprowadzone przez Międzynarodowy Instytut Trzody w Afryce wskazują znaczną zmianę w diecie Masajów, którzy coraz częściej żywią się produktami pochodzenia niezwierzęcego. Ich dieta składa się w 12-39% z kukurydzy i 8-13% z cukru. Każdy spożywa średnio jeden litr mleka dziennie.
Znaczna część mleka jest spożywana w formie sfermentowanej lub pod postacią masła mlecznego. Wskaźniki spożycia mleka są bardzo wysokie. Dzięki temu zapotrzebowanie na proteiny i podstawowe aminokwasy jest w pełni zaspokojone. Jednakże taka dieta nie zaspokaja zapotrzebowania na żelazo, niacynę, witaminę C, witaminę A, tiaminę i energię. Z powodu zmiany klimatu, częstych susz i sezonowej podaży mleka w diecie Masajów występuje znaczna ilość zbóż.
Badania elektrokardiografem przeprowadzone na 400 młodych mężczyznach nie wykazały żadnych oznak chorób, nieprawidłowości czy niewydolności serca. Dalsze badania z węglem-14 pokazały, że średnia wysokość cholesterolu stanowi ok. 50% poziomu cholesterolu u przeciętnego Amerykanina. Te odkrycia były przypisane niezwykłej sprawności fizycznej Masajów.
Hodowane przez Masajów rośliny są najczęściej wykorzystywane do gotowania zup. Najczęściej wykorzystywaną w tym celu rośliną jest akacja nilowa. Korzenie i kora łodygi są gotowane w wodzie, a następnie wywar ten jest wypijany lub dodawany do zupy. Masajowie traktują wywar jako napój energetyczny, gdyż dodaje im energii, agresywności i pozbawia lęku. Masajowie jedzą zupę z gorzką korą i korzeniami, które zawierają saponiny, obniżające cholesterol. Masajowie, którzy żyją w miastach i nie mają dostępu do rośliny, chorują na choroby serca. Przekąskami Masajów są owoce. Żywią się kobiety i dzieci podczas doglądania bydła, a także wojownicy, przebywający na dzikim terenie.
Mieszanka krowiej krwi, otrzymanej przez nacięcie żyły szyjnej, i mleka jest przygotowana jako rytualny napój na specjalne okazje oraz jako lek dla chorych. Włączenie krwi do tradycyjnej diety nie występuje z powodu ograniczonej liczby bydła. Obecnie Masajowie swoją dietę opierają głównie na mączce kukurydzianej, ryżu, ziemniakach, kapuście (przez Masajów zwaną kozimi liśćmi). Masajowie, którzy żyją blisko plantacji zbóż, zatrudniają się jako farmerzy, co jest ich głównym źródłem utrzymania. Często powierzchnia dostępnej ziemi jest zbyt mała, aby hodować na niej zwierzęta. W ten sposób Masajowie są zmuszeni do uprawy roślin.
Ubiór.
Ubiór Masajów różni się w zależności od wieku, płci i miejsca zamieszkania. Przykładowo młodzi mężczyźni ubierają się na czarno przez kilka miesięcy po obrzędzie obrzezania. Jednak ulubionym kolorem jest czerwony. Materiały niebieskie, czarne, w pasy i szachownice są również noszone. Od lat 60. Masajowie zastępują skóry zwierzęce (garbowaną skórę cielęcą i skórę owiec) odzieżą bawełnianą.
Shúkà w języku Maa oznacza płótna, które tradycyjnie zawijane są dookoła ciała. Jedno płótno owija każde ramię, a trzecie jest zakładane na wierzch. Płótna te są zazwyczaj w kolorze czerwonym z dodatkiem innych kolorów (np. niebieskim) i we wzory (np. w szkocką kratę). Kolor różowy, nawet w kwiecisty wzór, nie jest unikany przez wojowników. Część garderoby, zwana kanga w języku suahili, jest bardzo popularna. Masajowie, zamieszkujący w pobliżu wybrzeży, mogą nosić kikoi, rodzaj saronga, w różnych kolorach i z różnych materiałów. Ulubionym wzorem są pasy.
Wielu Masajów w Tanzanii nosi proste sandały, które jeszcze do niedawna były robione z krowiej skóry. Obecnie podeszwy są wytwarzane z plastiku. Zarówno mężczyźni, jak i kobiety ubierają drewniane obrączki. Masajskie kobiety regularnie wyplatają biżuterię i paciorki. Kolory paciorków mają swoje znaczenie, najpopularniejsze to: biały – pokój, niebieski – woda, czerwony – wojownik/krew/odwaga.
Praca przy paciorkach, wykonywana przez kobiety, ma bardzo długą tradycję wśród Masajów. Odzwierciedlają oni swoją pozycję w społeczeństwie poprzez zdobienie i malowanie ciała. Przed przybyciem Europejczyków Masajowie wykonywali paciorki z miejscowych minerałów. Białe paciorki były robione z gliny, muszelek, kości słoniowej lub kości. Czarne i niebieskie z żelaza, węgla drzewnego, gliny, nasion i rogów. Czerwone były wytwarzane z nasion, drewna, dyni, kości, kości słoniowej, miedzi i mosiądzu. Pod koniec XIX wieku Europejczycy przywieźli do Afryki duże ilości kolorowego szkła. Wówczas to zmieniono materiał, z którego były wykonywane paciorki, i zmodyfikowano kolorystykę. Obecnie preferowane jest matowe szkło, bez żadnych ozdób.

</doc>
<doc id="297108" url="https://pl.wikipedia.org/wiki?curid=297108" title="Judyta Salicka">
Judyta Salicka

Judyta Maria Salicka (ur. 1047, zm. 14 marca po 1105) – córka cesarza rzymskiego, króla Niemiec i Italii, Henryka III Salickiego i Agnieszki z Poitou, żona króla Węgier Salomona, a następnie księcia polskiego Władysława I Hermana.
Urodziła się w 1047 roku jako najmłodsza córka Henryka III, cesarza rzymskiego i Agnieszki z Poitou, córki księcia Akwitanii Wilhelma V. W 1058 została zaręczona z późniejszym mężem – Salomonem. Dokładna data ślubu nie jest znana, nastąpiło to między 1063 a 1066. Małżeństwo nie układało się pomyślnie, oboje nie dotrzymywali wierności małżeńskiej. Wszystko wskazuje na to, że był to związek bezdzietny. Pojawiła się odosobniona teoria, jakoby mieli mieć córkę Zofię, żonę Poppona, hrabiego Bergu. Uchodzi ona za błędną już z samych względów chronologicznych.
Po śmierci Salomona, między 1087 a 1091 została drugą żoną Władysława I Hermana. Po ich ślubie Otton z Bambergu został mianowany dworskim kapelanem księżnej. Urodziła 3 córki: nieznaną z imienia żonę ruskiego księcia, Agnieszkę i nieznaną z imienia żonę polskiego możnowładcy, dawniej niesłusznie identyfikowaną z Adelajdą, żoną Dypolda III.
Być może za jej pośrednictwem przybył do Polski kodeks liturgiczny, zwany Ewangeliarzem Emmeramskim.
Miała najprawdopodobniej duży wpływ na życie polityczne kraju. Przypuszcza się, że była kochanką wojewody i komesa pałacowego na dworze Władysława Hermana – Sieciecha. Razem z nim Judyta Maria starała się odwlec od walki o władzę po ojcu pierworodnego księcia Zbigniewa. To dzięki jej zabiegom w 1089 Władysław odesłał najstarszego syna do Saksonii. Zbigniew został umieszczony w żeńskim klasztorze w Quedlinburgu, gdzie przeoryszą była starsza siostra Judyty – Adelajda.
W 1105 r. Judyta, wdowa po księciu Władysławie Hermanie (zmarł w 1102 r.), podarowała opactwu benedyktynów tynieckich, wioski należące do jej wiana, m.in.: Tuchów i Lubaszową. 
Jej śmierć zanotował nekrolog klasztorny benedyktynek w Weltenburgu pod dniem czternastego marca nieznanego roku. Pochowana prawdopodobnie w klasztorze w Admont.

</doc>
<doc id="297110" url="https://pl.wikipedia.org/wiki?curid=297110" title="ISeries">
ISeries

iSeries – rodzina średnich ("midrange") serwerów IBM opartych na procesorze PowerPC, sterowanych za pomocą systemu operacyjnego i5/OS (Dawniej OS/400, razem z LIC nazwane AS/400) z możliwością dodatkowego uruchamiania systemów AIX, Windows i Linux na zintegrowanym serwerze (w postaci karty rozszerzeń) xSeries (IXS). Oficjalnie znana jako eServer System i, rodzina iSeries jest przeznaczona dla małych i średnich firm. Rodzina iSeries jest dostarczana z oprogramowaniem bazodanowym wbudowanym w system operacyjny, kontynuując tradycję System/38 z 1978 r. Dostępnych jest dla niej ponad 20 tys. gotowych aplikacji, napisanych zwykle za pomocą języków RPG i COBOL. Językiem sterowania maszyny jest CL. Pierwotnie była to maszyna AS/400, powstała w 1988, pierwsze modele iSeries zostały wprowadzone w 2000 r. W 2004 r. IBM wprowadził na rynek eServer i5, ponownie zmieniając nazwę linii i stosując nowsze procesory PowerPC. Aktualna nazwa tej rodziny serwerów to IBM System i.

</doc>
<doc id="297111" url="https://pl.wikipedia.org/wiki?curid=297111" title="I5">
I5

i5 (eServer i5) – rodzina średnich ("midrange") serwerów IBM bazujących dawniej na procesorach PowerPC, a obecnie na Power5+ i pracujących pod kontrolą systemów i5/OS, AIX lub Linux. Jest sukcesorem rodziny AS/400/iSeries i jest przeznaczony dla małego i średniego biznesu. Na rynek został wprowadzony w 2004 r.
W ramach systemu możliwa jest eksploatacja zintegrowanego w systemie serwera IXS lub zintegrowania z i5 serwera xSeries podłączonego za pomocą IXA lub iSCSII. Zarówno serwer w postaci IXS oraz xSeries to systemy oparte na architekturze Intel x86 pozwalającej uruchamiać dodatkowo systemy z rodziny Windows.
Dostępnych jest dla niego ponad 20 tys. aplikacji napisanych w większości za pomocą języków RPG i COBOL. Dostępne są także na tę platformę inne języki programowania m.in. C, C++, Pascal oraz środowisko programistyczne Java.

</doc>
<doc id="297116" url="https://pl.wikipedia.org/wiki?curid=297116" title="Zbigniew Robakiewicz">
Zbigniew Robakiewicz

Zbigniew Robakiewicz (ur. 24 listopada 1966 w Opocznie) – polski piłkarz grający na pozycji bramkarza, reprezentant Polski. Brat Józefa i Ryszarda Robakiewiczów (z Józefem i Ryszardem grał razem w ŁKS-ie Łódź; dodatkowo przez jeden sezon grał również z Ryszardem w Legii Warszawa). Ma trzech synów: Łukasza, Grzegorza i Michała. Ponadto jest również wujkiem Pawła Golańskiego.
Kariera piłkarska.
Zawodową karierę piłkarską rozpoczynał w wieku 18 lat w Łódzkim Klubie Sportowym. Przez 2,5 roku spędzonych w klubie rozegrał 28 spotkań w najwyższej klasie rozgrywek w Polsce. W przerwie zimowej sezonu 1986/1987 przeszedł do Legii Warszawa, gdzie rozwinęła się jego kariera. Przez 9 lat bronił bramki Legii, cztery razy zdobywając Puchar Polski oraz po dwa razy mistrzostwo Polski oraz Superpuchar Polski, występując łącznie w 153 spotkaniach. Wówczas zadebiutował w pierwszej reprezentacji Polski w meczu z Arabią Saudyjską, wygranym przez Polaków 1:0 (13 kwietnia 1994, Cannes, Francja). Przed sezonem 1995/1996 powrócił do ŁKS-u, grając we wszystkich 34 spotkaniach ligowych, opuszczając jedynie 20 minut ostatniego meczu ligowego. Sezon później przeniósł się do Grecji, do I-ligowego Iraklísu Saloniki. Wtedy zaczęły się jego problemy ze zdrowiem. W rundzie wiosennej sezonu 1997/1998 zagrał jedynie w 7 meczach w barwach warszawskiej Legii, by następnie przez pół roku nie grać w żadnym klubie. W rundzie wiosennej sezonu 1998/1999 grał w II-ligowej Ceramice Opoczno, a jesienią następnego sezonu w III-ligowym Okęciu Warszawa. Wiosną zagrał w 15 meczach w barwach Legii, a w sezonie 2000/2001 we wszystkich 30 spotkaniach. W rundzie jesiennej sezonu 2001/2002 wystąpił w 8 spotkaniach w barwach Dyskobolii Grodzisk Wielkopolski. Przez następne dwa lata zagrał w 49 meczach w barwach Widzewa Łódź. W przerwie zimowej trafił do III-ligowego Tura Turek. Na początku sezonu 2005/2006 miał problemy ze zdrowiem i przeszedł szczegółowe badania serca. W przerwie zimowej zakończył karierę piłkarską.
Kariera trenerska.
Karierę trenerską rozpoczął w sezonie 2005/2006 w GKS Bełchatów jako trener bramkarzy, w sezonie 2016/2017 był trenerem bramkarzy Korony Kielce,a od sezonu 2017/2018 trenuje w Wigrach Suwałki
Film.
Robakiewicz ma za sobą również debiut filmowy. Wystąpił w roli bramkarza Powiśla Warszawa w filmie Janusza Zaorskiego "Piłkarski poker" z 1988 roku.

</doc>
<doc id="297118" url="https://pl.wikipedia.org/wiki?curid=297118" title="System/36">
System/36

System/36 - wielostanowiskowy, wielozadaniowy minikomputer firmy IBM wprowadzony na rynek w 1983 r., który zastąpił System/34 - napisane dla System/34 aplikacje musiały być zrekompilowane. Maszyna obsługiwała do kilkudziesięciu terminali.
System/36 został wraz z System/38 zastąpiony przez AS/400. Aplikacje napisane w System/36 mogły być uruchamiane na AS/400 w symulowanym środowisku System/36, zaś aplikacje System/38 funkcjonowały bez zmian w AS/400.

</doc>
<doc id="297120" url="https://pl.wikipedia.org/wiki?curid=297120" title="Przymrozek">
Przymrozek

Przymrozek – spadek temperatury powietrza przy gruncie poniżej 0 °C, przy średniej dobowej większej od 0 °C. Każdego roku w Polsce ryzyko wystąpienia przymrozku jest najwyższe na wiosnę i w jesieni, czyli na początku i końcu okresu wegetacyjnego.
Wystąpienie przymrozku wywołuje często szron.
Wraz z ociepleniem się klimatu maleje liczba dni z przymrozkiem, ale udział najbardziej szkodliwych dla rolnictwa przymrozków pozostał bez zmian, a nawet nieznacznie wzrósł. Przeciętny czas bez przymrozku na przeważającym obszarze Polski wynosi od 160 do 180 dni i zależy głównie od warunków lokalnych. Przymrozek nie występuje przez 84 dni pomiędzy 12 czerwca a 3 września.
Czynniki wpływające na występowanie przymrozków.
Do głównych czynników wpływających na ryzyko wystąpienia przymrozków zalicza się: porę roku, ukształtowanie terenu, rodzaj podłoża, szata roślinna, sieć hydrograficzna okolicy. Najbardziej podatne na przymrozki są obniżenia terenu, obszary zabagnione, doliny rzeczne, regiony podgórskie i górskie, obszary będące pod wpływem Bałtyku.
Podział.
Podział przymrozków:
Podział na wspomniane rodzaje jest umowny, ponieważ często przymrozek adwekcyjny jest przymrozkiem radiacyjnym, gdy temperatura spada wskutek napływu zimnej i suchej masy powietrza, a małe zachmurzenie sprzyja silnemu wypromieniowaniu.
Ze względu na porę występowania rozróżnia się przymrozki: późne – występujące wiosną, wczesne – występujące jesienią.
Ze względu na wysokość występowania: przygruntowe – występujące 5 cm nad gruntem, wysokie – notowane 200cm nad gruntem.
Ze względu na intensywność: łagodne (tm od 0 °C do -2 °C)), umiarkowane (tm od -2,1 °C do -4 °C), silne (tm od -4,1 °C do -6 °C) bardzo silne (tm poniżej -6,1 °C).

</doc>
<doc id="297121" url="https://pl.wikipedia.org/wiki?curid=297121" title="Król szamanów">
Król szamanów

 – manga autorstwa Hiroyuki Takei oraz anime na jej podstawie (2001–2002).
Fabuła.
Fabuła "Króla Szamanów" opiera się na walce o koronę tytułowego króla. W organizowanym co pięćset lat Turnieju Szamanów zmagają się wojownicy z całego świata. Nie są oni jednak zwykłymi ludźmi – są szamanami, czyli, jak tłumaczy główny bohater, „ogniwem z zaświatami”. Posiadają niezwykłe moce, które uaktywniają się szczególnie wtedy, gdy łączą się oni ze swoim Duchem Stróżem, pozostając z nim w kontroli ducha.
Głównym bohaterem zarówno mangi, jak i anime, jest trzynastoletni Yoh Asakura, potomek szanowanego w świecie szamanów rodu. Od zawsze był szkolony przez dziadka, wybitnego mistrza, Yohmei, aby kiedyś stanąć do walki o tron króla szamanów. W końcu Turniej zostaje ogłoszony, a Yoh stacza kolejne walki ze swoimi przeciwnikami, zdobywając zgraną paczkę przyjaciół. W trakcie trwania kolejnej rundy, Asakura dowiaduje się o kolejnych tajemnicach swojej rodziny. Jedna z nich, najważniejsza, zaważy na jego losie. Okazuje się, że jego prawdziwym przeznaczeniem jest pokonanie złowrogiego Hao, zagrażającego światu śmiertelników.
Manga.
"Król szamanów", którego autorem jest Hiroyuki Takei, ukazywał się w czasopiśmie „Shūkan Shōnen Jump” wydawnictwa Shūeisha od 1998 roku. Kolejne rozdziały były publikowane w formacie tomikowym od 3 grudnia 1998 roku do 4 października 2004 roku (tom 31). Wydawanie mangi zostało gwałtownie zakończone w 2004 roku, a zapowiadany na grudzień 2004 roku ostatni (finałowy), 32. tomik nie ukazał się zgodnie z planem. Wydawca oświadczył, że wyda tom 32 tylko jeżeli otrzyma dowody na to, że chęć zakupu tomiku wyraziło co najmniej 50 tysięcy ludzi. Ostatecznie tom ten ukazał się 5 stycznia 2005. Ta wersja mangi kończy się epilogiem zatytułowanym , którego akcja rozgrywa się już po turnieju szamanów. To wydanie nie zawiera jednak prawdziwego zakończenia.
W lutym 2008 roku Shūeisha ogłosiła rozkład wydawniczy dla nowej, „kompletnej” edycji mangi (): tomy ukazywały się od 4 marca w częstotliwości po dwa miesięcznie. Edycja ta składa się z 27 tomów. 2 marca 2009 roku oficjalna strona poświęcona tej edycji mangi zaczęła darmowe publikowanie rozdziałów stanowiących nowe, „prawdziwe” zakończenie mangi. Zostały one następnie zawarte w fizycznym przedruku tej edycji mangi w 2009 roku.
W grudniu 2017 roku za pośrednictwem magazynu „Shōnen Magazine Edge” wydawnictwo Kōdansha podało do wiadomości, że stało się właścicielem praw wydawniczych do mangi "Król szamanów" na terenie Japonii, Europy i Stanów Zjednoczonych. Wydawnictwo to ogłosiło, że zamierza wydać mangę w formie jedenastu tomów zbiorowych w formacie 3w1 w latach 2021-2022.
Spin-offy.
W czasopiśmie „Jump X” wydawnictwa Shūeisha Takei od listopada 2011 opublikował także serię krótkich opowieści zatytułowanych . Pierwszy rozdział ukazał się w tym magazynie 10 listopada 2011. W czerwcu 2014 roku ogłoszono, że zdecydowano o zaprzestaniu wydawania tego czasopisma wraz z numerem wydanym 10 października 2014 roku.
Takei jest również autorem sequela, zatytułowanego , który ukazywał się w „Jump X” w latach 2012-2014. Jego wydawanie ogłoszono w listopadzie 2011 roku, a pierwszy rozdział ukazał się w kwietniu 2012 roku. Ostatni rozdział tego komiksu okazał się 10 października 2014, w ostatnim numerze czasopisma „Jump X”. Sequel ten opowiada historię Hany Asakury, syna Yō Asakury, głównego protagonisty głównej serii.
Hiroyuki Takei jest także twórcą spin-offu, zatytułowanego . Jego powstawanie ogłoszone 1 stycznia 2018 roku za pośrednictwem nowo-utworzonej strony internetowej. Kolejne rozdziały ukazywały się w czasopiśmie „Shōnen Magazine Edge”. 17 kwietnia 2018 roku wydano prolog do tego spin-offu składający się z trzech rozdziałów, a od 17 maja rozpoczęto główną oś opowieści. W styczniowym numerze czasopisma w 2019 roku ogłoszono trzymiesięczną przerwę w wydawaniu mangi ze względu na problemy zdrowotne autora. Jednakże manga nie powróciła do czasopisma zgodnie z planem; w majowym numerze (wydanym 17 kwietnia) ogłoszono, że przerwa potrwa jeszcze dwa kolejne miesiące i powróci 17 czerwca 2019. W grudniu 2019 roku wydanie trzeciego tomiku tej mangi ujawniło, że manga zbliża się do finału.
Czwartym spin-offem serii jest , którego autorem scenariusza jest Hiroyuki Takei, natomiast rysunki wykonuje Jet Kusamura. Kolejne rozdziały ukazywały się w „Shōnen Magazine Edge” od czerwca 2018 do 17 stycznia 2020.
Wydawnictwo Kōdansha ogłosiło w lipcu 2020 roku, że w sierpniu tego roku udostępni w sprzedaży cyfrowej cztery spin-offy "Króla szamanów": "Shaman King: Zero", "Shaman King: Flowers", "Shaman King: Super Star" oraz "Shaman King: Red Crimson". Ostatecznie ich publikacja została przeniesiona na październik 2020; spin-offy dostępne są za pośrednictwem platformy Comixology.
Anime.
Pierwsza adaptacja.
Na podstawie mangi stworzono serię anime, wyprodukowaną przez studio XEBEC. Reżyserem serii został Seiji Mizushima, za kompozycję serii odpowiadał Katsuhiko Koide, projekty postaci przygotował Akio Takami; muzykę do serii skomponował Toshiyuki Ōmori. Seria składa się z 64 odcinków, które wyemitowano od 4 lipca 2001 do 25 września 2002 roku na kanale TV Tokyo.
Przetłumaczona i ocenzurowana wersja mangi trafiła do USA, zaś wraz z za nią również przystosowane dla młodszych odbiorców anime nadawane na falach stacji 4Kids TV od 2003. Do kanadyjskiej publiczności kreskówka trafiła staraniem telewizji YTV. Z kolei brytyjska i brazylijska młodzież mogła oglądać "Króla szamanów" na lokalnych kanałach Jetix. W lutym 2006 również malezyjska stacja Ntv7 rozpoczęła emisję anime. W Polsce serial można było oglądać na kanale Jetix (tłumaczony z wersji brytyjskiej), a następnie na kanale Disney XD. Samo anime różni się od mangi na podstawie której powstało. Pierwsza seria jest wprawdzie wierną adaptacją oryginału, lecz już pod jej koniec zmiany stają się widoczne. Należy mieć na uwadze, iż zachodnie wersje anime różnią się bardziej od pierwowzoru ze względu na przystosowanie kulturowe i wiekowe opowieści. Amerykańska wersja jest często krytykowana za nieprawidłowy dobór aktorów głosowych, z kolei polskie tłumaczenie niejednokrotnie wprowadza błędy tłumaczeń terminów japońskich przetłumaczonych uprzednio na angielski.
W Polsce emitowany był na kanałach:
Ścieżka dźwiękowa.
29 sierpnia 2001 utwory „Over Soul” oraz „trust you” zostały wydane razem w formie singla CD. 29 grudnia 2001 utwór „brave heart” również został wydany w formie singla CD. Utwory „Omokage” oraz „Northern lights” zostały wydane razem 27 marca 2002 w formie singla CD.
Wersja polska.
Opracowanie: na zlecenie Jetix – IZ-Text
Udźwiękowienie: SUPRA FILM
Reżyseria: Maciej Dowsilas, Ireneusz Załóg 
Tekst polski: 
Wystąpili:
i inni
Wykonanie piosenki tytułowej: Wojtek Bujoczek
Lektor: Ireneusz Załóg
Druga adaptacja.
11 czerwca 2020 roku za pośrednictwem oficjalnej strony Hiroyukiego Takei ogłoszono powstawanie nowej adaptacji mangi, której premiera została zaplanowana na kwiecień 2021 roku. Adaptacja ta zekranizuje całą „kompletną” wersję mangi.
Produkcją serii zajęło się studio Bridge, reżyserem został Joji Furuta, za scenariusze odpowiada Shoji Yonemura, za projekt postaci Satohiko Sano, a muzykę skomponował Yuki Hayashi. Anime będzie mieć swoją premierę 1 kwietnia 2021 na TV Tokyo, a następnie będzie wyświetlane na TV Osaka, TV Aichi, TV Setouchi, TV Hokkaido, TVQ Broadcasting Kyushu oraz BS TV Tokyo.
Ścieżka dźwiękowa.
14 kwietnia 2021 utwory „Soul salvation” oraz „#Boku no yubisaki” zostały wydane razem w formie singla CD.

</doc>
<doc id="297124" url="https://pl.wikipedia.org/wiki?curid=297124" title="System/38">
System/38

System/38 - minikomputer opracowany przez firmę IBM, który był sterowany za pomocą systemu operacyjnego Control Program Facility z wbudowaną relacyjną bazą danych. Wprowadzony na rynek w 1978 r. jako rozwinięcie wcześniejszej linii System/3x - typowa konfiguracja obsługiwała kilkanaście do kilkudziesięciu terminali. System/38 został potem zastąpiony przez AS/400, na którym działa większość aplikacji napisanych dla System/38.

</doc>
<doc id="297125" url="https://pl.wikipedia.org/wiki?curid=297125" title="B43">
B43

B43 – amerykańska bomba termojądrowa (wodorowa).
Historia.
W 1955 roku amerykańskie siły zbrojne zamówiły nowy typ bomby wodorowej o masie nieprzekraczającej 680 kg. Nowa bomba miała też mieć niewielkie wymiary i masę i być przystosowana do przenoszenia przez samoloty lotnictwa taktycznego US Air Force, Korpus Piechoty Morskiej Stanów Zjednoczonych i Marynarkę Wojenną Stanów Zjednoczonych.
Nową bombę zatwierdzono do produkcji w 1960 roku. Oficjalnie przyjęta do uzbrojenia została w 1961 roku. Seryjne egzemplarze były cięższe niż planowane 680 kg (ważyły ponad 900 kg). Bomba B43 była produkowana w kilku wersjach:
Bomba B43 mogła być przenoszona przez samoloty B-52, B-58, FB-111, F-4, F-16, A-4, A-6, A-7.
5 listopada 1965 roku jedna z bomb B43 została zagubiona u wybrzeży Japonii w wyniku katastrofy samolotu A-4. Bomby tej nie udało się nigdy odnaleźć. Produkcję bomby B43 zakończono w 1970 roku po wyprodukowaniu około 1000 sztuk.
Bomba B43 została wycofana z uzbrojenia w latach 90. XX wieku.

</doc>
<doc id="297126" url="https://pl.wikipedia.org/wiki?curid=297126" title="IBM iSeries">
IBM iSeries



</doc>
<doc id="297129" url="https://pl.wikipedia.org/wiki?curid=297129" title="Aspergillus">
Aspergillus

Aspergillus P. Micheli ex Haller (kropidlak) – rodzaj grzybów z rzędu kropidlakowców ("Eurotiales").
Charakterystyka.
Gatunki z rodzaju "Aspergillus" to grzyby mikroskopijne powszechnie występujące na całym świecie. Spotykane są w wodzie, glebie, roślinności, owocach, żywności, w domach i w powietrzu. Kolonia zbudowana jest ze strzępek, które u różnych gatunków są hialinowe lub różnie zabarwione, nigdy jednak nie są zielone. Konidiofory powstają prostopadle do strzępki, czasami tworzą koremium. Są długie, proste, zakończone główką o kulistym, maczugowatym lub elipsoidalnym kształcie, zazwyczaj hialinowe i gładkie, czasami chropowate i zabarwione. Konidiofor wraz z główką i zarodnikami ma kształt kropidła. Komórki konidiotwórcze są butelkowate, przy wierzchołku zwężające się w krótką szyjkę. Powstają równocześnie na krótkich, cylindrycznych metulach. Mogą tworzyć się na całej powierzchni główki, lub tylko na jej części szczytowej. Powstające na nich konidia oddzielają się od góry w dół, tworząc łańcuszki. Podczas ich oddzielania się pęka zewnętrzna ściana komórki konidiotwórczej, a jej pozostałość tworzy kołnierzyk. Konidia są jednokomórkowe, hialinowe lub jasnoszare, kuliste, elipsoidalne, gruszkowate, o powierzchni suchej, mączystej lub pylącej. W masie mają u różnych gatunków różną barwę, nigdy jednak nie są zielone.
Opisane powyżej formy "Aspergillus" to formy bezpłciowe (anamorfy). Formy płciowe (teleomorfy) dawniej uznawane były za odrębne gatunki z rodzajów "Emericella", "Eurotium", "Neosartorya", "Petromyces", obecnie są to synonimy
Systematyka.
Pozycja w klasyfikacji według Index Fungorum: "Aspergillaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Synonimy: "Acmosporium" Corda, "Alliospora" Pim, "Aspergillopsis" Speg., "Aspergillus" P. Micheli, "Basidiella" Cooke, "Briarea" Corda, "Cladaspergillus" Ritgen, "Cladosarum" E. Yuill &amp; J.L. Yuill, "Cristaspora" Fort &amp; Guarro, "Dichotomomyces" Saito, "Dichotomomyces" Saito ex D.B. Scott, "Euaspergillus" F. Ludw., "Fennellia" B.J. Wiley &amp; E.G. Simmons, "Gutturomyces" Rivolta, "Otomyces" Wreden, "Phialosimplex" Sigler, "Deanna" A. Sutton, Gibas, "Polypaecilum" G. Sm., "Raperia" Subram. &amp; Rajendran, "Redaellia" Cif., Arch. "Rhodocephalus" Corda, "Rhopalocystis" Grove, "Royella" R.S. Dwivedi, "Sartorya" Vuill., "Sceptromyces" Corda, "Sterigmatocystis" C.E. Cramer, "Stilbothamnium" Henn.
Niektóre gatunki.
Opisano ponad 200 gatunków. W Polsce odnotowano występowanie następujących:
Znaczenie.
Są to głównie saprotrofy, nieliczne gatunki są pasożytami.

</doc>
<doc id="297130" url="https://pl.wikipedia.org/wiki?curid=297130" title="Gary Fisher">
Gary Fisher

Gary Christopher Fisher (ur. 5 listopada 1950 w Oakland) – amerykański kolarz i wynalazca, uznawany za głównego wynalazcę roweru górskiego.
Życiorys.
W wieku 12 lat zaczął startować w wyścigach kolarskich. W 1968 został zawieszony, ponieważ organizatorzy startów znaleźli w regulaminie przepis, który zabraniał startu osobom z długimi włosami. Dopiero po 4 latach przepisy zostały zmienione i Fisher ponownie mógł startować. Osiągnął kilka sukcesów, m.in. w 1998 zwyciężył w 8-dniowym wyścigu TransAlp.
Fisher stara się wypromować rowery górskie z kołami o wielkości 29" i 27,5" (650b) (wymyślonymi w połowie lat 90. przez WTB) w miejsce najbardziej popularnych kół 26". Przekonuje on przy tym, że koła 29" w miejsce 26" są lepsze do zastosowań wszędzie tam, gdzie koło nie musi być ekstremalnie wytrzymałe (rampy, downhill, Four Cross etc.). Pomimo większej średnicy obręcze nie będą dużo cięższe, niż obecnie w kołach 26".

</doc>
<doc id="297131" url="https://pl.wikipedia.org/wiki?curid=297131" title="Koźlarek grabowy">
Koźlarek grabowy

Koźlarek grabowy, koźlarz grabowy ("Leccinellum pseudoscabrum" (Kallenb.) Mikšik) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Leccinellum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1929 r. Franz Joseph Kallenbach nadając mu nazwę "Boletus pseudoscaber". W 2017 roku został przeniesiony do rodzaju "Leccinellum" przez czeskiego mykologa Michala Mikšika.
Niektóre synonimy naukowe:
Nazwę „koźlarz grabowy” podała Alina Skirgiełło w 1960 r. (dla "L. duriusculum"). W 2021 r. Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy „koźlarek grabowy”.
Morfologia.
Średnica 7–14 cm, kształt początkowo półkulisty, później płasko rozpostarty, i poduchowaty. Powierzchnia naga, jamista i często pomarszczona, a u starszych okazów popękana na poletka, zwłaszcza przy długotrwałej suchej pogodzie. Barwa w odcieniach brązu: żółtobrązowa, siwobrązowa, oliwkowobrązowa, ciemnobrązowa, czarnobrązowa.
Bardzo długie (do 2 cm) i głęboko wykrojone przy trzonie. Początkowo są białawe, później żółtawe, oliwkowożółte i oliwkowosine. Pory okrągłe, na 1 mm mieszczą się 1-2. Po uciśnięciu ciemnieją i zmieniają barwę, początkowo na siwobrązową, później na czarną.
Wysokość 5–14 cm, grubość 1–3 cm, kształt mniej więcej walcowaty, górą cieńszy, dołem zgrubiały i pałkowato rozszerzony. Powierzchnia biaława i pokryta czarniawymi, włóknistymi kosmkami lub łuseczkami. W górnej części często bywa pomarszczony. Uciśnięty czernieje.
Białawożółty, uszkodzony zmienia barwę na różową, później siwofioletową, a po pewnym czasie czernieje. Smak i zapach przyjemny, grzybowy.
Wysyp zarodników: cynamonowobrązowy do brązowego. Zarodniki nieamylodalne, gładkie, o rozmiarach 10–28 × 4–7 μm. Podstawki maczugowate z 4 sterygmami. Mają rozmiar 32 × 12 μm. Cystydy wybrzuszone, o rozmiarach 42 × 14 μm.
Występowanie.
Występuje w Ameryce Północnej, Europie i Azji. Rośnie w lasach liściastych, na ziemi pod grabami i leszczynami. Owocniki pojawiają się od czerwca do października. W Polsce nie jest zagrożony, ale znajduje się na czerwonych listach gatunków zagrożonych w Norwegii i Holandii.
Znaczenie.
Grzyb mykoryzowy, grzyb jadalny.

</doc>
<doc id="297132" url="https://pl.wikipedia.org/wiki?curid=297132" title="Hari Kunzru">
Hari Kunzru

Hari Mohan Nath Kunzru (ur. 1969) – brytyjski powieściopisarz pochodzenia angielsko-hinduskiego. 
Życiorys.
Kunzru wychowywał się w Esseksie. Studiował anglistykę na Uniwersytecie Oksfordzkim. Uzyskał następnie tytuł magistra filozofii i literatury na Warwick University.
Mieszka w Londynie. 
W latach 1995-1997 pracował w magazynie „Wired UK”. Od 1998 pracuje jako dziennikarz turystyczny dla gazet takich jak „The Guardian” i „The Daily Telegraph” oraz magazynu „Time Out”, a także jako prezenter Sky TV. W latach 1999-2004 był redaktorem muzycznym magazynu „Wallpaper*”, a od 1995 współpracuje z magazynem „Mute”, poświęconym kulturze i technologii. 
Jest wiceprezesem angielskiego PEN Clubu. 
Twórczość.
Książki Kunzru zostały przetłumaczone na 20 języków. Jego pierwsza powieść, wydany w 2002 roku "Impresjonista", zdobyła nagrody Betty Trask Award i Somerset Maugham Award. W tym samym roku Kunzru przyznano nagrodę John Llewellyn Rhys Prize, pisarz odrzucił ją jednak, ponieważ była sponsorowana przez gazetę „The Mail on Sunday”, manifestującą jego zdaniem poglądy wrogie w stosunku do osób czarnych i pochodzenia azjatyckiego. W 2003 znalazł się na liście 20 najlepszych młodych pisarzy brytyjskich według magazynu „Granta”. W 2004 druga powieść Kunzru, "Transmisja", została uznana przez dziennik „The New York Times” za jedną z najważniejszych książek roku 2004. W 2005 magazyn „Lire” jednym z 50 „pisarzy jutra” ("écrivains pour demain") na świecie.

</doc>
<doc id="297138" url="https://pl.wikipedia.org/wiki?curid=297138" title="Emeryk Hutten-Czapski">
Emeryk Hutten-Czapski

Emeryk Zachariasz Mikołaj Seweryn Hutten-Czapski herbu Leliwa, hrabia (ur. 17 października 1828 w Stańkowie k. Mińska Litewskiego, zm. 23 lipca 1896 w Krakowie) – kolekcjoner, numizmatyk, uczony, członek honorowy Towarzystwa Muzeum Narodowego Polskiego w Rapperswilu od 1895 roku.
Życiorys.
Syn Karola Józefa Czapskiego, szambelana króla Polski Stanisława Augusta Poniatowskiego, i Fabianny Obuchowiczówny. Pochodził od Franciszka Stanisława Kostki Czapskiego, w czasach I Rzeczypospolitej ostatniego wojewody chełmińskiego, był potomkiem najzamożniejszej linii Czapskich, która odziedziczyła część dóbr radziwiłłowskich na Białorusi i Wołyniu i przeniosła się tam z b. Prus Królewskich. Po studiach w Petersburgu Czapski wstąpił do rosyjskiej służby państwowej, w której osiągnął wysokie stanowiska: szambelan dworu, tajny radca, gubernator Nowogrodu Wielkiego (1863–1864), generalny dyrektor departamentu leśnego w ministerstwie dóbr państwa rosyjskiego, 1865 wicegubernator Petersburga. W 1872 roku dokupił majątek Przyłuki, powiększając dobra rodzinne do 40 000 hektarów. W roku 1874 władze rosyjskie zezwoliły na dołączenie przydomka „Hutten” (zob. Bogdan Hutten-Czapski, rodzina) do nazwiska i uznały hrabiowski tytuł nadany rodzinie 100 lat przedtem w Prusach. Czapski opuścił służbę państwową w r. 1879 i przeniósł się do swego majątku w Stańkowie, gdzie przez lata gromadził swą kolekcję monet ruskich i polskich, medali i orderów, banknotów, grafik rosyjskich i polskich, militariów, szkła, tkanin, obrazów i starodruków. W roku 1894 przeniósł się wraz z kolekcjami do Krakowa. Po jego śmierci rodzina stworzyła dla kolekcji Muzeum im. Emeryka Hutten-Czapskiego w Krakowie, w r. 1903 przekazała zbiory miastu (obecnie część Muzeum Narodowego w Krakowie). Jego pięciotomowa praca o polskich monetach ma do dziś podstawową wartość źródłową.
Z żoną Elżbietą Karoliną von Meyendorff (1833–1916) hrabia Emeryk miał czwórkę dzieci: Zofię, Karola (1860–1904), prezydenta Mińska, Jerzego (1861–1930), marszałka szlachty guberni mińskiej, i Elżbietę. Wnukami Emeryka Czapskiego byli malarz Józef Czapski i pisarka Maria Czapska oraz poseł Emeryk August Hutten-Czapski, prawnukiem – Janusz Przewłocki.
Został pochowany w Krakowie na Cmentarzu Rakowickim, w pasie 45.

</doc>
<doc id="297140" url="https://pl.wikipedia.org/wiki?curid=297140" title="Panhard 178">
Panhard 178

Samochód pancerny Panhard AMD 178, oznaczenie niemieckie "P 204 (f)" – francuski samochód pancerny z okresu II wojny światowej.
Historia.
W 1933 roku we francuskiej firmie Societe de Constructions Mecaniques Panhard et Levassor w Paryżu zbudowano prototyp rozpoznawczego samochodu pancernego, uzbrojonego w działko kal. 25 mm.
Ponieważ spełniał on wymogi armii francuskiej, w 1936 roku rozpoczęto jego produkcję seryjną i został on oznaczony jako "Panhard 178" (spotyka się również nazwy: "Panhard et Levassor type 178", "AMD-35"). Produkowany był w wersji rozpoznawczej i wozu dowodzenia. 
Po zajęciu Francji przez Wehrmacht część tych samochodów (190 sztuk) przejęły wojska niemieckie. Były one także nadal produkowane dla wojsk niemieckich, otrzymały wtedy oznaczenie "Panzerspähwagen P 204 (f)" lub "P 38 (f)". Produkcję seryjną zakończono w 1944 roku, łącznie wyprodukowano 500 sztuk samochodów tego typu. 
W 1942 roku w niemieckich zakładach Gothaer Wagonfabrik w Gocie oraz Bergischen Stahlindrustrie w Remscheid około 40 samochodów pancernych "P 204 (f)" przystosowano do roli pojazdów szynowych, w warunkach polowych zamiana samochodu pancernego w drezynę pancerną zabierała załodze około 15 minut. Drezyny były budowane w wersji rozpoznawczej i radiowej, przy czym ta druga wersja miała charakterystyczną antenę ramową umieszczoną nad całym pojazdem. 
Użycie.
Samochody pancerne "Panhard 178" zostały wprowadzone do uzbrojenia oddziałów rozpoznawczych francuskich dywizji lekkiej kawalerii (dywizje zmechanizowane). Wzięły udział w walkach w 1940 roku. W czasie tych walk część została zdobyta przez Niemców, którzy od razu zaczęli je wykorzystywać do walki.
Po zajęciu Francji przez Niemcy przejęte samochody pancerne "Panhard 178" wyprowadzili do swoich oddziałów rozpoznawczych. Natomiast samochody przebudowane na drezyny były wykorzystywane w niemieckich pociągach pancernych (między innymi w BP-42), głównie na terenie ZSRR. Te samochody pancerne i drezyny używane były przez wojska niemieckie do końca II wojny światowej.
Po zakończeniu II wojny światowej używany był przez wojska francuskie w koloniach, a także znalazł się w posiadaniu Syrii oraz Włoch. W Syrii używano ich do 1964 roku.

</doc>
<doc id="297143" url="https://pl.wikipedia.org/wiki?curid=297143" title="Roberto Bettega">
Roberto Bettega

Roberto Bettega (ur. 27 grudnia 1950 roku w Turynie) – włoski piłkarz, zawodnik Juventusu.
Bettega początkowo grał w juniorskich drużynach Juventusu. W wieku 19 lat został wypożyczony do Varese FC, gdzie strzelił 13 bramek i pomógł zespołowi w awansie do Serie A. Trener Varese FC, Nils Liedholm, powiedział o Bettedze: "On łączy ogromną siłę atletyczną z imponującymi umiejętnościami technicznymi. Jego atutem jest gra w powietrzu, może uderzyć piłkę z obydwu nóg. Potrzebuje tylko większego doświadczenia, a wtedy z pewnością będzie silnym i wpływowym piłkarzem".
Po powrocie do Juventusu Bettega zaliczył swój debiut w Serie A 27 września 1970 roku w meczu przeciwko Calcio Catania, zdobywając zwycięskiego gola. Sezon zakończył z 13 golami w 28 meczach. W kolejnym sezonie zagrał 14 razy, strzelając 10 goli.
W 1972 roku Bettina wycofał się na kilka miesięcy z futbolu z powodu infekcji płuc i początkowych stadiów gruźlicy. Do gry powrócił 24 września tego samego roku i poprowadził drużynę do kolejnego tytułu mistrzowskiego. Po przybyciu Giovanniego Trapattoniego jako trenera, Bettega stał się głównym graczem zespołu.
W 1975 roku Roberto Bettega otrzymał swoje pierwsze powołanie do reprezentacji Włoch na mecz z Finlandią. Kontynuował karierę reprezentacyjną i zagrał na Mistrzostwach Świata w 1978. 4 lata później, gdy Włochy zdobyły mistrzostwo świata, Bettega nie wystąpił, gdyż wcześniej odniósł kontuzję kolana podczas zderzenia z bramkarzem przeciwnej drużyny w meczu Pucharu Europy Mistrzów Krajowych z Anderlechtem.
Roberto Bettega wrócił ponownie na boisko w sezonie 1982/1983. Karierę w klubach europejskich zakończył po porażce Juventusu w 1983 roku w finale Pucharu Mistrzów z Hamburgiem SV w Atenach. Później powrócił do klubu na prośbę prezesa Umberto Agnelliego, który zaproponował mu stanowisko wiceprezesa.
Bettega spędził również dwa sezony letnie w północnoamerykańskiej lidze NASL w zespole Toronto Blizzard, z którym zajął dwa razy drugie miejsce w lidze.
Ostatecznie Bettega zagrał dla Juventusu 326 razy i strzelił 129 bramek. Zagrał również 42 razy w reprezentacji, w której zdobył 19 goli. Siedem razy zdobywał mistrzostwo Serie A między 1972 i 1982, raz Puchar UEFA w 1977 i dwa razy Puchar Włoch w 1979 i 1983. Był również królem strzelców Serie A w 1980 z 16 golami zdobytymi.

</doc>
<doc id="297149" url="https://pl.wikipedia.org/wiki?curid=297149" title="Sperry Rand">
Sperry Rand

Sperry Corporation – amerykańskie przedsiębiorstwo informatyczne. Powstało w 1910 r. jako Sperry Gyroscope Company. Pierwotnie zajmowało się wytwarzaniem i sprzedażą wyposażenia do nawigacji. W 1933 r. firma została przemianowana na Sperry Corporation, a w 1955 r. połączyła się z Remington Rand, tworząc Sperry Rand. W 1960 r. Sperry wprowadziła na rynek komputery serii 1100 – wersja 1108 była pierwszym komputerem wieloprocesorowym. W 1976 firma opracowała pierwszy podsystem cache’owania pamięci dyskowej.
W 1986 r. Sperry Rand połączyła się z Burroughs Corporation, tworząc istniejącą do dzisiaj firmę Unisys Corporation.

</doc>
