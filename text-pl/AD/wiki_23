<doc id="297150" url="https://pl.wikipedia.org/wiki?curid=297150" title="CA Boca Juniors">
CA Boca Juniors

Club Atlético Boca Juniors – argentyński klub sportowy założony w poniedziałek 3 kwietnia 1905 roku w Buenos Aires, w portowej dzielnicy La Boca na Plaza Solis przez grupę pięciu włoskich imigrantów, pochodzących w większości z Genui.
Nazwę Boca Juniors można tłumaczyć jako „młodzież z Boca”. La Boca to jedna z 47 dzielnic Buenos Aires, natomiast słowo „Juniors” zostało dodane celem zwiększenia prestiżu oraz nadania nazwie angielskiego brzmienia (to głównie brytyjscy marynarze, budowniczy kolei i robotnicy jako pierwsi przywieźli piłkę nożną do Ameryki Południowej).
Długo trwały dyskusje dotyczące wyboru barw klubu (w kilku meczach grano w barwach różowych lub w pionowe czarno-białe paski). Wreszcie ustalono, że będą nimi kolory bandery statku, który pierwszy pojawi się w porcie. Ponieważ do portu przybiła jednostka szwedzka, stąd kompozycja niebieskiego z żółtym. Barwy te zostały przyjęte jako oficjalne w 1907 roku.
Boca Juniors znany jest przede wszystkim jako słynny klub piłki nożnej, jednak oprócz tej dyscypliny sportu prowadzi on również sekcje między innymi koszykówki, siatkówki i kilku innych dyscyplin sportowych.
Historia.
Początki.
Dnia 3 kwietnia 1905 roku pięciu włoskich imigrantów zebrało się w Plaza Solís, położonym w samym sercu La Boca, portowej dzielnicy Buenos Aires. Esteban Baglietto, Alfredo Scarpatti, Santiago Sana, oraz bracia Juan i Teodoro Farenga założyli klub Boca Juniors. Angielskie nazwy argentyńskich klubów pochodzą stąd, że w owym okresie znajdowało się w Argentynie wielu brytyjskich pracowników kolejowych, wprowadzających w kraju futbol.
Początkowo koszulki zespołu były różowe. Zostały jednak szybko zastąpione przez koszulki w biało-czarne paski. Według legendy w roku 1907 zespół stoczył walkę o barwę swych strojów z inną drużyną. Ponieważ Boca przegrał, zdecydowano się przyjąć barwy z flagi pierwszego statku, który wpłynie do portu La Boca. Okazało się, że była to łódź szwedzka z niebiesko-złotą flagą i takie właśnie stały się barwy klubowe Boca Juniors. Pierwsza wersja koszulek była niebieska z żółtym, przekątnym pasem. Pas ten później zmieniono na poziomy, który obowiązuje do dziś. Swój pierwszy mecz Boca Juniors rozegrał 6 maja 1905 z klubem Mariano Moreno, natomiast pierwszy mecz międzynarodowy rozegrał 8 grudnia 1907 z klubem Universal Montevideo.
Pierwsze stroje klubu Boca Juniors
Liga amatorska.
Zanim w roku 1913 klub zawitał do pierwszej ligi, występował w lokalnych ligach. Po przeprawie z nieistniejącym już klubem Milonguero, zespół przebił się do drugiej ligi. Jednak w drugiej lidze nie wiodło się Boca Juniors i w owym czasie był to zespół zaliczany do przeciętnych. Do pierwszej ligi klub awansował w momencie, gdy w futbolu argentyńskim nastąpił podział na dwie konkurencyjne federacje piłkarskie – Asociación del Fútbol Argentino (w skrócie AFA) i Federación Argentina de Football (w skrócie FAF). Obie federacje zorganizowały swoje własne mistrzostwa Argentyny, przy czym AFA postanowiła powiększyć swą ligę aż o 9 klubów, wśród których znalazł się Boca Juniors.
Swój pierwszy mecz w pierwszej lidze Boca rozegrał na wyjeździe 13 kwietnia 1913 roku. „Trzynastka” okazała się bardzo szczęśliwa dla Boca Juniors, który wygrał z Estudiantil Porteño Buenos Aires 4:2. Cały sezon roku 1913 podzielono na dwa etapy. Na podstawie tabeli z pierwszego etapu, utworzono walczące o tytuł mistrza grupy A i B, oraz grupę spadkową C, złożoną z czterech najsłabszych klubów. Mistrzowie grup A i B zmierzyli się później o mistrzostwo, a drużyny grupy C walczyły o utrzymanie się w lidze. Boca Juniors (w którego składzie obok reprezentanta Argentyny, świetnego technika Pedro Calomino, grał liczący wówczas 18 lat znakomity napastnik reprezentacji Urugwaju Angel Romano) w rundzie kwalifikacyjnej zajął 5. miejsce i w drugiej fazie zagrał w grupie B. Tu spisywał się bardzo dobrze i zajął ostatecznie drugie miejsce za klubem San Isidro, czyli łącznie w całych mistrzostwach w 1913 roku Boca Juniors uplasował się na 3-4 miejscu. Mistrzostwa nie udało się zdobyć, ale już w pierwszym sezonie klub wdarł się do grona najsilniejszych klubów Argentyny. Przyszłość pokazała, że gdy Boca raz dostał się już do pierwszej ligi, nie dał się już z niej wyrzucić.
W roku 1914 klub potwierdził zarówno swoje możliwości, jak i aspiracje, zajmując w lidze wysokie 3. miejsce. Po zakończeniu podziału w futbolu argentyńskim oraz odejściu Angela Romano do Nacionalu nastały dla klubu dwa słabsze sezony w 1915 i 1916 roku (w obu przypadkach 14. miejsce), ale w 1917 roku Boca Juniors zajął ponownie wysokie, tym razem 4. miejsce. W 1918 roku zabrakło punktu do wicemistrzostwa, które zdobył przyszły odwieczny rywal – River Plate.
W 1919 roku doszło do kolejnego rozłamu w argentyńskiej piłce – 13 klubów opuściło federację Asociación Argentina de Football i założyło Asociación Amateurs de Football, który zorganizował własne mistrzostwa. Boca Juniors pozostał w dotychczasowej, uznawanej przez FIFA federacji. W okrojonej do 6 klubów lidze Boca Juniors zajął pierwsze miejsce i zdobył swoje pierwsze mistrzostwo Argentyny. W roku 1920 w powiększonej do 13 klubów lidze Boca Juniors znów zajął pierwsze miejsce zdobywając mistrzostwo kraju drugi raz z rzędu. Drugi tytuł zdobyty został w imponującym stylu – w 24 meczach jedna porażka, 52 bramki zdobyte i tylko 7 straconych oraz aż 12 punktów przewagi nad drugim w tabeli klubem Banfield. Po tak dobrym sezonie trzecie miejsce w 1921 i w 1922 roku były niespodzianką. Trzecie mistrzostwo w 1923 roku nie zostało zdobyte w tak imponującym stylu, jak poprzednie, gdyż konieczne było rozegranie czterech meczów barażowych z klubem Huracán. Za to w 1924 roku Boca Juniors zdobył mistrzostwo Argentyny bez porażki.
Po zaskakująco słabym sezonie w 1925 roku (20. miejsce), w roku 1926 Boca Juniors z 17 meczów wygrał 15, zremisował 2 i żadnego nie przegrał, zdobywając piąty tytuł mistrza Argentyny. Był to ostatni sezon, w którym w Argentynie mistrzostwa organizowały dwie konkurujące ze sobą federacje. Mistrzostwa w następnym roku zorganizowała nowa, zjednoczona federacja – Asociación Amateurs Argentina de Football. Po połączeniu obu lig w 1927 roku Boca Juniors o jeden punkt dał się wyprzedzić klubowi San Lorenzo de Almagro i musiał zadowolić się tytułem wicemistrza kraju (pierwszym w historii klubu – dotąd było 5 tytułów mistrza, ale ani jednego wicemistrzostwa). W tym okresie kluczową rolę w drużynie zaczął odgrywać ściągnięty z paragwajskiego klubu Nacional znakomity pomocnik Manuel Fleitas Solich.
W 1928 roku pomimo zdobycia aż 100 bramek było drugie wicemistrzostwo – tym razem Boca Juniors wyprzedzony został o 1 punkt przez klub Huracán. Królem strzelców sezonu z 32 bramkami został napastnik Boca Roberto Cherro, a trzeci w tej klasyfikacji z 29 bramkami był drugi z wybitnych napastników klubu Domingo Tarasconi. W roku 1929 liga podzielona została na dwie grupy, których zwycięzcy mieli stoczyć decydujący bój o mistrzostwo Argentyny. Boca Juniors po zwycięskim barażu z San Lorenzo de Almagro wygrał grupę B i uzyskał prawo walki o tytuł mistrza ze zwycięzcą grupy A – klubem Gimnasia y Esgrima La Plata. Mecz rozegrany na stadionie klubu River Plate Boca Juniors przegrał 1:2, uzyskując trzeci tytuł wicemistrza.
W roku 1930 Boca Juniors zdobył w 35 meczach 113 bramek i został ostatnim mistrzem Argentyny w okresie futbolu amatorskiego.
Liga zawodowa.
Pierwszy zawodowy mistrz Argentyny.
W połowie maja 1931 roku grupa najsilniejszych klubów argentyńskich (a wśród nich Boca Juniors) wystąpiła z federacji Asociación Amateurs Argentina de Football i utworzyła nową federację – Liga Argentina de Football. W tym samym roku LAF zorganizowała pierwsze w historii Argentyny zawodowe mistrzostwa. Boca Juniors swój pierwszy mecz w lidze zawodowej rozegrał 31 maja 1931 roku z klubem Chacarita Juniors. W obecności 12 800 widzów mecz zakończył się bezbramkowym remisem. Choć początek nie był imponujący, Boca Juniors w 1931 roku został pierwszym zawodowym mistrzem Argentyny. W pierwszym zawodowym sezonie klub zdobył 85 bramek, a najlepszy strzelec Boca Juniors Francisco Varallo z 27 bramkami był trzeci w tabeli strzelców sezonu. Następny sezon w 1932 roku nie był już tak pomyślny, gdyż Boca zajął 4. miejsce (Varallo z 24 golami znów był trzeci w tabeli strzelców). W 1933 roku San Lorenzo de Almagro wyprzedził Boca Juniors o 1 punkt, co dało klubowi czwarte już wicemistrzostwo kraju. Dodatkowym sukcesem była korona króla strzelców dla Francisco Varallo, który zdobył 34 bramki.
Fuzja dwóch federacji.
Sezon w roku 1934 był ostatnim, w którym Argentyna miała dwóch mistrzów kraju – amatorskiego w lidze organizowanej przez Asociación Argentina de Football (federacja uznawana przez FIFA) oraz zawodowego w lidze organizowanej przez Liga Argentina de Football (której FIFA nie uznawała). Po zakończonym sezonie obie federacje połączyły się, tworząc Asociación del Football Argentino (czyli AFA). W tym przełomowym sezonie Boca Juniors preferując niezwykle ofensywny styl gry (101 bramek zdobytych przy aż 62 straconych) zdobył swoje drugie zawodowe mistrzostwo Argentyny, czyli ósme mistrzostwo kraju w historii klubu. W roku 1935 obrona klubu znacznie się poprawiła, tracąc w porównaniu z poprzednim sezonem dwukrotnie mniejszą liczbę bramek. O dziewiątym mistrzostwie zadecydowała nie tylko bardzo dobra obrona, ale i znakomita dwójka napastników – paragwajczyk Delfín Benítez Cáceres i jak zwykle Varallo, którzy razem zdobyli ponad połowę wszystkich bramek dla Boca Juniors.
Nietypowy rok 1936.
Sezon w roku 1936 był zupełnie nietypowy. Najpierw rozegrano normalne rozgrywki ligowe, które nazwano "Copa de Honor Municipalidad de Buenos Aires" (Boca zajął 3. miejsce). Potem rozegrano drugi turniej o nazwie "Copa Campeonato" (gdzie Boca był piąty). Do dziś nie wiadomo, czy o mistrzostwie Argentyny zadecydował mecz między zwycięzcami obu turniejów, czy też jedynie wyniki pierwszego turnieju. Tak się jednak złożyło, że w obu przypadkach zarówno mistrz, jak i wicemistrz jest ten sam. Następny sezon w roku 1937 znów był „normalny”, a Boca uplasował się w tabeli na trzecim miejscu (za River Plate i Independiente).
Lata czterdzieste.
Po dwóch słabszych sezonach (w 1938 piąty, a w 1939 szósty) w roku 1940, i to pomimo braku Beníteza Cáceresa, który wcześniej przeszedł do Racingu, Boca Juniors zdobył swój dziesiąty, jubileuszowy tytuł mistrza Argentyny. Po następnych dwóch słabszych sezonach (choć nie słabych – w 1941 4. miejsce, a w 1942 5. miejsce) dwa razy z rzędu (w 1943 i 1944) udało się klubowi Boca Juniors wyprzedzić słynną "maszynkę", jak zwano w latach 40. znakomitą drużynę River Plate. Głównymi postaciami ataku Boca w tym okresie byli Mario Boyé, Jaime Sarlanga i Urugwajczyk Severino Varela.
W roku 1945 Boca Juniors musiał uznać wyższość River Plate i zadowolić się tytułem wicemistrza Argentyny, natomiast w roku 1946, pomimo świetnej postawy i korony króla strzelców dla Mario Boyé, Boca Juniors wyprzedzony został przez San Lorenzo. W roku 1947 River Plate, mający w swym składzie znakomitego Alfredo Di Stéfano, był poza zasięgiem, więc Boca Juniors trzeci raz z rzędu został wicemistrzem Argentyny.
Po dwuletnim okresie zapaści (1948 – 8. miejsce, 1949 – 15. miejsce) w 1950 Boca Juniors wspólnie z klubem Independiente zajęły drugie miejsce za bezkonkurencyjnym Racingiem. By zdobyć kolejny tytuł wicemistrza trzeba było rozegrać mecze barażowe. Po porażce 2:3 u siebie Boca w identycznym stosunku wygrał na boisku rywala. W trzecim meczu był remis 3:3. W tej sytuacji o przyznaniu tytułu wicemistrza klubowi Boca Juniors zadecydował lepszy stosunek bramek zdobytych do bramek straconych.
Boca Juniors wciąż w czołówce.
Po 3 słabych sezonach (1951 – 6. miejsce, 1952 – 10. miejsce, 1953 – 7. miejsce) w roku 1954 po 10 latach przerwy Boca Juniors znów był najlepszy w Argentynie. Mistrzostwo Argentyny zapewnił mecz rozegrany 11 listopada 1954 roku w przedostatniej, 29 kolejce, kiedy to Boca na własnym stadionie w obecności blisko 30 tys. widzów pokonał klub Tigre 1:0. Gwiazdami ówczesnych mistrzów Argentyny byli tacy piłkarze jak Eliseo Víctor Mouriño, Natalio Agustín Pescia czy król strzelców José Borello.
W roku 1955 River Plate jak za czasów "La Máquina" był poza zasięgiem konkurencji, jednak w walce o wicemistrzostwo Boca nie dał rady Racingowi i ostatecznie zajął trzecie miejsce. W roku 1956 znów najlepszy w lidze był River Plate. Boca Juniors pozyskał z Racingu znakomitego Antonio Angelillo, który rzeczywiście okazał się bardzo przydatny, będąc najlepszym w sezonie strzelcem klubu (14 bramek). Znów jednak było trzecie miejsce – wicemistrzem został Club Atlético Lanús.
W 1957 po niezwykle udanym dla Argentyny turnieju Copa América 1957 Antonio Angelillo przeszedł do mediolańskiego Interu, a pozbawiony swego asa Boca uplasował się ostatecznie na czwartym miejscu. W 1958 roku zwyciężył Racing, a Boca znów musiał wywalczyć wicemistrzostwo w barażach. Wobec równej liczby punktów konieczne było rozegranie meczów o wicemistrzostwo Argentyny, do których doszło dopiero w kwietniu następnego roku, w trakcie trwania kolejnego sezonu. Na własnym boisku Boca przegrał z San Lorenzo 3:4, ale w meczu wyjazdowym nie dał przeciwnikom szans i wygrał 3:1.
Po słabym roku 1959 (9. miejsce) klub ściągnął w 1960 znakomitego napastnika brazylijskiego Paulo Valentima. Boca zarówno w 1960, jak i w 1961 zajął 5. miejsce, jednak nowy nabytek nie zawiódł oczekiwań stając się z miejsca najlepszym strzelcem klubu. W roku 1962 Boca Juniors sięgnął wreszcie po długo oczekiwane mistrzostwo. Tym razem drużyna nie imponowała popisami strzeleckimi, a żelazną defensywą opartą na bramkarzu Antonio Romie i kierującym obroną 25-letnim Antonio Ubaldo Rattínie. Ponadto o sile mistrzów w dużej mierze decydował grający w środku pola Norberto Menéndez i wyborowy strzelec – Paulo Valentim (strzelił 19 bramek na 45 zdobytych przez całą drużynę).
Pierwsze kroki w Copa Libertadores.
Copa Libertadores 1963.
W Copa Libertadores Boca Juniors zadebiutował 7 kwietnia 1963 roku meczem w Asunción z miejscową Olimpią. Debiut nie był udany – klub przegrał z drużyną paragwajską 0:1. Tydzień później był rewanż u siebie i zwycięstwo 5:3. Dwa jednobramkowe zwycięstwa z Club Universidad de Chile dały wygraną w grupie i awans do półfinału, gdzie trzeba było zmierzyć się ze słynnym Peñarolem. W Montevideo Boca rozegrał bardzo dobry mecz pokonując arcytrudnego rywala 2:1. Zwycięstwo u siebie 1:0 dało historyczny, pierwszy w dziejach klubu awans do finału tej niezwykle prestiżowej imprezy. Tutaj czekał znakomity Santos FC z królem futbolu – Pelé. Na Maracanie wobec 55 tys. widzów już po pół godzinie gry brazylijska drużyna prowadziła 3:0. Gdy pewni siebie piłkarze Santosu zwolnili grę, Boca Juniors pokazał siłę swego ataku doprowadzając do stanu 3:2. Dwie bramki zdobył dla klubu z Buenos Aires świeży nabytek z San Lorenzo, znakomity napastnik reprezentacji narodowej – José Sanfilippo (który został w tym sezonie królem strzelców Pucharu Wyzwolicieli). W osiem dni później, 11 września, doszło do rewanżu na stadionie La Bombonera. Gdy w 46 minucie Sanfilippo zdobył prowadzenie, większość obserwatorów przekonana była, że dojdzie do trzeciego meczu finałowego (nie liczyła się wówczas różnica bramek, a różnica punktów – więc nawet bardzo wysokie zwycięstwo Boca nie wystarczyłoby do zdobycia pucharu). Jednak 4 minuty później wyrównał Coutinho, a w 82 minucie decydującą bramkę zdobył Pelé. Drużyna Santosu wyraźnie pokazała, że była wówczas najlepszą klubową jedenastką świata. W lidze też nie całkiem się powiodło, gdyż w sezonie 1963 Boca zajął 4. miejsce.
Copa Libertadores 1965.
Mistrzostwo Argentyny zdobyte w 1964 roku pozwoliło na kolejną międzynarodową próbę w Copa Libertadores 1965. W turnieju tym wzięły udział dwie drużyny argentyńskie, gdyż obok Boca Juniors (w którego składzie grali tacy piłkarze jak Antonio Roma, Silvio Marzolini, Antonio Ubaldo Rattin, Ernesto Grillo czy Paulo Valentim) prawo udziału w turnieju miał zeszłoroczny zwycięzca – Independiente. Grupowi przeciwnicy Boca – boliwijski Club The Strongest i ekwadorski Deportivo Quito nie byli wymagającymi przeciwnikami i mistrzowie Argentyny wygrali grupę bez straty punktu. Zgodnie z obowiązującą zasadą, której celem było niedopuszczenie do sytuacji, by w finale zagrały kluby z tego samego kraju Boca musiał zmierzyć się z broniącym tytułu Independiente już w półfinale. Po przegranym 0:2 meczu wyjazdowym Boca Juniors wygrał u siebie 1:0. Ponieważ według regulaminu w tym momencie nie liczyła się różnica bramek, a różnica punktów, rozegrano mecz dodatkowy zakończony bezbramkowym remisem. Dopiero teraz przewaga bramkowa w dwumeczu dała awans drużynie Indpependiente. Dla przegranych jedynym pocieszeniem był fakt, że ich pogromcy ponownie zdobyli puchar. Drugie z kolei mistrzostwo Argentyny w 1965 roku Boca Juniors w dużej mierze zawdzięczał swemu nowemu nabytkowi – pozyskanemu z kluby Gimnasia y Esgrima La Plata Alfredowi Rojasowi, który z 17 bramkami okazał się najlepszym strzelcem w klubie. Nieszczęśliwie dla Rojasa 17 bramek nie wystarczyło aby objąć tytuł króla strzelców ligi. Tytuł ten przypadł Ángel Cabrerze, który to zdobył 18 bramek.
Copa Libertadores 1966.
W Copa Libertadores 1966 obok Boca Juniors jako mistrza kraju miał prawo udziału także wicemistrz (czyli River Plate). Losowanie przeprowadzone zostało ze względu na państa, a nie na kluby – z góry było więc wiadome, że obie argentyńskie drużyny znajdą się w jednej grupie. Przeciwnikami klubów argentyńskich okazały się zespoły z Peru (Universitario Lima i Alianza Lima) oraz z Wenezueli (Italia Caracas i Lara Barquisimeto). Ze swoim głównym rywalem, zespołem River Plate, Boca przegrał pierwszy mecz 1:2 i wygrał u siebie 2:0. Ostatecznie zajął drugie miejsce w grupie tylko dlatego, że pogubił punkty w meczach ze słabszymi rywalami. Nie miało to jednak większego znaczenia, gdyż z grupy awansowały dwie najlepsze drużyny. Półfinał składał się aż z 7 klubów podzielonych na dwie grupy. By nie dopuścić do sytuacji, że w finale staną naprzeciw siebie kluby z jednego kraju w pierwszej grupie wystąpiły aż 3 drużyny argentyńskie – obok Boca Juniors i River Plate znaleźli się obrońcy tytułu, klub Independiente. Samotną „sierotką” w gronie tych trzech potęg był paragwajski klub Club Guaraní. Walka między argentyńskimi drużynami była niezwykle zacięta i wyrównana. Ostatecznie Boca zajął trzecie miejsce, mając 1 punkt mniej niż dwa pozostałe zespoły – River Plate i Independiente, które z powodu równej liczby punktów musiały rozegrać mecz barażowy o wejście do finału. W lidze natomiast w sezonie 1966 było trzecie miejsce, a Alfredo Rojas zdobywając 17 bramek znów okazał się najlepszym strzelcem klubu.
Podział ligi na Metropolitano i Nacional.
W sezonie 1967 pierwszy raz rozegrano dwa turnieje o mistrzostwo Argentyny. Najpierw był turniej "Metropolitano", rozgrywany na dotychczasowych zasadach (czyli z udziałem klubów z zespołu miejskiego Buenos Aires i kilku innych silnych piłkarsko ośrodków jak Rosario czy La Plata). W tym roku ligę podzielono na dwie grupy po 11 drużyn, przy czym 2 najlepsze kluby z każdej z grup awansowały do półfinału mistrzostw. Boca Juniors zajął 4. miejsce w grupie A. Następne mistrzostwa, zwane "Nacional" dopuszczały kluby z prowincji wyłonione w toku długich i mozolnych eliminacji. Tutaj też Boca Juniors wypadł nie najlepiej, plasując się na 8 miejscu w tabeli. Sezon 1968 również nie przyniósł klubowi żadnych sukcesów.
W turnieju "Metropolitano" w 1969 Boca Juniors wygrał grupę A i zakwalifikował się do półfinału, gdzie zmierzył się z River Plate. Pomimo dogrywki mecz zakończył się bezbramkowo i do finału awansowali rywale dzięki większej liczbie punktów zdobytej w fazie grupowej. W turnieju "Nacional" Boca Juniors potwierdził dobrą dyspozycję. W ostatniej kolejce 14 grudnia 1969 roku do tytułu mistrza wystarczał remis. River Plate, który był gospodarzem meczu, chcąc zrównać się punktami i doprowadzić do barażów musiał ten mecz wygrać. Po dwóch bramkach Norberto Madurgi już w pierwszej połowie Boca Juniors prowadził 2:0, jednak w 38 minucie kontaktowego gola zdobył Oscar Más. Gdy Victor Marchetti wyrównał stan meczu w 67 minucie doszło do dramatycznej końcówki, jednak pomimo szaleńczych ataków przeciwnika Boca Juniors nie dał już sobie strzelić bramki i zdobył długo oczekiwany tytuł mistrza Argentyny. W decydującym meczu klub wystąpił w następującym składzie: "Rubén Omar Sánchez – Julio Guillermo Meléndez, Silvio Marzolini, Rubén José Suñe, Norberto Rubén Madurga, Roberto Domingo Rogel, Ramón Héctor Ponce, Orlando José Medina, Ángel Clemente Rojas, Raúl Armando Savoy, Ignacio Ramón Peña".
Copa Libertadores 1970.
Jako mistrzowie "Nacional" piłkarze Boca Juniors otrzymali kolejną szansę zaprezentowania się na arenie międzynarodowej. W fazie grupowej Copa Libertadores 1970 kluby argentyńskie (obok Boca jako wicemistrz "Nacional" wystąpił River Plate) trafiły na kluby z Boliwii – Club Bolívar i Universitario La Paz. Boca Juniors fazę grupową przeszedł jak burza nie ponosząc żadnej porażki i tracąc tylko 1 punkt (jednak nie w meczu z River Plate, a w bezbramkowym remisie z Universitario w La Paz). W ćwierćfinale oba kluby z Argentyny spotkały się w grupie pierwszej z reprezentującym Peru Universitario Lima. Drużyna peruwiańska nie była w stanie sprostać wielkim klubom z Argentyny, które walkę o pierwsze miejsce rozegrały między sobą. Tak się złożyło, że Boca znajdował się wówczas w dołku (w tym okresie w lidze przegrana z Rosario Central 0:3 i z Huracánem 0:2), co bezwzględnie wykorzystał River Plate i awansował do półfinału. Także w lidze pierwsza połowa sezonu 1970 nie była w pełni pomyślna – w "Metropolitano" Boca Juniors zajął 4. miejsce. Znacznie lepie było w mistrzostwach "Nacional", podzielonych na dwie grupy po 10 klubów. Boca wspólnie z Rosario Central zajął dwie czołowe pozycje w grupie B i awansował do półfinału mistrzostw, gdzie 20 grudnia zwyciężył 2:0 z Chacarita Juniors. W finale przeciwnikiem byli rywale z grupy (którzy w półfinale zdecydowanie pokonali Gimnasię z La Platy 3:0). Decydujący o mistrzostwie mecz rozegrano 23 grudnia na stadionie klubu River Plate. Na bramkę Landucciego z 40 minuty Boca odpowiedział trafieniem Rojasa w 79 minucie – konieczna okazała się więc dogrywka. W 109 minucie meczu mistrzowską bramkę zdobył dla Boca Juniors Jorge Antonio Coch. Drużyna Boca prowadzona przez José Silverę zagrała w finale w następującym składzie: "Antonio Roma – Julio Guillermo Meléndez, Silvio Marzolini, Rubén José Suńé, Norberto Rubén Madurga, Miguel Alberto Nicolau, Jorge Antonio Coch, José Rubén Palacios, Hugo Alberto Curioni (59 Raúl Armando Savoy), Ángel Clemente Rojas, Oscar Antono Pianetti (96 Antonio Roberto Cabrera)."
Lata siedemdziesiąte.
Początek dekady.
O kolejnym Pucharze Wyzwolicieli (Copa Libertadores 1971) obaj reprezentanci Argentyny (Boca Juniors i Rosario Central) woleliby zapomnieć. W swoim czwartym występie grupowym na La Bombonera piłkarze klubu, nie mogąc pokonać peruwiańskiej drużyny Club Sporting Cristal, na 4 minuty przed końcem meczu przy stanie 2:2 rzucili się do bójki. Efekt był taki, że Boca Juniors wykluczony został z rozgrywek, a w pozostałych dwóch meczach przyznano rywalom walkower. Rosario Central też spisał się słabo i z grupy, ku zaskoczeniu wszystkich, wyszedł na pierwszym miejscu klub Universitario Lima. W lidze w sezonie 1971 też było nie najlepiej – 8. miejsce w "Metropolitano" i 5-6 w "Nacional".
W turnieju "Metropolitano" w sezonie 1972 było 9. miejsce, za to znacznie lepiej było w "Nacional", gdzie Boca Juniors wygrał grupę B i awansował do najlepszej trójki imprezy. Ponieważ liczyły się zdobyte punkty, a nie miejsce w tabeli swojej grupy, Boca Juniors, by zagrać w finale, zmierzyć się musiał z wicemistrzem grupy A, swoim już odwiecznym rywalem, River Plate. Przegrana 2:3 oznaczała, że marzenia o mistrzostwie trzeba było odłożyć na przyszłość. W drużynie niedoszłych mistrzów wyróżniał się wówczas Hugo Curioni, który z 12 bramkami był najlepszym strzelcem zespołu. W sezonie 1973, w odróżnieniu od poprzednich, klub lepiej spisał się w turnieju "Metropolitano", w którym zajął 2. miejsce (4 punkty za mistrzowskim klubem Huracán) sięgając po tytuł wicemistrza Argentyny. W drużynie brylowali wtedy dwaj napastnicy – Hugo Curioni (który z 17 bramkami został jednym z trzech królów strzelców imprezy) oraz Osvaldo Potente (15 bramek). W "Nacional" było znacznie słabiej – 5. miejsce w grupie B (czyli razem 9-10).
Turniej "Metropolitano" w sezonie 1974 podzielony był na dwie grupy, z których do finału awansowały po dwa zespoły z każdej z grup. Boca Juniors zajął drugie miejsce w grupie B i awansował do finałowej czwórki. Tu jednak piłkarze klubu Boca nie dali rady rewelacyjnie spisującym się klubom z Rosario – Rosario Central i Newell’s Old Boys. W turnieju "Nacional" było, jak na aspiracje takiego klubu, bardzo słabo – 7. miejsce. W sezonie 1975 w "Metropolitano" drugi raz z rzędu Boca Juniors był trzeci, a w "Nacional" klub nie zdołał zakwalifikować się nawet do czołowej ósemki.
Dwukrotne mistrzostwo w jednym roku.
Sezon ligowy w 1976 roku to najbardziej udany sezon w historii klubu. Najpierw rozegrane zostały mistrzostwa "Metropolitano", podczas których liga podzielona została na dwie grupy po 11 klubów. Do decydującej o mistrzostwie rundy finałowej awansowało 12 klubów – po 6 najlepszych z każdej grupy. Boca Juniors w grupie A zajął 4. miejsce – klub awansował do grupy finałowej, ale swą grą nikogo nie zachwycił. Nikt nie spodziewał się, że końcowa lokata będzie lepsza niż w ostatnich sezonach. Jednak w grupie mistrzowskiej drużyna kierowana przez Juana Carlosa Lorenzo zmieniła się nie do poznania, skutkiem czego na 11 meczów wygrała 8, zremisowała 3 i nie poniosła żadnej porażki. Zwycięski zespół charakteryzował się tym, że największe sławy grały nie w napadzie, a z tyłu – byli to tacy piłkarze jak bramkarz Hugo Gatti oraz obrońcy Francisco Sá (niedawno ściągnięty z Independiente) i Alberto Tarantini. Mistrzostwa "Nacional" podzielono na cztery grupy po 8 klubów. Boca Juniors wygrał swoją grupę i bez problemu awansował do fazy pucharowej. Tutaj po pokonaniu Banfield i Huracánu klub dotarł do finału, gdzie przyszło zmierzyć się z River Plate, w którego składzie grali tacy gracze jak bramkarz Ubaldo Fillol, obrońcy Alfredo Perfumo i Daniel Passarella oraz w ataku Oscar Más. Na stadionie klubu Racing w obecności 69 tys. widzów Boca wygrał minimalnie 1:0 i drugi raz w tym samym roku zdobył mistrzostwo Argentyny. Do dziś nie udało się tego sukcesu powtórzyć.
Copa libertadores 1977.
W Copa Libertadores 1977 losowanie nie było zbyt szczęśliwe dla drużyn argentyńskich, które trafiły na reprezentantów Urugwaju – kluby Defensor i Peñarol z Montevideo. Boca Juniors wygrał jednak grupę niezwykle pewnie, choć bez fajerwerków. Nie przegrał przy tym żadnego meczu i nie stracił bramki. Równie efektywnie klub spisał się w grupie półfinałowej grając z kolumbijskim Deportivo Cali i paragwajskim Club Libertad, choć tym razem nie obyło się bez strat bramkowych. W finale czekał obrońca tytułu – Cruzeiro EC. W Buenos Aires wygrał Boca Juniors 1:0, w Belo Horizonte był identyczny wynik, tyle że w odwrotną stronę. W Montevideo na Estadio Centenario mimo dogrywki nie padła żadna bramka i konieczna okazała się rozgrywka w rzutach karnych. Tu piłkarze klubu argentyńskiego okazali się odporniejsi nerwowo i Boca Juniors pierwszy raz w historii sięgnął po największe trofeum Ameryki Południowej. W decydującym meczu klub wystąpił w następującym składzie: "Gatti – Pernía, Tesare, Mouzo, Tarantini, J.J. Benitez (Ribolzi (Pavón)), Suñé, Zanabria, Mastrángelo, Veglio, Felman". W lidze w 1977 było czwarte miejsce w "Metropolitano", natomiast w "Nacional" nie udało się awansować do najlepszej czwórki.
Najlepszy klub świata.
Wiosną następnego roku Boca Juniors przystąpił do walki o miano najlepszej drużyny świata z finalistą PEMK niemieckim klubem Borussia Mönchengladbach (zdobywca Pucharu Europy wycofał się z walki). Na „La Bombonera” 21 marca 1978 był remis 2:2. Tydzień później w walce o Copa Interamericana Boca Juniors łatwo pokonał 3:0 meksykański klub Club América. Rewanż w Meksyku 12 kwietnia zakończył się sensacyjną porażką 0:1. Ponieważ nie liczyła się różnica bramek, lecz różnica punktów – dwa dni później rozegrano dodatkowy mecz. Drużyna meksykańska w pełni wykorzystała słabszą dyspozycję faworytów i wygrała po dogrywce 2:1, odnosząc największy w swej historii sukces. Rewanżowy pojedynek o Puchar Świata odbył się 1 sierpnia w Karlsruhe. Boca Juniors słabszą dyspozycję z wiosny miał już za sobą i po bramkach Felmana w 2 minucie, Mastrángelo w 33 minucie i Salinasa w 37 minucie łatwo wyszedł na prowadzenie 3:0. Kierowana przez wybitnego szkoleniowca Udo Lattka znakomita drużyna niemiecka (w której składzie grali tacy piłkarze jak Berti Vogts i Allan Simonsen) nie była tego dnia w stanie odwrócić losów meczu, który do końca kontrolowali będący w świetnej dyspozycji piłkarze z Argentyny. Boca Juniors, którego trenerem był wówczas Juan Carlos Lorenzo, zdobył miano najlepszej drużyny świata grając w następującym składzie: "Hugo Orlando Gatti – José Luis Tesare, José María Suárez, Vicente Alberto Pernía, Rubén José Suñé, Miguel Ángel Bordón, Ernesto Enrique Mastrángelo, Mario Nicasio Zanabria, José Luis Saldaño (46 Carlos José Veglio), Carlos Horacio Salinas, Darío Luis Felman".
Copa Libertadores 1978.
W Copa Libertadores 1978 drużyna jako obrońca tytułu nie grała w fazie grupowej i od razu przystąpiła do walki w półfinałach. Przeciwnikami w grupie był odwieczny rywal, River Plate, oraz brazylijski klub Clube Atlético Mineiro. Boca Juniors nie dał żadnych szans renomowanym rywalom i ze stratą tylko jednego punktu awansował do finału. Tutaj w listopadzie przyszło zmierzyć się z kolumbijską rewelacją turnieju – Deportivo Cali. Po bezbramkowym meczu wyjazdowym Boca Juniors rozgromił u siebie przeciwników 4:0 i drugi raz z rzędu zdobył Puchar Wyzwolicieli grając w następującym składzie: "Gatti – Pernía, Sá, Mouzo, Bordón, J.J. Benítez (Veglio), Suñé, Zanabria, Mastrángelo, Salinas, Perotti". Rozgrywki ligowe sezonu 1978 toczyły się w tle międzynarodowych zmagań klubu. W "Metropolitano" słabsza dyspozycja z marca i kwietnia sprawiła, że klubowi zabrakło tylko 1 punktu do mistrzostwa. W trakcie "Nacional" klub większą uwagę zwracał na rozgrywki w Copa Libertadores, toteż w grupie dał się wyprzedzić nawet regionalnemu klubowi Atlético Tucumán.
Copa Libertadores 1979.
Ponieważ zarówno zwycięzca w PEMK Liverpool, jak i Boca Juniors nie znalazły wolnych terminów, mecze o miano najlepszej drużyny świata nie odbyły się. W Copa Libertadores 1979 klub znów, jako obrońca tytułu, bez gry awansował do półfinału. W walce o finał zmierzył się z Independiente i urugwajskim Peñarolem. Oba kluby argentyńskie uzyskały na koniec identyczną liczbę punktów i konieczne było rozegranie barażu, w którym Boca Juniors pokonał Independiente 1:0 i trzeci raz z rzędu awansował do finału Pucharu Wyzwolicieli. Przeciwnikiem był rewelacyjnie spisujący się klub paragwajski Club Olimpia. W Asunción na stadionie Defensores del Chaco drużyna Olimpii całkowicie zaskoczyła obrońców tytułu i już po pół godzinie gry prowadziła 2:0. Teraz zespół paragwajski zademonstrował znakomitą defensywę i nie dał już sobie strzelić bramki. Również w rewanżu przez 90 minut gry nie padła żadna bramka i sensacja stała się faktem – faworyzowany Boca Juniors nie wygrał trzeci raz z rzędu, za to pierwszy raz w dziejach w Copa Libertadores wygrała drużyna paragwajska.
Sezon ligowy 1979 był jeszcze mniej udany – 7–8. miejsce w "Metropolitano", a w "Nacional" Boca Juniors nie zdołał zakwalifikować się do najlepszej ósemki. Tak więc na jakiś czas klub musiał pożegnać się z rozgrywkami międzynarodowymi.
Chude lata.
Po mistrzostwie coraz gorzej.
Po fatalnym sezonie w 1980 roku (7. miejsce w "Metropolitano" i mizerna postawa w "Nacional") Boca Juniors zdobył kolejne mistrzostwo Argentyny w turnieju "Metropolitano" w 1981 roku (w czym znacznie pomógł klubowi Diego Maradona). W "Nacional" było słabiej (klub wyeliminowany został w ćwierćfinale), ale i tak znacznie lepiej niż przed rokiem. Występ w Copa Libertadores 1982 był jednym z najsłabszych występów klubu na arenie międzynarodowej – Boca Juniors na 6 meczów wygrał tylko jeden dając się wyprzedzić nawet boliwijskiemu klubowi Club The Strongest. W lidze w sezonie 1982 doszło do zmiany kolejności rozgrywania turniejów – najpierw rozegrano turniej "Nacional", a potem "Metropolitano". W "Nacional" Boca nie zakwalifikował się do rundy pucharowej, ale w "Metropolitano" było znacznie lepiej – 3. miejsce, a najlepszy strzelec klubu Ricardo Gareca z 17 bramkami został wicekrólem strzelców.
W sezonie 1983 turniej "Nacional" podzielono na 8 grup po 4 kluby – z każdej grupy do następnej rundy awansowały trzy drużyny. Boca Juniors wygrał grupę E i bez problemu awansował do kolejnego etapu. Wyeliminowanie klubu San Martín Tucumán nie stanowiło wielkiego problemu, jednak w 1/8 finału Boca nie dał rady klubowi Argentinos Juniors. W "Metropolitano" też było mizernie – jedynie 7. miejsce.
W 1984 w turnieju "Nacional" Boca Juniors nawet nie wyszedł z grupy, w której dał się wyprzedzić przez Newell’s Old Boys Rosario i Talleres Córdoba. W "Metropolitano" klub zbliżył się do dna zajmując 16. miejsce na 19 klubów.
Reforma ligi.
Sezon w 1985 roku był dość nietypowy, gdyż nie zostały rozegrane mistrzostwa "Metropolitano", a jedynie mistrzostwa "Nacional". Związane to było z przejściem ligi argentyńskiej z dotychczasowego systemu jesień-wiosna na system wiosna-jesień. Boca Juniors wygrał grupę B, jednak w fazie pucharowej wyeliminowany został już w pierwszej rundzie przez Vélez Sarsfield. Tym razem jednak nie odebrało to jeszcze szansy na końcowy sukces. Według regulaminu pokonany w grupie „zwycięzców” Boca Juniors przeszedł do tzw. grupy „przegranych”, gdzie w dalszym ciągu grano systemem pucharowym – ale dopiero tutaj porażka oznaczała ostateczne pożegnanie się z mistrzostwami. W drugiej rundzie grając wśród „przegranych” Boca Juniors tafił na rywala, z którym grał już w fazie grupowej – klub regionalny Altos Hornos Zapla Palpalá. Zwycięstwo 3:1 dało pewny awans do trzeciej rundy, gdzie trzeba było uznać wyższość drużyny Independiente.
Nowy sezon 1985/86 był pierwszym w historii futbolu argentyńskiego, w którym liga grała systemem wiosna-jesień. Drugim ważnym punktem reformy było połączenie mistrzostw "Nacional" i "Metropolitano" w jedne ogólnonarodowe mistrzostwa, w których drużyny z prowincji uzyskały możliwość awansu do najwyższej ligi. Sezon ten dla Boca Juniors nie był już tak fatalny, jak poprzedni. Klub zajął w lidze 5. miejsce, co wystarczyło, by zakwalifikować się do "Liguilla Pre-Libertadores", który miał wyłonić drugi (obok mistrza Argentyny) klub mający prawo gry w Copa Libertadores. Boca Juniors wykorzystał swą szanę i wygrał turniej, dzięki czemu razem z mistrzem Argentyny (River Plate) wystąpił w Copa Libertadores 1986. Obie drużyny argentyńskie trafiły na reprezentantów Urugwaju – Montevideo Wanderers i CA Peñarol. Grupę wygrał River Plate nie ponosząc żadnej porażki, a ponieważ awansował dalej tylko zwycięzca grupy, będący na 3 miejscu Boca Juniors odpadł już w fazie grupowej. W lidze w sezonie 1986/87 było 4. miejsce, czyli o jedno oczko wyżej niż przed rokiem. W drużynie Boca Juniors wyróżnił się napastnik Jorge Comas, który z 19 bramkami został wicekrólem strzelców ligi argentyńskiej. W turnieju Pre-Libertadores Boca Juniors dotarł do finału, jednak przegrał z Independiente i nie zakwalifikował się co Copa Libertadores 1987.
Początek Supercopa Sudamericana.
W sezonie 1987/88 Boca Juniors zajął 12. miejsce i wziął udział w zorganizowanym dla tych najsłabszych drużyn pierwszoligowych, które nie spadły do drugiej ligi, turnieju "Liguilla Clasificación". Zwycięstwo w tych rozgrywkach dawało prawo gry w turnieju "Pre-Libertadores" w następnym roku. Jednak nawet tutaj klubowi się nie powiodło. Co prawda Boca Juniors dotarł do finału, ale tu uległ klubowi Platense. W 1988 roku doszło do pierwszej edycji Supercopa Sudamericana, które w swej idei miał być drugim po Copa Libertadores turniejem w Ameryce Południowej. Prawo gry w tym turnieju przysługiwało z „urodzenia” i nie trzeba było żadnych kwalifikacji, gdyż w pucharze tym mogły brać udział tylko te kluby, który w swej historii co najmniej raz wygrały Copa Libertadores. Boca Juniors należał do tej elity i 2 marca 1988 roku zadebiutował w nowym turnieju na La Bambonera, wygrywając 1:0 (pierwszą bramkę w nowym turnieju zdobył dla klubu Jorge Alberto Comas w 4 minucie meczu) z brazylijskim klubem Grêmio Porto Alegre. Dwa tygodnie później doszło do rewanżu w Porto Alegre, gdzie drużyna brazylijska pokonała kierowany przez José Omara Pastorizę Boca Juniors 2:0 i awansowała do ćwierćfinału.
Wicemistrzostwo i szansa w Copa Libertadores.
Całkowicie odmienny był sezon 1988/89, w którym Boca Juniors zdobył wicemistrzostwo Argentyny oraz prawo gry w Copa Libertadores 1989. Ponownie najlepszym strzelcem klubu był Jorge Comas (15 bramek). Ponadto bardzo wzmocniło grę defensywną klubu ściągnięcie z kolumbijskiego Independiente Santa Fe świetnego bramkarza Navarro Montoyi. W Pucharze Wyzwolicieli Racing i Boca Juniors trafiły na kluby peruwiańskie – Universitario Lima i Club Sporting Cristal. Tym razem nie było problemów z awansem do kolejnego etapu, gdyż spośród 4 klubów w grupie awansowały 3 kluby. Zachęcające jednak było, że Boca Juniors zajął pierwsze miejsce. W 1/8 finału rywalem była zawsze groźna Club Olimpia. W stolicy Paragwaju Boca przegrał 0:2, ale u siebie pokonał Olimpię 5:3. W odróżnieniu od rozgrywek europejskich nie liczyły się bramki wyjazdowe, lecz jedynie bilans dwumeczu – a ten był remisowy. Nie było także dogrywki, lecz od razu przystąpiono do losowania metodą rzutów karnych. Drużyna z Paragwaju okazała się w tej rozgrywce nieco lepsza i wygrała karne 7:6.
Supercopa Sudamericana 1989.
Niepowodzenie w Pucharze Wyzwolicieli Boca Juniors postanowił powetować sobie w Supercopa Sudamericana 1989, gdzie do ćwierćfinału udało awansować się bez gry. Kierowany przez nowego trenera Carlosa Aimara zespół trafił na rywala „zza miedzy” – Racing. Na La Bombonera był bezbramkowy remis, jednak na stadionie Racingu Boca Juniors po bramkach Ponce i Cuciuffo wygrał 2:1 i awansował do półfinału. Pojawiła się teraz okazja do rewanżu za ubiegłoroczne niepowodzenie, gdyż w walce o finał trzeba było pokonać Grêmio Porto Alegre. Tym razem pierwszy mecz rozegrano w Porto Alegre, gdzie Boca osiągnął bezbramkowy remis. W Buenos Aires po bramkach Marangoniego i Cuciuffo drużyna argentyńska wygrała pewnie 2:0 i znalazła się w finale imprezy. Decydująca walka miała się rozegrać między dwoma klubami argentyńskimi, gdyż obok Boca Juniors na szczycie znalazł się najbardziej utytułowany w Copa Libertadores klub Independiente. W lidze we wrześniu Boca wygrał na La Bombonera z Independiente 1:0. Jednak 22 listopada nie padła żadna bramka. W tydzień później było podobnie i o ostatecznym triumfie zadecydowały rzuty karne. Karne 5:3 wygrał Boca, bo miał w bramce Montoyę. W ten sposób po bezbramkowym dwumeczu zespół z La Boca dodał kolejny międzynarodowy puchar do swej kolekcji.
Copa Libertadores 1991.
W sezonie 1989/90 znów było wysokie miejsce w lidze – tym razem trzecie. Dzięki wygraniu turnieju "Pre-Libertadores" (po pokonaniu w finale Independiente dwa razy po 1:0) Boca Juniors obok mistrzów Argentyny (River Plate) uzyskał prawo startu w Copa Libertadores 1991. Kluczową postacią zespołu był wychowanek klubu, okrzyknięty wtedy „drugim Maradoną” Diego Latorre.
Ostatnie zwycięstwo w Supercopa Sudamericana dało klubowi prawo gry ze zwycięzcą Copa Libertadores 1989 o Recopa Sudamericana. Do spotkania doszło dopiero 17 marca 1990 roku w Miami, gdzie piłkarze Boca po bramce Diego Latorre pokonali aktualnych zdobywców Pucharu Wyzwolicieli i zdobyli kolejne trofeum.
W listopadzie w Supercopa Sudamericana 1990 Boca Juniors wystąpił w roli obrońcy tytułu i dlatego awansował do ćwierćfinału bez gry. Dzięki bramce Giunty 4 listopada Boca wygrał na wyjeździe z potężnym urugwajskim klubem CA Peñarol. Rewanż miał być formalnością – jednak kilkanaście dni później na La Bombonera zespół z Urugwaju rozegrał znakomity mecz i pokonał gospodarzy 2:0. Kolejną międzynarodową szansą dla klubu miał być rozgrywany w następnym roku Copa Libertadores.
W fazie grupowej Pucharu Wyzwolicieli kluby z Argentyny trafiły na kluby z Boliwii – Club Bolívar i Oriente Petrolero. Największą sensacją turnieju było ostatnie miejsce w grupie mistrzów Argentyny – River Plate. Do dalszych gier awansował drugi w grupie Boca Juniors i oba kluby z Boliwii. W 1/8 finału Boca nadspodziewanie łatwo uporał się z brazylijskim klubem Corinthians Paulista (3:1 u siebie i 1:1 w meczu wyjazdowym). W ćwierćfinale kolejna brazylijska przeszkoda – CR Flamengo. Po wyjazdowej porażce 1:2 Boca wygrał 3:0 u siebie i awansował do półfinału. W dwumeczu z rewelacyjnie spisującym się chilijskim klubem CSD Colo-Colo drużyna z Argentyny była faworytem, jednak po nikłym 1:0 w Buenos Aires, w Santiago CSD Colo-Colo wygrał 3:1 i awansował do finału. Później okazało się, że Boca Juniors wyeliminowany został przez zdobywców tej edycji pucharu.
Po dobrym występie w Pucharze Wyzwolicieli klub miał nadzieję na sukces w Supercopa Sudamericana 1991. W 1/8 finału znów przeszkodą był klub z Urugwaju – tym razem Club Nacional de Football. W pierwszym meczu na La Bombonera (3 października) w pierwszej połowie prowadzenie dla Boca uzyskał Walter Pico, jednak w drugiej połowie wyrównał Dely Valdéz. Sześć dni później w rewanżu też padły tylko dwie bramki i też po jednej w obu połowach. Jedyna różnica polegała na tym, że strzelali tylko gracze Nacionalu.
Ligowy sezon 1990/91 był udany – Boca z brylującym w środku pola Diego Latorre i w ataku Gabrielem Batistutą (zdobył 13 bramek – po zakończonym sezonie odszedł do Fiorentiny) został wicemistrzem Argentyny. Jednak tytuł ten nie kwalifikował do Copa Libertadores 1992, gdzie prawo gry miał jedynie mistrz Argentyny (tym razem Newell’s Old Boys) oraz zwycięzca turnieju "Pre-Libertadores". Tutaj Boca po dojściu do finału uległ klubowi San Lorenzo.
W kolejnym podejściu do Supercopa Sudamericana w 1992 roku Boca Juniors trafił w 1/8 finału na Estudiantes La Plata. U siebie 29 września piłkarze Boca wygrali 2:1, w rewanżu lepsi o jedną bramkę okazali się gracze z La Platy. Gorzej wykonywane rzuty karne zadecydowaly, że Boca na kolejną szansę musiał poczekać jeszcze jeden rok.
Epoka Martíneza.
W sezonie 1991/92 mistrzostwa Argentyny po raz pierwszy podzielono na dwa turnieje – "Apertura" i "Clausura". Mistrz każdego z tych turniejów był mistrzem Argentyny. W turnieju "Apertura" Boca Juniors zdobył wicemistrzostwo Argentyny. W turnieju "Clausura" było nieco gorzej – 4. miejsce. Drugie miejsce w tabeli sumarycznej sezonu dało prawo klubowi gry w Copa CONMEBOL, jednak Boca zrezygnował z udziału. W 1992 roku przybył do klubu z CA Peñarol znakomity napastnik urugwajski Sergio Daniel Martínez, który w ciągu najbliższych kilku lat miał być główną siłą napędową ofensywnej gry Boca Juniors
W turnieju "Apertura" 1992/93 prowadzony przez urugwajskiego szkoleniowca Oscara Tabáreza Boca Juniors po ponad 10-letniej przerwie zdobył wreszcie tytuł mistrza Argentyny. Dzięki temu sukcesowi klub uzyskał prawo gry w Copa Libertadores w 1994 roku. W turnieju "Clausura" było znacznie gorzej i klub zajął 7. miejsce. Jedynie urugwajski napastnik Boca Juniors Sergio Martínez z 12 bramkami sięgnął po tytuł wicekróla strzelców ligi. W "Apertura" 1993/94 Boca był czwarty, a Martínez znów zdobył 12 goli, jednak tym razem oznaczało to koronę króla strzelców. W "Clausura" jak przed rokiem 7. miejsce i jak przed rokiem najlepszy strzelec klubu Martínez był wicekrólem strzelców (choć tym razem z 8 bramkami). Start w Supercopa Sudamericana 1993 był całkowicie nieudany – Boca Juniors ponownie trafił na Estudiantes La Plata i dwukrotnie przegrał – 0:2 na wyjeździe oraz 1:3 u siebie. Start w Copa Libertadores 1994 był dla klubu także nieudany – Boca Juniors zajął w grupie ostatnie 4. miejsce i pożegnał się z turniejem już w fazie grupowej. Jedynym usprawiedliwieniem może być to, że kluby argentyńskie trafiły na kluby z Brazylii – Cruzeiro EC i SE Palmeiras. Ale drugiemu klubowi argentyńskiemu, Vélez Sarsfield, nie przeszkodziło to w zajęciu pierwszego miejsca.
Kolejną okazją, by powetować sobie dotychczasowe niepowodzenia był Supercopa Sudamericana 1994. W 1/8 finału po porażce 0:1 w Montevideo Boca zrewanżował się Urugwajczykom za dotychczasowe porażki i pokonał aż 4:1 CA Peñarol. W ćwierćfinale czekał odwieczny rywal – River Plate. Remisy – najpierw 0:0 na "Estadio Monumental", a następnie 1:1 na "La Bombonera" – sprawiły, że konieczne były rzuty karne. To sportowe losowanie wygrali piłkarze Boca i awansowali do półfinału. River Plate dwa miesiące później w rozgrywkach ligowych powetował sobie to niepowodzenie, gromiąc piłkarzy Boca Juniors na ich własnym stadionie 3:0. W półfinale na własnym boisku drużyna argentyńska wygrała 2:0 z niedawnym dwukrotnym zdobywcą Copa Libertadores (w latach 1992 i 1993), brazylijskim klubem São Paulo FC. W rewanżu drużyna brazylijska odpowiedziała jedynie bramką Ciao i Boca Juniors drugi raz znalazł się w finale drugiego pod względem ważności turnieju klubowego Ameryki Południowej. W finale dużyna z "La Boca" pierwszy mecz rozegrała u siebie i zremisowała z Independiente 1:1. W rewanżu bramka Ramberta zadecydowała o tym, że to rywale mogli cieszyć się z ostatecznego zwycięstwa.
Turniej "Apertura" w sezonie 1994/95 to dalekie 13. miejsce i jedynie Sergio Martínez, jako zdobywca 8 goli i wicekról strzelców mógł zaliczyć ten okres do udanych. W turnieju "Clausura" było znacznie lepsze 4. miejsce, a Martínez z 9 bramkami tradycyjnie już był najlepszym strzelcem drużyny Boca Juniors. W Supercopa Sudamericana 1995 klub zajął ostatnie miejsce w grupie – wyprzedzony przez São Paulo FC i Olimpię Asunción. W turnieju "Apertura" 1995/96 Boca Juniors, pomimo że wzmocnili go Claudio Caniggia i Kily González, znów był czwarty, a w turnieju "Clausura" – piąty. W 1995 roku przybył również do klubu Diego Maradona, by rozegrać w nim ostatnie dwa lata w swej piłkarskiej karierze.
W Supercopa Sudamericana 1996 Boca Juniors wygrał grupę bez porażki, wyprzedzając Racing i Argentinos Juniors. W ćwierćfinale po dwóch remisach z Cruzeiro EC (0:0 i 1:1), Boca przegrał w karnych i odpadł z turnieju. Następny ligowy sezon 1996/97 był jeszcze słabszy od poprzedniego – 10. miejsce w "Apertura" i 9. miejsce w "Clausura". Turniej Supercopa Sudamericana 1997 zaczął się dla klubu obiecująco – remis z CA Independiente i zwycięstwo z Cruzeiro EC. Ale począwszy od wyjazdowej porażki 1:2 z CSD Colo-Colo szczęście od klubu całkowicie się odwróciło – Boca w pozostałych meczach zdołał wywalczyć tylko jeden punkt i zajmując ostatnie miejsce w grupie odpadł z rozgrywek.
Sezon 1997/98 zwiastował dla klubu lepsze czasy. W turnieju "Apertura", pomimo odejścia Martíneza do hiszpańskiego klubu Deportivo La Coruña, Boca Juniors zdobył tytuł wicemistrza Argentyny, natomiast w "Clausura" klub zajął 6. miejsce. Boca zadebiutował także w następcy Supercopa Sudamericana – Copa Mercosur 1998. Mając w grupie trudnych rywali (CA Vélez Sarsfield, brazylijski CR Flamengo oraz Cerro Porteño z Paragwaju) Boca wygrał 3 mecze i tyle samo przegrał awansując dalej z drugiego miejsca. W ćwierćfinale SE Palmeiras okazał się jednak zbyt silny – po 1:3 na wyjeździe u siebie Boca Juniors zdołał zaledwie zremisować 1:1. Później okazało się, że Boca Juniors przegrał ze zwycięzcami tej edycji pucharu.
Złota era.
Podwójny mistrz.
Sezon 1998/99 przeszedł najśmielsze oczekiwania. Boca Juniors nie tylko zdobył mistrzostwo Argentyny, ale uczynił to dwa razy w jednym sezonie. Podobnego wyczynu Boca Juniors dokonał jedynie w 1976 toku, kiedy też dwa razy został mistrzem Argentyny. Turniej "Apertura" wygrany został w imponującym stylu – Boca Juniors nie poniósł żadnej porażki i wyprzedził drugi w tabeli klub Gimnasia y Esgrima La Plata o 9 punktów. Także pod względem bilansu bramkowego drużyna zdecydowanie przewyższyła pozostałych rywali. Niewiele gorzej było w turnieju "Clausura". Boca Juniors poniósł jedną porażkę i wyprzedził drugi w tabeli River Plate o 7 punktów. Tym razem mistrzowski zespół zaimponował znakomitą grą defensywną, tracąc w 19 meczach zaledwie 11 bramek. Na gwiazdę mistrzowskiego zespołu wyrósł pozyskany w 1997 roku z Estudiantes La Plata Martín Palermo. Sukcesy ligowe dały klubowi prawo gry w Copa Mercosur 1999 i Copa Libertadores 2000. Copa Mercosur Boca rozpoczął od bardzo mocnego uderzenia gromiąc na La Bombonera słynny brazylijski klub São Paulo FC 5:1. Później jednak klub pogubił punkty i dał się wyprzedzić drużynie San Lorenzo, przez co odpadł z turnieju.
Copa Libertadores 2000.
W ligowym sezonie 1999/2000 wyczyn Boca Juniors z poprzedniego sezonu powtórzył największy z rywali – klub River Plate. Boca natomiast w "Apertura" był trzeci, a w "Clausura" dopiero siódmy.
W Copa Libertadores początek był fatalny – wyjazdowa porażka z boliwijskim klubem Club Blooming. Później jednak było znacznie lepiej i Boca zajął w grupie pierwsze miejsce, zdecydowanie dystansując pozostałych rywali – słynny CA Peñarol, feralny Blooming oraz CD Universidad Católica. W 1/8 finału przeciwnikiem był ekwadorski zespół CD El Nacional. Po bezbramkowym remisie na wyjeździe w meczu na La Bombonera padło aż 8 bramek – Boca Juniors wygrał 5:3 i awansował do ćwierćfinału, gdzie musiał zmierzyć się ze swym największym derbowym rywalem – wielkim River Plate. Akurat tak się złożyło, że oba mecze tych klubów w Pucharze Wyzwolicieli poprzedził mecz ligowy na La Bombonera, gdzie padł remis 1:1. Kilka dni później, już w Copa Libertadores, doszło do rewanżu na stadionie River Plate, który wygrali gospodarze 2:1. Tydzień później Boca Juniors niespodziewanie wysoko, bo aż 3:0, pokonał mistrzów Argentyny i awansował do półfinału.
W półfinale przeciwnikiem była rewelacja z Meksyku – klub Club América. Była to także okazja do rewanżu za porażkę w Copa Interamericana w 1978 roku. Wówczas była to sensacja, jednak czasy się zmieniły, a futbol meksykański w roku 2000, zarówno klubowy, jak i reprezentacyjny, miał już wyrobioną markę. Teraz porażka Boca Juniors z drużyną z Meksyku mogła być uważana jedynie za niespodziankę. Na La Bombonera drużyna z Argentyny wygrała zdecydowanie 4:1 i wydawało się, że może spokojnie jechać do Meksyku. Rewanż okazał się jednak bardzo trudny, a piłkarze klubu meksykańskiego bliscy byli odrobienia strat. Ostatecznie Boca przegrał 1:3 i awansował do finału.
W finale czekał nie lada przeciwnik – obrońca tytułu, brazylijski klub SE Palmeiras. Po remisie 2:2 w Buenos Aires faworytem był kierowany przez Scolariego Palmeiras. Jednak w São Paulo w ciągu 90 minut nie padła żadna bramka. Bramki na wyjeździe nie miały znaczenia, więc zgodnie z tradycją południowoamerykańskich pucharów nie grano dogrywki, lecz od razy przystąpiono do rzutów karnych. Napięcia w drużynie Palmeiras nie wytrzymali Faustino Asprilla i Roque Júnior, których jedenastki obronił świetnie spisujący się w bramce Oscar Córdoba. Boca Juniors wygrał karne 4:2 i po przerwie trwającej 22 lata zdobył Copa Libertadores. W tym decydującym meczu kierujący zespołem Carlos Bianchi wystawił następujący skład: "Oscar Córdoba – Hugo Ibarra, Jorge Bermúdez (kapitan), Walter Samuel, Rodolfo Arruabarrena, Sebastián Battaglia, Cristian Traverso, José Basualdo, Juan Román Riquelme, Guillermo Barros Schelotto, Martín Palermo".
W Copa Mercosur 2000 Boca Juniors wygrał swą grupę bez porażki (wyprzedził kluby Club Nacional de Football, Club Olimpia oraz Corinthians Paulista) i awansował do ćwierćfinału, gdzie jednak wyeliminowany został przez Clube Atlético Mineiro.
Drugi Puchar Świata.
W Tokio 28 listopada 2000 roku Boca Juniors zmierzył się o miano najlepszej drużyny świata z wielkim Realem. Mecz rozstrzygnął się w ciągu pierwszych kilkunastu minut, kiedy to na dwie bramki Martína Palermo Real odpowiedział golem Roberto Carlosa. Później żadna z drużyn nie pozwoliła sobie strzelić bramki i na koniec Boca Juniors drugi raz w swych dziejach mógł cieszyć się mianem najlepszego klubu na Ziemi. Sukces ten Boca Juniors osiągnął w składzie: "Oscar Córdoba – Jorge Bermúdez, Cristian Traverso, Hugo Ibarra, Anibal Matellán, José Basualdo, Mauricio Serna, Juan Román Riquelme, Sebastian Battaglia (92 Nicolás Burdisso), Marcelo Delgado (87 Guillermo Barros Schelotto), Martín Palermo".
Udany rok zwieńczyło mistrzostwo Argentyny w turnieju "Apertura" sezonu 2000/01. W "Clausura" Boca był trzeci i będąc w najlepszej piątce tabeli sumarycznej sezonu klub zdobył prawo gry w Copa Libertadores w 2002 roku (w 2001 miał już zapewniony udział jako obrońca tytułu) oraz w Copa Mercosur w roku 2001.
Copa Libertadores 2001.
W Copa Libertadores 2001 Boca trafił do ósmej grupy razem z chilijskim klubem CD Cobreloa, kolumbijskim Deportivo Cali i boliwijskim Oriente Petrolero. Po wygraniu 5 meczów z rzędu, mając już pewny awans, Boca Juniors przegrał w Cali swój ostatni grupowy mecz z miejscowym Deportivo aż 0:3. W 1/8 finału trzeba było pokonać następną kolumbijską przeszkodę – Atlético Junior. Na wyjeździe po zażartym boju Boca wygrał 3:2. Na La Bombonera Zambrano już w pierwszej minucie uzyskał prowadzenie dla Kolumbijczyków. Jednak kilka minut później wyrównał Schelotto. Ponieważ nie padła już w meczu żadna bramka, drużyna argentyńska awansowała do ćwierćfinału. Tutaj przyszło się zmierzyć z CR Vasco da Gama. Boca wygrał w Rio de Janeiro 1:0, a w rewanżu u siebie strzelił rywalom trzy bramki w pół godziny, po czym ograniczył się już tylko do kontrolowania gry.
W półfinale czekała kolejna przeszkoda z Brazylii – SE Palmeiras. Mecz w Buenos Aires nie był tak łatwy jak poprzednio z Vasco da Gama. Palmeiras dwukrotnie obejmował prowadzenie i dwukrtonie je tracił, toteż mecz ostatecznie zakończył się remisem 2:2. W tej sytuacji do São Paulo Boca nie jechał w roli faworyta. Mecz zaczął się dla drużyny z Argentyny rewelacyjnie – po bramkach Gaitana i Riquelme Boca Juniors już po kilkunastu minutach gry prowadził 2:0. Jednak jeszcze przed przerwą Fabio Júnior zdobył kontaktowego gola. Samobójczy gol Bermúdeza w drugiej połowie sprawił, że konieczne były rzuty karne. Tutaj więcej szczęścia sprzyjało gościom, którzy wygrali 3:2 i drugi raz z rzędu awansowali do finału, do którego dotarła także wielka rewelacja turnieju, pogromca Rosario Central i wielkiego River Plate (który w Meksyku przegrał aż 0:3) – meksykański klub Cruz Azul.
Na Estadio Azteca w obecności 115 tys. widzów Boca Juniors po bramce Delgado wygrał 1:0 i był już pewny ostatecznego sukcesu. Na La Bombonera doszło jednak do sensacji, gdyż meksykańska drużyna po zdobyciu tuż przed przerwą prowadzenia (bramka Palencii), nie dała sobie strzelić bramki i doprowadziła do rzutów karnych. W tej dramatycznej rozgrywce zdecydowanie większą odporność psychiczną wykazali piłkarze Boca, którzy z 4 prób wykorzystali 3 (nie strzelił jedynie Bermúdez), podczas gdy zawodnicy Cruz Azul zdobyli tylko jedną bramkę. Drużyna Carlosa Bianchiego, która drugi raz z rzędu zdobyła Puchar Wyzwolicieli, wystąpiła w następującym składzie: "Oscar Córdoba – Hugo Ibarra, Jorge Bermúdez, Anibal Matellán, Clemente Rodriguez, Mauricio Serna, Javier Villareal (46 Christian Giménez), Cristián Traverso, Juan Román Riquelme, Walter Gaitán, Marcelo Delgado".
Słabszy okres.
Copa Mercosur 2001 dla najlepszej drużyny świata okazał się niewypałem – Boca Juniors zajął ostatnie miejsce w grupie (wyprzedziły go Cerro Porteño, CD Universidad Católica i CR Vasco da Gama) i odpadł z turnieju. Była to ostatnia edycja tego pucharu, który wraz z Copa Merconorte zastąpiony miał być w następnym sezonie przez Copa Sudamericana.
W walce o Puchar Świata Boca Juniors zmierzył się 27 listopada 2001 roku w Tokio z Bayernem Monachium. Oba kluby znakomicie zagrały w defensywie, toteż po 90 minutach był bezbramkowy remis. W 19 minucie dogrywki zwycięską dla Bayernu bramkę zdobył Samuel Kuffour. Nie udało się więc drużynie argentyńskiej zdobyć Pucharu Świata dwa razy z rzędu.
Sezon ligowy 2001/02 przyniósł klubowi trzecie miejsce zarówno w turnieju "Apertura", jak i w turnieju "Clausura". W tabeli sumarycznej sezonu Boca także był trzeci i jako klub z pierwszej piątki uzyskał prawo gry w Pucharze Wyzwolicieli w 2003 roku oraz w pierwszej edycji Copa Sudamericana w 2002 roku.
W Copa Libertadores 2002 przyszło zmierzyć się z urugwajskim Montevideo Wanderers, chilijskim Santiago Wanderers oraz ekwadorskim Emelec Guayaquil. Boca Juniors zajął pierwsze miejsce w grupie, a punkty stracił jedynie z Santiago Wanderers, któremu nie zdołał nawet strzelić bramki (0:0 na La Bombonera i porażka 0:1 w Valparaiso). W 1/8 finału Boca trafił na kolejny zespół z Ekwadoru – CD El Nacional. Po bezbramkowym meczu na wyjeździe zwycięstwo 2:0 u siebie dało pewny awans do ćwierćfinału. Teraz trzeba było stawić czoła drużynie z Paragwaju – słynnej Olimpii z Asunción. Zażarty bój na La Bombonera zakończył się remisem 1:1 (przy czym obie bramki zdobyli gospodarze). W Paragwaju Néstor Isasi w 67 minucie odebrał drużynie Boca Juniors szansę na trzeci z kolei sukces. Tak samo jak w Copa Libertadores 1979 po dwóch zwycięstwach z rzędu Boca Juniors pokonany został przez Olimpię, która i tym razem okazała się ostatecznym zwycięzcą turnieju.
We wrześniu 2002 roku Boca Juniors zadebiutował w Copa Sudamericana 2002 i wyeliminowany został już przez pierwszego rywala – klub Gimnasia y Esgrima (po porażce 1:3 w La Plata był bezbramkowy remis w Salta). W rozgrywkach ligowych sezonu 2002/03 Boca Juniors zdobył tytuł wicemistrza Argentyny w turnieju "Apertura". Suces ten powtórzył w turnieju "Clausura" – był to więc pierwszy w dziejach klubu sezon, w którym Boca dwukrotnie został wicemistrzem kraju. Dało to drugie miejsce w tabeli sumarycznej i w konsekwencji prawo gry w Copa Libertadores w 2004 roku oraz w Copa Sudamericana w 2003 roku.
Copa Libertadores 2003.
Copa Libertadores 2003 Boca Juniors rozpoczął 20 lutego na La Bombonera od zwycięstwa 2:0 nad kolumbijskim klubem Independiente Medellín. Kolejne dwa zwycięstwa (wyjazdowe 2:1 z chilijskim CSD Colo-Colo i także 2:1, ale u siebie, z ekwadorską Barceloną) dały drużynie argentyńskiej dużą przewagę, co zaowocowało mniejszą koncentracją w kolejnych spotkaniach, w których Boca nie wygrał już żadnego meczu. Nie przeszkodziło to jednak w zajęciu drugiego miejsca w grupie i awansie do 1/8 finału.
Na drodze do ćwierćfinału stanął zwycięzca Copa dos Campeões, klub Paysandu SC Belém. W Buenos Aires doszło do wielkiej niespodzianki, gdyż goście z Brazylii dzięki bramce Iarleya (który jeszcze w tym samym roku został piłkarzem Boca) wygrali z wielkimi faworytami 1:0. W Belém drużyna argentyńska udowodniła jednak swą wartość i po znakomitym występie pokonała gospodarzy 4:2. W walce o półfinał Boca Juniors dwukrotnie pokonał chilijski klub CD Cobreloa – w obu przypadkach wynik brzmiał 2:1. W półfinale przeciwnikiem był kolumbijski klub America Cali. Na La Bombonera po bramkach Schiaviego i Téveza Boca wygrał 2:0 i przed rewanżem w Cali był zdecydowanym faworytem. Jednak nikt nie spodziewał się tak efektownego i wysokiego zwycięstwa – Boca Juniors po dwóch bramkach Téveza, bramce Schiaviego i Delgado wygrał aż 4:0.
W finale Boca Juniors zmierzył się ze słynnym Santosem FC. Na La Bombonera 25 czerwca Marcelo Delgado w każdej połowie zdobył po jednej bramce i gospodarze wygrali pewnie 2:0, potwierdzając w pełni znakomitą dyspozycję, jaką zademonstrowali 6 dni wcześniej w Cali. Rewanż odbył się w São Paulo na Estádio do Morumbi. Już w 21 minucie prowadzenie dla Boca uzyskał Carlos Tévez. W 70 minucie wyrównał Alex i Santosowi zostało jeszcze 20 minut na zdobycie dwóch bramek i wyrównanie bilansu. Ze względu jednak na znakomitą formę drużyny argentyńskiej nie wydawało się to realne. Gdy w 84 minucie Marcelo Delgado zdobył drugą bramkę dla Boca, pojedynek był już praktycznie rozstrzygnięty. By rozwiać wszelkie wątpliwości, w doliczonym czasie Rolando Schiavi zdobył z karnego trzecią bramkę.
W ostatnim meczu Pucharu Wyzwolicieli Carlos Bianchi wystawił następujących piłkarzy: "Roberto Abbondanzieri – Hugo Ibarra, Rolando Schiavi, Nicolás Burdisso, Clemente Rodríguez, Sebastián Battaglia, Raúl Cascini, Javier Villarreal (88 Pablo Jerez), Diego Cagna (87 Miguel Caneo), Carlos Tevez, Marcelo Delgado (90 Franco Cángele)".
Trzeci Puchar Świata.
Copa Sudamericana 2003 zaczął się dla Boca Juniors od wyeliminowania CA Colón (po wyjazdowym remisie 1:1 zwycięstwo u siebie 2:1). Jednak tradycyjnie, tak jak w Copa Mercosur, tak i w zastępującym go Copa Sudamericana Boca Juniors nie dotarł wyżej niż do ćwierćfinału. Tym razem przeszkodą nie do przejścia okazał się kolumbijski klub Atlético Nacional. Najpierw 22 października doszło do niespodziewanej porażki 0:1 w Buenos Aires. Dwa tygodnie później w Medellin Boca objął prowadzenie, jednak potem na boisku liczyła się tylko drużyna gospodarzy, aplikując przybyszom z Buenos Aires aż 4 bramki.
By kolejny raz zdobyć Puchar Interkontynentalny Boca Juniors musiał pokonać słynny mediolański AC Milan. Pamietając niedawną klęskę w Medellin niewielu wierzyło, że Boca zdoła po raz trzeci w swej historii zostać najlepszym klubem świata. Na stadionie w Jokohamie 14 grudnia po bramce Tomassona w 23 minucie pierwsi objęli prowadzenie przybysze z Europy. Jednak 6 minut później wyrównał Donnet i tak już pozostało do końca meczu. Dogrywka niczego nie zmieniła i rosyjski sędzia Iwanow zarządził rzuty karne. Na ośmiu strzelców aż czterech nie trafiło do bramki – trzech z Milanu (Pirlo, Seedorf i Costacurta) oraz jeden piłkarz z Boca Juniors – Battaglia. Drużyna z Ameryki Południowej wygrała rzuty karne 3:1 (jedynego karnego dla Milanu zdobył Rui Costa, a trzy bramki dla drużyny z Buenos Aires zdobyli: Schiavi, Donnet i Cascini). Klub, który nieco ponad miesiąc wcześniej został zmasakrowany przez Atlético Nacional, zdołał jednak wywalczyć miano najlepszego klubu na świecie, i to w walce z niezwykle renomowanym rywalem. Prowadzona przez Carlosa Bianchiego drużyna dokonala tego w następującym składzie: "Roberto Abbondanzieri – Rolando Schiavi, Luis Amaranto Perea, Nicolás Burdisso, Clemente Rodríguez, Diego Cagna, Raúl Cascini, Matias Donnet, Sebastián Battaglia, Guillermo Barros Schelotto (72 Carlos Tevez), Iarley".
Nadzwyczaj udany rok zwieńczyło mistrzostwo Argentyny w turnieju "Apertura" w sezonie 2003/04. W turnieju "Clausura" Boca dał się wyprzedzić jedynie przez River Plate i zdobył kolejny w swej historii tytuł wicemistrza kraju. Pierwsze miejsce w tabeli sumarycznej dało klubowi prawo gry w Copa Libertadores 2005 i Copa Sudamericana 2004.
Sensacja w Copa Libertadores 2004.
Turniej Copa Libertadores 2004 obrońcy tytułu rozpoczęli od wyjazdowej porażki 1:3 z boliwijskim klubem Club Bolívar. Zwycięstwo 2:0 na La Bombonera z CSD Colo-Colo, a także wyjazdowe zwycięstwo 1:0 oraz 3:0 u siebie z kolumbijską drużyną Deportivo Cali zniwelowały skutki premierowej porażki. Kolejna wyjazdowa przegrana 0:1 z CSD Colo-Colo nie mogła już odebrać drużynie Boca Juniors awansu. Ostatni mecz w grupie to zwycięstwo 3:0 z Bolívarem, a więc udany rewanż za porażkę w La Paz. Dało to drużynie argentyńskiej pierwsze miejsce w grupie.
W 1/8 finału przeciwnikiem okazał się być peruwiański klub Club Sporting Cristal. W pierwszym meczu w Limie (4 maja) dzięki bramce Schelotto zdobytej w ostatniej minucie meczu Boca wygrał 3:2. W rewanżu (12 maja) na La Bombonera po bramkach Villarreala i Teveza gospodarze prowadzili 2:0. Drużyna peruwiańska zdołała odpowiedzieć tylko jednym golem i Boca Juniors znalazł się w ćwierćfinale. Przeciwnikiem teraz był klub São Caetano – mniej znany na arenie międzynarodowej, ale jako klub brazylijski, tradycyjnie powinien być trudną przeszkodą. Po wyjazdowym remisie 0:0, zarówno kibice, jak i piłkarze Boca Juniors przekonani byli o awansie do półfinału. Jednak rewanż okazał się zaskakująco dramatyczyny. W pierwszej połowie gospodarze nie zdołali ani razu trafić do bramki przecwnika. W drugiej połowie niespodziewanie bramkę dla gości zdobył Gilberto. Kilka minut później wyrównał Barhijo i była to ostatnia bramka meczu. Zgodnie z tradycją nie było dogrywki i od razu przystąpiono do rzutów karnych. W tej dziedzinie lepsi okazali się piłkarze Boca Juniors i wygrali karne 4:3.
Do półfinału dotarł jeszcze jeden klub argentyński – River Plate. Zgodnie z ideą organizatorów pucharu w finale nie mogły spotkać się kluby z tego samego kraju i by uniknąć takiej ewentualności oba kluby argentyńskie musiały stoczyć bój w półfinale. Na La Bombonera po bramce Schiaviego Boca wygrał 1:0. W rewanżu po bramce Luisa Gonzáleza River Plate wyrównał stawkę dwumeczu. Jednak na 6 minut przed końcem bramkę dla Boca zdobył Tevez. Gdy wydawało się, że sprawa awansu do finału jest już rozstrzygnięta, bramkę dla River Plate zdobył Cristián Nasuti, doprowadzając do rzutów karnych. W tej rozgrywce drugi raz już w tym turnieju piłkarze Boca Juniors wykazali swą wyższość nad rywalem.
W finale przeciwnikiem była superrewelacja Pucharu Wyzwolicieli – nikomu nieznany kolumbijski klub Once Caldas z miasta Manizales. Choć kolumbijska drużyna w drodze do finału wyeliminowała dwie potęgi brazylijskie, Santos FC i São Paulo FC, zdecydowanym faworytem był Boca Juniors. Jednak na La Bombonera faworyci nie zdołali strzelić żadnej bramki i ku zaskoczeniu wszystkich mecz zakończył się bezbramkowym remisem. W Manizales już w 8 minucie bramkę dla gospodarzy zdobył John Viafara i zapachniało sensacją. Gdy w drugiej połowie wyrównał Nicolas Burdisso, wydawało się, że Boca zdoła przechylić szalę na swoją korzyść. Jednak do końca meczu nie padła już żadna bramka i trzeba było przeprowadzić losowanie za pomocą rzutów karnych. Ku powszechnemu zaskoczeniu sparaliżowani odpowiedzialnością piłkarze Boca Juniors nie zdobyli z karnego ani jednej bramki, dzięki czemu piłkarzom Once Caldas wystarczyły dwie bramki do wygrania rzutów karnych i zdobycia Copa Libertadores. Rozstrzygnięcie to uważane jest powszechnie za największą sensację w dziejach tego turnieju.
Na początku września w Fort Lauderdale na Florydzie Boca Juniors, jako zwycięzca Copa Libertadores 2003 stoczył pojedynek o Recopa Sudamericana za 2003 rok z sensacyjnym zwycięzcą Copa Sudamericana 2003, peruwiańskim klubem Cienciano Cuzco. Mecz zakończył się remisem 1:1 i doszło do karnych, które lepiej wykonywali piłkarze Cienciano. Piłkarze tego klubu okazali się pogromcami największych klubowych potęg Argentyny, gdyż najpierw w finale Copa Sudamericana pokonali River Plate, a teraz nie dał im rady Boca Juniors.
Copa Sudamericana 2004.
Po niespodziewanie przegranym finale w Pucharze Wyzwolicieli Boca Juniors miał w tym roku jeszcze okazję do rehabilitacji w Copa Sudamericana 2004. Turniej ten, tak jak i poprzedzający go Copa Mercosur, zawsze był dla klubu „pechowy”, gdyż Boca nigdy w nim nie zaszedł dalej, niż do ćwierćfinału. W pierwszym etapie, w którym grały ze sobą kluby z jednego kraju, Boca Juniors uporać się musiał z San Lorenzo. Debiut w pucharze 16 września nie wypadł pomyślnie – na boisku rywala Boca przegrał 0:1. Pod koniec miesiąca w Salta Boca Juniors z trudem zwyciężył 2:1 i doprowadził do karnych, które wygrał 4:1. W ćwierćfinale czekał zawsze trudny rywal – paragwajski klub Cerro Porteño. I tym razem, by awansować do półfinału, trzeba było rozegrać rzuty karne. Oba zespoły pokazały w tej dziedzinie duże umiejętności, ale Boca okazał się nieco lepszy i wygrał 8:7. Drużyna Boca Juniors pierwszy raz w Copa Sudamericana dotarł aż do półfinału. Walka o finał okazała się najłatwiejsza, choć przeciwnik był bardzo renomowany – brazylijski klub Internacional Porto Alegre. W meczu na La Bombonera (24 listopada) na początku drugiej połowy Rafael Sobis zdobył prowadzenie dla gości. Bramka ta obudziła usztywnionych dotąd piłkarzy Boca Juniors, którzy rzucili się do szturmu i po dwudziestu kilku minutach koncertowej gry zaaplikowali rywalom 4 bramki. Na 7 minut przed końcem Diego zmniejszył rozmiary porażki i Boca wygrał pierwszy mecz 4:2. W rewanżu (1 grudnia) w Porto Alegre piłkarze klubu argentyńskiego znakomicie zagrali w obronie i nie dali strzelić sobie żadnej bramki.
Podobnie jak w finale Copa Libertadores, także w finale Copa Sudamericana Boca Juniors musiał zmierzyć się z wielką rewelacją turnieju – boliwijskim klubem Club Bolívar. W pierwszym meczu (8 grudnia) w La Paz długo utrzymywał się wynik bezbramkowy, aż na kwadrans przed końcem meczu Horacio Chiorazzo zdobył zwycięską bramkę dla drużyny gospodarzy. Na La Bombonera (17 grudnia) faworyci nie pozwolili na powtórkę horroru finałowych rzutów karnych. W ciągu pół godziny Martín Palermo i Carlos Tevez doprowadzili do stanu 2:0, który drużyna z Argentyny bez trudu utrzymała do końca spotkania, dzięki czemu Boca Juniors drugi raz w swej historii zdobył drugi pod względem rangi południowoamerykański puchar (za pierwszym razem w 1989 roku zdobyty został Supercopa Sudamericana – tym razem był to Copa Sudamericana). Kierowany przez Jorge Beníteza zespół wystąpił w następującym składzie: "Roberto Abbondanzieri – José María Calvo, Rolando Schiavi, Cristian Traverso, Anibal Matellán, Diego Cagna, Raúl Cascini, Fabián Vargas (66 Neri Cardozo), Andrés Guglielminpietro (82 Matías Donnet), Guillermo Barros Schelotto (88 Ariel Carreño), Carlos Tevez".
Copa Libertadores 2005.
W lidze klub od dawna nie grał tak słabo, toteż w turnieju "Apertura" w sezonie 2004/05 było zaledwie 8. miejsce. W turnieju "Clausura" (po odejściu Carlosa Teveza do Corinthians Paulista) było jeszcze gorzej – 15. miejsce. Klub nie zakwalifikował się więc do Copa Libertadores w 2006 roku, a w Copa Sudamericana w roku 2005 Boca Juniors mógł zagrać tylko jako obrońca tytułu. W tej sytuacji turniej Copa Libertadores 2005 nabrał szczególnego znaczenia, gdyż tylko zwycięstwo dawało drużynie z La Boca prawo gry Pucharze Wyzwolicieli w następnym roku.
Boca Juniors rozpoczął 17 lutego od bezbramkowego remisu na wyjeździe z ekwadorską drużyną Deportivo Cuenca. Następnie 2 marca na La Bombonera było efektowne zwycięstwo 3:0 nad peruwiańskim klubem Club Sporting Cristal. Wyjazdowa porażka 1:3 z meksykańskim klubem Pachuca to były ostatnie stracone punkty klubu w fazie grupowej. Następne trzy mecze to wysokie zwycięstwa (3:0 z Deportivo Cuenca i 4:0 z Pachucą u siebie oraz 3:0 ze Sportingiem Cristal na wyjeździe) które zapewniły pierwsze miejsce w grupie i awans do 1/8 finału.
Walkę o ćwierćfinał Boca Juniors rozpoczął od wyjazdowego meczu z kolumbijskim klubem Atlético Junior. Na stadionie w Barranquilla gospodarze prowadzili już 3:1, jednak bramki Rodrigo Palacio oraz Marcelo Delgado sprawiły, że drużyna argentyńska wywiozła remis. W rewanżu na stadionie La Bombonera Andrés Guglielminpietro i Martín Palermo zdobyli po dwie bramki, dzięki czemu Boca Juniors odniósł efektowne zwycięstwo 4:0. W ćwierćfinale rywal nie wydawał się trudny – był to Chivas Guadalajara, klub z Meksyku. Jednak w meczu wyjazdowym 2 czerwca Boca Juniors doznał szokującej porażki 0:4. W rewanżu kibice domagali się od swych piłkarzy srogiego odwetu. Gdy jednak na La Bombonera minęło 2/3 czasu przeznaczonego na grę i nie padła żadna bramka, zniecierpliwieni kibice zaczęli się burzyć. Doszło w końcu do tak poważnych tumultów, że sędzia zmuszony został zakończyć mecz w 79 minucie. Wydawało się wówczas, że dla klubu skończyła się w tych przykrych okolicznościach pewna doniosła epoka, gdyż następny występ Boca Juniors w Pucharze Wyzwolicieli mógł mieć miejsce najwcześniej w 2007 roku.
Recopa Sudamericana 2004.
W ostatniej dekadzie sierpnia 2005 roku Boca Juniors, jako zwycięzca turnieju Copa Sudamericana 2004, otrzymał możliwość walki o Recopa Sudamericana, dzięki czemu mógł zrewanżować się sensacyjnemu zdobywcy Copa Libertadores 2004, kolumbijskiemu klubowi Once Caldas. Na La Bombonera piłkarze Boca w ciągu pierwszych 20 minut zdobyli prowdzenie 3:0 i zadowoleni ograniczyli się jedynie do kontrolowania meczu, by oszczędzić siły na mecze ligowe. Kosztowało to utratę jednej bramki, ale i tak uważano, że zwycięstwo 3:1 w zupełności wystarczy. Na "Estadio Palogrande" w Manizales gospodarze w 8 minucie objęli prowadzenie, jednak tuż przed przerwą urugwajski sędzia Jorge Larrionda wyrzucił z boiska zdobywcę jedynej dotąd bramki Edisona Chará. To zdecydowanie poprawiło sytuację gości, którzy po wyrównującej bramce Schiaviego w 60 minucie ograniczyli się do obrony korzystnego wyniku. Gdy sędzia wyrzucił z boiska jeszcze jednego piłkarza Once Caldas (Casañasa) pojedynek wydawał się już rozstrzygnięty. Jednak kilka minut później ku ogólnemu zaskoczeniu grający w dziewiątkę piłkarze Once Caldas zdobyli prowadzenie (Arnulfo Valentierra). Sprawiło to, że drużyna Boca Juniors do końca nie mogła czuć się pewnie. Ostatecznie drużyna kolumbijska nie zdołała odrobić strat z pierwszego spotkania i Boca Juniors drugi raz w swych dziejach zdobył Recopa Sudamericana.
Copa Sudamericana 2005.
Turniej Copa Sudamericana 2005 był dla klubu okazją do rehabilitacji po fatalnym ćwierćfinale Copa Libertadores. Boca Juniors jako obrońca tytułu nie musiał brać udziału w „narodowej” fazie turnieju i od razu awansował do 1/8 finału. W walce o ćwierćfinał drużyna z "La Boca" musiała pokonać paragwajski klub Cerro Porteño. Rok temu oba zespoły grały ze sobą i konieczne były rzuty karne. Teraz 21 września w Asunción Boca już po kwadransie gry prowadził 2:0, jednak gospodarze zdołali wyrównać jeszcze przed przerwą. W drugiej połowie nie padła żadna bramka. Na La Bombonera piłkarze Boca Juniors zaprezentowali się znakomicie i rozgromili silną ekipę paragwajską aż 5:1.
Walka o półfinał to był dwumecz z jednym z brazylijskich gigantów – klubem Internacional Porto Alegre. W Porto Alegre (19 października) Boca Juniors bliski był wywiezienia bezbramkowego remisu, jednak w doliczonym czasie Fernandão zdobył dla gospodarzy zwycięskiego gola. W rewanżu rozegranym blisko miesiąc później (10 listopada) Boca Juniors już w 6 minucie meczu po bramce Rodrigo Palacio odrobił straty. Jednak w drugiej połowie bramkę dla Internacional zdobył Rafael Sobis i teraz, by awansować do półfinału, gospodarze musieli zdobyć dwie bramki. W tej edycji pucharu Copa Sudamericana wprowadzono znaną z Europy zasadę, że w przypadku równego bilansu dwumeczu liczy się liczba goli zdobytych na wyjeździe. Gdy bramki dla Boca Juniors zdobyli Martín Palermo w 74 minucie i zaraz po nim Rodrigo Palacio w 76 minucie, Internacional nie miał wyjścia i rzucił się do ataku. Obrona gospodarzy była jednak tego dnia świetnie dysponowana, a gdy w 90 minucie czwartą bramkę dla Boca Juniors zdobył Rodrigo Palacio, sprawa awansu była rozstrzygnięta.
W półfinale przeciwnikiem był chilijski klub CD Universidad Católica, który wsławił się w ćwierćfinale wyeliminowaniem słynnego brazylijskiego klubu CR Flamengo. Na La Bombonera 24 listopada długo utrzymywał się wynik bezbramkowy. W końcu w 71 minucie od dawna oczekiwane prowadzenie dla gospodarzy zdobył w 71 minucie Federico Insúa. Bramka ta uspokoiła gospodarzy, a piłkarze chilijskiego klubu zdawali się tylko na to czekać, gdyż ku zaskoczeniu całej widowni w ciągu 7 minut po bramkach Facundo Imbodena i Jorge Quinterosa goście objęli sensacyjne prowadzenie. Przerażeni piłkarze Boca Juniors rzucili się do odrabiania strat, lecz przed końcowym gwizdkiem udało im się tylko zdobyć jedną bramkę i wyrównać stan meczu. Rewanż w Santiago zapowiadał się na bardzo trudny, gdyż gospodarzom wystarczał do awansu bezbramkowy remis. Spotkanie było rzeczywiście niezwykle ciężkie, jednak piłkarzom Boca Juniors udało się zdobyć zwycięską bramkę (Rolando Schiavi w 59 minucie) i awansować do finału.
W finale przeciwnikiem był klub meksykański UNAM Meksyk (w półfinale rozgromił u siebie 4:0 Vélez Sarsfield, a w ćwierćfinale 3:0 Corinthians Paulista). Kluby meksykańskie, od niedawna występujące w rozgrywkach południowoamerykańskich, okazały się poważnym zagrożeniem dla argentyńsko-brazylijskiej dominacji i w stosunkowo krótkim czasie zaczęły siać spustoszenie wśród najbardziej uznanych potęg południowoamerykańskiej piłki nożnej. Awans klubu UNAM do finału, i to po wysokich zwycięstwach nad bardzo silnymi rywalami, nie pozwalał na lekceważenie rywala. Tym bardziej, że Boca Juniors miał już bardzo przykre tegoroczne doświadczenia z klubem z Meksyku w Copa Libertadores. Tak więc wyjazd do Meksyku połączony był z licznymi obawami.
Na Estadio Olímpico Universitario (6 grudnia) wobec 65 tys. widzów wynik bezbramkowy utrzymywał się do 30 minuty, kiedy to Rodrigo Palacio uzyskał prowadzenie dla drużyny gości. W drugiej połowie wyrównał stan meczu Joaquín Botero. Więcej już bramek nie padło i mający świeżo w pamięci klęskę w Guadalajarze kibice Boca Juniors odetchnęli. W dużej mierze stało się tak dzięki ściśle wykonywanym zaleceniom trenera Alfio Basile, który nakazał, by żadne z podań nie dotarło do najgroźniejszego strzelca klubu UNAM, argentyńskiego gracza tego klubu Bruno Marioniego. Rewanż (18 grudnia) na La Bombonera również okazał się wyrównaną bitwą dwóch znakomitych zespołów. Podobnie jak w Meksyku po pół godzinie gry prowadzenie uzyskała drużyna Boca Juniors (tym razem gola zdobył Martín Palermo). W drugiej połowie goście wyrównali z rzutu karnego (egzeuktorem był Bruno Marioni). Ponieważ żadna bramka już nie padła, a dogrywki zgodnie z tradycją nie było – paragwajski sędzia Carlos Amarilla zarządził rzuty karne. Rozgrywkę rozpoczął Leandro z UNAM, jednak zarówno on, jak i strzelający po nim Schelotto nie zdobyli bramki. W następnej serii Gonzalo Pineda z UNAM, jak i Federico Insúa wykorzystali swoje szanse i było 1:1. Następnie znów – ani Joaquín Beltrán z UNAM, ani często pudłujący z karnych Martín Palermo nie zdobyli bramki. Kolejne dwie pary nie zawiodły, doprowadzając do stanu 3:3. W ostatniej kolejce karnego nie wykorzystał Gerardo Galindo, a w odpowiedzi strzelał bramkarz Boca Juniors – Roberto Abbondanzieri. Nie dał on szans swemu „koledze po fachu” Sergio Bernalowi i Boca Juniors drugi raz z rzędu mógł cieszyć się zdobyciem Copa Sudamericana. Wyczynu tego dokonał zespół w następującym składzie: "Roberto Abbondanzieri – Hugo Ibarra, Rolando Schiavi, Daniel Díaz, Juan Krupoviesa, Sebastián Battaglia, Fernando Gago (71 Pablo Ledesma), Daniel Bilos (85 Guillermo Barros Schelotto), Federico Insúa, Martín Palermo, Rodrigo Palacio (87 Marcelo Delgado)".
Porażka podwójnego mistrza Argentyny.
W sezonie 2005/06 klub całkowicie zatarł fatalną grę w lidze z lat 2004-2005 – Boca Juniors kolejny raz w swej historii został mistrzem Argentyny dwa razy w jednym sezonie. Najpierw wygrał turniej "Apertura" wyprzedzając o 3 punkty drugi w tabeli Gimnasia y Esgrima, następnie zwyciężył w turnieju "Clausura" dystansując drugi w tabeli Lanús aż o 8 punktów. Zdecydowane pierwsze miejsce w tabeli sumarycznej sezonu zapewniło klubowi start w Copa Libertadores 2007 (w Copa Sudamericana 2006 Boca Juniors i tak miał już zapewniony udział jako obrońca tytułu). W pierwszej połowie września 2006 roku Boca Juniors (jako zdobywca Copa Sudamericana 2005) kolejny raz stoczył walkę o Recopa Sudamericana. Przeciwnikiem był zdobywca Copa Libertadores 2005, brazylijski klub São Paulo FC. Na "La Bombonera" goście po bramce Thiago prowadzili do przerwy 1:0. W drugiej połowie zmasowany atak gospodarzy przyniósł dwie bramki zdobyte przez Rodrigo Palacio i nikłe zwycięstwo 2:1. W São Paulo na "Estádio do Morumbi" na bramkę Juniora odpowiedział Rodrigo Palacio i do przerwy było 1:1. Gdy na kwadrans przed zakończeniem meczu prowadzenie dla gości zdobył Martín Palermo, pojedynek był już rozstrzygnięty i niczego już nie zmieniła wyrównująca bramka samobójcza Claudio Morela. Boca Juniors jako drugi w historii klub wygrał Recopa Sudamericana drugi raz z rzędu (w latach 90. jako pierwszy dokonał tej sztuki pokonany teraz klub São Paulo), ale stał się też jedynym klubem, które zdobywał to trofeum trzykrotnie.
Ponieważ Boca Juniors nie zakwalifikował się do Copa Libertadores 2006, skoncentrowano się na udziale w turnieju Copa Sudamericana 2006. Znakomita forma, jaką drużyna zaprezentowała w lidze, kazała żywić nadzieję na trzecie z kolei zwycięstwo. Jako obrońca tytułu klub pominął pierwszy etap tych rozgrywek i bez gry awansował do 1/8 finału. Pierwszą przeszkodą był niezwykle utytułowany klub urugwajski Club Nacional de Football. W Montevideo (28 września) Nacional już po dwudziestu kilku minutach prowadził 2:0. Tuż przed przerwą kontaktowego gola uzyskał Rodrigo Palacio. W drugiej połowie nie padła żadna bramka i drużyna Boca Juniors wracała do domu z przekonaniem, że tak nikłą stratę z łatwością zdoła odrobić. Na La Bombonera w 15 minucie ku ogólnemu zaskoczeniu Diego Perrone zdobył prowadzenie dla Nacionalu. Szaleńcze ataki gospodarzy po 40 minutach doprowadziły do wyrównania (bramkę zdobył Rodrigo Palacio). Drugą bramkę dla Boca na 7 minut przed końcem zdobył Nicolás Bertolo. Ponieważ dalszych bramek Nacional już nie pozwolił sobie strzelić, doszło do rzutów karnych, w których zdenerwowani gospodarze całkowicie zawiedli, przegrywając 1:3 i odpadając z turnieju.
W turnieju "Apertura" sezonu 2006/07 dwa najlepsze kluby Boca Juniors i Estudiantes La Plata uzyskały jednakową liczbę punktów. By wyłonić mistrza Argentyny konieczne okazało się rozegranie meczu barażowego, do którego doszło 13 grudnia 2006 roku. Już w 4 minucie Martín Palermo zdobył prowadzenie dla Boca Juniors, jednak rywale znakomicie zagrali w drugiej połowie i wygrali mecz 2:1. Boca Juniors musiał zadowolić się tytułem wicemistrza Argentyny. W turnieju "Clausura" Boca Juniors także został wicemistrzem, tracąc 6 punktów do pierwszego w tabeli San Lorenzo de Almagro. Z zakończonego sezonu najbardziej zadwoleni mogli być napastnicy klubu – najpierw w turnieju "Apertura" królem strzelców został Rodrigo Palacio (12 bramek), a następnie w turnieju "Clausura" najlepszym strzelcem ligi okazał się Martín Palermo (11 bramek). W sumarycznej tabeli sezonu Boca Juniors uplasował się na pierwszym miejscu, co zapewniło klubowi udział w Copa Sudamericana 2007 oraz Copa Libertadores 2008.
Copa Libertadores 2007.
W Copa Libertadores 2007 Boca Juniors trafił do grupy siódmej wraz z boliwijskim klubem Club Bolívar, peruwiańskim zespołem Cienciano Cuzco oraz meksykańskim klubem Deportivo Toluca. Pierwszy mecz klubu w tej edycji pucharu odbył się 14 lutego w La Paz. Po nijakim spotkaniu drużyna argentyńska zremisowała bezbramkowo z miejscowym Bolívarem. Dalszy przebieg rozgrywek też nie był dla klubu najlepszy (obok zwycięstwa 3:0 z Toluca było 0:3 z Cienciano). Dopiero ostatni występ w grupie na "Estadio José Amalfitani", gdzie Boca Juniors w porywającym stylu rozgromił Bolívar 7:0, przekonał obserwatorów, że klub ten jest w stanie dotrzeć nawet do najlepszej czwórki turnieju. W 1/8 finału Boca Juniors musiał stoczyć „bratobójczą” walkę z Vélez Sarsfield. Na La Bombonera po bramkach Riquelme, Palermo i Rodrígueza Boca Juniors wygrał 3:0 i pewny był już awansu do ćwierćfinału. W rewanżu przed przerwą Zárate zdobył dla rywali dwie bramki, na które jedną bramką odpowiedział Riquelme. Gdy w 79 minucie Ramón Ocampo zdobył dla rywali trzecią bramkę, zrobiła się nerwowa końcówka. Nie padł już jednak żaden gol i Boca znalazł się w najlepszej ósemce turnieju.
W ćwierćfinale rywalem Boca Juniors był paragwajski klub Club Libertad, pogromca brazylijskiego klubu Paraná Kurytyba. W pierwszym meczu na La Bombonera (17 maja) przez ponad 80 minut gry nie padła żadna bramka. W 82 minucie, ku zaskoczeniu publiczności, prowadzenie objęli goście po bramce zdobytej przez Ricardo Martíneza. Choć Martín Palermo wyrównał w doliczonym czasie, nastroje przed rewanżem nie były optymistyczne. Jednak 24 maja w Asunción piłkarze Boca Juniors znakomicie zagrali w drugiej połowie i po bramkach Riquelme i Palacio wygrali 2:0, awansując tym samym do półfinału.
By dotrzeć do finału, należało pokonać wielką rewelację tego sezonu – kolumbijski klub Cúcuta, którego „ofiarami” były takie kluby, jak Club Nacional de Football i Deportivo Toluca. W ponad milionowej aglomeracji Cúcuta na "Estadio General Santander" po pół godzinie gry dzięki bramce Ledesmy Boca Juniors prowadził 1:0. Gospodarze wyrównali na kilka minut przed przerwą. Druga połowa pokazała, że miejscowy zespół nie przez przypadek dotarł tak wysoko – drużyna kolumbijska grając znakomicie zdobyła dwie bramki i wygrała mecz 3:1, stawiając Boca Juniors w bardzo trudnej sytuacji. Na La Bombonera w strugach padającego deszczu długo utrzymywał się wynik bezbramkowy, aż w końcu na dwie minuty przed przerwą prowadzenie dla Boca Juniors zdobył znajdujący się w znakomitej formie Juan Román Riquelme. Gdy 10 minut po przerwie drugą bramkę zdobył Martín Palermo, stan dwumeczu został wyrównany. Dalsze ataki gospodarzy nie przynosiły jednak upragnionej trzeciej bramki. Gdy już wszyscy przypuszczali, że będą rzuty karne, na minutę przed końcem regulaminowego czasu z rzutu rożnego dośrodkowywał Riquelme i Sebastián Battaglia zdobył gola na wagę finału.
W finale niespodziewanie zamiast z faworyzowanym przez wszystkich, prowadzonym przez Vanderleia Luxemburgo Santosem FC, Boca Juniors zmierzyć się miał z nie mniej słynnym, choć obecnie nieco niżej notowanym Grêmio Porto Alegre. Na La Bombonera drużyna argentyńska nie dała gościom żadnych szans, wygrywając zdecydownie 3:0. Nikt już nie wierzył, by Grêmio zdołało odrobić tę stratę, ale też nikt się nie spodziewał, że goszczący w Brazylii zespół z Argentyny odniesie tak łatwe zwycięstwo. Na "Estádio Olímpico Monumental" Boca Juniors po dwóch golach Riquelme wygrał pewnie 2:0, a mogło być nawet 3:0, gdyby Martín Palermo wykorzystał karnego. Dziewiąty już finał w Pucharze Wyzwolicieli przyniósł drużynie Boca Juniors szóste zwycięstwo. By wyrównać rekord Independiente (7 wygranych turniejów Copa Libertadores) klubowi Boca Juniors pozostało już „tylko” wygrać jeden turniej. W ostatnim meczu turnieju kierujący zwycięską drużyną Miguel Angel Russo wystawił następujący skład: "Mauricio Caranta – Hugo Ibarra, Daniel Díaz, Claudio Morel Rodríguez, Clemente Rodríguez, Pablo Ledesma, Ever Banega (82 Sergio Orteman), Neri Cardozo (59 Sebastián Battaglia), Juan Román Riquelme, Rodrigo Palacio (87 Mauro Boselli), Martín Palermo".
Koniec pierwszej dekady XXI wieku.
W turnieju Copa Sudamericana 2007 Boca Juniors awansował do 1/8 finału bez gry. W walce o ćwierćfinał zdobywcy Copa Libertadores nie sprostali brazylijskiemu klubowi São Paulo FC, ulegając z powodu mniejszej liczby bramek zdobytych na wyjeździe. Turniej wygrał niespodziewanie inny, znacznie mniej renomowany klub argentyński – Arsenal Sarandí Buenos Aires.
W grudniu Boca Juniors wziął udział w Pucharze Świata, rozegranym na boiskach Japonii. W walce o finał drużyna argentyńska nie zachwyciła, wygrywając minimalnie 1:0 z reprezentującym Afrykę tunezyjskim klubem Étoile Sportive du Sahel. Finałowy pojedynek z włoskim klubem AC Milan potwierdził słabą formę drużyny Boca Juniors. Drużyna z Mediolanu wygrała zdecydowanie 4:2 i to jej przypadło miano najlepszego klubowego klubu na świecie.
W lidze na koniec turnieju "Apertura" w sezonie 2007/08 Boca Juniors zajął dobre, czwarte miejsce, a najlepszy strzelec klubu, Martín Palermo, z 13 bramkami był trzeci.
W turnieju Copa Libertadores 2008 Boca Juniors wystąpił jako obrońca tytułu. W fazie grupowej w 1/16 finału triumfatorzy z poprzedniego roku z wielkim trudem awansowali do następnej rundy, dystansując chilijski klub CSD Colo-Colo lepszym o jeden gol bilansem bramkowym. Następnie Boca Juniors wyeliminował brazylijski klub Cruzeiro EC, wygrywając dwukrotnie po 2:1. W ćwierćfinale przyszło zmierzyć się grupowym rywalem, meksykańskim klubem Atlas Guadalajara. Na "La Bombonera" padł niespodziewany remis 2:2 i dlatego w rewanżu drużyna Atlasu była faworytem. W Guadalajarze o losach awansu rozstrzygnęła świetna pierwsza połowa Boca Juniors, który zaaplikował rywalom 3 bramki – wszystkie autorstwa Martína Palermo. Wydawało się, że Boca Juniors może wrócić do formy z początku poprzedniego roku, jednak złudzenia te rozwiał w półfinale brazylijski klub Fluminense Rio de Janeiro. W pierwszym meczu znów był remis 2:2, jednak w Rio de Janeiro Fluminense wygrał pewnie 3:1 i awansował do finału.
W turnieju "Clausura" w sezonie 2007/08 Boca Juniors zdobył tytuł wicemistrza Argentyny – po raz 21 w swych dziejach. Także i tym razem najlepszym snajperem klubu okazał się Martín Palermo, który z 10 bramkami był drugi w ligowej tabeli strzelców. Drugie miejsce w sumarycznej tabeli sezonu dało klubowi możliwość udziału w turnieju Copa Sudamericana 2008.
W sierpniu 2008 roku Boca Juniors jako zdobywca Pucharu Wyzwolicieli zmierzył się Arsenalem Sarandí, a stawką był puchar Recopa Sudamericana, który Boca Juniors zdobywał już trzykrotnie. Na boisku rywala piłkarze Boca Juniors wygrali pewnie 3:1, toteż na "La Bombonera" wystarczył remis 2:2, by klub po raz czwarty świętował zwycięstwo w Recopa Sudamericana.
W turnieju Copa Sudamericana 2008 Boca Juniors awansował do 1/8 finału bez gry. W starciu z rewelacyjnym zdobywcą Copa Libertadores, ekwadorskim klubem LDU Quito, piłkarze Boca Juniors rozpoczęli od bardzo mocnego akordu, gromiąc u siebie rywali aż 4:0. Rewanż w Quito zakończył się remisem 1:1, dającym awans do ćwierćfinału. Tu jednak kibiców argentyńskiego klubu spotkało duże rozczarowanie, gdyż w starciu z brazylijskim klubem Internacional Porto Alegre Boca Juniors przegrał na wyjeździe 0:2, a także poniósł porażkę 1:2 u siebie i odpadł z dalszej rywalizacji. Później okazało się, że Boca Juniors uległ triumfatorom całego turnieju.
W turnieju "Apertura" sezonu 2008/09 Boca Juniors spisał się znakomicie zdobywając swój 29 tytuł mistrza Argentyny. Sukces nie przyszedł łatwo, gdyż na koniec konieczne było rozegranie turnieju barażowego z udziałem trzech najlepszych klubów, które zdobyły jednakową liczbę punktów. Bardzo słabo jednak Boca Juniors wypadł w turnieju "Clausura", gdzie zajął w ligowej tabeli odległe, 14. miejsce.
W turnieju Copa Libertadores 2009 Boca Juniors gładko przeszedł fazę grupową, by niespodziewanie polec w 1/8 finału w starciu z urugwajskim klubem Defensor Sporting. Jeszcze gorzej powiodło się klubowi w turnieju Copa Sudamericana 2009, gdzie Boca Juniors wyeliminowany został już przez pierwszego przeciwnika – Vélez Sarsfield Buenos Aires.
Podsumowanie.
Klub Boca Juniors w ciągu stu lat istnienia stał się najpopularniejszym klubem Argentyny – 41,1% mężczyzn i 39,4% kobiet w Argentynie deklaruje się dziś jako kibice Boca Juniors, zaś popularne powiedzenie mówi, że „połowa kraju plus jedna osoba to kibice Boca Juniors”.
Boca Juniors znalazł się w rankingu FIFA na 12. miejscu wśród klubów XX wieku. Plasuje się także niemal zawsze w pierwszej trzydziestce światowego rankingu klubów prowadzonego przez Międzynarodową Federację Piłkarskich Historyków i Statystyków (IFFHS – International Federation of Football History and Statistics). Klub sześciokrotnie był w tym rankingu na pierwszym miejscu (w większości przypadków w czasie, gdy zespół trenował Carlos Bianchi). Według rankingu obejmującego okres 1 maja 2005 do 30 kwietnia 2006 Boca Juniors zajmował 18. miejsce. W tabeli wszech czasów klubów świata sporządzonej przez RSSSF Boca Juniors zajął drugie miejsce za madryckim Realem
Obecnie Boca Juniors zajmuje drugie miejsce na świecie pod względem liczby oficjalnych międzynarodowych trofeów mając ich na koncie 17 (o 1 mniej niż A.C. Milan), wśród nich sześć Copa Libertadores i trzy puchary interkontynentalne. Poza tym klub 32 razy sięgał po tytuł mistrza Argentyny, oraz jest jedynym argentyńskim klubem który gra w Primera División od początku jej istnienia (1931).
Prezesi w historii klubu.
Obecny prezes klubu Boca Juniors Jorge Amor Ameal pełni swą funkcję od 2008 roku.
Źródło: http://www.agrupacionnuevoboca.com.ar/Club/Historia/Presidentes.asp
Trenerzy w historii klubu.
Źródło: Agrupación Nuevo Boca: trenerzy Boca Juniors
Trenerami Boca, którzy odnieśli najwięcej sukcesów byli Juan Carlos Lorenzo (1976~79, 1987), i Carlos Bianchi (1998-2001, 2003~04). "Toto" Lorenzo zdobył 5 tytułów, wliczając w to Copa Libertadores w latach 1977 i 1978 i Puchar Interkontynentalny w 1977 oraz dwukrotne mistrzostwo Argentyny w roku 1976 – zarówno Metropolitano, jak i Nacional.
Bianchi zdobył 9 tytułów – mistrzostwo Argentyny 1998 Apertura, 1999 Clausura, 2000 Apertura i 2003 Apertura. Ponadto na arenie międzynarodowej trzykrotnie zdobył dla Boca Copa Libertadores – 2000, 2001, oraz 2003, a do tego Puchar Interkontynentalny w 2000 i 2003. Obecnie w sezonie 2019/20 zespołem kieruje Miguel Angel Russo, który zastąpił na tym stanowisku Gustavo Alfaro.
Statystyki.
Strzelcy wszech czasów.
Uwzględnione są tylko mecze ligowe.
Według http://www.agrupacionnuevoboca.com.ar/Club/Campeonatos/Gmaximos.asp
Najlepsi strzelcy w sezonach.
Według http://www.agrupacionnuevoboca.com.ar/Club/Campeonatos/Goleadores.asp
Informacje o klubie.
Herb.
Przez całą historię Boca kształt klubowego herbu nie uległ zmianie. W roku 1955 dodano jedynie liście laurowe by uczcić 50-lecie istnienia klubu, a kolory zmieniono po to, by odzwierciedlały kolory koszulek noszonych przez piłkarzy klubu.
W roku 1970 dodano do odznaki za każdy krajowy tytuł jedną gwiazdkę powyżej inicjałów, a za każdy międzynarodowy tytuł poniżej inicjałów. Nowa gwiazda dodawana jest w odpowiednie miejsce, gdy tylko Boca zdobędzie jakiś tytuł. Ku radości kibiców herb musiał być modyfikowany w ostatnich latach wiele razy, ostatnio po wygraniu przez Boca turnieju Clausura 2005/06.
Stadion La Bombonera.
Boca Juniors używał wielu boisk zanim doczekał się własnego stadionu przy ulicy Brandsen. Budowa rozpoczęła się w roku 1938; w czasie budowy stadionu do roku 1940 Boca rozgrywał swoje mecze na boisku Ferro Carril Oeste w Caballito. Gdy w 1953 dobudowano trzeci poziom, narodziła się do dziś powszechnie stosowana nazwa stadionu – "La Bombonera".
Strona naprzeciw platformy kolejowej "Casa Amarilla" była niezabudowana aż do roku 1996, kiedy to wybudowano tam nowe balkony i kabiny dla VIP-ów. La Bombonera słynie z niesamowitych wibracji, gdy kibice zaczynają skakać w rytmie.
Płyta boiska ma rozmiary 105 × 70 metrów.
Hymn.
"Wersja oryginalna":
Słowa: "J. Fernandez Blanco", muzyka: "Italo Goyeche".
Kibice.
Boca Juniors tradycyjnie uważany jest za klub argentyńskiej klasy pracującej, w przeciwieństwie do opierającego się na kibicach z zamożniejszych klas społecznych głównego rywala – Club Atlético River Plate.
W sierpniu 2005 klub miał 61000 członków posiadających kartę klubową. Rejestracje zostały obecnie wstrzymane ze względu na ograniczoną pojemność stadionu. Boca głosi, że kibicuje mu połowa Argentyńczyków + jeden. Według przeprowadzanych szacunków liczba zwolenników Boca obejmuje 40% mieszkańców Argentyny.
Pojedynki Boca Juniors z River Plate należą do najbardziej porywających meczów derbowych na świecie. W marcu 2006 statystyka tych pojedynków wyglądała następująco: Boca wygrał 113 meczów, River – 93 mecze, a w 90 meczach padł remis. Po każdym takim meczu (oprócz remisów), całe Buenos Aires pokrywane jest przez kibiców drużyny zwycięskiej napisami zawierającymi dowcipne uwagi na temat przegranych rywali. Stało się to częścią kultury Buenos Aires od czasu zwycięskiej serii Boca w latach 90. XX wieku.
Kibice Boca zwani są "los xeneizes" (czyli genueńczycy), gdyż na początku XX wieku klub założyli głównie imigranci włoscy z Genui. Słowo „xeneize” jest genueńskim odpowiednikiem włoskiego słowa „genovesi,” które oznacza „genueńczyk”.
Nazwa "bosteros" pochodzi od końskiego nawozu używanego w cegielni znajdującej się niegdyś w miejscu, gdzie dziś jest stadion "La Bombonera". Początkowo było to określenie stosowane przez rywali, by obrazić zawodników i kibiców Boca Juniors. Później jednak przyjęło się wśród kibiców i do dziś jest często używane.
Ze względu na swoje kolory koszulka Boca zwana jest także "la azul y oro" (niebiesko-złota).
Stroje meczowe.
(*)model ten był używany tylko w dwóch meczach

</doc>
<doc id="297151" url="https://pl.wikipedia.org/wiki?curid=297151" title="Burroughs">
Burroughs

Burroughs – amerykańskie przedsiębiorstwo informatyczne z wczesnego okresu umaszynowienia przetwarzania informacji.
Historia.
Spółka powstała w 1886 r. pod nazwą American Arithmometer Company i zajmowała się produkcją oraz sprzedażą pierwszych udanych rynkowo maszyn liczących, których wynalazcą był William Seward Burroughs. W 1905, dla jego uhonorowania, została przemianowana na Burroughs Adding Machine Company, a w 1911 wprowadziła na rynek pierwszą maszynę do dodawania i odejmowania. W 1923 Burroughs opracowała maszynę do księgowania z bezpośrednim mnożeniem, w 1925 opracowała pierwsze przenośne (ważące ok. 20 funtów ≈ 9 kg) maszyny do dodawania, co znacznie spopularyzowało obliczenia maszynowe – do 1928 sprzedano około miliona tych urządzeń. W roku 1953 firma zmieniła nazwę na Burroughs Corporation zaczynając produkować komputery, głównie dla banków. Burroughs wprowadziła też w 1953 r. pierwszą 10-klawiszową maszynę do dodawania, a w 1959 r. opracowała technikę rozpoznawania znaków.
W 1961 r. pojawił się pierwszy dwuprocesorowy komputer z pamięcią wirtualną – "Burroughs B5000 Series" przeznaczony specjalnie do programowania w języku Algol, z systemem operacyjnym MCP ("Master Control Program"). Pewne zastosowane w nim rozwiązania o dekadę wyprzedziły maszyny z systemem Unix. Z kolei w 1981 r. ukazała się "A Series".
W 1986, po stu latach istnienia, Burroughs połączyła się z przedsiębiorstwem Sperry Corporation, tworząc Unisys Corporation.

</doc>
<doc id="297155" url="https://pl.wikipedia.org/wiki?curid=297155" title="Sperry Corporation">
Sperry Corporation



</doc>
<doc id="297156" url="https://pl.wikipedia.org/wiki?curid=297156" title="System EIB">
System EIB



</doc>
<doc id="297157" url="https://pl.wikipedia.org/wiki?curid=297157" title="Blueconnect">
Blueconnect

Blueconnect – marka usług dostępu do Internetu należąca do operatora sieci T-Mobile, firmy T-Mobile Polska (dawniej Polska Telefonia Cyfrowa).
Charakterystyka.
Blueconnect umożliwia dostęp do Internetu w technologiach GPRS/EDGE/UMTS/HSDPA i HSUPA, wykorzystując sieć dostępu radiowego sieci telefonii komórkowej GSM i UMTS, oraz w technologii WLAN w oparciu o sieć hot spotów. Na terenie Polski usługa jest świadczona w oparciu o sieć należącą do PTC, za granicą zaś w oparciu o sieci partnerów roamingowych.
Usługa umożliwia dostęp do sieci z prędkością teoretyczną do 384 kbit/s, a przy wykorzystaniu technologii HSDPA ściąganie danych nawet z prędkością dochodzącą do 7,2 Mbit/s. W praktyce przepustowość oferowana w ramach usługi zależą od wielu czynników (m.in. od warunków propagacyjnych, obciążenia sieci, prędkości przemieszczania się terminala). Określone zostały również limity danych, po przekroczeniu których następuje ograniczenie prędkości transmisji do 16 kbit/s.
Usługa jest dostępna również w systemie prepaid jako "Internet na kartę blueconnect" (dawniej "blueconnect starter").

</doc>
<doc id="297162" url="https://pl.wikipedia.org/wiki?curid=297162" title="Wlewsk">
Wlewsk

Wlewsk – wieś w Polsce położona w województwie warmińsko-mazurskim, w powiecie działdowskim, w gminie Lidzbark. W latach 1975–1998 miejscowość administracyjnie należała do województwa ciechanowskiego.
Wlewsk leży obok drogi wojewódzkiej nr 544 biegnącej z Brodnicy, przez Lidzbark-Działdowo-Mławę do Ostrołęki. Przez wieś przebiega natomiast droga powiatowa Lidzbark-Nowe Miasto Lubawskie. W pobliżu przepływa rzeka Wel, od nazwy której, według niektórych autorów, Wlewsk wziął nazwę. Jest to jednak wątpliwe, bowiem obecna nazwa wsi używana jest od XIX wieku, wcześniej używano innych nazw: "Lebiske" (1408 rok), "Loffsk", "Lowisk" (około 1415 roku), "Wleskau", "Vlesko", "Vlewsk".
Historia.
Miejscowość istnieje już od czasów średniowiecza. Na podstawie zachowanych dokumentów wiadomo, że już w 1379 roku we wsi istniał kościół pod wezwaniem św. Bartłomieja. W tym czasie ziemie te należały do Zakonu Krzyżackiego. W 1408 roku wielki mistrz Ulrich von Jungingen pozbył się wsi, zamieniając się z właścicielem majątku ziemskiego w Gzinie Szlacheckim koło Unisławia. W tym czasie wieś obejmowała 80 włók. W akcie lokacyjnym wsi na uposazenie kościoła przeznaczono 3 włóki oraz dziesięcina z trzech wsi: Wlewsk, Klonowo i Młyniki. Z Wlewska pobierano 30 korcy żyta.
Kościół został zniszczony w czasie wojen polsko-krzyżackich oraz później w czasie wojen szwedzkich. W 1600 roku proboszczem był Jakub Ługowski, później ks. Wlewski. W 1690 zbudowano nowy kościół dzięki staraniom Pawła Chełstowskiego. Kościół ten spłonął w 1804 r. i nie został już odbudowany. W 1754 r. proboszczem był Józef Langer. Początkowo proboszcz mieszkał na plebanii, ale za czasów Chełstowskich i Sierakowskich proboszcze mieszkał we dworze. Być może po wojnach plebanii nie odbudowano.
W XVI i XVII wieku wieś podzielono na mniejsze części. Około roku 1670, we wsi było 9 posiadłości zamieszkałych przez drobną szlachtę, m.in. Arctowskich, Bojanowskich, Dębińskich, Trzcińskich i Zaleskich. Około roku 1690 majątki zostały wykupione i scalone przez Chełstowskich – właścicieli folwarku w Chełstach. W XVII wieku dobra we Wlewsku nabył kasztelan Sierakowski. Gdy kasztelan przeniósł się do Waplewa, proboszcz udał się razem z nim a kościołem we Wlewsku zarządzali proboszczowie z Boleszyna lub z Lidzbarka. W 1789 roku we wsi było 17 domów. Po kasztelanie Sierakowskim dobra ziemskie we Wlewsku przeszły w posiadanie Różyckich (do 1945). W XIX w. właścicielem wsi był Władysław Różycki (działacz polski w zaborze pruskim, poseł do parlamentu Rzeszy). Władysław Rózycki zasłużył się wprowadzeniem racjonalnej hodowli bydła. W 1880 r. we wsi było 338 mieszkańców.
Do roku 1932 Wlewsk wchodził w skład powiatu brodnickiego
Po II wojnie światowej majątek ziemski został przejęty przez miejscowy PGR.
Zabytki.
Do czasów obecnych w miejscowości zachowało się kilka obiektów zabytkowych:
Z dworu pozostał jedynie zaniedbany park z końca XIX wieku. Nie ma też śladu po przykościelnym cmentarzu.

</doc>
<doc id="297165" url="https://pl.wikipedia.org/wiki?curid=297165" title="ISA Plug-And-Play">
ISA Plug-And-Play



</doc>
<doc id="297167" url="https://pl.wikipedia.org/wiki?curid=297167" title="Sarniak dachówkowaty">
Sarniak dachówkowaty

Sarniak dachówkowaty ("Sarcodon imbricatus" (L.) P. Karst.) – gatunek grzybów z rodziny kolcownicowatych ("Bankeraceae"). 
Systematyka i nazewnictwo.
Pozycja w klasyfikacji według Index Fungorum: "Sarcodon, Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. Karol Linneusz nadając mu nazwę "Hydnum imbricatum". Obecną, uznaną przez Index Fungorum nazwę nadał mu w 1881 r. P. Karsten, przenosząc go do rodzaju "Sarcodon". Synonimów naukowych ma ponad 30. Niektóre z nich:
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był także jako: kolczak łoszak, kolczak dachówkowaty, łoczak, losuń, sarna, siarna. W niektórych atlasach grzybów opisany jest jako sarniak świerkowy. Nazwy regionalne: kolczak, sarna, łosuń, łoszak, krowia gęba. 
Morfologia.
Grubomięsisty, o średnicy 6–25 cm, płasko wypukły, z wiekiem wgłębiony, początkowo najpierw ma podwinięte brzegi, później staje się płatowato powyginany. Kolor brązowawy z nieco czerwonawym odcieniem. Pokryty na powierzchni grubymi, koncentrycznie ułożonymi łuskami o ciemnej barwie. 
Zbiegające na trzon, białawe, szare aż do brązowawych. Są gęste i łamliwe.
Cylindryczny, o wysokości 3–6 cm i grubości 1–3,5 cm, u podstawy zgrubiały. Początkowo białawy, później brunatniejący, aksamitny lub z przylegającymi włókienkami. 
Sprężysty, suchy, początkowo białawy, później siwobrązowy, u podstawy trzonu brunatnawy. Ma przyjemny smak i korzenny zapach.
Brązowawy. Zarodniki okrągławe z licznymi guzkami, o rozmiarach 6–8 × 5–5,5 μm.
Występowanie i siedlisko.
Jest szeroko rozprzestrzeniony w Europie i Ameryce Północnej, występuje także w Japonii. W Polsce znajduje się na Czerwonej liście roślin i grzybów Polski. Ma status V – narażony na wyginięcie. Nie wszędzie jednak jest rzadki – w niektórych okolicach Polski jest pospolity.
Rośnie na ziemi, pojedynczo lub w grupach, w lasach iglastych. Występuje przede wszystkim w górskich drzewostanach świerkowych, głównie na glebach kwaśnych i piaszczystych.
Znaczenie.
Grzyb jadalny: Wartość spożywcza i smakowa średnia. Spożywany na surowo może być trujący. Młode sarniaki nadają się do spożycia, starsze są gorzkawe i łykowate. Rzadko jest używany do przerobu, gdyż ciemnieje i brzydko wygląda. Rzadko robaczywieje.
W Polsce był gatunkiem ściśle chronionym, od 9 października 2014 r. został wykreślony z listy gatunków grzybów chronionych.

</doc>
<doc id="297175" url="https://pl.wikipedia.org/wiki?curid=297175" title="Wulfgar">
Wulfgar



</doc>
<doc id="297176" url="https://pl.wikipedia.org/wiki?curid=297176" title="Rajd Australii">
Rajd Australii

Rajd Australii (oficjalnie Telstra Rally Australia) - rajd samochodowy, który był organizowany w latach 1988–2006 na zachodnim wybrzeżu Australii z bazą rajdu w Perth. W latach 1989–1993 i 1995–2006 był eliminacją Rajdowych Mistrzostw Świata. Specyficzna dla tego rajdu była nawierzchnia szutrowa, która składała się z kulistych kamyczków, co sprawiało wrażenie jazdy po rozsypanych kulkach łożyskowych. Właściciele praw do organizowania rajdu - Western Australia Tourism Commission - rozwiązali kontrakt po sezonie 2006 i w następnym roku impreza się nie odbyła.
W 2008 planowano zorganizować rajd w Gold Coast na wschodnim wybrzeżu, jednak nie doszedł on do skutku. Ostatecznie australijska eliminacja mistrzostw świata powróciła w sezonie 2009 a jej bazą zostało Kingscliff w północnej części Nowej Południowej Walii. Planowane jest aby impreza odbywała się w tym miejscu co dwa lata (wymiennie z Rajdem Nowej Zelandii) do około 2020 roku.

</doc>
<doc id="297177" url="https://pl.wikipedia.org/wiki?curid=297177" title="Betula alleghaniensis">
Betula alleghaniensis



</doc>
<doc id="297178" url="https://pl.wikipedia.org/wiki?curid=297178" title="Betula maximowicziana">
Betula maximowicziana



</doc>
<doc id="297179" url="https://pl.wikipedia.org/wiki?curid=297179" title="Betula obscura">
Betula obscura



</doc>
<doc id="297183" url="https://pl.wikipedia.org/wiki?curid=297183" title="Zadrzewienia śródpolne">
Zadrzewienia śródpolne

Zadrzewienia śródpolne – zbiorowiska roślinne, składające się z rosnących w niewielkich grupach drzew i krzewów, między innymi brzóz, osik, grabu, tarniny, mirabelki i innych. Pełnią one bardzo ważną funkcję w ekosystemie, m.in. chronią przed erozją, silnymi wiatrami oraz są miejscem życia wielu drobnych zwierząt. Oddziałują też korzystnie na plony przyległych upraw – przyczyniają się do wzrostu plonu zbóż o 5–20%, buraków cukrowych o 5–10%, ziemniaków do 20%, warzyw w specyficznych warunkach nawet do 50%. W wyniku działalności człowieka zadrzewienia takie są coraz rzadszym elementem krajobrazu. Przyczynia się do tego wielkoobszarowa gospodarka rolna.
Z ekologicznego punktu widzenia zadrzewienia należy traktować jako strefę ekotonową. Ze względu na otoczenie, w którym występują, można je podzielić na: zadrzewienia użytków rolnych, przywodne, szlaków komunikacyjnych, wiejskich terenów budowlanych, terenów przemysłowych czy zadrzewienia terenów rekreacyjnych.
Historia.
Pionierem zadrzewień w Polsce był generał Dezydery Chłapowski, który to już 200 lat temu w swoim majątku w Turwi koło Kościana wprowadzał pasy zadrzewień chroniących pola przed wiatrem.
Formy zadrzewień śródpolnych.
Wyróżnia się następujące zadrzewienia ze względu na układ drzew:
Zadrzewienia śródpolne najczęściej są zlokalizowane: przy drogach, ciekach naturalnych, rowach, małych zbiornikach wodnych (oczkach, stawach), jeziorach, miedzach, na polach, na łąkach, na nieużytkach, na wyrobiskach.
Wpływ zadrzewień śródpolnych na otoczenie.
Zadrzewienia wpływają następująco na otoczenie:
Działanie wiatrochronne zależy od wysokości zadrzewienia, a zasięg tego oddziaływania mierzy się wielokrotnością wysokości drzew. W przypadku zadrzewienia jednorzędowego, od strony zawietrznej w odległości zbliżonej do 8 wysokości, energia siły wiatru jest redukowana od 50 do 75%, a w odległości 13 wysokości siły wiatru spada 30 do 50%. Ochrona przeciwwietrzna przestaje działać w odległości przekraczającej 20 wysokości zadrzewienia. Od strony nawietrznej, w odległości zbliżonej do 5 wysokości redukcja wynosi od 50 do 75%.
Znaczenie wiatrochronne zadrzewień wzrasta, jeśli sadzi się je na lokalnych zniesieniach terenu. Zadrzewienia śródpolne nie powinny być zupełnie zwarte, powoduje to bowiem powstawanie niekorzystnych turbulencji powodujących wyleganie zbóż. W miarę możliwości pasma zadrzewień wiatrochronnych powinny być sadzone prostopadle do dominujących kierunków wiatru. W obrębie pasów przeciwwietrznych poszczególne gatunki powinny być sadzone w zależności od siły wzrostu, oraz kierunku dominujących wiatrów. Rozstawa drzew powinna uwzględniać potencjalne „wypady” oraz to, aby zadrzewienie jak najwcześniej rozpoczęło pełnienie zamierzonej funkcji.
Wpływ zadrzewień na warunki wodne.
Zadrzewienia wpływają następująco na warunki wodne:
Zadrzewienia wpływają także na ochronę czystości wód – zlokalizowane wzdłuż linii brzegowej korzeniami drzew i krzewów wychwytują biogeny ograniczając w ten sposób proces eutrofizacji.
Dobór gatunków do zadrzewień śródpolnych.
Przy doborze gatunków do zadrzewień należy stosować drzewa rodzime, a unikać gatunków obcego pochodzenia, ponieważ są wysoce konkurencyjne i naruszają strukturę oraz równowagę ekologiczną zadrzewień. Gatunki należy dobrać do lokalnych warunków glebowych i klimatycznych. Unikać też należy niewłaściwego sąsiedztwa roślin ze względu na choroby i szkodniki roślin uprawnych.
Przykłady gatunków obcych nie zalecanych do nasadzeń zadrzewień śródpolnych (gatunki obce):
Gatunki drzew i krzewów zalecane do obsadzania cieków, oczek, dróg i miedz śródlądowych:
Gatunki drzew i krzewów zalecane do zadrzewień na gruntach ornych:

</doc>
<doc id="297184" url="https://pl.wikipedia.org/wiki?curid=297184" title="Lunacja">
Lunacja



</doc>
<doc id="297186" url="https://pl.wikipedia.org/wiki?curid=297186" title="Śliwa domowa lubaszka">
Śliwa domowa lubaszka

Śliwa domowa lubaszka (lubaszka, regionalnie – luboska) ("Prunus domestica" L. subsp. "insititia" (L.) Bonnier &amp; Layens) – w zależności od systemu klasyfikacyjnego gatunek, podgatunek lub odmiana rośliny z rodziny różowatych. W „Krytycznej liście roślin naczyniowych Polski” lubaszka traktowana jest jako podgatunek. W Polsce roślina uprawna.
Systematyka.
W zależności od podziału systematycznego śliw lubaszka jest różnie klasyfikowana. Baza danych „Compleat Botanica” uznaje lubaszkę za odmianę śliwy domowej "Prunus domestica" L. var. "insititia" (L.) Fiori &amp; Paoletti. Według innych klasyfikacji lubaszka "Prunus domestica" L. subsp. "insititia" (L.) Bonnier &amp; Layen to podgatunek śliwy domowej, a bywa też uznawana za odrębny gatunek rodzaju śliwa – "Prunus instititia" L. Sękowski (1993) uznał, że „Klasyfikacja Roedera ma charakter najbardziej botaniczny. Każdy podgatunek i odmiana są pod względem wszystkich cech dość dokładnie opracowane i dlatego jest uważana za najlepszą z klasyfikacji.” Autor systemu z 1939 r. definiuje lubaszki jako odmianę var. "pomariorum" w obrębie podgatunku "Prunus domestica" L. subsp. "insititia" Fiori &amp; Paoletti.
Lubaszka szeroko ujmowana jako odrębny gatunek ("Prunus insititia") obejmuje w randze odmian mirabelki var. "syriaca" Koehne (owoce kuliste i żółte) oraz renklody var. "italica" N.M. Neum. (owoce zielone). Lubaszka traktowana wąsko jako podgatunek lub odmiana zajmuje pozycję równorzędną obok podanych taksonów. 

</doc>
<doc id="297187" url="https://pl.wikipedia.org/wiki?curid=297187" title="Order Metropolity Moskiewskiego Innocentego">
Order Metropolity Moskiewskiego Innocentego

Order Metropolity Moskiewskiego Innocentego (ros. "Орден cвятитeля Иннoкeнтия, митpoпитa Mocкoвcкoгo и Koлoмeнcкoгo") – trójklasowe odznaczenie nadawane przez Cerkiew Prawosławną Federacji Rosyjskiej.
Metropolita Innocenty (Wieniaminow-Popow; ur. 1797, zm. 1879), pochodzenia chłopskiego z okolic Irkucka, zrobił wielką karierę w Cerkwi XIX wieku, od prostego mnicha do metropolity moskiewskiego. Nazywany jest Apostołem Syberii i Alaski, nawrócił na wiarę chrześcijańską wielkie rzesze Eskimosów, Aleutów (Unangan), Czukczów i Jakutów. Działał także jako językoznawca i napisał pierwszą gramatykę języka Aleutów i pierwszy słownik rosyjsko-aleucki.
Order został ustanowiony przez Święty Synod Rosyjskiej Cerkwi Prawosławnej w marcu 1999 roku, na dwóchsetlecie urodzin metropolity Innocentego i siedemdziesięciolecie urodzin ówczesnego Patriarchy moskiewskiego i całej Rusi Aleksego II. Pierwsza klasa orderu to podwójna gwiazda, ze srebrno-złotym rombem nałożonym na złoty czworobok. W medalionie środkowym gwiazdy znajduje się wyobrażenie otwartej Biblii, z której wyłania się krzyż prawosławny. Druga klasa to krzyż z rozszerzonymi prostymi ramionami, emaliowany na niebiesko, z malowaną ikonką świętego w medalionie środkowym i z brylancikami między ramionami. Trzecia klasa to taki sam krzyż jak II klasy, bez brylantów między ramionami i z medalionem I klasy w środku. Order jest najwyraźniej noszony na piersi za pomocą śruby z mutrą. Z orderem związany jest jednoklasowy złoty medal emaliowany na niebiesko ze złotym portretem świętego i z napisem "Зa миccионepcкиe тpyды" na awersie, noszony na błękitnej wstążeczce.

</doc>
<doc id="297189" url="https://pl.wikipedia.org/wiki?curid=297189" title="Marcin Ludwikowski">
Marcin Ludwikowski

Marcin Ludwikowski (ur. 21 grudnia 1977 w Ostrowie Wielkopolskim) – polski piłkarz, występujący na pozycji bramkarza. Mistrz Polski z Widzewem Łódź.

</doc>
<doc id="297192" url="https://pl.wikipedia.org/wiki?curid=297192" title="Gary McKinnon">
Gary McKinnon

Gary McKinnon znany także pod pseudonimem Solo (ur. 1966 w Glasgow, Wielka Brytania) – brytyjski haker oskarżony o popełnienie "największego włamania do wojskowych systemów komputerowych wszech czasów".
Bezrobotny londyński administrator komputerowy jest oskarżony o włamanie do 97 amerykańskich komputerów wojskowych i NASA w 2001 i 2002. Sieć komputerowa, do której się włamał, obejmuje sieć NASA, Armii Stanów Zjednoczonych, US Navy, Departament Obrony USA, Siły Powietrzne Stanów Zjednoczonych oraz jeden komputer należący do Pentagonu. Stany Zjednoczone oszacowały koszty włamania i poprawiania błędów uczynionych przez hakera na 700 000 USD.
McKinnon był namierzony i aresztowany na podstawie the Computer Misuse Act przez brytyjski National Hi-Tech Crime Unit (NHTCU) w 2002, ale wypuszczono go bez postawienia mu zarzutów, ani nie podjęto przeciwko niemu żadnych akcji. Aresztowano go nagle w czerwcu 2005, ale tym razem również go zwolniono, z postawionym warunkiem zakazu używania internetu. Jeśli byłby poddany procesowi ekstradycji, McKinnonowi groziłoby do 70 lat więzienia, nie wykluczając odsiadki w Guantanamo na Kubie. Powiedział, że będzie walczył o możliwość procesu w Wielkiej Brytanii i będzie się sprzeciwiał swojej ekstradycji. McKinnon wyrobił sobie pogląd, że w USA nie będzie miał sprawiedliwego procesu.
McKinnon twierdzi, że szukając dowodów na istnienie spisku UFO, widział na serwerach NASA oryginalne zdjęcia z satelitów tejże instytucji zawierające obiekty UFO, które nigdy nie są upubliczniane lub przed upublicznieniem są retuszowane oraz informacje, że Stany Zjednoczone są w posiadaniu technologii antygrawitacji, urządzeń wolnej energii bazujące na energii próżni, oraz dokumenty arkusza kalkulacyjnego Excel zawierającego m.in. wyrażenia "Nie-ziemski Oficer" (Non-Terrestial Officer).
28 sierpnia 2008 r. decyzją Europejskiego Trybunału Praw Człowieka został wydany nakaz ekstradycji McKinnona do USA.
16 października 2012 r. odmówiono ekstradycji, a 14 grudnia 2012 r. stwierdzono, że nie będzie przeciwko niemu prowadzone postępowanie w Wielkiej Brytanii.
U McKinnona zdiagnozowano Zespół Aspergera będący w spektrum autyzmu.

</doc>
<doc id="297205" url="https://pl.wikipedia.org/wiki?curid=297205" title="B53">
B53

B53 – amerykańska termojądrowa (wodorowa) bomba lotnicza. Miała największą moc wśród ładunków jądrowych wprowadzonych na uzbrojenie US Air Force.
Historia.
Prace nad bombą B53 rozpoczęto w 1958. 28 czerwca 1958 pierwsza B53 została testowana w ramach operacji "Hardtack". W 1962 roku została oficjalnie przyjęta do uzbrojenia. Do roku 1965, kiedy zakończono produkcję bomb tego typu wyprodukowano 340 bomb B53. Ich nosicielami były bombowce B-47, B-52 i B-58. B53 była wyposażona w cztery spadochrony (trzy o powierzchni 13 m² i jeden o powierzchni 5 m²). W przypadku gdy zwolnienie opadania bomby nie było konieczne spadochrony były odstrzeliwane pirotechnicznie po zrzucie.
Zastosowany w bombie uranowy ładunek W58 był identyczny jak w międzykontynentalnym pocisku balistycznym LGM-25 Titan II.
W latach 80. liczba bomb B53 zaczęła spadać. W 1987 roku pozostało ich 50. Ostatecznie zostały zastąpione przez bomby B61Mod11 w roku 1997. Demontaż ostatnich B53 został dokończony w październiku 2011.

</doc>
<doc id="297207" url="https://pl.wikipedia.org/wiki?curid=297207" title="Stefan Széchenyi">
Stefan Széchenyi



</doc>
<doc id="297208" url="https://pl.wikipedia.org/wiki?curid=297208" title="Jan Dobrogost Krasiński">
Jan Dobrogost Krasiński

Jan Dobrogost (Bonawentura) Krasiński herbu Ślepowron (ur. 10 czerwca 1639, zm. 21 lutego 1717) – wojewoda płocki w 1688 roku, referendarz koronny (świecki) w latach 1668-1688, starosta warszawski, łomżyński, nowokorczyński, przasnyski, sztumski, opinogórski, starosta nowomiejski w 1710 roku.
Był synem Jana Kazimierza Krasińskiego i Urszuli Grzybowskiej kasztelanki lubelskiej (zm. 1647). W młodości studiował w Holandii i we Francji. W 1665 został mianowany pułkownikiem królewskim. Poseł sejmiku łomżyńskiego ziemi łomżyńskiej na sejm jesienny 1666 roku.
Był członkiem konfederacji generalnej zawiązanej 5 listopada 1668 roku na sejmie konwokacyjnym. W 1669 roku był elektorem Michała Korybuta Wiśniowieckiego z ziemi warszawskiej, podpisał jego "pacta conventa". Związany z dworem Jana III Sobieskiego. Sprzymierzeniec, doradca i przyjaciel króla. Uczestniczył w odsieczy wiedeńskiej w 1683 roku dowodząc chorągwią husarską.
Poseł ziemi łomżyńskiej na sejm 1662 roku i sejm 1664/1665 roku. Był marszałkiem sejmików generalnych mazowieckich (1664, 1673, 1678), posłem na sejm w latach 1668, 1673, 1674. Poseł sejmiku warszawskiego na sejm koronacyjny 1676 roku, sejm 1678/1679 roku, sejm 1681 roku, sejm 1685 roku, poseł na sejm 1683 roku. Poseł sejmiku ciechanowskiego ziemi ciechanowskiej województw mazowieckiego na sejm 1677 roku. 
Jako poseł na sejm konwokacyjny 1674 roku z ziemi warszawskiej był członkiem konfederacji generalnej zawiązanej 15 stycznia 1674 roku na tym sejmie. Był elektorem Jana III Sobieskiego z ziemi warszawskiej w 1674 roku, podpisał jego "pacta conventa". Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był elektorem Augusta II Mocnego z ziemi czerskiej w 1697 roku. W latach 1683–1696 był dowódcą chorągwi husarskiej, w latach 1693–1702 dowódcą regimentu piechoty, chociaż jego rola w ostatnim okresie sprowadzała się głównie do finansowania wojska z własnej szkatuły. Był uczestnikiem Walnej Rady Warszawskiej 1710 roku. 
Jego żonami były: Teresa Chodkiewicz (1645-1672) córka Koniuszego Wielkiego Litewskiego i kasztelana wileńskiego Jana Kazimierza Chodkiewicza, Jadwiga Teresa z Jabłonowskich (ok. 1659-1692) córka Stanisława Jana Jabłonowskiego hetmana wielkiego koronnego. Mecenas sztuki i fundator. Z jego polecenia w latach 1682–1695 wzniesiono okazały pałac Krasińskich w Warszawie. W odziedziczonym po ojcu Węgrowie ufundował klasztory reformatów i bartolomitów. Rozbudował miasto i przyczynił się do jego ożywienia gospodarczego po zniszczeniach wojny północnej
Pochowany w kościele poreformackim w Węgrowie. Urna z jego sercem znajduje się w kościele kolegiackim w Węgrowie.

</doc>
<doc id="297211" url="https://pl.wikipedia.org/wiki?curid=297211" title="Istvan Szechenyi">
Istvan Szechenyi



</doc>
<doc id="297215" url="https://pl.wikipedia.org/wiki?curid=297215" title="Kopczykowanie">
Kopczykowanie

Kopczykowanie – sposób wegetatywnego rozmnażania drzew i krzewów owocowych oraz ozdobnych.
Rośliny przeznaczone do rozmnażania przez kopczykowanie należy wysadzać na wiosnę przycinając jednocześnie pędy na wysokości 2-30 cm nad ziemią. Możliwe jest też wysadzanie roślin jesienią, rośliny takie wymagają zabezpieczenia przed mrozami. W wyniku przycięcia rośliny wytwarzają nowe pędy wyrastające z pąków przybyszowych lub śpiących oczek. Ich obsypanie wilgotną glebą sprzyja wykształceniu korzeni przybyszowych. Zabieg przysypywania należy powtórzyć kilka razy w ciągu roku, tak aby pędy były stale zakryte do wysokości 20-25 cm. Odcięcie dostępu światła (etiolacja) sprzyja rozwojowi korzeni. Ważne jest również utrzymanie niezbyt wysokiej temperatury. Jesienią po usunięciu gleby tworzącej kopczyk odcina się pędy z korzeniami, zostawiając krótkie fragmenty na pieńku rośliny matecznej. Jeżeli część pędów nie wytworzyła korzeni konieczne jest pozostawienie ich w kopczyku do wiosny. Co kilka lat (4-5) stosuje się przerwę w rozmnażaniu w celu regeneracji rośliny matecznej.

</doc>
<doc id="297217" url="https://pl.wikipedia.org/wiki?curid=297217" title="Gatunek pograniczny">
Gatunek pograniczny

Gatunek pograniczny – forma wypowiedzi, w której mieszają się różne wyznaczniki gatunkowe, wraz z równoczesnym górowaniem kilku najważniejszych. Trudno jednoznacznie określić występujący gatunek. Staje się to formą urozmaicenia literatury.
Twórczość Ryszarda Kapuścińskiego niejednokrotnie była uważana jako balansowanie pomiędzy gatunkami (odejście od tradycyjnego reportażu).

</doc>
<doc id="297223" url="https://pl.wikipedia.org/wiki?curid=297223" title="Pęd (botanika)">
Pęd (botanika)

Pęd – część rośliny składająca się z łodygi, liści, pączków, kwiatów i owoców. Często termin "pęd" jest nieprawidłowo utożsamiany z pojęciem "łodyga". 
Typowy pęd to nadziemna część rośliny złożona z łodygi, będącej osią pędu, oraz osadzonych na niej organów bocznych – liści. Liście osadzone są na łodydze w regularnych odstępach. Miejsca, z których wyrastają, są często węźlasto zgrubiałe (np. u traw) i nazywają się węzłami. Dzielą one łodygę na odcinki – międzywęźla. W fazie rozmnażania rośliny pęd wytwarza również kwiaty i owoce.
Typologia.
Wyróżnia się pędy nadziemne oraz pędy podziemne. Ze względu na sposób i tempo wzrostu wyróżnić można dwa rodzaje pędów:
Pędy podziemne.
Rola pędu podziemnego:
Rodzaje pędów podziemnych:
Pędy nadziemne.
Rolą pędu nadziemnego jest:
W skład pędu nadziemnego wchodzą:
Typy rozgałęzień pędów.
Wyróżnia się następujące podstawowe typy rozgałęzień pędów:

</doc>
<doc id="297224" url="https://pl.wikipedia.org/wiki?curid=297224" title="Veerasamy Ringadoo">
Veerasamy Ringadoo

Sir Veerasamy Ringadoo (ur. 20 października 1920 w Port Louis, zm. 9 września 2000 w Moka), polityk maurytyjski, gubernator generalny i pierwszy prezydent Mauritiusa.
Pochodził z grupy Indo-Maurytyjczyków, potomków imigrantów z Indii. Studiował nauki ekonomiczne na uniwersytecie w Londynie. Przez wiele lat pracował w administracji kolonialnej. Po ogłoszeniu niepodległości Mauritiusa był ministrem finansów (1968-1982), blisko współpracował z ówczesnym szefem rządu Seewoosagurem Ramgoolamem. Od 1982 należał do Walczącego Ruchu Socjalistycznego i był doradcą kolejnego premiera, Anerooda Jughautha. Otrzymał tytuł szlachecki "sir" od królowej brytyjskiej Elżbiety II.
Po śmierci Seewoosagura Ramgoolama (w grudniu 1985) został mianowany gubernatorem generalnym Mauritiusa. Pełnił funkcję do marca 1992, kiedy Mauritius przyjął ustrój republiki; Ringadoo został wówczas pierwszym prezydentem państwa, w czerwcu 1992 urząd po nim objął Cassam Uteem. 
Źródła:

</doc>
<doc id="297227" url="https://pl.wikipedia.org/wiki?curid=297227" title="Krzyż pizański">
Krzyż pizański

Krzyż pizański (niem. "Pisaner Kreuz", ang. "Cross urdy") – odmiana krzyża greckiego, w której ramiona kończą się trzema szpicami przypominającymi ostrze strzały. Cztery ramiona mają symbolizować cztery klucze. Krzyż taki znajduje się w herbie Pizy (stąd nazwa), a podobny umieszczono w herbie Tuluzy (krzyż tuluski odwołujący się do innej symboliki). 
Wśród europejskich odznaczeń państwowych występuje obecnie w bułgarskich orderach Zasługi Cywilnej i Zasługi Wojskowej, we włoskim Orderze Wojskowym (wcześniej Orderze Sabaudzkim Wojskowym) i w rosyjskim cerkiewnym Orderze św. Sergiusza Radoneżskiego.

</doc>
<doc id="297230" url="https://pl.wikipedia.org/wiki?curid=297230" title="Skala cygańska">
Skala cygańska

Skala cygańska – siedmiostopniowa skala muzyczna występująca w dwóch odmianach:
&lt;score midi=1 vorbis=1&gt;
\relative c' {
\override Staff.TimeSignature #'stencil = ##f
\cadenzaOn c1 d es fis g as b c \cadenzaOn
\bar "|."
&lt;/score&gt;
Ten rodzaj podobny jest do skali molowej harmonicznej z podwyższonym stopniem IV.
Odległości między poszczególnymi stopniami są następujące:
&lt;score midi=1 vorbis=1&gt;
\relative c' {
\override Staff.TimeSignature #'stencil = ##f
\cadenzaOn c1 des e f g as b c \cadenzaOff
\bar "|."
&lt;/score&gt;
Ten rodzaj podobny jest do skali durowej harmonicznej z obniżonym stopniem II. Odległości między poszczególnymi stopniami są następujące:
Wpływ skal cygańskich można usłyszeć w mazurkach Fryderyka Chopina nr 5, 20 i 49, a także w polskiej muzyce ludowej.
Skalę cygańską zastosował m.in. Georges Bizet w operze "Carmen".

</doc>
<doc id="297231" url="https://pl.wikipedia.org/wiki?curid=297231" title="Szczepan Józef Gółkowski">
Szczepan Józef Gółkowski

Szczepan Józef Gółkowski (ur. 25 grudnia 1787 w Klęczkowie koło Chełmna, zm. 22 sierpnia 1871) – polski drukarz, wydawca i redaktor czasopism, działacz oświatowy.
Życiorys.
Uczył się w gimnazjum jezuickim w Grudziądzu, a następnie studiował prawo na uniwersytecie w Królewcu. Studiów nie ukończył z powodu kampanii napoleońskiej 1806-1807.
W 1848 założył w Chełmnie pierwszą na Pomorzu polską drukarnię i księgarnię. W 1849 przejął wydawanie "Szkółki Narodowej", pierwszego w tej części kraju polskiego czasopisma. Był to organ Ligi Polskiej. Również w 1849 rozpoczęto wydawanie drugiego czasopisma, "Katolika Diecezji Chełmińskiej". Wskutek restrykcyjnej pruskiej ustawy o prasie i stowarzyszeniach, wydawanie "Szkoły Narodowej" (w co przekształciła się "Szkółka Narodowa") zostało w 1850 wstrzymane.
Już w październiku 1850 rozpoczął wydawanie kolejnego czasopisma "Nadwiślanin", był też jego redaktorem. "Nadwiślanin" wychodził w Chełmnie aż do 1866 jako jedyne polskie pismo na Pomorzu Gdańskim. 
Drukował także kalendarze polskie oraz liczne wydawnictwa książkowe, przeważnie o treści religijnej.
Działalność wydawnicza spotykała się z licznymi represjami ze strony władz pruskich. W 1861 Gółkowski został skazany na 3 lata więzienia, utratę praw obywatelskich na 5 lat i utratę konsensu drukarskiego. Od więzienia uchroniła go choroba i sędziwy wiek. Po tych wydarzeniach przekazał drukarnie i redakcję Ignacemu Danielewskiemu.

</doc>
<doc id="297232" url="https://pl.wikipedia.org/wiki?curid=297232" title="Ogniwo Volty">
Ogniwo Volty

Ogniwo Volty – ogniwo galwaniczne, w którym elektrodami są płytki cynkowe i miedziane, zanurzone w wodnym roztworze elektrolitu.
Historia.
Konstrukcja ogniwa Volty jest przypisywana włoskiemu fizykowi Alessandrowi Volcie, który w 1800 roku opisał skonstruowane przez siebie pierwsze ogniwo elektryczne. Pierwotna konstrukcja składała się z szeregu naczyń, w których w roztworze soli umieszczone były po dwie blaszki z różnych metali. Końcowe pojemniki miały tylko jedną blaszkę. Volta sprawdzał „siłę” zbudowanej baterii przez wrażenie, jakie odczuwał po zanurzeniu rąk w skrajnych naczyniach. Prowadząc eksperymenty z różnymi metalami, zauważył, że najsilniejszy efekt uzyskuje stosując jako jedną elektrodę miedź lub srebro, a jako drugą cynk. Skonstruował na tej podstawie urządzenie znane później jako „stos Volty”, w którym naczynia zostały zastąpione przekładkami z kartonu nasączonego słoną wodą.
Zasada działania.
W pierwotnej konstrukcji Volty elektrolitem jest solanka, zaś na elektrodzie cynkowej zachodzi utlenianie jej materiału do kationów Zn2+, które przechodząc do roztworu wodnego uwalniają elektrony zgodnie z reakcją: 
Natomiast na elektrodzie miedzianej (która pełni tutaj głównie rolę przewodnika ładunków) zachodzi reakcja redukcji jonów hydroniowych do gazowego wodoru:
Zachodzące na obu elektrodach procesy sprowadzają się do sumarycznej reakcji: 
Obojętność elektryczna całego roztworu zapewniana jest przez obecne w nim aniony chlorkowe i powstające w równych ilościach na skutek autodysocjacji wody, aniony wodorotlenkowe.
W późniejszych konstrukcjach rolę solanki zastąpiły inne elektrolity jak np. roztwór kwasu siarkowego, gdzie przeciwjonami są głównie aniony siarczanowe , pochodzące z dysocjacji elektrolitycznej kwasu siarkowego, dostarczającej także jonów hydroniowych: 
Dla takiego układu siła elektromotoryczna ogniwa wynosi około 0,76 V, zaś zapis obwodu to: (–) Zn | H2SO4 | Cu (+). 

</doc>
<doc id="297236" url="https://pl.wikipedia.org/wiki?curid=297236" title="B57">
B57

B57 — amerykańska taktyczna bomba atomowa skonstruowana jako wielozadaniowy lekki ładunek nuklearny służący do niszczenia celów lądowych oraz zwalczania zanurzonych okrętów podwodnych.
Historia.
Na początku lat 60. XX wieku amerykańskie siły zbrojne postanowiły wprowadzić do uzbrojenia nowy typ bomby atomowej. Miała to być lekka bomba przenoszona przez lotnictwo taktyczne, a także przystosowana do zastosowania w charakterze atomowej bomby głębinowej.
Produkcję nowej bomby oznaczonej początkowo jako Mk 57 rozpoczęto w 1964 roku i do 1967, kiedy zakończono produkcję wyprodukowano ok. 3100 bomb tego typu. W 1968 roku oznaczenie bomby zmieniono na B57.
Produkowane było kilka wersji bomby B57 różniących się mocą ładunku: Mod 0 (5 kT), Mod 1 (10 kT), Mod 2 (10 kT), Mod 3 (15 kT), Mod 4 (15 kT), Mod 5 (20 kT). Część bomb o mocy 10 kT wyposażono w dwa specjalizowane stateczniki stabilizujące bombę pod wodą. Bomby z takimi statecznikami były używane przez US Navy jako bomby głębinowe.
Nosicielami bomb przystosowane były wszystkie typy samolotów lotnictwa taktycznego Siły Powietrzne Stanów Zjednoczonych i US Navy. W charakterze bomby głębinowej mogła być przenoszona przez samoloty Lockheed S-3 Viking, Lockheed P-3 Orion, Nimrod oraz śmigłowce SH-3 Sea King i Lynx.
W 1993 roku w służbie pozostało 425 sztuk bomb B57. Ponieważ w lotnictwie taktycznym zostały zastąpione przez bomby B61, wszystkie były przystosowane do użycia w charakterze bomb głębinowych.

</doc>
<doc id="297237" url="https://pl.wikipedia.org/wiki?curid=297237" title="Większość bezwzględna">
Większość bezwzględna

Większość bezwzględna (większość absolutna) – większość osiągnięta, gdy podczas głosowania liczba głosów za wnioskiem jest większa od sumy głosów przeciw i wstrzymujących się (aby wniosek został przyjęty, liczba osób popierających go musi stanowić więcej niż 50% wszystkich głosów). Większość bezwzględna jest wymagana np. w Sejmie do odrzucenia poprawki Senatu, ogłoszenia referendum ogólnokrajowego czy uchwalenia tajności obrad.
Większość absolutna stosowana jest przeważnie w wyborach jednoosobowych organów władzy publicznej (np. prezydenta państwa, wójta, burmistrza) i referendach. Jeżeli nie zostanie osiągnięta, kontynuuje się procedurę wyborczą. Przykładowo, jeżeli żaden z kandydatów na Prezydenta RP nie zdobędzie w pierwszej turze ponad połowy głosów, zarządza się powtórne głosowanie. Biorą w nim udział dwaj kandydaci, którzy osiągnęli najwyższy wynik.
Większość bezwzględna jest najczęściej stosowanym kryterium podejmowania decyzji także w innych ciałach zbiorowych (spółkach, spółdzielniach, zgromadzeniach, komisjach, stowarzyszeniach, radach itp.), w których funkcjonuje zasada zbiorowego podejmowania decyzji, np. w systemach demokratycznych.
Przedstawiana niekiedy definicja większości bezwzględnej jako „co najmniej 50% plus jeden głos” jest błędna w przypadku nieparzystej liczby głosujących (większość bezwzględna 201 głosujących wynosi bowiem 101).
Obliczanie.
gdzie:

</doc>
<doc id="297239" url="https://pl.wikipedia.org/wiki?curid=297239" title="Tomasz Merta">
Tomasz Merta

Tomasz Adam Merta (ur. 7 listopada 1965 w Legnicy, zm. 10 kwietnia 2010 w Smoleńsku) – polski urzędnik państwowy, historyk myśli politycznej i publicysta, w latach 2005–2010 podsekretarz stanu w Ministerstwie Kultury i Dziedzictwa Narodowego i generalny konserwator zabytków.
Życiorys.
Absolwent IV Liceum Ogólnokształcącego im. Hanki Sawickiej w Kielcach. Ukończył następnie studia w zakresie filologii polskiej na Wydziale Polonistyki Uniwersytetu Warszawskiego, studia podyplomowe Szkoły Nauk Społecznych przy Instytucie Filozofii i Socjologii Polskiej Akademii Nauk. Pisał doktorat na Wydziale Stosowanych Nauk Społecznych UW.
W latach 1996–1998 pracował jako asystent w Instytucie Stosowanych Nauk Społecznych UW. Od 1996 do 1999 wchodził w skład zespołu redakcyjnego pisma „Res Publica Nowa”. W latach 1996–2000 był polskim korespondentem „East European Constitutional Review”, następnie do 2002 zajmował stanowisko redaktora naczelnego „Kwartalnika Konserwatywnego”. Był członkiem Warszawskiego Klubu Krytyki Politycznej założonego po wyborach prezydenckich w 1995 roku przez środowiska prawicowe.
W latach 2000–2001 pełnił funkcję doradcy ministra kultury i dziedzictwa narodowego Kazimierza Michała Ujazdowskiego. Od 2001 do 2002 był dyrektorem Instytutu Dziedzictwa Narodowego.
Należał do współautorów programu Prawa i Sprawiedliwości w dziedzinie kultury. Zasiadał w radzie „IV Rzeczypospolitej”. W 2005 należał do Honorowego Komitetu Poparcia Lecha Kaczyńskiego w wyborach prezydenckich.
Związany ze środowiskiem krakowskiego Ośrodka Myśli Politycznej (należał do Klubu Przyjaciół i Sponsorów OMP). Współautor i współredaktor książek publicystycznych "W obronie zdrowego rozsądku" (2000) oraz "Pamięć i odpowiedzialność" (2005). Publikował także m.in. w „Znaku”, „Życiu”, „Rzeczpospolitej”, „Gazecie Wyborczej”, „Przeglądzie Politycznym”, „Więzi”, „Newsweeku” i „Ozonie”. Konsultant merytoryczny w Centrum Edukacji Obywatelskiej, współautor programów nauczania i podręczników m.in. do wiedzy o społeczeństwie, historii i przedsiębiorczości oraz metodycznych poradników dla nauczycieli.
4 listopada 2005 został powołany na stanowiska podsekretarza stanu w Ministerstwie Kultury i Dziedzictwa Narodowego oraz generalnego konserwatora zabytków. Po utworzeniu nowego rządu 16 listopada 2007 pozostał na tych stanowiskach.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 20 kwietnia 2010 został pochowany na cmentarzu parafii św. Zofii Barat w Warszawie.
Odznaczenia, wyróżnienia i upamiętnienie.
16 kwietnia 2010 pośmiertnie odznaczono go Krzyżem Komandorskim z Gwiazdą Orderu Odrodzenia Polski, a także pośmiertnie złotą Glorią Artis i Medalem Komisji Edukacji Narodowej. Tego samego dnia Sejmik Województwa Dolnośląskiego nadał mu tytuł honorowego obywatela Dolnego Śląska.
Tomaszowi Mercie poświęcono biografię literacką autorstwa Beaty Mikluszki i Łukasza Perzyny "Poeta na urzędzie" (Wyd. Akces, Warszawa 2011), zawierającą relacje m.in. Kazimierza Michała Ujazdowskiego, Bogdana Zdrojewskiego i Marka Cichockiego.
„Teologia Polityczna” i Muzeum Historii Polski w Warszawie wydały "Nieodzowność konserwatyzmu. Księgę pamięci Tomasza Merty" oraz "Nieodzowność konserwatyzmu. Pisma wybrane". Pośmiertnie przyznano mu Nagrodę Literacką im. Józefa Mackiewicza (2012, za książkę "Nieodzowność konserwatyzmu. Pisma wybrane") oraz nagrodę Kustosz Pamięci Narodowej (2013).
Życie prywatne.
Syn Januariusza i Marianny. Był żonaty z Magdaleną Pietrzak-Mertą. Mieli trzy córki.

</doc>
<doc id="297241" url="https://pl.wikipedia.org/wiki?curid=297241" title="QCIF">
QCIF

QCIF () – format nagrywania wideokonferencji, w którym obraz zapisywany jest w rozdzielczości 144 punktów na 176 punktów (144 × 176). Dawniej stosowany w telefonach komórkowych.

</doc>
<doc id="297243" url="https://pl.wikipedia.org/wiki?curid=297243" title="Krzyż kawalerski">
Krzyż kawalerski



</doc>
<doc id="297244" url="https://pl.wikipedia.org/wiki?curid=297244" title="Kamień z Palermo">
Kamień z Palermo

Kamień z Palermo – fragment steli wykonanej z czarnego bazaltu, zawierającej annały staroegipskie i stanowiącej jedno z najważniejszych źródeł informacji o najstarszych dziejach starożytnego Egiptu z podaną jednocześnie chronologią wydarzeń. 
Niektórzy podejrzewają, że zabytek ten jest najprawdopodobniej kopią steli ustawionej przez faraona Niuserre z V dynastii w Abu Gurab. Kopia ta miała zostać wykonana za panowania króla Szabaki z XXV dynastii (VIII-VII w. p.n.e.). Faktyczne jednak pierwotne miejsce, w którym stela była ustawiona, nie jest znane.
Po obu stronach płyty zapisana jest pismem hieroglificznym lista władców egipskich od czasów predynastycznych do V dynastii (2480-2350 p.n.e.). Imiona podane są na sześciu poziomych pasach podzielonych pionowo na części, a w każdej z nich zawarto także zapisy o najważniejszych wydarzeniach z każdego roku panowania danego władcy, takich jak: święta i ceremonie religijne, pobory podatków, wysokość corocznego wylewu Nilu, spisy bydła, ukończenie budowy monumentów (świątyń, pałaców) czy działania wojenne. 
Pierwotne rozmiary płyty wynosiły ok. 2,2 m długości, 61 cm szerokości i 6,5 cm grubości, jednak jest ona uszkodzona, a wpisy niekompletne. Żaden pas inskrypcji nie zachował się w całości. Jedna strona jest bardzo wytarta, gdyż kamień był przez jakiś czas używany jako próg w drzwiach. 
Największy fragment steli znany jest od 1866 r., płytę po odkryciu przewieziono do Włoch, gdzie znajdowała się w prywatnej kolekcji rodziny Gaudanich, zaś od 1877 r. przechowywany jest w Muzeum Archeologicznym w Palermo na Sycylii i od miejsca przechowywania wziął swoją nazwę. Pozostałe, mniejsze spośród siedmiu zachowanych fragmentów przechowywane są w Muzeum Egipskim w Kairze (pięć części ponumerowanych od CF1 do CF5) i Muzeum Petriego w Londynie (jedna część).

</doc>
<doc id="297249" url="https://pl.wikipedia.org/wiki?curid=297249" title="Pistolet PM">
Pistolet PM

Pistolet Makarowa (PM) (ros. Пистолет Макарова – ПМ) – radziecki pistolet samopowtarzalny kalibru 9 mm, produkowany od końca lat 40. XX wieku. Stanowił podstawową radziecką broń służbową wojska i służb mundurowych. Działa na zasadzie odrzutu zamka swobodnego. Magazynek mieści 8 nabojów 9 x 18 mm (znanych od tego pistoletu jako nabój Makarowa).
Historia.
W lipcu 1945 roku, tuż po zakończeniu II wojny światowej w Europie, w Związku Radzieckim ogłoszono konkurs na nowy pistolet służbowy, mający zastąpić używany dotychczas pistolet TT. Nowy pistolet miał być przede wszystkim mniejszy i lżejszy oraz bardziej niezawodny (i to w różnych warunkach) i celniejszy. Ponieważ zdecydowano, że zasadnicze uzbrojenie części oficerów będzie stanowił nowy karabinek automatyczny na nabój pośredni, nowy pistolet miał służyć już tylko do samoobrony i ewentualnego wymuszania posłuszeństwa, wobec tego nie musiał strzelać silnym nabojem. Konsekwencją było oparcie działania broni na zasadzie odrzutu zamka swobodnego, pozwalającej na uproszczenie konstrukcji. Równolegle wprowadzono nowy nabój 9 × 18 mm, słabszy od naboju Parabellum, ale silniejszy od naboju Browninga tego kalibru, skonstruowany przez Borysa Siemina. W konkursie wzięło udział wielu znanych radzieckich konstruktorów (m.in. Fiodor Tokariew), a także początkujący konstruktor Nikołaj Makarow. Jego pierwszy projekt TKB-412 na nabój 7,65 mm Browninga z 1947 roku wygrał pierwszą fazę konkursu, po czym po dostosowaniu do amunicji 9 × 18 mm, jako TKB-429, został dopuszczony do prób wraz z innymi pistoletami. Jego projekt pistoletu samopowtarzalnego najlepiej, obok pistoletu Konstantina Baryszewa, przeszedł próby poligonowe, i został oceniony jako najprostszy i najbardziej udany z badanych. W 1948 roku wyprodukowano partię doświadczalną 50 sztuk, a w 1949 roku 5000 do prób wojskowych. W toku prób pistolet został jeszcze ulepszony i w 1951 roku został przyjęty do uzbrojenia Armii Radzieckiej jako 9 mm PM (Pistolet Makarowa). Stał się również służbowym pistoletem radzieckiej milicji. Równocześnie przyjęty na uzbrojenie nabój 9 × 18 mm Siemina stał się standardowym nabojem pistoletowym w państwach Układu Warszawskiego (powszechnie znanym jako nabój Makarowa). 
W 1952 roku rozpoczęto masową produkcję pistoletu PM, podczas której był on stopniowo ulepszany. W latach 1962–1966 nastąpiło przejście z zamków, kurków i szkieletów frezowanych na wykonane metodą odlewu precyzyjnego, co wraz z innymi ulepszeniami zwiększyło żywotność i niezawodność broni oraz znacznie zmniejszyło pracochłonność i materiałochłonność. Oprócz Związku Radzieckiego, produkcję wczesnego modelu PM na licencji podjęto od 1959 roku w Chinach, Bułgarii (zakłady Arsenał w Kazanłyku) i w NRD (Ernst Thälmann Fabrik). Produkcja oceniana jest na ponad 5 milionów w Iżewsku i około 5 milionów w pozostałych krajach.
Konstrukcja.
Ogólna konstrukcja broni i sposób rozkładania wzorowane są na Walterze PP, lecz oprócz tego pistolet PM jest konstrukcją o wysokim stopniu oryginalności i przemyślanych rozwiązaniach. Np. mechanizm samonapinania został w Makarowie uproszczony. Jednym z ciekawszych rozwiązań Makarowa jest wielozadaniowa sprężyna uderzeniowa, spełniająca w konstrukcji siedem funkcji. Konstrukcja broni jest prosta (27 części bez magazynka). W opinii bronioznawcy L. Erenfeichta, konstrukcja PM przewyższa Walthera PPK, jako prostsza, bardziej technologiczna, żywotniejsza i łatwiejsza w obsłudze. Pistolet działa na zasadzie odrzutu zamka swobodnego. Zastosowano mechanizm spustowy typu Double Action z kurkiem zewnętrznym. Pistolet ma nastawny bezpiecznik ze skrzydełkiem z lewej strony, w tylnej części zamka zabezpieczający przed przypadkowym strzałem. Jest on jednocześnie zwalniaczem napiętego kurka. Wszystkie elementy pistoletu, z wyłączeniem okładzin, wykonane są ze stali. Zatrzask magazynka znajduje się w spodniej części chwytu.
Niewątpliwą zaletą pistoletu Makarowa była łatwość jego obsługi oraz wytrzymałość. Pistolet uchodzi również za niezawodny. Na przełomie lat osiemdziesiątych i dziewięćdziesiątych pojawiła się nowa wersja pistoletu tzw. PMM. PMM miał dwurzędowy magazynek, mieszczący 12 naboi i znacznie mocniejszy rodzaj amunicji (nabój 9 × 18 mm PMM) – o lżejszym pocisku, i zwiększonym ładunku prochowym, co w konsekwencji oznaczało znaczne zwiększenie prędkości początkowej pocisku i – co w tej sytuacji konieczne, znaczne wzmocnienie szkieletu. Jednak PMM przy tak dużym odrzucie miał bardzo poważne problemy z celnością. Eksportowe wersje pistoletu Makarowa dostępne są również w kalibrze 9 × 17 mm Short (.380 ACP).
Wersje.
ZSRR/Rosja.
Modele produkowane na rynek cywilny od lat 90. nosiły oznaczenie ИЖ (IŻ), latynizowane na rynki zagraniczne początkowo jako IJ, później IZH, od 2008 roku zmienione na MP. Sprzedawane są na eksport również pod nazwą Baikal-442.

</doc>
<doc id="297251" url="https://pl.wikipedia.org/wiki?curid=297251" title="Qcif">
Qcif



</doc>
<doc id="297252" url="https://pl.wikipedia.org/wiki?curid=297252" title="Sopočani">
Sopočani



</doc>
<doc id="297254" url="https://pl.wikipedia.org/wiki?curid=297254" title="SQCIF">
SQCIF

SQCIF (ang. "Sub Quarter Common Intermediate Format") - format pliku nagrywania wideokonferencji, w którym obraz zapisywany jest w rozdzielczości 128px na 96px (128x96). Dawniej stosowany w telefonach komórkowych. Zobacz też: CIF i QCIF.

</doc>
<doc id="297256" url="https://pl.wikipedia.org/wiki?curid=297256" title="Common Intermediate Format">
Common Intermediate Format

CIF () – format nagrywania wideokonferencji, zdjęć w którym obraz zapisywany jest w rozdzielczości 352 × 288.

</doc>
<doc id="297257" url="https://pl.wikipedia.org/wiki?curid=297257" title="Buada">
Buada

Buada – jeden z okręgów administracyjnych Republiki Nauru.
Znajduje się w południowo-zachodniej części wyspy. Jego powierzchnia wynosi 2,66 km². Zamieszkują go 673 osoby (2002).
W okręgu Buada znajduje się Buada Lagoon, niewielkie (choć spore jak na warunki wyspy) jezioro.
W Buada urodzili się m.in. reprezentanci Nauru na igrzyskach olimpijskich – Quincy Detenamo i Itte Detenamo.

</doc>
<doc id="297258" url="https://pl.wikipedia.org/wiki?curid=297258" title="Pistolet SIG-Sauer P225">
Pistolet SIG-Sauer P225

SIG-Sauer P225 pojawił się w 1978 na zamówienie policji zachodnioniemieckiej oraz w związku z jubileuszem 125 lat nieprzerwanej działalności firmy Schweizerische Industrie Gesellschaft (SIG). Pistolet można nazwać kompaktową wersją wcześniejszego SIG-Sauer P220. P225 jest nieco mniejszy i lżejszy od poprzednika. Policja życzyła sobie pistoletu, którym można by bezpiecznie posługiwać się w czasie akcji bez konieczności operowania dodatkowym zewnętrznym bezpiecznikiem. Dlatego w modelu P225 wprowadzono dodatkowe zabezpieczenie wewnętrzne zapewniające blokadę iglicy w razie przypadkowego upadku broni. SIG-Sauer P225 ma również nieco zmieniony kształt – dużo uwagi poświęcono wyważeniu broni w celu dobrego ułożenia w ręce i pełnej kontroli podczas strzelania. P225 ze względu na rozmiary ma również nieco zmniejszoną pojemność magazynka. Mieści on jedynie 8 naboi (o jeden mniej niż model P220).
Pistolet został przyjęty na wyposażenie oddziałów policji szwajcarskiej i zachodnioniemieckiej (jako P6).
Pistolet posiada mechanizm spustowy podwójnego działania z kurkiem zewnętrznym. Działa na zasadzie krótkiego odrzutu. Muszka i szczerbinka o obrysie prostokątnym. Muszki wymienne o różnej wysokości, a szczerbinka regulowana w poziomie. Pistolet ten od początku był produkowany ze szkieletem ze stopów lekkich. Jako jedyny pistolet przeszedł bez zacięć próbę żywotności (w trakcie próby oddano 10 000 strzałów z jednego egzemplarza), pokonując pistolety Heckler&amp;Koch, Mauser i Walther. Pistolet ten jest zawsze gotów do strzału dzięki konstrukcji mechanizmu spustowego i bezpieczny w użyciu dzięki samoczynnej wewnętrznej blokadzie iglicy (zwalniana tylko przez naciśnięcie na spust). Jest bronią zaawansowaną technologicznie i w większości wykonaną z wytłoczek stalowych, łączonych przez lutowanie. 

</doc>
<doc id="297259" url="https://pl.wikipedia.org/wiki?curid=297259" title="Böhse Onkelz">
Böhse Onkelz

Böhse Onkelz ([ˌbøːzə ˈʔɔŋkəls] - niemiecka grupa rockowa działająca w latach 1980-2005. Przez 25 lat ich muzyka przeszła ewolucję od punk rocka, przez oi!, metal do szeroko pojętego hard rocka. Posądzani o szerzenie we wczesnych latach treści faszystowskich nagrywając piosenki jak "Türken raus" ("Turcy won"). Sami dystansują się od oskarżeń o nazistowskie korzenie, przyznając się jednak do niechęci do obcokrajowców w tamtym czasie. 
Zespół przez 25 lat swojego istnienia zyskał w Niemczech status kultowego, i pomimo że przez cały okres istnienia pozostał niezależny, spotykając się z dyskryminacją ze strony mediów, zrobił wielką karierę. Wydał ponad dwadzieścia płyt. Podczas pożegnalnego koncertu w czerwcu 2005 roku zgromadził on ponad 120-tysięczną publiczność. W 2014 zespół wznowił działalność.
1980-1981: Początek.
Kevin Russell, Peter Schorovsky i Stephan Weidner byli kolegami z podwórka w miejscowości Hösbach w Bawarii. Początkowo, przez pierwszych kilka tygodni działalności nazywali się Beulenpest. Ich późniejsza nazwa wzięła się stąd, że zostali oskarżeni przez grupkę dzieci o kradzież sanek. Jeden z dzieciaków na ich widok krzyknął "Hey, da sind die bösen Onkels schon wieder / Hej, to znów nadchodzą źli wujkowie". "Böse Onkels" jest określeniem używanym przez dzieci na osoby dorosłe lub starsze dzieciaki, które zrobią coś złego. Zdarzenie miało miejsce 25 XI 1980 r. i dzięki niemu zespół zawdzięcza swą nazwę, zaś ta data jest uznawana za początek istnienia zespołu. Na początku Stephan grał na gitarze elektrycznej, Peter na perkusji, a Kevinowi przypadła rola wokalisty. Gdy w 1981 r. dołączył do nich Matthias "Gonzo" Röhr, przyjął początkowo rolę basisty. Jako jedyny z nich miał większe doświadczenie muzyczne, grał już od kilku lat i miał już okazję grać w kilku zespołach (m.in. Antikörper i Headliner). W tym składzie zespół wydał w 1982 r. swój utwór "Hippies" na składance "Soundtracks zum Untergang 2". Tuż przed tym nagraniem Stephan i Gonzo zamienili się instrumentami i tak pozostało do końca. Na samym początku zespół skierował się w stronę punk rocka, a jego pierwszymi inspiracjami muzycznymi były takie grupy jak Sex Pistols i Ramones.

</doc>
<doc id="297261" url="https://pl.wikipedia.org/wiki?curid=297261" title="Aiwo">
Aiwo

Aiwo ("Aiue", w dawniejszym okresie "Yangor") – jeden z okręgów administracyjnych (dystryktów) Republiki Nauru. Zajmuje obszar 1 km² i jest zamieszkiwany przez 1051 osób (2002). Znajduje się tu port morski Aiwo.

</doc>
<doc id="297262" url="https://pl.wikipedia.org/wiki?curid=297262" title="Język prawniczy">
Język prawniczy

Język prawniczy – specyficzny język używany przez osoby stosujące i interpretujące prawo. Jest to język, w którym prawnicy rozmawiają o prawie.
Język prawniczy bywa określany także jako „żargon prawniczy”.
Język prawniczy a język naturalny.
Język prawniczy jest odmianą języka naturalnego, ma identyczną z nim gramatykę, różnić się może jednak znaczeniem poszczególnych słów i połączeń wyrazowych. Ta ostatnia cecha może sprawiać trudności w prawidłowym rozumieniu języka prawniczego, ponieważ potoczne rozumienie pojęć, którymi operują prawo i prawnicy, często będzie prowadzić do nieporozumień i błędnych wniosków. Odmienności terminologiczne języka prawniczego wynikają z potrzeb doprecyzowania i uściślenia terminologii, która ma być używana w aktach prawnych i dyskusji o prawie.
Język prawniczy a język prawny.
Od języka prawniczego odróżnia się język prawny. Język prawny jest językiem, w którym formułowane jest prawo, a więc jest językiem przepisów i norm prawnych. Jest zawarty w tekstach prawnych: Konstytucji, ustawach, rozporządzeniach, dekretach (aktach normatywnych).
Jeżeli język prawny potraktujemy jako język pierwszego stopnia (stopnia podstawowego), to język prawniczy jest językiem drugiego stopnia (metajęzykiem), czyli językiem, za pomocą którego rozmawiamy o języku pierwszego stopnia (relacje między rzeczywistością a językiem I i II stopnia próbuje przybliżyć poniższy diagram).
Język prawniczy jest więc „nadbudową” języka prawnego. W języku prawniczym wypowiadamy się o mocy wiążącej przepisów prawnych, dokonujemy interpretacji norm prawnych, ustalamy ich treść i możliwość zastosowania w określonej sytuacji, czy też zastanawiamy się nad ich przestrzeganiem i skutecznością.
Charakterystyka języka prawniczego.
Wysoki stopień sformalizowania.
Język prawniczy jest dość sformalizowany, unika pojęć potocznych, opiera się na konstrukcjach myślowych o wysokim poziomie abstrakcji. Język prawniczy ma wiele zbieżności z językiem naukowym, a w swej odmianie „języka prawniczego nauki” – jest językiem naukowym.
Terminologia prawnicza i terminologia prawna.
Wiele pojęć języka potocznego jest niedookreślonych. W codziennym komunikowaniu się nie przeszkadza nam to tak bardzo i jesteśmy się w stanie porozumieć. Prawdopodobnie jednak większość ludzi z własnego doświadczenia byłaby w stanie wskazać przykłady nieporozumień wynikających z użycia sformułowań dwuznacznych lub niedookreślonych. W przypadku, gdy stosując prawo i zakazując ludziom czegoś lub coś im nakazując – możemy w bardzo daleko idący sposób ingerować w ich sytuację. Dlatego musimy mieć pewność, że posługujemy się pojęciami o precyzyjnie ustalonym znaczeniu.
Na potrzeby stosowania prawa tworzy się więc pojęcia prawne oraz specjalistyczne terminy prawnicze, które mają wykluczać wszelkie możliwe nieporozumienia. Mogą to być pojęcia nieznane lub nieużywane w języku potocznym (np. delikt, domicyl, indos, kontratyp, prekluzja, zstępny, list żelazny) lub pojęcia znane, ale doprecyzowane (roszczenie, użyczenie, kasacja, koncesja, uchodźca). Jeśli takie doprecyzowanie zawarte jest w obowiązującym tekście prawnym, nazywamy go definicją legalną (zob. niżej).
Terminologia języka prawniczego nie jest identyczna z terminologią języka prawnego. Ta pierwsza dysponuje bogatszym zasobem słownictwa i aparatury pojęciowej. Jest to zrozumiałe, gdy pamiętamy o roli i charakterze języka prawniczego, jako „języka o języku”, języka za pomocą którego charakteryzujemy i komentujemy język prawny. Takie pojęcia, jak np. norma prawna, podmiotowość prawna, znamiona czynu zabronionego, kontratyp, kontradyktoryjność, eutanazja itd., nie należą do języka prawnego (nie ma ich w tekstach prawa), ale należą do języka prawniczego i są używane przez prawników stosujących lub komentujących prawo.
Jednocześnie języki prawny i prawniczy, a w szczególności terminologia w nich stosowana są współzależne i korzystają z siebie nawzajem. Język prawny do dyskusji o prawie (do języka prawniczego) wnosi swoją terminologię. Język prawniczy z kolei interpretuje i doprecyzowuje pojęcia prawne, faktycznie prowadząc do przekształcenia ich w pojęcia prawnicze, co z kolei może prowadzić także do dalszej ewolucji terminologii prawnej. Ten proces próbuje zilustrować wykres obok.
Definicje legalne.
Definicje legalne określają, co powinno być rozumiane przez określone pojęcie. Są one wprowadzone do języka prawnego, a więc są zawarte w ustawach i innych aktach normatywnych. Znajdują się zwykle w specjalnych „słowniczkach”, z reguły umieszczonych w początkowej części aktu.
Przykłady definicji legalnych:
Wyrazy i zwroty obcojęzyczne.
Tradycyjnie prawnicy w swych wypowiedziach często używają wyrażeń obcojęzycznych, zwłaszcza łacińskich, np. "res iudicata" (rzecz osądzona), "ratio legis" (sens, zamysł, cel ustawy), "reformatio in peius" (zmiana na gorsze), "vis maior" (siła wyższa), "ius cogens" (norma bezwzględnie obowiązująca), "amicus curiae" („przyjaciel sądu”), "ipso iure" (z mocy samego prawa), "lex specialis" (przepis szczególny, ustawa szczególna) itd.
Paremie prawnicze.
W języku prawniczym poczesne miejsce – mimo znacznego spadku znajomości łaciny wśród prawników – zajmują paremie prawnicze, z reguły wywodzące się z prawa rzymskiego jeszcze od czasów starożytnych, np. "lex retro non agit" – prawo nie działa wstecz; "pacta sunt servanda" – umów należy dotrzymywać, "audiatur et altera pars" – wysłuchaj także drugiej strony, "nemo iudex in causa sua" – nikt nie może być sędzią we własnej sprawie itd.
Kategorie języka prawniczego.
W obrębie języka prawniczego możemy wyróżnić kilka jego rodzajów:

</doc>
<doc id="297266" url="https://pl.wikipedia.org/wiki?curid=297266" title="Ewa (Nauru)">
Ewa (Nauru)

Ewa – jeden z dystryktów Republiki Nauru. Jego powierzchnia wynosi 1,17 km², ludność wynosi zaś 397 mieszkańców (2002).
W dystrykcie Ewa znajduje się szkoła techniczna "Kayser College", jedyna szkoła średnia na wyspie, nazwana tak na cześć niemieckiego misjonarza Aloisa Kaysera.

</doc>
<doc id="297270" url="https://pl.wikipedia.org/wiki?curid=297270" title="Alois Kayser">
Alois Kayser

Alois Kayser (ur. 29 marca 1877 w Lupstein, Alzacja, zm. 21 października 1944 w Chuuk), niemiecki katolicki misjonarz. 
Spędził blisko 40 lat na Nauru, gdzie napisał podręcznik gramatyki nauruańskiej i (prawdopodobnie) słownik niemiecko-nauruański. W roku 1943 został deportowany wraz z większością mieszkańców Nauru do Mikronezji przez Japończyków, gdzie zmarł. Na jego cześć rząd Nauru nazwał szkołę techniczną w dystrykcie Ewa "Kayser College".

</doc>
<doc id="297275" url="https://pl.wikipedia.org/wiki?curid=297275" title="AMR (złącze płyty głównej)">
AMR (złącze płyty głównej)

AMR (ang. "Audio Modem Riser") to nazwa złącza na płytach głównych komputerów PC.
W złączach tych instaluje się specjalne karty rozszerzające - najczęściej modemy (standard MC97) lub karty dźwiękowe (standard AC97). Daje także możliwość zamontowania modemu z opcją dźwięku. Złącze AMR zostało opracowane przez firmę Intel.
W pierwszych płytach głównych z AMR złącze występuje w postaci slotu PCI wlutowanego odwrotnie i nieco przesuniętego. Do złącza kartę wkłada się wtedy normalnie, nie zwracając uwagi na pozostałą resztę gniazda. 

</doc>
<doc id="297280" url="https://pl.wikipedia.org/wiki?curid=297280" title="Aedirn">
Aedirn



</doc>
<doc id="297281" url="https://pl.wikipedia.org/wiki?curid=297281" title="AMR (kodek)">
AMR (kodek)

AMR (z ) – format zapisu plików dźwiękowych, stosowany w dyktafonach telefonów komórkowych. Format AMR ma wysoką kompresję i może być odtwarzany w telefonach komórkowych, a także m.in. w programach VLC media player, RealPlayer, QuickTime, MPlayer, ALLPlayer, MPC oraz Nokia MultiMedia Player. Maksymalna przepustowość kanału komunikacji pliku w formacie AMR to 12,2 kbps.

</doc>
<doc id="297283" url="https://pl.wikipedia.org/wiki?curid=297283" title="Droid">
Droid

Droid – określenie większości bardziej skomplikowanych robotów w fikcyjnym świecie "Gwiezdnych wojen", w tym androidów - zazwyczaj wyposażonych w pewien rodzaj sztucznej inteligencji.
Istnieje pięć podstawowych kategorii (ang. "degrees") droidów:
Wyraz "droid" został zastrzeżony przez George'a Lucasa i nie może być używany w produktach komercyjnych bez zgody Lucasfilmu. Zgodę taką otrzymali np. twórcy filmu "Iniemamocni".

</doc>
<doc id="297285" url="https://pl.wikipedia.org/wiki?curid=297285" title="BZD">
BZD



</doc>
<doc id="297289" url="https://pl.wikipedia.org/wiki?curid=297289" title="Wchłanianie">
Wchłanianie



</doc>
<doc id="297301" url="https://pl.wikipedia.org/wiki?curid=297301" title="Wchłanianie pokarmu">
Wchłanianie pokarmu

Wchłanianie pokarmu – pobieranie substancji pokarmowych przez powierzchnię błon śluzowych i błon komórkowych, np. wchłanianie produktów trawienia w jelicie. Zachodzi dzięki pracy komórek, głównie ich swoistej wybiórczości, wspomagane jest przez procesy dyfuzji i osmozy.
Niewielkie cząsteczki obojętne elektrycznie bądź rozpuszczalne w tłuszczach przenikają bezpośrednio przez błonę komórkową zgodnie z gradientem stężeń. Jony i większe cząsteczki (np. glukoza, aminokwasy) przenikają przez błonę na zasadzie transportu aktywnego. U człowieka podstawowa część wchłaniania składników pokarmowych ma miejsce w jelicie cienkim (dwunastnica, jelito czcze i jelito kręte).
Tylko nieliczne substancje wchłaniane są w innych częściach przewodu pokarmowego: jama ustna, żołądek, jelito grube.
Wchłanianie w przewodzie pokarmowym.
jelito cienkie.
jest głównym miejscem wchłaniania produktów trawienia, może odbywać się to na drodze dyfuzji lub transportu aktywnego
na drodze dyfuzji wchłaniane jest:
na drodze transportu aktywnego wchłaniane jest:
Produkty trawienia tłuszczów wchłaniane są w postaci miceli. Natomiast w komórkach nabłonka zachodzi ich resynteza -powstają trójglicerydy otoczone białkiem tzw. chylomikrony, które wchłaniane są do naczyń limfatycznych.

</doc>
<doc id="297308" url="https://pl.wikipedia.org/wiki?curid=297308" title="Nagroda Śląkfy">
Nagroda Śląkfy



</doc>
<doc id="297313" url="https://pl.wikipedia.org/wiki?curid=297313" title="Andreas Brehme">
Andreas Brehme

Andreas Brehme (ur. 9 listopada 1960 w Hamburgu) – niemiecki piłkarz występujący na pozycji obrońcy lub pomocnika. Trener piłkarski.
Kariera klubowa.
Brehme treningi rozpoczął w 1965 roku w klubie HSV Barmbek-Uhlenhorst. W 1978 roku został włączony do jego pierwszej drużyny. W 1980 roku trafił do zespołu 1. FC Saarbrücken, grającego w 2. Bundeslidze. Spędził tam rok. W 1981 roku przeszedł do pierwszoligowego 1. FC Kaiserslautern. W Bundeslidze zadebiutował 8 sierpnia 1981 roku w zremisowanym 2:2 meczu z Eintrachtem Frankfurt. 25 sierpnia 1981 roku w wygranym 3:2 spotkaniu z VfB Stuttgart strzelił pierwszego gola w Bundeslidze. W Kaiserslautern grał przez 5 lat.
W 1986 roku Brehme odszedł do Bayernu Monachium, również z Bundesligi. Pierwszy ligowy mecz zaliczył tam 9 sierpnia 1986 roku przeciwko Borussii Dortmund (2:2). W 1987 roku zdobył z klubem mistrzostwo RFN. W tym samym roku dotarł z nim także do finału Pucharu Mistrzów, gdzie Bayern uległ jednak ekipie FC Porto. W 1988 roku wywalczył z zespołem wicemistrzostwo RFN.
W 1988 roku Brehme podpisał kontrakt z włoskim Interem Mediolan. W 1989 roku zdobył z nim mistrzostwo Włoch oraz Superpuchar Włoch. Natomiast w 1991 roku wygrał z nim rozgrywki Pucharu UEFA. W 1992 roku odszedł do hiszpańskiego Realu Saragossa. W 1993 roku dotarł z nim do finału Copa del Rey, jednak Saragossa przegrała tam 0:2 z Realem Madryt.
W 1993 roku Brehme ponownie został graczem zespołu 1. FC Kaiserslautern (Bundesliga). W 1994 roku wywalczył z nim wicemistrzostwo Niemiec. W 1996 roku zdobył z klubem Puchar Niemiec. W tym samym roku spadł z nim do 2. Bundesligi. W 1997 roku powrócił z Kaiserslautern do Bundesligi, a w 1998 roku zdobył z nim mistrzostwo Niemiec. W tym samym roku zakończył karierę.
Kariera reprezentacyjna.
W latach 1980–1981 Brehme rozegrał 3 spotkania w reprezentacji RFN U-21. W seniorskiej kadrze RFN zadebiutował 15 lutego 1984 roku w wygranym 3:2 towarzyskim meczu z Bułgarią. 23 marca 1984 roku w wygranym 2:1 towarzyskim spotkaniu ze Związkiem Radzieckim strzelił pierwszego gola w drużynie narodowej.
W 1984 roku znalazł się również w kadrze na Mistrzostwa Europy. Zagrał na nich w pojedynkach z Portugalią (0:0), Rumunią (2:1) oraz z Hiszpanią (0:1). Reprezentacja RFN turniej zakończyła natomiast na fazie grupowej. W tym samym roku wziął udział w Letnich Igrzyskach Olimpijskich (ćwierćfinał).
W 1986 roku Brehme został powołany do kadry na Mistrzostwa Świata. Wystąpił na nich w spotkaniach z Urugwajem (1:1), Danią (0:2), Meksykiem (0:0, 4:1 po rzutach karnych), Francją (2:0) i Argentyną (3:2). W meczu z Francją zdobył także gola. Tamten mundial drużyna RFN zakończyła na 2. miejscu.
W 1988 roku ponownie wziął udział w Mistrzostwach Europy. Zagrał na nich w pojedynkach z Włochami (1:1), Danią (2:0), Hiszpanią (2:0) i Holandią (1:2). Kadra RFN turniej zakończyła na półfinale.
W 1990 roku Brehme ponownie był w drużynie na Mistrzostwa Świata. Wystąpił na nich w meczach z Jugosławią (4:1), Zjednoczonymi Emiratami Arabskimi (5:1), Holandią (2:1), Czechosłowacją (1:0), Anglią (1:1, 5:4 po rzutach karnych), a także w finale z Argentyną (1:0). W spotkaniach z Holandią, Anglią i Argentyną strzelił także po jednym golu. Natomiast Niemcy zostali triumfatorami tamtego turnieju.
W 1992 roku Brehme po raz trzeci w karierze uczestniczył w Mistrzostwach Europy. Zagrał na nich w pojedynkach ze Wspólnotą Niepodległych Państw (1:1), Szkocją (2:0), Holandią (1:3), Szwecją (3:2) oraz z Danią (0:2), a Niemcy zakończyli turniej na 2. miejscu.
W 1994 roku po raz trzeci wziął udział w Mistrzostwach Świata. Podczas tego turnieju wystąpił w 5 spotkaniach: z Boliwią (1:0), Hiszpanią (1:1), Koreą Południową (3:2), Belgią (3:2) i Bułgarią (1:2). Natomiast reprezentacja Niemiec odpadła z mundialu w ćwierćfinale.
W latach 1984–1994 w drużynie narodowej Brehme rozegrał w sumie 86 spotkań i zdobył 8 bramek.
Kariera trenerska.
Po zakończeniu kariery Brehme został trenerem. Jego pierwszym klubem był 1. FC Kaiserslautern z Bundesligi, który prowadził od 6 października 2000 roku. W Bundeslidze jako trener zadebiutował 14 października 2000 roku w wygranym 4:0 spotkaniu z TSV 1860 Monachium. Szkoleniowcem Kaiserslautern był do sierpnia 2002 roku.
Od lata 2004 roku do kwietnia 2005 roku pracował jako trener w drugoligowym SpVgg Unterhaching. W sezonie 2005/2006 był asystentem Giovanniego Trapattionego w klubie VfB Stuttgart.

</doc>
<doc id="297314" url="https://pl.wikipedia.org/wiki?curid=297314" title="Fitomer">
Fitomer

Fitomer – elementarny moduł składowy pędu składający się z pąka, liścia i międzywęźla. Opis fitomerowej struktury pędu był popularny wśród morfologów roślin na początku XX wieku. Jak odnotował Zygmunt Hejnowicz: "„Tak znakomicie zagmatwali sprawę, że współcześnie trudno teorię fitomerową ożywić”".

</doc>
<doc id="297315" url="https://pl.wikipedia.org/wiki?curid=297315" title="Lyria i Rivia">
Lyria i Rivia



</doc>
<doc id="297319" url="https://pl.wikipedia.org/wiki?curid=297319" title="Windows Live">
Windows Live

Windows Live – (teraz Outlook) serwis internetowy zbudowany przez firmę Microsoft. Serwis został uruchomiony 1 listopada 2005. Aktualnie ze strony głównej, Live Safety Center (niewspierane), Live Messengera (zastąpione przez Skype) oraz Live Favorites (niewspierane) można korzystać bez żadnych zobowiązań.
Jednakże MSN nadal istnieje obok Windows Live jako sposób dostarczania treści zaprogramowanych (w przeciwieństwie do dostosowanych treści i komunikacji). Chociaż nowe marki mogą sugerować bliższe techniczne więzi z systemem operacyjnym Microsoft Windows i usługami, dostępne są oddzielnie.
Zachodzące zmiany w nazewnictwie usług MSN (MSN Hotmail na Windows Live Hotmail, MSN Messenger na Windows Live Messenger) mogą sugerować początki zastępowania portalu MSN portalem Windows Live.
Oprócz Windows Live, która jest skierowana do użytkowników indywidualnych, istnieją także usługi firmy Microsoft, które pod marką „Live” skierowane są do przedsiębiorców i większych grup użytkowników. Są to m.in.: Microsoft Office Live dla małych firm, Xbox Live – platforma gier wieloosobowych, czy też Games for Windows – Live usługa gier wieloosobowych dla systemu Microsoft Windows.
Usługi i aplikacje Windows Live.
Strona główna.
Strona główna zawiera wyszukiwarkę Bing (dawniej Windows Live Search) oraz personalizowaną treść pod nią, taką jak czytnik RSS oraz gadżety: OneCare Safety Scanner oraz Poczta Live Hotmail.
Bliźniaczo podobna do innego projektu Microsoftu, „start.com”.
Live Hotmail.
To serwis webmail, oferujący podobną funkcjonalność do poczty Gmail. Zastąpił MSN Hotmail. Początkowo nazywał się Windows Live Mail, jednak nazwę zmieniono na Windows Live Hotmail ze względu na przywiązanie użytkowników do nazwy Hotmail. (teraz Outlook)
Live Mail.
Windows Live Mail (teraz Outlook) to klient pocztowy pozwalający czytać i redagować wiadomości e-mail. Jest następcą klientów pocztowych Microsoft Outlook Express (Windows XP) i Windows Mail (Windows Vista). Jego zalety to pełna integracja z usługą pocztową Hotmail, filtr antyphishingowy i antyspamowy, nowy sposób zapisywania plików z wiadomościami, ulepszone przeszukiwanie treści e-maili (wymagana jest instalacja programu Windows Search Dektop), czytnik RSS.
Live Safety Center (beta).
To mini-portal Microsoftu dotyczący zagadnienia bezpieczeństwa. Większość funkcji portalu jest dostępnych tylko dla Windows Internet Explorera, ponieważ inne przeglądarki nie posiadają funkcji obsługi ActiveX.
Live Favorites (beta).
Umożliwia dostęp do ulubionych w każdym miejscu na ziemi, dzięki wykorzystaniu Live ID. Wyposażona w funkcję importu ulubionych z Windows Internet Explorera.
Live Messenger.
Następca MSN Messenger. Windows Live Messenger (niewspierany) umożliwia m.in. rozmowy VoIP i Video, foldery udostępniania, rozmowy z użytkownikami komunikatora Yahoo! Messenger oraz rozmowy jak przez czat Facebooka. Jego następcą został Skype
OneCare Live.
OneCare Live to nowy program antywirusowy Microsoftu, dotychczas znany tylko pod nazwą Microsoft OneCare. Jednak ze względu na integrację nowych programów i stron Microsoftu, zmienił nazwę na Windows OneCare Live. Program przestał być rozwijany od 2008 roku. Został zastąpiony przez program antywirusowy Microsoft Security Essentials. (teraz Windows Defender)
Live Mobile.
Dzięki temu serwisowi można wyszukiwać informację przez każdą komórkę o dowolnym rozmiarze ekranu – wystarczy, by miała dostęp do WAP. Można wyszukiwać zdjęcia, mapy, pliki i wiele innych.
Live Local (beta).
To serwis wyświetlający mapę świata (drogi, miasta). Spore podobieństwo do Google Maps. Zastąpiony obecnie przez Bing Maps.
Office Live (beta).
Office Live to internetowa wersja pakietu biurowego Microsoft Office. Office Live jest udostępniany w trzech wersjach: Basic (darmowa), Collaboration (płatna), Essential (płatna).
Live Writer.
Windows Live Writer jest narzędziem umożliwiającym redagowanie bloga. Program pozwala redagować blogi m.in. Windows Live Spaces, WordPress. Blog można redagować za pomocą edytora WYSIWYG.
Live Spaces.
Następca MSN Spaces. Windows Live Spaces ma unowocześniony wygląd w stosunku do Msn Spaces oraz wiele innych usprawnień.
Live Gallery.
Serwis gromadzący dodatki i gadżety do Windows Live Toolbar, Windows Live Messenger, Desktop Search oraz Windows Sidebar.
Live Photo Gallery.
Następca Galerii Fotografii systemu Windows. Program do wyświetlania, katalogowania i prostej edycji zdjęć i plików graficznych. Umożliwia łatwe udostępnianie zdjęć w serwisach Live Spaces lub Flickr, prostą edycję plików graficznych poprzez zmianę kolorów, jasności, rozmiaru, ekspozycji, czy efektu czerwonych oczu. Za jego pomocą można katalogować pliki graficzne posiadane na dysku twardym na podstawie kilku kategorii takich jak nazwa, data, klasyfikacja. Możliwa jest także edycja informacji dotyczących zdjęcia.
OneDrive (Dawniej: Live SkyDrive).
To wirtualny dysk, na którym można przechowywać pliki i mieć do nich dostęp z każdego komputera podłączonego do internetu.
Jest dostępny także dla użytkowników z Polski.
Pozwala na zamieszczenie do 5 GB danych. Dane można udostępniać konkretnym użytkownikom posiadającym Windows Live ID, lub udostępnić publicznie wszystkim chętnym.
Live Mesh.
Usługa oraz aplikacja umożliwiająca synchronizację danych pomiędzy wieloma urządzeniami oraz udostępniająca funkcjonalność zdalnego pulpitu.
Live Movie Maker.
Jest to aplikacja zastępująca wbudowany w system Windows program Movie Maker. Wykorzystano w niej interfejs oparty na wstęgach (Ribbon), używany m.in. w pakiecie Microsoft Office 2007.

</doc>
<doc id="297324" url="https://pl.wikipedia.org/wiki?curid=297324" title="Azzedine Laraki">
Azzedine Laraki

Azzedine Laraki (ur. 1 maja 1929 w Fezie, zm. 1 lutego 2010 w Rabacie), polityk marokański, premier w latach 1986–1992.
Pochodził z ludów chamito-semickich. Studiował prawo na uniwersytecie w Paryżu. Po wieloletniej pracy w administracji państwowej doszedł do stanowiska ministra oświaty (1977), w 1986 został początkowo wicepremierem, a we wrześniu - premierem. Kierował pracami rządu do 1992. W latach 1997–2000 pełnił funkcję sekretarza generalnego Organizacji Konferencji Islamskiej.

</doc>
<doc id="297325" url="https://pl.wikipedia.org/wiki?curid=297325" title="Redania">
Redania



</doc>
<doc id="297328" url="https://pl.wikipedia.org/wiki?curid=297328" title="B61">
B61

B61 – amerykańska taktyczna lub strategiczna (zależnie od wersji) termojądrowa (wodorowa) bomba lotnicza.
Historia.
W 1960 roku lotnictwo amerykańskie zamówiło wielozadaniowy taktyczny ładunek jądrowy. Nowa atomowa bomba lotnicza miała być przystosowana do zrzutu z wysokości poniżej 100 m, przy dużej prędkości nosiciela. W 1965 roku rozpoczęto produkcję nowej bomby. Oficjalnie została przyjęta do uzbrojenia w 1967 roku. Wyprodukowano ponad 3200 bomb B61 (do 1987 roku) w kilku wersjach różniących się mocą i przeznaczeniem. Ostatnie produkowane wersje miały minimalną wysokość zrzutu zmniejszoną do 15 metrów.
Głównym elementem bomby B61 jest termojądrowa głowica W80, montowana także w pocisku manewrującym AGM-86 ALCM.
Bomba B61 mogła być przenoszona przez amerykańskie samoloty: B-1, B-2, B-52, FB-111, F-100, F-104, F-105, General Dynamics F-111, F-4, A-4, A-6, A-7 F-15 i F-15E, F-16, F/A-18, F-117, F-35 a także natowskie Tornado IDS.
Bomba B61 w wersjach Mod 7, Mod 10 i Mod 11 nadal znajduje się na uzbrojeniu amerykańskich sił zbrojnych.

</doc>
<doc id="297331" url="https://pl.wikipedia.org/wiki?curid=297331" title="Andrzej Buncol">
Andrzej Buncol

Andrzej Bernard Buncol, pseudonim "Krupniok" (ur. 21 września 1959 w Gliwicach) – polski piłkarz, pomocnik, reprezentant Polski, srebrny medalista Mistrzostw Świata 1982, zdobywca Pucharu UEFA z Bayer 04 Leverkusen (1988).
Życiorys.
Andrzej Buncol rozpoczynał swoją karierę klubową w Piaście Gliwice, w którym grał do roku 1979, kiedy to przeszedł do Ruchu Chorzów, zespołu mistrza Polski. Tam grał w I lidze dwa sezony. W tym czasie wyróżniał się na tyle, że stał się podstawowym zawodnikiem reprezentacji Polski. Debiutował w niej 17 lutego 1980 roku w Marrakeszu meczem z Marokiem (0:1). Zimą 1981 roku zmienił barwy klubowe i został zawodnikiem Legii Warszawa. W następnym roku pojechał z reprezentacją prowadzoną przez Antoniego Piechniczka na mundial do Hiszpanii. Na turnieju rozegrał wszystkie pełne mecze, zdobył również gola w meczu z Peru w pierwszej rundzie turnieju, wygranym 5:1, grał także w meczu o trzecie miejsce z Francją (3:2). Triumfy święcił również z klubem, jednak tylko krajowe. Nie zdobył z Legią tytułu mistrza Polski, a jedynie tytuły wicemistrzowskie w 1985 i 1986 roku. W roku 1986 pojechał na Mistrzostwa Świata do Meksyku, a od razu po nich zakończył występy w reprezentacji.
Po zakończeniu mundialu wyemigrował do Niemiec Zachodnich, gdzie przyjął obywatelstwo (nie zrzekając się polskiego) i kontynuował karierę klubową. Grał w zespołach: FC Homburg (1986/1987), Bayer 04 Leverkusen (1987–1992), gdzie był niekwestionowaną gwiazdą i zdobył Puchar UEFA w roku 1988, oraz Fortunie Düsseldorf, w której zakończył karierę piłkarską w 1996 roku. W swoich występach w Bundeslidze zdobył 17 bramek. 
Od 2014 członek Klubu Wybitnego Reprezentanta.

</doc>
<doc id="297334" url="https://pl.wikipedia.org/wiki?curid=297334" title="Pigment absorpcyjny">
Pigment absorpcyjny

Pigmenty absorpcyjne – jedna z podstawowych grup pigmentów (pozostałe to pigmenty metaliczne, perłowe oraz fluorescencyjne i fosforescencyjne). Barwa pigmentów absorpcyjnych wynika jedynie z absorpcji fal świetlnych określonej długości i odbicia pozostałej części widma światła oświetlającego, nie jest natomiast uzależniona od kąta padania światła na ich powierzchnię, ani od kąta obserwacji. Pigmenty absorpcyjne mogą być pochodzenia organicznego lub nieorganicznego.

</doc>
<doc id="297337" url="https://pl.wikipedia.org/wiki?curid=297337" title="Rokosz Lubomirskiego">
Rokosz Lubomirskiego

Rokosz Lubomirskiego – konfederacja zawiązana w roku 1665 przeciw Janowi II Kazimierzowi przez hetmana polnego koronnego Jerzego Sebastiana Lubomirskiego.
Narastający od 1661 roku spór opozycji przeciwnej wzmocnieniu władzy królewskiej ze stronnictwem dworskim Jana Kazimierza doprowadził do oskarżenia przywódcy opozycji Jerzego Lubomirskiego o związki z obcymi państwami i podżeganie wojska do buntu. W grudniu 1664 roku sąd sejmowy skazał hetmana za zdradę stanu na utratę urzędów, banicję i infamię.
Jerzy Lubomirski jeszcze przed wyrokiem schronił się na Śląsku, gdzie nawiązał kontakty z cesarzem Leopoldem I, elektorem Brandenburgii Fryderykiem Wilhelmem i królem Szwecji Karolem XI, uzyskując od nich pomoc materialną na zaciąg wojska. Wydał manifest, w którym wystąpił jako obrońca wolności przed absolutyzmem dworu Jana Kazimierza.
W latach 1665–1666 jego zwolennicy, zrywając sejmy, paraliżowali działalność ustawodawczą, a sam Lubomirski, poparty przez część wojska koronnego i szlachtę rozpętał regularną wojnę domową w Rzeczypospolitej. Przez większość czasu używał taktyki tzw. „tańca gonionego”. Polegała ona na trzymaniu bezpiecznego dystansu od wojsk królewskich i niewchodzenie w otwartą wymianę ognia. Lubomirski zastosował tę taktykę, ponieważ większa część jego wojsk stanowiła jazda (w przeciwieństwie do wojsk Jana Kazimierza, który miał jej znikomą ilość), która pozwoliła mu wyprzedzać ciężką armię króla.
Ostatecznie Lubomirski pobił oddziały królewskie pod Częstochową (1665) i Mątwami (1666). 31 lipca 1666 roku strony zawarły ugodę w Łęgonicach: Lubomirski ukorzył się przed królem, a Jan Kazimierz zrezygnował z planów elekcji "vivente rege".
Król Jan Kazimierz abdykował w 1668 i w 1669 wyjechał z kraju. Wcześniej, w 1667 Jerzy Lubomirski zmarł na wygnaniu.
„Taniec goniony”.
Jak pisał Zbigniew Wójcik, "pierwsze miesiące wojny domowej to bezustanna i bezskuteczna gonitwa wojsk królewskich za oddziałami rokoszan. Lubomirski był wodzem znamienitym, wydać mu walną bitwę i zniszczyć jego siły, to było zadanie ponad umiejętności i możliwości jego nieprzyjaciół. W obozie królewskim nie było dowódcy, który by dorównywał mu talentem i doświadczeniem. O starym hetmanie wielkim Stanisławie Rewerze Potockim nie ma nawet co mówić, chorąży koronny Jan Sobieski nie błysnął jeszcze talentem, który już niedługo miał rozsławić jego imię w całej Europie"
Bezpośrednie starcie w otwartym polu z oddziałami królewskimi z góry skazywało rokoszan na porażkę. Jan Kazimierz dysponował bowiem poza jazdą także piechotą i artylerią. To, że rokoszanin unikał bezpośredniego starcia ze ścigającym go wojskiem królewskim, głoszona przez niego chęć pojednania się z monarchą, w oczach szlachty świadczyły o tym, że Lubomirski dążył tylko do obrony szlacheckiej wolności przed absolutystycznymi zapędami pary monarszej.
Przebieg walk.
Przyjęta przez eks-marszałka strategia była bardzo przemyślana. Tak zwany "taniec goniony", który był stosowany przez Lubomirskiego przez cały okres rokoszu miał nie tylko ogromne znaczenie militarne, ale także polityczne. Przywódca rokoszu dysponował głównie jazdą. Bezpośrednie starcie w otwartym polu z oddziałami królewskimi z góry skazywało rokoszan na porażkę. Jan Kazimierz dysponował bowiem poza jazdą także piechotą i artylerią. Ucieczka przed mniej mobilnym przeciwnikiem, szukanie dogodnych terenów, na których można było stoczyć ewentualną potyczkę, w taki sposób Lubomirski kierował rokoszem. Poza tym eks-marszałek swoim działaniem zdobywał coraz większą popularność wśród szlachty. To, że rokoszanin unikał bezpośredniego starcia ze ścigającym go wojskiem królewskim, głoszona przez niego chęć pojednania się z monarchą, w oczach szlachty świadczyły o tym, że Lubomirski dążył tylko do obrony szlacheckiej wolności przed absolutystycznymi zapędami pary monarszej.
Co więcej, Lubomirski w tym konflikcie otaczał się innymi zdolnymi dowódcami. Jego podkomendni: Aleksander Polanowski, Stefan Piaseczyński oraz Józef Borek pokonali we wrześniu 1665 roku pod Częstochową Litwinów (popierających Jana Kazimierza), którzy byli dowodzeni przez Aleksandra Połubińskiego i Paców. Potyczka ta oraz późniejsze przyłączenie się Wielkopolan do rokoszan przyspieszyło zawarcie rozejmu, do którego doszło w listopadzie 1665 roku pod Palczynem.
Ugoda ta nie rokowała jednak ostatecznego zakończenia konfliktu. "Jan Kazimierz od początku uznawał rozejm za przejściowy, „lodowy”- jak się wyrażał, przypuszczając, że z chwilą nastania wiosny dojdzie do jego roztopienia." Przerwa w działaniach wojennych miała tak naprawdę umożliwić przygotowanie się obu stronom konfliktu do kolejnej walki, która miała się rozpocząć już w przyszłym roku.
Wojna domowa została wznowiona przez Jerzego Lubomirskiego w czerwcu 1666 roku. Druga faza konfliktu doprowadziła do bezpośredniego starcia sił rokoszan z wojskami królewskimi pod Mątwami. Bitwa ta w zasadzie przyczyniła się do zakończenia konfliktu i pogodzenia się dwóch zwalczających obozów.
Stanowisko szlachty wobec rokoszu.
Szlachta w Koronie żywo interesowała się rokoszem, a w szczególności tańcem gonionym. Pomiędzy dworkami szlacheckimi krążyły pisma polityczne, a także manifesty zarówno króla, jak i Lubomirskiego. Pierwszy z nich kategorycznie nakazywał siedzieć szlachcie w domach, ponieważ bał się, że zebrana na pospolite ruszenie szlachta przejdzie na stronę Jerzego Lubomirskiego. Dopiero w drugiej fazie konfliktu szlachta przystąpiła do działania popierając Lubomirskiego. Pospolite ruszenie zebrało się z dwóch głównych województw Korony – Wielkopolski i Małopolski.

</doc>
<doc id="297340" url="https://pl.wikipedia.org/wiki?curid=297340" title="Temeria">
Temeria



</doc>
<doc id="297342" url="https://pl.wikipedia.org/wiki?curid=297342" title="Fregaty rakietowe typu 122">
Fregaty rakietowe typu 122

Fregaty rakietowy typu 122 – współczesny niemiecki typ fregaty rakietowej.
Historia.
W 1979 w niemieckiej stoczni "Bremer Vulkan-Werft" w Bremie rozpoczęto budowę pierwszego z okrętów typu 122, była to wielozadaniowa fregata rakietowa przeznaczona do działań na północnym Atlantyku i Morzu Północnym. Pierwszy okręt tego typu wszedł do służby w 1982.
Fregaty tego typu budowano w kilku niemieckich stoczniach, a ostatnia została zbudowana w 1990. Fregaty te budowane były wykorzystaniem rozwiązań wypracowanych w ramach programu unifikacji uzbrojenia NATO. Z tego powodu ich konstrukcja jest zbliżona do holenderskich fregat typu "Kortenaer". Fregaty budowane dla poszczególnych krajów różniły się zastosowanym napędem, uzbrojeniem i wyposażeniem elektronicznym. Łącznie w latach 1982-1990 zbudowano 8 okrętów typu "122".
Użycie.
Fregaty rakietowe tego typu działają w ramach zespołów morskich NATO w operacjach pokojowych m.in. w Bośni i Hercegowinie.
Niemcy.
Fregaty rakietowe typu 122 są używane od 1980 w niemieckiej marynarce wojennej, gdzie znajduje się 8 fregat tego typu, oznaczone są one jako fregaty klasy Bremen.
Lista fregat używanych przez Deutsche Marine:

</doc>
<doc id="297349" url="https://pl.wikipedia.org/wiki?curid=297349" title="I. M. Pei">
I. M. Pei



</doc>
<doc id="297356" url="https://pl.wikipedia.org/wiki?curid=297356" title="Kerr Smith">
Kerr Smith

Kerr Van Cleve Smith (ur. 9 marca 1972 w Exton) – amerykański aktor telewizyjny i filmowy.
Życiorys.
Wczesne lata.
Jego imię Kerr przyjęto po dziadku ze strony matki. Urodził się jako syn Barbary Smith (z domu Hess) i Ricka Smitha, doradcy finansowego. Jego rodzina była pochodzenia niemieckiego, a także szkockiego i angielskiego. Dorastał na przedmieściach Filadelfii z siostrą Allison. Jako nastolatek interesował się głównie muzyką. Wiele czasu spędzał na nauce gry na fortepianie i gitarze. Uczęszczał do Peirce Middle School i Henderson High School w West Chester. 
W ostatniej klasie szkoły średniej wystąpił jako Sir Edward Ramsey w szkolnym przedstawieniu Oscara Hammersteina II "Król i ja" ("The King and I"). Aby zdobyć pieniądze na studia, występował w reklamach telewizyjnych. W 1994 roku ukończył studia na wydziale administracji gospodarczej na University of Vermont. Powrócił do Exton, by wspólnie z ojcem, doradcą finansowym, założyć firmę marketingową. Jednak z czasem postanowił przenieść się do Nowego Jorku i rozpocząć karierę aktorską.
Kariera.
Po raz pierwszy trafił do filmu "12 małp" (1995) z Bruce'em Willisem, jednak wszystkie sceny z jego udziałem wycięto. W latach 1996–97 występował jako Ryder Hughes w operze mydlanej CBS "As the World Turns". W 1998 dołączył do obsady serialu The WB "Jezioro marzeń", w którym przez sześć sezonów grał Jacka McPhee, aż do roku 2003.
Był zawodnikiem softballu w komedii romantycznej "Liga złamanych serc" ("The Broken Hearts Club: A Romantic Comedy", 2000) z Timothy Olyphantem. Brał udział w programie MTV "Punk'd" (2007).

</doc>
<doc id="297357" url="https://pl.wikipedia.org/wiki?curid=297357" title="Janusz Owczarek">
Janusz Owczarek

Janusz Waldemar Owczarek (ur. 4 czerwca 1932 w Sochaczewie, zm. 13 grudnia 2018 we Wrocławiu) – polski działacz państwowy i partyjny w okresie PRL, wojewoda.
Życiorys.
Ukończył studia na Wydziale Prawa i Administracji Uniwersytetu Wrocławskiego. Był sekretarzem prezydium Powiatowej Rady Narodowej w Zgorzelcu (1956–1960) i sekretarzem prezydium Miejskiej Rady Narodowej w Jeleniej Górze (1964–1966), następnie pracował w administracji PZPR. Pełnił m.in. funkcję sekretarza Komitetu Powiatowego PZPR w Jaworze, I sekretarza Komitetu Powiatowego w Nowej Rudzie, sekretarza Komitetu Wojewódzkiego we Wrocławiu, wchodził w skład egzekutywy Komitetu Wojewódzkiego PZPR we Wrocławiu i Legnicy; w latach 1975–1981 zastępca członka Komitetu Centralnego. W latach 1975–1979 był wojewodą legnickim, następnie (do końca lat 80.) wojewodą wrocławskim.
Został odznaczony m.in. Krzyżem Komandorskim i Oficerskim Orderu Odrodzenia Polski.

</doc>
<doc id="297359" url="https://pl.wikipedia.org/wiki?curid=297359" title="Grunt (geologia)">
Grunt (geologia)

Grunt – zespół cząstek mineralnych (niekiedy z substancją organiczną) w postaci osadu, który może zostać rozdrobniony przez rozcieranie w ręku. Grunt składa się z fazy suchej, gazowej (powietrze, a niekiedy inne gazy) i ciekłej (najczęściej woda). Termin „grunt” stosuje się także przy mieszankach zawierających materiały wytworzone przez człowieka, ale wykazujące podobne właściwości (np. żużle, popioły lotne).

</doc>
<doc id="297360" url="https://pl.wikipedia.org/wiki?curid=297360" title="OH">
OH



</doc>
<doc id="297361" url="https://pl.wikipedia.org/wiki?curid=297361" title="Buada Lagoon">
Buada Lagoon

Buada Lagoon – niewielki słodkowodny staw (jeziorko) położony w centralnej części Nauru. Obok niego wytyczona jest droga, która wiedzie do centrum wyspy, Aiwo. "Buada Lagoon" położone jest w dystrykcie Buada. Uchodzi za najpiękniejszy i najromantyczniejszy zakątek wyspy. 
Jeziorko jest jedynym źródłem wody słodkiej na wyspie, gdzie nie ma ani jednej rzeki czy strumyka. Jego zasoby nie wystarczyłyby na potrzeby 13 tysięcy mieszkańców, dlatego wodę pitną uzyskuje się drogą importu z Australii lub odsalania wody morskiej.

</doc>
<doc id="297362" url="https://pl.wikipedia.org/wiki?curid=297362" title="Turia (rzeka w Hiszpanii)">
Turia (rzeka w Hiszpanii)

Turía, Río Turía, w górnym biegu Guadalaviar – rzeka we wschodniej Hiszpanii o długości 280 km.
Rzeka wypływa ze źródeł w pasmie Muela de San Juan (Góry Iberyjskie), pomiędzy Montes Universales i Sierra de Javalambre tworzy głęboki przełom, a w Walencji uchodzi do Zatoki Walenckiej (Morze Śródziemne).
Główne dopływy:
Ważniejsze miejscowości nad Turíą to: Albarracín, Gea de Albarracín, San Blas, Teruel, Ademuz, Chulilla, Gestalgar, Riba-roja de Túria i Walencja.

</doc>
<doc id="297363" url="https://pl.wikipedia.org/wiki?curid=297363" title="Równanie diofantyczne">
Równanie diofantyczne

Równanie diofantyczne – równanie postaci:
gdzie formula_2 jest formula_3-argumentową funkcją formula_4 i którego rozwiązania szuka się w dziedzinie liczb całkowitych lub rzadziej wymiernych. Jeżeli formula_2 jest wielomianem ze współczynnikami całkowitymi, to takie równanie nazywamy "algebraicznym równaniem diofantycznym".
Typowe problemy.
Badając dane równanie diofantyczne, staramy się przede wszystkim odpowiedzieć na następujące pytania:
W przypadku wielu prostych równań te i inne pytania pozostawały bez odpowiedzi przed długie lata, a próby znalezienia ich częstokroć prowadziły do głębokich badań i rozwoju nowych teorii matematycznych. Klasycznym przykładem jest wielkie twierdzenie Fermata, które pozostawało bez dowodu przez blisko 350 lat.
Ogólna charakterystyka.
Jednym z podstawowych problemów teorii równań diofantycznych jest znalezienie efektywnych sposobów wyznaczenia rozwiązań danego równania. Okazało się, że nie istnieje algorytm, który w każdym przypadku prowadziłby do rozwiązania równania diofantycznego. Znane są tylko algorytmy rozwiązywania równań liniowych i kwadratowych wielu zmiennych oraz pewnych szczególnych przypadków równań wyższych stopni.
Często nie potrafimy odpowiedzieć na podstawowe pytania: czy dane równanie diofantyczne ma choć jedno rozwiązanie, czy liczba tych rozwiązań jest skończona, czy jest ich nieskończenie wiele?
Stale używanym narzędziem teorii równań diofantycznych (i w ogóle w teorii liczb) jest stworzona przez Gaussa teoria kongruencji. Kongruencja to przystawanie liczb „modulo formula_3”: liczby formula_11 i formula_12 przystają modulo formula_30 jeżeli ich różnica formula_31 dzieli się bez reszty przez formula_30 co zapisuje się: formula_33
Klasycznym przykładem równania diofantycznego, rozwiązanego przez samego Diofantosa (to od jego nazwiska ukuto nazwę tego działu matematyki; Diofantosa interesowały rozwiązania w liczbach wymiernych, a nie naturalnych), jest problem trójkątów pitagorejskich. Szukamy rozwiązań w liczbach naturalnych równania: formula_34 Przykładowe rozwiązania to następujące trójki pitagorejskie: (3, 4, 5), (5, 12, 13)... Rozwiązania niebędące wielokrotnościami innych rozwiązań to tzw. „rozwiązania właściwe” lub "trójkąty pitagorejskie, właściwe". Nieskończoną serię takich rozwiązań uzyskała już szkoła Pitagorasa.
Wszystkie rozwiązania właściwe równania Pitagorasa w liczbach naturalnych formula_35 można uzyskać ze wzorów podanych przez Diofantosa: formula_36 formula_37 formula_38 gdzie formula_39 formula_40 to liczby naturalne, przy czym formula_41 Jeśli formula_42 i formula_40 są względnie pierwsze, o różnej parzystości, to uzyskuje się rozwiązania właściwe. W ten sposób można uzyskać wszystkie rozwiązania właściwe.
Liczby zespolone pozwalają określić trójkąt pitagorejski jako formula_44 gdzie formula_45 jest liczbą zespoloną, o całkowitej części rzeczywistej i urojonej, i o całkowitym module formula_46
Istnieje też geometryczna konstrukcja Vogelera umożliwiająca znajdowanie trójkątów pitagorejskich, ale nie ma znaczenia praktycznego. Sposób Vogelera pozwala również skonstruować wszystkie ułamki pitagorejskie: każda znaleziona trójka pitagorejska generuje trzy następne.
Metody rozwiązywania.
Podstawowe metody.
Metoda dekompozycji.
Polega na przekształceniu równania z postaci:
do postaci:
gdzie formula_49 i formula_50
Następnie liczbę formula_11 rozkładamy na formula_42 czynników pierwszych. Każdy taki rozkład daje układ równań postaci:
Suma zbioru rozwiązań tych układów daje zbiór rozwiązań równania formula_54
Przykład.
Rozważmy równanie:
I przekształćmy je w następujący sposób:
Odpowiada to dwóm możliwościom:
co daje rozwiązanie:formula_60 lub formula_61
Rozwiązania z wykorzystaniem nierówności.
Metoda polega na ograniczeniu przestrzeni potencjalnych rozwiązań równania do skończonego zbioru.
Przykład.
Szukamy wszystkich par liczb całkowitych formula_62 spełniających równanie:
Po pierwsze, rozwiązaniem powyższego równania są wszystkie pary postaci formula_64
Teraz rozważmy takie rozwiązania, że formula_65 wtedy równanie możemy podzielić obustronnie przez formula_66
i przekształcić do postaci:
Z tego wynikają nierówności formula_69 i formula_70 ograniczające położenie niewiadomych formula_71 do przedziału formula_72 Ponieważ rozpatrujemy rozwiązania w dziedzinie liczb całkowitych, daje to dziewięć potencjalnych rozwiązań. Poprzez sprawdzenie każdej możliwości z osobna możemy pokazać, że rozwiązaniami są pary: formula_73 formula_74 formula_75 formula_76 formula_77
Metoda parametryczna.
W niektórych przypadkach zbiór rozwiązań równania formula_78 można opisać jako:
gdzie formula_80 są formula_40-argumentowymi funkcjami o wartościach całkowitych i formula_82 Metoda parametryczna jest często wykorzystywana w sytuacjach, gdy nie jest możliwe pokazanie explicite wszystkich rozwiązań równania, ponieważ jest ich nieskończenie wiele.
Przykład.
Określić w podanej wyżej postaci nieskończenie wiele rozwiązań poniższego równania:
Rozważmy podzbiór rozwiązań takiej postaci, że formula_84 w ten sposób otrzymujemy równanie:
Biorąc formula_86 i formula_87 formula_88 powyższe równanie jest spełnione. W ten sposób otrzymujemy rodzinę rozwiązań w postaci:

</doc>
<doc id="297364" url="https://pl.wikipedia.org/wiki?curid=297364" title="Faza górotwórcza">
Faza górotwórcza

Faza górotwórcza – etap orogenezy o nasilonej aktywności ruchów górotwórczych na niektórych obszarach Ziemi, wskutek którego powstają góry.
Najważniejsze fazy górotwórcze w poszczególnych orogenezach:

</doc>
<doc id="297365" url="https://pl.wikipedia.org/wiki?curid=297365" title="Edward Albee">
Edward Albee

Edward Franklin Albee (ur. 12 marca 1928 w Waszyngtonie, zm. 16 września 2016 w Montauk) – amerykański dramaturg, który w swoich utworach wyrażał bunt skierowany przeciwko konformizmowi, a także izolacji niektórych amerykańskich środowisk intelektualnych.
Życiorys.
Urodził się jako Edward Harvey w Waszyngtonie (lub gdzieś w Wirginii), jako syn nieznanego ojca i Louise Harvey. Nie znał swoich biologicznych rodziców, a 18 dni później został oddany do adopcji w Nowym Jorku. Adoptowany przez Reeda A. Albee przedsiębiorcę teatralnego, syna Edwarda Franklina Albee II, multimilionera spadkobiercy Keith-Albee Vaudeville Circuit, oraz Frances Cotter, jako Edward Franklin Albee III i wychowany w Larchmont w stanie Nowy Jork, 18 mil od Manhattanu.
Przerwał podjęte studia i wyjechał do Włoch, gdzie podjął pierwsze próby literackie. Po powrocie do Stanów Zjednoczonych w 1959 r. opublikował jednoaktówkę "Opowiadanie o ZOO", która szybko weszła do repertuaru teatrów na całym świecie. 
Tworzył jednoaktówki surrealistyczne oraz dramaty psychologiczne. W jego dziełach widać wyraźne związki z teatrem absurdu. Sztuki "Chwiejna równowaga" i "Seascape" zostały uhonorowane nagrodami Pulitzera. Z kolei "Kto się boi Wirginii Woolf?" została zekranizowana, a w głównych rolach wystąpili Elizabeth Taylor i Richard Burton.
Był zdeklarowanym homoseksualistą.

</doc>
<doc id="297366" url="https://pl.wikipedia.org/wiki?curid=297366" title="Sub Pop">
Sub Pop

Sub Pop – muzyczna wytwórnia mająca swoją siedzibę w Seattle. Zasłynęła wydając płyty takich zespołów jak Nirvana czy Soundgarden, które były wtedy znane tylko na lokalnej scenie. Jest często uważana za wytwórnię, która spopularyzowała grunge.
Historia.
Sub Pop zaczął działać w 1980 roku jako fanzin "Subterranean Pop" (nazwa została zmieniona na Sub Pop już w drugim numerze). Założył ją Bruce Pavitt, silnie związany z grupą Soundgarden. Biorąc przykład z "Fast Forward" (był to fanzin kasetowy) Sub Pop co jakiś czas wydawał własną kompilację zawierającą piosenki amerykańskich zespołów (tylko parę zagranicznych zespołów pojawiło się w tamtych wydaniach). Na rynku pojawiło się tylko 9 publikacji tego fanzinu: 6 magazynów i 3 kasety (numery 5, 7 i 9). Następnie Sub Pop pojawiał się jako kolumna poświęcona muzyce w gazecie "The Rocket" przez wiele lat.
W 1986 roku Kim Thayil (gitarzysta Soundgarden) przedstawił Pavittowi Jonathana Ponemana. We dwójkę założyli wytwórnię płytową. Przystąpiło do niej parę zespołów z lokalnej sceny muzycznej w Seattle. Pavitt i Poneman starali się jak mogli, żeby ich wypromować, co w konsekwencji spowodowałoby popularność ich wytwórni. Na początku powstał Sub Pop Singles Club, serwis subskrypcyjny, który co miesiąc wysyłał do członków single lokalnych zespołów. To spowodowało, że Sub Pop stał się silną i znaną firmą kojarzoną z muzyką Seattle. Aby spowodować wzrost popularności muzyki grunge na świecie Pavitt i Poneman zaprosili do swojego miasta dziennikarza z brytyjskiego magazynu "Melody Maker" (Everett True), aby ten napisał artykuł o lokalnej scenie muzycznej. Sub Pop zdobył jednak popularność na fali sukcesów takich grup jak Nirvana czy Soundgarden. 
Mimo że Sub Pop przyczynił się do spopularyzowania grunge, niektórzy fani tej muzyki krytykują Pavitta i Ponemana za ich działania. Twierdzą oni, że były one spowodowane chęcią zysku, a nie miłością do muzyki. 

</doc>
<doc id="297367" url="https://pl.wikipedia.org/wiki?curid=297367" title="Sub pop">
Sub pop



</doc>
<doc id="297370" url="https://pl.wikipedia.org/wiki?curid=297370" title="Polskie Stronnictwo Chrześcijańskiej Demokracji">
Polskie Stronnictwo Chrześcijańskiej Demokracji

Polskie Stronnictwo Chrześcijańskiej Demokracji (Chrześcijańska Demokracja, PSChD) – ugrupowanie działające w II Rzeczypospolitej, powstałe w 1919 w wyniku połączenia ugrupowań chadeckich z Galicji, Kongresówki i byłego zaboru pruskiego oraz ziem śląskich. W latach 1920–1925 występowało pod nazwą Chrześcijańsko-Narodowe Stronnictwo Pracy (ChNSP). Przywódcami partii byli m.in. Józef Chaciński (1920–1922 i 1927–1928), Tadeusz Błażejewicz (1922–1923) i Wojciech Korfanty (1931–1935). W 1937 PSChD rozwiązało się, współtworząc Stronnictwo Pracy.
Historia.
Geneza.
Powstało ono w wyniku scalenia organizacji o podobnym programie politycznym, działających w poszczególnych zaborach: chrześcijańskich związków zawodowych, śląskich i wielkopolskich stowarzyszeń rzemieślniczych i robotniczych oraz galicyjskiego ruchu spółdzielni rolnych.
W Kongresówce od 1906 działało Stowarzyszenie Robotników Chrześcijańskich w Królestwie Polskim, a w prowincjach zabranych Stowarzyszenie Katolickie Robotników na Wileńszczyźnie. W zaborze austriackim od 1908 istniało Stronnictwo Chrześcijańsko-Socjalne. W 1918 w Galicji powstało Chrześcijańsko-Narodowe Stronnictwo Robotnicze. W dniach 7–8 września 1919 w Krakowie odbył się I Zjazd Polskiego Stronnictwa Chrześcijańskiej Demokracji, na którym chadeckie ugrupowania połączyły się w jedną partię.
Chrześcijańsko-Narodowe Stronnictwo Pracy.
W maju 1920 PSChD przemianowało się na Chrześcijańsko-Narodowe Stronnictwo Pracy. Jego organem prasowym była „Siła”. W 1922 w skład ChNSP weszło Chrześcijańskie Zjednoczenie Ludowe. 16 sierpnia tego samego roku ChNSP weszło w skład koalicji Chrześcijański Związek Jedności Narodowej (tzw. Chjena) wraz ze Związkiem Ludowo-Narodowym, Narodowo-Chrześcijańskim Stronnictwem Ludowym i Chrześcijańsko-Narodowym Stronnictwem Rolniczym. W wyborach parlamentarnych w tym samym roku koalicja zdobyła 28,81% głosów, uzyskując 163 mandaty poselskie (na 444) i 48 (na 111) senatorskich. Samemu ChNSP przypadły 44 mandaty poselskie i 7 senatorskich (największe poparcie uzyskało na terenie byłego zaboru pruskiego i Śląska Cieszyńskiego, a najmniejsze w Galicji). Partie powołały oddzielne kluby. Klub ChNSP był czwarty pod względem liczebności w Sejmie RP I kadencji.
17 maja 1923 chadecy zawarli pakt lanckoroński wspólnie z ZLN i Polskim Stronnictwem Ludowym „Piast”, tworząc tzw. koalicję Chjeno-Piast, która 11 dni później utworzyła drugi rząd Wincentego Witosa. Stanisław Nowodworski z ChNSP został w nim ministrem sprawiedliwości. 27 października tego samego roku urzędy wicepremiera i ministra bez teki w tym rządzie objął Wojciech Korfanty. Rząd ustąpił 14 grudnia tego samego roku.
1925–1937.
W 1925 ChNSP powróciło do nazwy PSChD. W 1926 reaktywowano Chjeno-Piasta, kiedy to 10 maja powołano trzeci rząd Wincentego Witosa, w którym Stefan Piechocki z PSChD objął urząd ministra sprawiedliwości. Jednak już 4 dni później rząd obalony został przez przewrót majowy, w wyniku którego rządy na 13 lat objęła sanacja. Po przewrocie PSChD stało się jedyną aktywną partią chadecką na polskiej scenie politycznej. W ciągu kolejnych dwóch lat część działaczy przeszła do obozu sanacyjnego. Ponadto od 11 grudnia 1927 do 1 października 1930 lokalna organizacja śląska działała odrębnie, poza strukturami organizacji krajowej.
W wyborach parlamentarnych w 1928 PSChD startowało wspólnie z PSL „Piast” w ramach Polskiego Bloku Katolickiego, który uzyskał 6,7% głosów i 33 mandaty poselskie, z czego chadekom przypadło 16. W Senacie PSChD otrzymało 6 mandatów. Partie powołały osobne kluby. PSChD nie udało się nawiązać współpracy ze Stronnictwem Narodowym, jednak w 1929 weszło ono w skład antysanacyjnego Centrolewu wspólnie z PSL „Piast”, PSL „Wyzwolenie”, Narodową Partią Robotniczą, Polską Partią Socjalistyczną i Stronnictwem Chłopskim. W wyborach parlamentarnych w 1930 partia wystartowała jednak niezależnie od Centrolewu jako Katolicki Blok Ludowy, wystawiając listę jedynie w 7 okręgach (1/3). Lokalnie zawierała sojusze: z PSL „Piast” i NPR na Śląsku, z PSL „Piast” w Małopolsce Zachodniej, z SN na Kresach i z sanacyjnym BBWR w Małopolsce Wschodniej. PSChD uzyskało 15 mandatów poselskich i 6 senatorskich. Centrolew rozpadł się w 1931. W listopadzie tego samego roku od partii odłączyły się współpracujące z sanacją organizacje z Małopolski Wschodniej (województw lwowskiego, stanisławowskiego i tarnopolskiego). W 1933 z PSChD odeszła kolejna grupa działaczy, która wspólnie z wcześniejszymi rozłamowcami utworzyła 2 lutego 1934 prosanacyjne Zjednoczenie Chrześcijańsko-Społeczne. W 1935 z kolei odeszły grupy antysanacyjne, które utworzyły Chrześcijańskie Stronnictwo Ludowe i Stronnictwo Chrześcijańskiej Demokracji. Wybory parlamentarne w tym samym roku zostały przez PSChD zbojkotowane.
W latach 1934–1936 PSChD popierało koncepcję Ignacego Jana Paderewskiego zwaną Front Morges, czyli koalicję tej partii z NPR i Stronnictwem Ludowym, która jednak zakończyła się fiaskiem. Jednak w wyniku współpracy PSChD z NPR doszło ostatecznie do połączenia obu ugrupowań oraz kombatanckiego Związku Hallerczyków w nową partię Stronnictwo Pracy, co nastąpiło 10 października 1937.
Program.
Program PSChD był typowo chrześcijańsko-demokratyczny. Partia chciała odparcia bolszewizmu jako antychrześcijańskiego. Popierała „oparcie budowy państwa i społeczeństwa na ideologii chrześcijaństwa”. Religijne wartości moralne były zdaniem partii kluczowe dla życia zarówno jednostki, jak i całego narodu; dla odrodzenia duchowego oraz materialnego. Przez pryzmat nauki Kościoła partia patrzyła na kwestie polityczne, społeczne i gospodarcze. PSChD opowiadało się za bezpłatną edukacją, prowadzącą do rozwoju intelektualnego, obywatelskiego i moralno-religijnego. Według ugrupowania państwo powinno walczyć ze środkami „podniecającymi i odurzającymi” oraz zapobiegać „szerzeniu się literatury i sztuki o podkładzie pornograficznym”, a także „zapewnić nierozerwalność węzła małżeńskiego”. PSChD opowiadało się za wolnością gospodarczą, jednak bez przekroczenia pewnych nieetycznych granic. Sprzeciwiało się wyzyskowi kapitału i nadużycia własności prywatnej i wolności gospodarczej. Celem podatków było według Stronnictwa „wzmożenie zdolności płatniczej” społeczeństwa, a nie ściąganie z niego jak największej ich ilości. PSChD opowiadało się także za przekazaniem samorządowi terytorialnemu części kompetencji administracji państwowej. Państwo winno według ugrupowania pełnić funkcję służebną w stosunku do narodu. Wizja stosunków między warstwami społecznymi była według chadeków niekonfliktowa, w przeciwieństwie do wizji socjalistycznej. Praca była według ugrupowania „środkiem do zaspokajania potrzeb samego pracownika i jego rodziny”, natomiast źródłem własności miała być praca i oszczędność. Źródłem bogactwa była według PSChD warstwa średnia. Partia dostrzegała niebezpieczeństwo wynikające z drastycznych nierówności społecznych, jednak zdecydowanie występowała przeciw rozwiązaniom socjalistycznym i komunistycznym. Powoływała się na encyklikę papieża Leona XIII "Rerum novarum".

</doc>
<doc id="297371" url="https://pl.wikipedia.org/wiki?curid=297371" title="Stanisław Panek (antropolog)">
Stanisław Panek (antropolog)

Stanisław Panek (ur. 12 maja 1916 w Lutczy, zm. 10 sierpnia 1999 w Krakowie) – polski antropolog, profesor i rektor Akademii Wychowania Fizycznego w Krakowie.
Życiorys.
W czasie II wojny światowej był żołnierzem Armii Krajowej (pseudonim „Gil”). Był oficerem dywersji Podokręgu Rzeszów AK i Okręgu Kraków AK. Organizował i dowodził akcjami bojowymi. Dosłużył stopnia porucznika. Był więziony w sowieckich łagrach.
Po wojnie ukończył Studium Wychowania Fizycznego (1949) i Wydział Matematyczno-Przyrodniczy (1952) Uniwersytetu Jagiellońskiego; w 1960 obronił na UJ doktorat nauk przyrodniczych, a w 1965 habilitował się. Od 1949 był związany z krakowską Akademią Wychowania Fizycznego, kolejno jako asystent, starszy asystent, adiunkt i zastępca profesora; w 1965 jako docent objął kierownictwo Katedry Biologii i Antropologii, w 1972 został profesorem nadzwyczajnym, w 1983 profesorem zwyczajnym. Od 1972 był profesorem w Instytucie Biomedycznych Problemów Wychowania Fizycznego AWF, w latach 1960-1961 pełnił funkcję dziekana Wydziału Wychowania Fizycznego, a 1968-1978 rektora uczelni. W 1980 został pierwszym przewodniczącym Komisji Uczelnianej NSZZ "Solidarność".
Od 1966 r. należał do Komitetu Antropologii Polskiej Akademii Nauk, od 1976 do Komitetu Rozwoju Człowieka PAN. Działał w Akademickim Związku Sportowym. 8 października 1996 odebrał doktorat "honoris causa" krakowskiej AWF.
Pochowany na Cmentarzu Rakowickim w Krakowie.
Niektóre publikacje naukowe:

</doc>
<doc id="297375" url="https://pl.wikipedia.org/wiki?curid=297375" title="Martín Péres de Siones">
Martín Péres de Siones

Marcin Perez de Siones (hiszp. "Martín Pérez de Siones") – wielki mistrz zakonu Calatrava w latach 1170–1182.
Wywodził się z Tarazony w Aragonii.
Na początku swoich rządów mistrz musi się zmagać z niebezpieczeństwem rozbicia zakonu, gdyż część braci na zwierzchnika zakonu wybiera Diego Garcię. Schizma ta zostaje jednak szybko przezwyciężona (w 1172 r.).
Czas rządów de Sionesa to czas zdobywanie nowych członków zakonu, udział w walkach z Maurami i uzyskiwanie nowych przywilejów, w tym prawa do wszystkich zamków, zdobytych przez zakon na muzułmanach, i posiadłości w miastach, zdobytych przy udziale zakonu (przywilej Alfonsa VIII z 28 czerwca 1173 r.). To także czas licznych nadań od króla i wielmożów kastylijskich, w tym zamków w Almoguera, Aceca i Cogolludo czy gajów oliwnych z Talaverze. W 1174 r. papież Aleksander III nakazuje mistrzowi posłuszeństwo arcybiskupowi Toledo, potwierdzając zależność zakonu od lokalnej władzy kościelnej, potwierdzone w roku następnym zobowiązaniem mistrza przez papieża do odprowadzania dziesięciny z posiadłości zakonnych do kasy arcybiskupstwa w Toledo.
W 1170 r. pod jego dowództwem rycerze zakonni walczą przeciwko Maurom w bitwie pod Fuencalda i pokonując ich, uwalniają od oblężenia zamek w Almodóvar del Campo, który zostaje później przez de Sionesa odbudowany. Dwustu jeńców muzułmańskich zostaje na rozkaz wielkiego mistrza straconych.
W 1174 r. zakon otrzymuje zamek w Zorita de los Canes, który zostaje przez wielkiego mistrza przekształcony w potężną twierdzę z liczną załogą i bogatym wyposażeniem.

</doc>
<doc id="297376" url="https://pl.wikipedia.org/wiki?curid=297376" title="Proces załogi Natzweiler-Struthof">
Proces załogi Natzweiler-Struthof

Proces załogi Natzweiler-Struthof – jeden z procesów wytoczonych przez aliantów funkcjonariuszom hitlerowskich obozów koncentracyjnych po zakończeniu II wojny światowej. 
Proces toczył się od 9 kwietnia do 5 maja 1946 przed Brytyjskim Trybunałem Wojskowym w Wüppertalu, a na ławie oskarżonych zasiadło 6 byłych członków załogi obozu koncentracyjnego Natzweiler-Struthof. Wśród nich znalazł się komendant obozu Friedrich Hartjenstein. Wszyscy oskarżeni zostali uznani za winnych popełnienia zbrodni wojennych i zbrodni przeciwko ludzkości. Trzech z nich skazanych zostało na karę śmierci. Jednak w przypadku Hartjensteina wyrok nie został wykonany, gdyż Brytyjczycy wydali go celem osądzenia Francuzom. Został on następnie ponownie skazany na śmierć, lecz ostatecznie zmarł we francuskim więzieniu. Pozostałe dwa wyroki śmierci wykonano przez powieszenie 11 października 1946. Trzech oskarżonych skazanych zostało na kary więzienia od 10 do 15 lat. 
Wyrok Brytyjskiego Trybunału Wojskowego:

</doc>
<doc id="297377" url="https://pl.wikipedia.org/wiki?curid=297377" title="Leopold Endel-Ragis">
Leopold Endel-Ragis

Leopold Marcin Endel-Ragis, ps. "Śląski", "Lipiński" (ur. 11 listopada 1894 w Żółkwi, zm. 19 lutego 1943 w Warszawie) – pułkownik dyplomowany piechoty Wojska Polskiego, komendant Okręgu Kielce-Radom Związku Walki Zbrojnej od października 1939 roku do grudnia 1941 roku.
Działalność niepodległościowa w czasie I wojny światowej.
Syn Mikołaja i Xawery z Falęckich. Uczęszczał do seminarium nauczycielskiego we Lwowie. Tam złożył maturę i był członkiem „Strzelca”. W 1911 ukończył kurs niższy (szkołę podoficerską), a rok później kurs wyższy (szkołę oficerską). Był jednym z 66 słuchaczy kursu wyższego odznaczonych przez Józefa Piłsudskiego znakiem oficerskim tzw. „Parasolem”.
W czasie I wojny światowej pełnił służbę w Legionach Polskich (8 sierpnia 1914 – 13 października 1917). Był porucznikiem 5 pułku piechoty Legionów. Po kryzysie przysięgowym wcielony do cesarskiej i królewskiej armii (15 października 1917 – 10 maja 1918). Mimo posiadanego stopnia oficerskiego skierowany został przez Austriaków na kurs oficerski. 1 listopada 1918 został komendantem IV Okręgu POW w Piotrkowie.
Służba w Wojsku Polskim w latach 1918-1939.
20 listopada 1918 na czele 500 osobowego oddziału złożonego z członków IV Okręgu POW podporządkował się dowódcy Okręgowego Piotrkowskiego Pułku Piechoty, płk. Janowi Rządkowskiemu. Dwa dni później objął dowództwo II batalionu, w skład którego weszli członkowie POW. W szeregach pułku (10 grudnia przemianowanego na 26 pułk piechoty) uczestniczył w wojnie z bolszewikami. Wyróżnił się w czasie zagonu na Kowel.
W 1921 ukończył kurs informacyjny dla wyższych dowódców w Warszawie, a w latach 1922–1924 był słuchaczem III Kursu Normalnego Wyższej Szkoły Wojennej w Warszawie. W szkole pełnił funkcję starszego kursu. 1 października 1924, po ukończeniu kursu i uzyskaniu tytułu oficera Sztabu Generalnego, otrzymał przydział do Oddziału III Sztabu Generalnego WP. W 1924 pełniąc służbę w Oddziale III SG WP był podwładnym płk. SG Franciszka Włada oraz pozostawał oficerem nadetatowym 26 pułku piechoty.
1 grudnia 1924 Prezydent RP Stanisław Wojciechowski, na wniosek ministra spraw wojskowych, gen. dyw. Władysława Sikorskiego, awansował go do stopnia podpułkownika ze starszeństwem z dniem 15 sierpnia 1924 i 56. lokatą w korpusie oficerów piechoty.
13 września 1925 otrzymał przeniesienie do 7 Dywizji Piechoty w Częstochowie na stanowisko szefa sztabu. 31 marca 1927 ogłoszono jego przeniesienie do 8 pułku piechoty Legionów w Lublinie na stanowisko dowódcy pułku. 24 grudnia 1929 Prezydent RP Ignacy Mościcki mianował go pułkownikiem ze starszeństwem z dniem 1 stycznia 1930 i 12. lokatą w korpusie oficerów piechoty. Z dniem 1 grudnia 1930 został przeniesiony do Dowództwa Okręgu Korpusu Nr II w Lublinie na stanowisko szefa sztabu. W grudniu 1934 został mianowany na stanowisko dowódcy piechoty dywizyjnej 9 Dywizji Piechoty w Siedlcach. W marcu 1939 roku wyznaczony został na dowódcę 22 Dywizji Piechoty Górskiej w Przemyślu. Zastąpił na tym stanowisku gen. bryg. Mieczysława Borutę-Spiechowicza, który został dowódcą Grupy Operacyjnej „Bielsko” w Armii „Kraków”.
Walka w kampanii wrześniowej 1939 roku.
Według planów Naczelnego Wodza 22 Dywizja Piechoty Górskiej miała zostać przydzielona jako odwód do Armii „Łódź” gen. dyw. Juliusza Rómmla, lecz opóźnione wskutek zbyt późnego zmobilizowania oraz ciągłych bombardowań linii kolejowych transporty Dywizji nigdy nie dotarły do celu.
Wskutek katastrofalnej sytuacji w rejonie Częstochowy i próśb o odwody gen. bryg. Antoniego Szyllinga – dowódcy Armii „Kraków” – marszałek Edward Śmigły-Rydz skierował już 1 września będącą dopiero w rejonie Sandomierza dywizję do jego dyspozycji. Została ona zawrócona i skierowana pośpiesznymi transportami przez Kraków i ostatecznie wyładowana 2 i w nocy z 2 na 3 września w rejonie Olkusza. Przed tym wydzielono w celu wzmocnienia południowego odcinka frontu po batalionie z 5. i 6. pułku strzelców podhalańskich i skierowano do 156. pułku piechoty ppłk Ignacego Młyńca jako jego II i III batalion z niezmobilizowanej 45 Dywizji Piechoty Rezerwowej. Całość dywizji (bez dwóch batalionów z 5 i 6 pułku) pod dowództwem płk. Endela Ragisa rozwinęła się obronnie wokół Olkusza w oczekiwaniu na oddziały Grupy Operacyjnej „Śląsk” gen. bryg. Jana Jagmin-Sadowskiego i oddziały niemieckie z VIII Korpusu Armijnego. Od chwili przejścia oddziałów Grupy Fortecznej „Katowice” z GO „Śląsk” dywizja stanowiła najbardziej wysuniętą na północ wielką jednostką z Armii „Kraków” (nie licząc Krakowskiej Brygady Kawalerii, wkrótce odwołanej do ochrony skrzydła i mostów na Wiśle w Baranowie Sandomierskim). W ciężkich walkach opóźniających, w których 22 Dywizja ponosiła coraz większe straty, płk dypl. Endel-Ragis ze swymi oddziałami doszedł do Staszowa, gdzie drogę odwrotu zastąpił dywizjon rozpoznawczy z VII Korpusu Armijnego wzmocniony batalionem saperów zmotoryzowanych i czołgami z 5 Dywizji Pancernej. Płk Ragis, chcąc rozbić Niemców bezustannie zagrażających jego skrzydłu, uzyskał w końcu możliwość realizacji swych planów i po wielokrotnych prośbach wymógł na dowódcy Armii „Kraków” pozwolenie na uderzenie, jednakże tylko częścią dywizji. Płk Endel-Ragis, defetystycznie nastawiony do zaistniałej sytuacji, podzielił sztab swej dywizji i poszczególne grupy przydzielił do poszczególnych kolumn (sam znalazł się przy 5 pułku) oraz wydał nie rokujące powodzenia rozkazy do przebijania się. Dywizja w bardzo ciężkim nocnym boju rozbiła niemiecki oddział zaporowy niszcząc bardzo dużo sprzętu nieprzyjacielskiego i biorąc wielu jeńców, jednak poniosła bardzo ciężkie straty i nie mając w praktyce dowódcy uległa rozsypce (9/10 IX płk Ragis widząc lokalną klęskę oddziałów 5 pułku i myśląc, że to część totalnej klęski jego dywizji, (próbował popełnić samobójstwo strzelając do siebie z pistoletu). 6 pułk strzelców podhalańskich ppłk. Dobrzańskiego bardzo ciężko skrwawiony zdołał przedrzeć się przez linię frontu i po dalszym odwrocie przyłączył się do oddziałów Frontu Północnego za Wisłą, natomiast 2 pułk strzelców podhalańskich płk. Szlaszewskiego znakomicie dowodzony (był przy nim szef sztabu dywizji) przedarł się do własnych wojsk z GO „Śląsk” zbierając po drodze wielu rozbitków z 5. i 6. pułku. Reszta dywizji (5 pspodh., oddziały dywizyjne i większość artylerii została zniszczona przez wysłane na pomoc oddziałowi zaporowemu jednostki 5 Dywizji Pancernej. Mimo ciężkiej rany postrzałowej głowy pułkownik Endel-Ragis został odratowany przez medyków z jego dywizji, a następnie pod opieką lekarzy niemieckich zdołał odzyskać zdrowie.
Podczas okupacji niemieckiej od października 1939 roku oficer Służby Zwycięstwu Polski. Od grudnia 1941 roku inspektor Komendy Głównej Związku Walki Zbrojnej, następnie Armii Krajowej.
Pochowany na cmentarzu Bródnowskim w Warszawie (kwatera 35K-3-31).

</doc>
<doc id="297378" url="https://pl.wikipedia.org/wiki?curid=297378" title="Smenchkare">
Smenchkare

Smenchkare (lub Semenchkare lub Semenechkare lub Smenkare) – faraon starożytnego Egiptu z XVIII dynastii, z okresu Nowego Państwa.
Nie wiadomo jest jego dokładne pochodzenie oraz stopień pokrewieństwa z innymi członkami rodziny królewskiej. Był mężem Meritaton - najstarszej córki faraona Echnatona, z którym prawdopobnie współrządził. 
Pochodzenie i rodzina.
Z tego powodu, że pamięć o tzw. okresie Amarna, w czasie które Smenchkare panował, została potępiona, niewiele o nim można powiedzieć z pewnością; istnieje wiele teroii i spekulacji o jego pochodzeniu i roli, którą odgrywał. Przyjmuje się, że był on członkiem egipskiej rodziny królewskiej, bratem albo synem faraona Amenchotepa IV Echnatona. Jeśli był on jego bratem, to matką prawdopobnie była Wielka Małżonka Królewska i głowna żona faraona Amenhotepa III Teje albo księżniczka Sitamon. Istnieje też teoria, że Smenchkare był synem starszego brata Echnatona księcia Totmesa i nieznanej kobiety, możliwie jednej z jego sióstr.
Z pewnością wiadomo, że Smenchkare ożenił się ze starszą córką Echnatona Meritaton, której nadano tytuł Wielkiej Małżonki Królewskiej. Inskrypcje wspominają również o Królewskiej Córce Meritaton Taszerit (egipsk. Młodsza Meritaton), która prawdopobnie była dzieckiem Meritaton i Smenchkare.
Smenchkare jako Faraon.
Okres panowania.
Z powodów, wspomnianych wyżej, brakuje jasnych źródeł, opisujących charakter rządów Smenchkare. Przyjęta jest pozycja, że czas jego panowania jako faraona był dosyć krótki. 
Najprawdopodobniej, umarł on w ciągu pierwszego roku swojego panowania. Świadczą o tym etykiety winne: pierwsza, pochodząca z "domu Smenchkare", ma jako datę I Rok Królewski; druga, też datowana na I Rok Królewski, mówi o faraonie "Smenchkare, (umarły)".
Niektórzy Egyptolodzy przypuszczają również, że jego rządy trwały 2 bądź 3 lata. Opierają się na dowody archeologiczne - kilka etykiet wina z Tell el-Amarna, na których nie ma imienia faraona, ale jest oznaczony rok panowania 2 albo 3. Jednakże może to oznaczać lata panowania innych faraonów amarneńskich, i niekoniecznie jest to dowodem na długość rządów Smenchkare.
Hala Smenchkare.
Jedną wśród nielicznych zabytków i artefaktów, które by świadczyły cokolwiek o rządach Smenchkare, jest wielka Hala Smenchkare (także nazywana Halą Koronacyjną), która została wybudowana obok Głownego Królewskiego Pałacu w Amarnie w 15. roku panowania Echnatona. Prawdopodobnie, była ona poświęcona jakiemuś ważnemu wydarzeniu, związanemu z Smenchkare.
Datowanie rządów Smenchkare.
Problem, na który rok (albo lata) należy datować okres rządów Smenchkare i jakie jest jego miejsce w porządku faraonów amarneńskich po Echnatonie nie został jeszcze rozwiązany. Istnieje kilka teorii, które starają się wyjaśnić tę sprawę. Tak, Aidan Dodson sugeruje, że Smenchkare nigdy nie sprawował rządów samodzielnych, a był tylko współrządcą Echnatona w ciągu około jednego roku ok. 1340 r. p.n.e (13. Rok Królewski Echnatona). James Peter Allen uznaje Smenchkare za następcę faraona Neferneferuatona. Marc Gabolde zaś uważa jego za następcę Echnatona, a jego małżonkę Meritaton utożsamia z Neferneferuaton, która zaczęła panować samodzielnie jako faraon po śmierci męża.
Istnieje również hipoteza mówiąca, że po śmierci Echnatona na tron wstąpiła Nefertiti, przyjmując imię Neferneferuaton, z którym utożsamiany jest Semenechkare. Później samodzielnie sprawował władzę około roku lub dwóch lat. Zmarł prawdopodobnie w wieku 18 lub 19 lat. Władzę po nim objął jego przyrodni brat – Tutanchamon.
Bibliografia.
Cyril Aldred: "Akhenten: King of Egypt," Londyn: Wydawnictwo Thames &amp; Hudson, 1991, ISBN 0-500-27621-8
Aidan Dodson: "Amarna Sunset: Nefertiti, Tutankhamun, Ay, Horemheb, and the Egyptian Counter-Reformation". Kair: Wydawnictwo The American University in Cairo Press, 2009, ISBN &lt;bdi&gt;978-977-416-304-3.&lt;/bdi&gt;
Aidan Dodson, Dylan Hilton: "" (First paperback ed.). Londyn: Wydawnictwo Thames &amp; Hudson, 2004, ISBN &lt;bdi&gt;978-977-424-957-0&lt;/bdi&gt;.
Jared Miller: "Amarna Age Chronology and the Identity of Nibhururiya" [w] "Altorientalische Forschungen 34." Berlin: Wydawnictwo De Gruyter, 2007, OCLC 836822737.
Ronald T. Ridley: "Akhenaten: A Historian's View." Kair: Wydawnictwo The American University in Cairo Press, 2019, ISBN 978-977-416-793-5.
Tarek Tawfik, Susanna Thomas, Ina Hegenbarth-Reichardt: "New Evidence for Tutankhamun's Parents: Revelations from the Grand Egyptian Museum" [w] "Mitteilungen des Deutschen Archäologischen Instituts, Abteilung Kairo". 74: 179–195, Kair: Wydawnictwo MDAIK, 2019
Joyce Tyldesly: "Chronicle of the Queens of Egypt," Londyn: Wydawnictwo Thames &amp; Hudson, 2006, ISBN UOM:39015066864474.

</doc>
<doc id="297387" url="https://pl.wikipedia.org/wiki?curid=297387" title="Miuccia Prada">
Miuccia Prada

Miuccia Prada (ur. 10 maja 1949 w Mediolanie) – włoska projektantka mody, bizneswoman oraz wnuczka założyciela Domu Mody Prada, dzięki której marka ta stała się znana na całym świecie.
Życiorys.
Odziedziczyła firmę w 1978 roku. Jest odpowiedzialna za decyzje kreatywne. Z wykształcenia jest politologiem. Razem z mężem, biznesmenem Patrizio Bartellim rozwinęli działalność rozszerzając dorobek o nowe wzory i wprowadzając produkty gotowe oraz akcesoria. Mają udziały w takich firmach jak Gucci oraz Jil Sander. Miuccia Prada jest uznawana za jedną ze stu najbardziej wpływowych kobiet na świecie. Majątek projektantki szacowano na 2,5 mld USD. W listopadzie 2016 wraz z innymi kobietami została wyróżniona tytułem "Women of the Year" magazynu „Glamour".

</doc>
<doc id="297388" url="https://pl.wikipedia.org/wiki?curid=297388" title="August Eigruber">
August Eigruber

August Eigruber (ur. 16 kwietnia 1907 w Steyr, zm. 28 maja 1947 w Landsberg am Lech) – SS-Obergruppenführer, zbrodniarz hitlerowski, gauleiter Oberdonau, współodpowiedzialny za powstanie i funkcjonowanie obozu koncentracyjnego Mauthausen-Gusen.
Życiorys.
Austriak z pochodzenia, członkiem NSDAP był od 1927. W 1930 stanął na czele organizacji Hitlerjugend i został liderem partii w regionie Steyr w Austrii. W 1936 Eigruber został liderem nielegalnej wówczas jeszcze NSDAP na całą Górną Austrię. Był znany jako fanatyczny, zdeklarowany nazista. Utrzymywał bliską znajomość z Hitlerem i Martinem Bormannem. Natychmiast po zajęciu Austrii przez III Rzeszę w marcu 1938 Eigruber powołany został na stanowisko gauleitera Oberdonau (nazistowska nazwa Austrii Górnej), z siedzibą w Linzu). Był także jednym z inicjatorów utworzenia obozu Mauthausen w 1938. Jest współodpowiedzialny także za powstanie i funkcjonowanie tego obozu w późniejszym czasie. 
Po wojnie Eigruber został schwytany przez aliantów i stanął przed amerykańskim Trybunałem Wojskowym w Dachau w procesie załogi Mauthausen-Gusen (US vs. Johann Altfuldisch i inni). Był głównym oskarżonym i jedynym, który nie należał bezpośrednio do załogi obozu. Nawet mimo upadku III Rzeszy do końca pozostał zagorzałym nazistą, nie okazując żadnej skruchy w trakcie procesu. Trybunał Wojskowy uznał Eigrubera za współwinnego zbrodni popełnionych w kompleksie obozowym Mauthausen-Gusen i skazał go na śmierć. Wyrok został wykonany pod koniec maja 1947 w więzieniu Landsberg. Ostatnie słowa Augusta Eigrubera brzmiały ""Heil Hitler!"."

</doc>
<doc id="297391" url="https://pl.wikipedia.org/wiki?curid=297391" title="Mniszek">
Mniszek



</doc>
<doc id="297392" url="https://pl.wikipedia.org/wiki?curid=297392" title="Ellen Johnson-Sirleaf">
Ellen Johnson-Sirleaf

Ellen Eugenia Johnson-Sirleaf (ur. 29 października 1938 w Monrovii) – liberyjska ekonomistka i działaczka polityczna, prezydent Liberii od 16 stycznia 2006 do 22 stycznia 2018, laureatka Pokojowej Nagrody Nobla w 2011.
Życiorys.
Studiowała na Harvardzie. W latach 1972–1973 pełniła funkcję sekretarza stanu w Ministerstwie Finansów, a od 1980 ministra finansów w rządzie prezydenta Williama Tolberta. Straciła stanowisko rządowe w 1985, kiedy w kampanii wyborczej do Senatu skrytykowała reżim wojskowy; spędziła wówczas krótki czas w więzieniu. Zmuszona do emigracji, pracowała w bankowości, m.in. afrykańskich strukturach Banku Światowego i Citibanku.
Powróciła do Liberii w 1997 i zaangażowała się w działalność polityczną. Stojąc na czele Partii Jedności, działała w opozycji do Charlesa Taylora, mimo że wcześniej wspierała go podczas rebelii przeciw prezydentowi Samuelowi Doe. W wyborach prezydenckich w 1997 uzyskała jednak zaledwie 10% poparcia (przy 75% głosów na Taylora). Przyczyniła się do ustąpienia Taylora w sierpniu 2003 i współpracowała z rządem tymczasowym. Stanęła do wyborów prezydenckich jesienią 2005, w I turze zajęła drugie miejsce za piłkarzem George'em Weahem, ale w II turze (w listopadzie) odniosła zwycięstwo, stając się pierwszą kobietą – zwyciężczynią wyborów prezydenckich w Afryce. Została zaprzysiężona 16 stycznia 2006. W wyborach prezydenckich w 2011 została wybrana na drugą, 6-letnią kadencję.
5 listopada 2007 została odznaczona przez prezydenta Stanów Zjednoczonych George W. Busha Prezydenckim Medalem Wolności.
Od 4 czerwca 2016 do 7 czerwca 2017 pełniła funkcję przewodniczącej Rady Szefów Państw i Rządów ECOWAS. Funkcję tę sprawowała jako pierwsza kobieta na tym stanowisku oraz pierwsza reprezentantka Liberii.

</doc>
<doc id="297395" url="https://pl.wikipedia.org/wiki?curid=297395" title="Berberysowce">
Berberysowce

Berberysowce ("Berberidales" Dumort.) – rząd roślin wyróżniany w niektórych systemach klasyfikacyjnych roślin okrytonasiennych (np. w systemie Reveala z lat 1993–1999).
Systematyka.
Podobnie jak we wcześniejszych systemach APG (APG I i APG II) rząd ten nie jest wyróżniany, a rośliny tu należące w innych systemach włącza się w randze rodziny berberysowate "Berberidaceae" do rzędu jaskrowców "Ranunculales".
Klasa: "Ranunculopsida"
Rząd nie wyróżniany. Rodzina berberysowatych ("Berberidaceae") zaliczona została do rzędu jaskrowców ("Ranunculales").

</doc>
<doc id="297398" url="https://pl.wikipedia.org/wiki?curid=297398" title="Paul Breitner">
Paul Breitner

Paul Breitner (ur. 5 września 1951 w Kolbermoor w RFN) – niemiecki piłkarz, zwany również „Afro-Paule” z powodu swojej fryzury.
Życiorys.
Paul Breitner był jednym z najlepszych niemieckich piłkarzy w historii i zagrał 48 razy w barwach reprezentacji Niemiec. Rozpoczął on piłkarską karierę w roku 1970 w Bayernie Monachium a zakończył w 1983 w tym samym klubie. W latach 1974–1977 występował w lidze hiszpańskiej, w zespole Realu Madryt. Przez krótki okres swojej kariery był również zawodnikiem Eintrachtu Brunszwik.
Jednym ze szczytowych momentów długiej i pełnej sukcesów kariery Paula Breitnera były Mistrzostwa Świata 1974, które RFN wygrało po finale z Holandią w rodzinnym mieście piłkarza – Monachium. Breitner to jeden z czterech graczy, którzy zdobywali bramki w dwóch meczach finałowych Mistrzostw Świata, w 1974 przeciwko Holandii oraz 1982 przeciwko Włochom. Paul Breitner dokonał tego, mimo że grał na pozycji defensywnej.
Podczas kariery klubowej zdobył on pięć tytułów mistrza Niemiec z Bayernem Monachium w latach 1972, 1973, 1974, 1980 i 1981 oraz Puchar Mistrzów w 1974 roku. W latach 1971 i 1982 był zdobywcą Pucharu Niemiec, zaś w 1975 wraz z Realem Madryt zdobył Copa del Rey. Przez tradycyjnych niemieckich kibiców był krytykowany z powodu swojej „rewolucyjnej” postawy i tendencji do podzielania kontrowersyjnych opinii w sprawach politycznych i społecznych.
Z czasem zaczął pracować jako komentator telewizyjny i felietonista. Został umieszczony na liście FIFA 100, 100 najlepszych piłkarzy XX wieku według FIFA.

</doc>
<doc id="297399" url="https://pl.wikipedia.org/wiki?curid=297399" title="Flettner Fl 282">
Flettner Fl 282

Flettner Fl 282 Kolibri (niem. "Koliber") – śmigłowiec konstrukcji niemieckiej z okresu II wojny światowej, produkowany przez firmę Antona Flettnera będący pierwszym śmigłowcem na świecie produkowanym seryjnie.
Dzięki zastosowaniu dwóch zazębiających się wirników pomysłu Flettnera, Fl 282 nie musiał być wyposażony w śmigło ogonowe.
"Kolibri" był pierwszym śmigłowcem użytym w działaniach bojowych. W czasie II wojny światowej został przetestowany na Bałtyku oraz na śródziemnomorskim teatrze działań wojennych. Planowano także użycie nieuzbrojonych Fl 282U jako śmigłowców rozpoznawczych operujących z okrętów podwodnych dalekiego zasięgu.
Służba.
W 1942 śmigłowce Fl 282 rozpoczęły służbę operacyjną w Kriegsmarine. Pierwszą maszyną był prototyp Fl 282 V5, który testowano na Bałtyku z pokładu krążownika "Köln". Do 1943 przekazano do jednostek około 20 maszyn. Służyły one głównie do ochrony konwojów na Morzu Śródziemnym, Egejskim i na Bałtyku.
W służbie wojsk lądowych śmigłowce okazały się bardzo przydatne do współpracy z artylerią. W 1944 powstały samodzielne klucze obserwacyjne i współpracy z artylerią. Działały one głównie na froncie wschodnim. W tym charakterze kilka maszyn służyło nawet w czasie obrony Berlina w kwietniu 1945. Stacjonowały one na lotnisku Berlin-Rangsdorf.
Jednostką śmigłowcową była między innymi 40 eskadra transportu powietrznego ("Luft-Transportstaffel 40"), stacjonująca na lotnisku Ainring. Składała się z trzech Fl 282 i trzech Fa 223. 
Jeden z egzemplarzy wpadł w ręce Sowietów w Berlin-Rangsdorf, dwa zdobyli Amerykanie po kapitulacji jednostki TS/40 i wraz z konstruktorem znalazły się w USA. Pozostałe zbudowane egzemplarze zostały wcześniej zniszczone, aby nie wpadły w ręce aliantów. Do dziś dotrwały tylko nieliczne elementy.

</doc>
<doc id="297404" url="https://pl.wikipedia.org/wiki?curid=297404" title="Mistrzostwa świata w koszykówce kobiet">
Mistrzostwa świata w koszykówce kobiet

Mistrzostwa świata w koszykówce kobiet (FIBA World Championship for Women) – stworzone przez Międzynarodową Federację Koszykówki (FIBA) i po raz pierwszy rozegrane w Chile w 1953.
Reprezentacja Polski na mistrzostwach świata grała trzy razy: 1959 (5. miejsce), 1983 (7. miejsce), 1994 (13. miejsce).

</doc>
<doc id="297408" url="https://pl.wikipedia.org/wiki?curid=297408" title="Afera „Żelazo”">
Afera „Żelazo”

Afera Żelazo wybuchła w połowie lat 80. XX wieku po ujawnieniu tajnej akcji I Departamentu Ministerstwa Spraw Wewnętrznych PRL. Operacja została przeprowadzona przez I Departament w czasach, kiedy jego dyrektorem był Mirosław Milewski.
Akcja o kryptonimie „Żelazo” przeprowadzona została w latach 70. XX wieku w Zachodniej Europie. Polegała na przeniknięciu przez współpracowników polskiego wywiadu do struktur przestępczych. Poprzez przestępczą działalność (napady rabunkowe, kradzieże, a nawet morderstwa – w jednej z takich akcji zginął francuski policjant, zaś w 1972 roku szwajcarski bankier) gangsterzy, współpracownicy wywiadu, zdobywali pieniądze, złoto (stąd kryptonim akcji), dzieła sztuki, a także samochody. Natomiast same morderstwa nie miały być zamierzone, w przeciwieństwie do likwidacji celów, zlecanych Kazimierzowi Janoszowi przez wywiad i prawdopodobnie GRU lub Drugi Zarząd Główny Komitetu Bezpieczeństwa Państwowego. Jednak Kazimierz Janosz miał odmówić likwidacji (lub co najmniej pozbawienia paszportu powrotnego do kraju) Adama Michnika, co wiązało się z „Żelazem” poprzez uzyskany przez niego status „sukcesu” akcji.
Plan operacji zakładał, że będzie ona wykorzystywana do finansowania działalności wywiadu PRL. Jednak duża część „łupu” trafiła do rąk oficerów MSW zaangażowanych w akcję i nadzorujących ją z kraju. W budynku Ministerstwa istniał w latach 70. tajny sklepik, w którym można było kupić zrabowane precjoza. Pracownicy MSW obdarowywani byli nimi również w postaci premii do pensji.
Z zeznań generała Milewskiego przed Centralną Komisją Partyjną PZPR, która badała sprawę w 1985 roku, wynika również, że skradzione przedmioty rzekomo zostały częściowo przywłaszczone przez przedstawicieli najwyższych władz PRL (Edwarda Gierka i jego żonę, Jana Szydlaka, Zdzisława Grudnia i innych).
Z „Żelazem” związani byli trzej bracia Janoszowie: Jan, Mieczysław i Kazimierz, którzy prowadzili przestępczą działalność w zamian za zapewnienie bezkarności w PRL oraz udział w zrabowanych łupach.
Osoby związane z aferą „Żelazo” miały kontynuować działalność przestępczą w tzw. gangu młotkarzy.

</doc>
<doc id="297416" url="https://pl.wikipedia.org/wiki?curid=297416" title="Jon Corzine">
Jon Corzine

Jon Stevens Corzine (ur. 1 stycznia 1947 w Taylorville, Illinois) – amerykański polityk, działacz Partii Demokratycznej, senator, od 2006 do 2010 gubernator stanu New Jersey.
Kształcił się na University of Illinois, następnie na University of Chicago (biznes), odbył też służbę wojskową w rezerwach "Marines". Po studiach podjął pracę w bankowości, początkowo w regionalnym Ohio Bank, następnie w Goldman Sachs; doszedł tam do stanowisk w ścisłym kierownictwie. W styczniu 1999 zrezygnował z pracy w Goldman Sachs i wkrótce zgłosił swoją kandydaturę w wyborach do Senatu; został wybrany w listopadzie 2000 z New Jersey jako następca Franka Lautenberga. Jego kampania wyborcza do Senatu była najdroższa w dotychczasowej historii USA, kosztowała ponad 60 milionów dolarów.
W listopadzie 2005 pokonał w wyborach na gubernatora stanu New Jersey przedsiębiorcę Douglasa Forrestera. Zaprzysiężony został w styczniu 2006, co oznaczało jednoczesne wygaśnięcie mandatu senatora (jego następcą w Senacie został demokratyczny kongresmen Robert Menendez, mianowany przez Corzine’a, już jako gubernatora, i wybrany na własną kadencję w listopadzie) 2006. W 2005 Corzine był jedynym amerykańskim senatorem noszącym brodę.
W latach 1970-2003 był żonaty z Joanne Dougherty, ma troje dzieci (Jennifer, Josha i Jeffreya); małżeństwo zakończyło się rozwodem.

</doc>
<doc id="297419" url="https://pl.wikipedia.org/wiki?curid=297419" title="Ogólnopolski Konkurs Skrzypcowy im. Ireny Dubiskiej">
Ogólnopolski Konkurs Skrzypcowy im. Ireny Dubiskiej

Ogólnopolski Konkurs Skrzypcowy im. Ireny Dubiskiej w Łodzi.
Historia i Program Konkursu.
Powstał w 2003 w Łodzi. Jest skierowany do młodzieży średnich szkół muzycznych (szkół muzycznych II stopnia). Założycielem konkursu jest Przemysław Kulikiewicz. Konkurs odbywał się w latach 2003, 2004. Kolejną edycję zaplanowano na rok 2006. Repertuar zakłada wykonanie przez uczestników utworów z różnych epok: od baroku do muzyki współczesnej. Konkurs przebiega w dwóch etapach. W jury zasiadają wybitni polscy muzycy - pedagodzy i koncertujący instrumentaliści. Przewodniczącym jury I i II konkursu był prof. Michał Grabarczyk.

</doc>
<doc id="297421" url="https://pl.wikipedia.org/wiki?curid=297421" title="Miriam (postać biblijna)">
Miriam (postać biblijna)

Miriam – siostra Mojżesza i Aarona.
Dzieło Miriam.
Czuwała nad losem swego brata – Mojżesza, gdy ten płynął w koszyczku z sitowia po wodach Nilu.
Kiedy córka faraona, Termutis, ujrzała niemowlę, wzruszyły ją łzy małego chłopczyka. Wtedy Miriam, która przyglądała się wszystkiemu zza krzewów, odważnie zaproponowała księżniczce znalezienie kobiety, która wykarmi maleństwo. Córka faraona zgodziła się, a siostra Mojżesza przyprowadziła swoją (i jego) matkę Jokebed ().
Potem, gdy jej brat wrócił z kraju Madianitów (), aby wyprowadzić naród Izraela z niewoli egipskiej, wspierała go i opiekowała się Izraelitami na czas jego wizyt wraz z Aaronem u faraona.
Miriam prorokinią.
Gdy Jahwe przeprowadził naród wybrany przez Morze Czerwone (-), Mojżesz z mężczyznami, a potem i Miriam z kobietami zainicjowali "pieśń dziękczynną" (inaczej "Pieśń morza") ku czci Jahwe, chwaląc Go za wielką potęgę. Miriam później została w związku z tym nazwana prorokinią ().
Śmierć.
Według Biblii Miriam zmarła w miejscowości Kadesz, leżącej na pustyni Synaj (Księga Liczb 20:1).
Miriam zmarła podczas wędrówki do Ziemi Obiecanej z Egiptu, w czasie gdy lud stanął u granic krainy Idumejczyków. Podczas wyjścia z Egiptu miała ona lat 40 (Józef Flawiusz DDIk4-77).
Źródło Miriam.
Źródło Miriam (zwane też studnią Miriam) było, wedle tradycji hagadycznej, cudownym źródłem, które wybiło po uderzeniu przez Mojżesza laską w skałę w czasie wędrówki Izraelitów przez pustynię. Mając kształt kulistego kamienia miało towarzyszyć Żydom podczas całej wędrówki, tocząc się z ludem, a dar ten przypisywano zasługom Miriam. Po jej śmierci, a przed wejściem Izraelitów do Ziemi Obiecanej, źródło zniknęło. Zostało ukryte w Jeziorze Galilejskim.

</doc>
<doc id="297422" url="https://pl.wikipedia.org/wiki?curid=297422" title="Prędkość projektowa">
Prędkość projektowa

Prędkość projektowa – parametr techniczno-ekonomiczny, któremu są przyporządkowane graniczne wartości elementów drogi, proporcje między nimi oraz zakres wyposażenia drogi. Prędkość projektowa nie jest bezpośrednio związana z prędkością dopuszczalną, zależy od klasy drogi i od ukształtowania terenu lub jego zagospodarowania.
Prędkość projektową przyjmuje się umownie na etapie projektowania drogi i zależy od przewidywanej funkcji drogi w układzie sieci drogowej. Prędkość projektowa zapewnia bezpieczną jazdę pojedynczemu pojazdowi w normalnych warunkach.
W Polsce przyjmuje się następujące prędkości projektowe jako standardowe:

</doc>
<doc id="297424" url="https://pl.wikipedia.org/wiki?curid=297424" title="Mistrzostwa Świata w Koszykówce Mężczyzn 2006">
Mistrzostwa Świata w Koszykówce Mężczyzn 2006

Mistrzostwa Świata w Koszykówce Mężczyzn – Japonia 2006 (ang.: "FIBA World Championship 2006 in Japan") odbyły się w Japonii od 19 sierpnia do 3 września 2006. Organizatorami byli Międzynarodowa Federacja Koszykówki (fr.: "Fédération Internationale de Basketball, FIBA"), Japoński Związek Koszykówki (ang.: "Japan Basketball Association, JABBA") i Komitet Organizacyjny. Zagrały 24 drużyny narodowe, a mistrzem została Hiszpania, która pokonała Grecję w finale wynikiem 70-47. Trzecie miejsce zajęły Stany Zjednoczone, które pokonały Argentynę wynikiem 96-81.
Zespoły.
Zakwalifikowali się z poszczególnych stref:
Grupy.
15 stycznia 2006 w Tokio wylosowano składy grup:

</doc>
<doc id="297429" url="https://pl.wikipedia.org/wiki?curid=297429" title="Astenia">
Astenia

Astenia (, z ) – stan słabości fizycznej i psychicznej organizmu.
Osoby z astenią mają budowę ciała: szczupłą z wąskimi ramionami, zapadniętą klatką piersiową, długimi i szczupłymi kończynami oraz słabo rozwiniętymi mięśniami.
Astenię wywołują zaburzenia układu nerwowego: niepokój, lęk lub nadmierna pobudliwość. Astenia pojawia się w przebiegu nerwic, psychastenii oraz depresji lub schizofrenii. Może być również następstwem przebytej ciężkiej choroby, ciężkich przeżyć psychicznych lub długotrwałego niedożywienia.

</doc>
<doc id="297431" url="https://pl.wikipedia.org/wiki?curid=297431" title="Windows Life">
Windows Life



</doc>
<doc id="297432" url="https://pl.wikipedia.org/wiki?curid=297432" title="Mériot">
Mériot



</doc>
<doc id="297433" url="https://pl.wikipedia.org/wiki?curid=297433" title="Schizma Focjusza">
Schizma Focjusza

Schizma Focjusza – schizma między Kościołem łacińskim a Patriarchatem konstantynopolitańskim. Rozłam obejmował większą część sprawowania urzędu przez patriarchę Focjusza, dlatego bywa określany jego imieniem. Przyczyną schizmy były przede wszystkim kwestie jurysdykcyjne, ale również teologiczne.
Okoliczności.
Focjusz otrzymał urząd patriarchy Konstantynopola w burzliwych okolicznościach. W 858 cesarz Bardas, rządzący w imieniu małoletniego Michała III Metystesa pozbawił urzędu patriarchę Ignacego I, który miał zatarg z rodziną cesarską. W chwil wyznaczenia na urząd Focjusz był laikiem, dlatego w ciągu tygodnia od wyboru otrzymał święcenia i w Boże Narodzenie objął swój urząd, o czym poinformował papieża Mikołaja I.
Papież znając okoliczności wyboru Focjusza na patriarchę wysłał do Konstantynopola swoich legatów, którzy mieli stwierdzić, który z biskupów ma prawo do sprawowania urzędu; Ignacy czy Focjusz. Jednak ci zostali przekupieni, i mimo że była to nieprawda opowiedzieli się po stronie Focjusza. Co więcej, Focjusz sam napisał list do Papieża, w którym informował, jakoby Ignacy sam złożył urząd, kiedy tak naprawdę Bardas, rządzący w imieniu małoletniego Michała III pozbawił go urzędu, gdyż ten napominał go, aby odstąpił od grzechu kazirodztwa ze swoją synową Eudocją, nie zgodził się zamknąć cesarzowej Teodory w klasztorze i uznać władzy Bardasa nad cesarstwem.
Skutki.
W 867 Focjusz rozesłał list do pozostałych patriarchów informując o szerzącej się w Kościele zachodnim herezji "Filioque" (według biskupów wschodnich) i ogłosił, że ekskomunikował papieża. W tym samym roku na skutek zamachu bizantyjski tron objął Bazyli I Macedończyk. Nowy cesarz wypędził z Konstantynopola Focjusza, który był powiązany z poprzednim władcą i mógł stanowić zagrożenie polityczne. Patriarchą został ponownie Ignacy. W tym samym czasie zmarł papież Mikołaj, a jego następcą został Hadrian II.
Nowy papież i nowy cesarz zwołali w Konstantynopolu sobór, który miał ostatecznie rozwiązać sprawę Focjusza. Sobór rozpoczął się w 869 i jego głównym postanowieniem było potwierdzenie urzędu patriarchy dla Ignacego. Sobór odniósł się również do nauki o duszy, ale nie było to ściśle związane z nauczaniem Focjusza.
Zapanowała stabilizacja w relacjach Rzym – Konstantynopol. Ignacy uznał prymat papieża, a papież wsparł misję Cyryla i Metodego.
Po śmierci Ignacego, w 877 Focjusz ponownie objął urząd patriarchy Konstantynopola. W dwa lata później, w 879 Focjusz zwołał synod, na którym cofnął wydaną wcześniej ekskomunikę na papieża. W tym czasie biskupem Rzymu był Jan VIII.

</doc>
<doc id="297435" url="https://pl.wikipedia.org/wiki?curid=297435" title="Klasztor Franciszkanów w Kętach">
Klasztor Franciszkanów w Kętach

Klasztor Ojców Franciszkanów – klasztor franciszkanów zlokalizowany w Kętach.
Historia.
Został wybudowany na przełomie XVII i XVIII wieku. Inicjatorem budowy był chorąży krakowski i żołnierz chorągwi husarskiej Andrzej z Żydowa Żydowski. Celem jego przedsięwzięcia była w dużej mierze walka z popularnym w tej okolicy kalwinizmem. Kościół został konsekrowany 4 października 1714 roku przez biskupa krakowskiego Kazimierza Łubieńskiego. Zarówno klasztor jak i kościół są wybudowane w stylu zbliżonym do baroku. Przed kościołem znajduje się plac na którym usytuowano stacje drogi krzyżowej. Od wschodniej strony prezbiterium wybudowano kaplicę św. Dydaka, która korytarzem łączy się z kaplicą Przemienienia Pańskiego. Kaplica św. Dydaka została dobudowana w 1901 roku. Wewnątrz niej znajdują się freski przedstawiające św.Franciszka, który dostępuje łaski odpustu zupełnego, zwanego popularnie odpustem porcjunkuli. Kaplica ta jest miejscem szczególnym, gdyż co roku przybywają do niej wierni z Kęt i okolic w celu uzyskania odpustu.
Zabytki.
Najcenniejszym zabytkiem kościoła jest Pieta z I połowy XV wieku, nieznanego autora. Rzeźba jest polichromowana, częściowo zniszczona. Innym unikatem jest płaskorzeźba, na której przedstawiono ukrzyżowanie. Datuje się ją na I połowę XVII wieku. Płaskorzeźba ta jest sprowadzona ze Śląska, wykonana z alabastru, a oprawiona w profilowaną, drewnianą ramę. Przy kolumnie barokowej usytuowana jest rzeźba Chrystusa z końca XVIII wieku. Ołtarz główny kościoła znajduje się pośrodku prezbiterium i dzieli je na dwie części. W centralnym jego miejscu są rzeźby, przedstawiające ukrzyżowanie. Natomiast z tyłu ołtarza znajduje się chór zakonny - kaplica, wyposażona w stalle. W miejscu tym na modlitwie zbierają się zakonnicy. Ważnym zabytkiem klasztoru są organy, kupione w 1891 roku w fabryce organów w Krnov, na Śląsku Opawskim. Ich wykonawcą była firma Gebrüder Rieger. Organy te są wyposażone w 13 głosów, około 500 piszczałek, jeden manuał i pedał.

</doc>
<doc id="297436" url="https://pl.wikipedia.org/wiki?curid=297436" title="Strzelcy podhalańscy">
Strzelcy podhalańscy

Strzelcy podhalańscy, potocznie "podhalańczycy" – tradycyjna nazwa na określenie polskich oddziałów piechoty górskiej. Charakterystycznym elementem umundurowania żołnierzy tej jednostki są długie peleryny i kłobuki.
W latach 1918-1939 w Wojsku Polskim było sześć pułków strzelców podhalańskich:
które wchodziły w skład dwóch dywizji piechoty górskich (21 i 22).
W czasie II wojny światowej sformowano:
Po wojnie dziedzictwo tradycji oddziałów podhalańskich kontynuował 5 Pułk Strzelców Podhalańskich im. gen. Andrzeja Galicy, a od 1993 roku - 21 Brygada Strzelców Podhalańskich.
Symbole.
21 czerwca 1919 roku Minister Spraw Wojskowych zatwierdził następujące odznaki dla pułków strzelców 
podhalańskich:
Obecnie symbolem strzelców podhalańskich jest szarotka alpejska, umieszczana na mankietach, kołnierzach, rękawach umundurowania żołnierza.

</doc>
<doc id="297437" url="https://pl.wikipedia.org/wiki?curid=297437" title="Expose">
Expose



</doc>
<doc id="297440" url="https://pl.wikipedia.org/wiki?curid=297440" title="Funafuti">
Funafuti

Funafuti – najgęściej zaludniony i najludniejszy atol w archipelagu Tuvalu, położony na Oceanie Spokojnym, o powierzchni około 2,79 km². Laguna atolu nosi nazwę Te Namo.
W 2002 roku atol zamieszkiwało 4492 osób, w tym 2281 mężczyzn i 2211 kobiet, według spisu w 2012 roku mieszkańców było już 6025. Największą wyspą jest Fongafale. Na niej znajduje się stolica kraju – Vaiaku. Władzę Tuvalu (wówczas administrujących brytyjskie Wyspy Lagunowe) przeniosły się na atol 1 stycznia 1976 roku.
Na Funafuti znajduje się jedna szkoła średnia (Fetuvalu Secondary School), dwie szkoły podstawowe (Nauti Primary School, SDA Primary School), osiem przedszkoli (AOG Pre-School, Vaiaku Pre-School, Suesue Pre-School, Funafuti Pre-School, Olave Orkey Pre-School, Fakaifou Pre-School, Grace Pre-School, Lofeagai Pre-School) i jedna szkoła specjalna (Fusialofa Special School) (stan na 2014 rok).
Wyspy należące do Funafuti:

</doc>
<doc id="297442" url="https://pl.wikipedia.org/wiki?curid=297442" title="Windows Live Messenger">
Windows Live Messenger

Windows Live Messenger, dawniej MSN Messenger – komunikator internetowy firmy Microsoft typu Instant Messenger. Umożliwia rozmowy za pośrednictwem internetu z ludźmi, a także wysyłania im wiadomości e-mail. Jeżeli użytkownik posiada mikrofon i kamerę internetową, może utworzyć wideokonferencję. Wymaga posiadania konta Windows Live ID. Został częściowo napisany w oparciu o komunikator MSN, z którym też jest kompatybilny i współpracuje, oraz dodano do niego współpracę z innymi usługami z rodziny Windows Live.
6 listopada 2012 roku Microsoft ogłosił, że Windows Live Messenger zostanie wycofany na rzecz Skype na całym świecie, przy czym w Chinach usługa zostanie wyłączona 31 października 2014. W kwietniu 2013 Windows Live Messenger zakończył swoje usługi i został przeniesiony do usługi Skype.
Był zgodny z siecią XMPP (Jabber). Posiadał funkcję łączenia się z użytkownikami nieistniejącego już Yahoo! Messenger oraz czatu Facebooka.

</doc>
<doc id="297446" url="https://pl.wikipedia.org/wiki?curid=297446" title="Skarbiszowice">
Skarbiszowice

Skarbiszowice (niem. "Seifersdorf") – wieś w Polsce położona w województwie opolskim, w powiecie opolskim, w gminie Tułowice.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), w części zatytułowanej Rejestrze Ujazdu (łac. Registrum Wyasdense) spisanej za czasów biskupa Henryka z Wierzbna w latach 1295–1305, miejscowość wymieniona jest w zlatynizowanej formie "Sybethticz". Dawniej używano również nazwy: Sybocice, Zybocice, Sybethicz, Sczebrachtczuez, Seifersdorf, Szczebrachcice.
Historia.
W średniowieczu wieś położona była przy jednym z głównych śląskich traktów handlowych, biegnącym z Wrocławia, przez Racibórz do Czech. 
W średniowieczu miejscowość była dobrem rycerskim, potwierdzają to, niezachowane niestety do dziś, ślady grodziska położonego w północno-zachodniej części wsi. Według informacji z 1934 roku, widoczne były jeszcze w tym czasie elementy obwałowań okalających grodzisko oraz kamienno-ceglane pozostałości czworobocznej wieży obronnej. 
Pierwszym znanym z nazwiska właścicielem wsi był zmarły w 1598 roku, Heinrich von Dreske właściciel pobliskich Tułowic. W 1693 roku Skarbiszowice nabył hrabia Zygfryd Erdmann von Zierotin, właściciel dóbr Niemodlińskich. Za liczącą wtedy 6 zagród i 18 chałupników wieś wraz z folwarkiem zapłacił wówczas sumę 7.500 talarów. 
Pod koniec XVIII wieku we wsi znajdowało się 66 domów, a zamieszkiwało ją 472 mieszkańców. Od 1818 roku we wsi funkcjonowała szkoła katolicka, z prowadzącym ją jednym nauczycielem. Katolicy w tym czasie uczęszczali do kościoła w Tułowicach, a ewangelicy do kościoła w Niemodlinie. W Skarbiszowicach znajdowała się jedynie kapliczka. We wsi wówczas funkcjonowała również cegielnia, wiatrak oraz odkrywka darniowej rudy żelaza. We wsi była też gospoda oraz 6 warsztatów rzemieślniczych.
W 1824 roku, wieś wraz z kilkoma okolicznymi miejscowościami, weszła w skład nowo powstałego państwa stanowego Tułowice (Herrschaft Tillowitz), którego właścicielem został hrabia Ludwig von Praschma. W 1835 roku, dobra Tułowickie wraz ze Skarbiszowicami oraz innymi okolicznymi folwarkami za sumę 235.400 talarów, nabył Ernst von Frankenberg-Ludwigsdorf. 
W 1890 roku, właścicielem majątku w Skarbiszowicach był Konrad baron Schellendorf, a dzierżawcą niejaki Braulitz. W 1931 roku, dobra szlacheckie rozparcelowano i zasiedlono kolonistami z Westfalii.
Według spisu ludności z 1910 roku, miejscowość zamieszkiwało 375 osób, w tym 258 w samej wsi, a 117 osób w obszarze dworskim. W 1933 roku wieś liczyła 421 mieszkańców, a w 1939 roku było ich 472.
Po wojnie większość ludności wysiedlono a miejscowość zasiedlono repatriantami pochodzącymi z Przebraża i okolicznych miejscowości w dawnym powiecie Łuckim. 
Zabytki.
Do wojewódzkiego rejestru zabytków wpisane są:
Legenda.
Według legendy we wsi znajdował się młyn "w którego skrzydła dmuchał diabeł". Był to murowany wiatrak typu holenderskiego, jedyny tego rodzaju w okolicach Niemodlina. Legenda mówi, że skrzydła wiatraka poruszały się nawet w trakcie bezwietrznej pogody, przypisywano to działaniu diabła. Obecnie widoczne są tylko pozostałości fundamentów.

</doc>
<doc id="297450" url="https://pl.wikipedia.org/wiki?curid=297450" title="Festiwale i przeglądy w Łodzi">
Festiwale i przeglądy w Łodzi

W Łodzi corocznie odbywa się kilkadziesiąt festiwali i przeglądów, które przyciągają turystów oraz miłośników teatru, filmu, fotografii, mody, muzyki, tańca, techniki czy innych dziedzin kultury i nauki.
W styczniu 2007 roku z inicjatywy organizatorów wydarzeń kulturalnych w Łodzi powstał pomysł stworzenia programu „Łódź Festiwalowa”. Przy wsparciu Urzędu Miasta Łodzi planowano wydać publikację oraz uruchomić witrynę internetową, na której łódzkie festiwale mogłyby wspólnie promować się. Publikacje planowano wydać w pięciu językach; polskim, angielskim, francuskim, niemieckim i rosyjskim. 

</doc>
<doc id="297454" url="https://pl.wikipedia.org/wiki?curid=297454" title="Gambia (rzeka)">
Gambia (rzeka)

Gambia – jedna z ważniejszych rzek Afryki Zachodniej, przepływa przez państwa: Gwinea, Senegal i Gambia.
Długość rzeki wynosi około 1130 km, a powierzchnia dorzecza około 77 100 km².
Źródło rzeki leży w masywie Futa Dżalon niedaleko miasta Labé w Gwinei, a jej wody uchodzą do Oceanu Atlantyckiego niedaleko gambijskiej stolicy Bandżul, tworząc największe w Afryce estuarium. Żegluga, ze względu na liczne progi i wodospady, odbywa się jedynie w dolnym biegu rzeki na odcinku 280 km od miasteczka Janjanbureh.
W dorzeczu Gambii zlokalizowanych jest kilka parków narodowych, w tym Park Narodowy Niokolo-Koba w Senegalu, wpisany na listę światowego dziedzictwa UNESCO. Brzegi rzeki w jej środkowym i górnym biegu w większości porasta wilgotny las równikowy w postaci lasu galeriowego. Rzeka i jej brzegi są siedliskiem licznych gatunków zwierząt, spotyka się tu m.in. hipopotamy i krokodyle, a w przybrzeżnych lasach różne gatunki małp.
W dolnym biegu rzeki znajdują się liczne wyspy, w tym niektóre o historycznym znaczeniu ze względu na zakładane na nich w przeszłości forty. Do najbardziej znanych zalicza się fort na Wyspie James, wpisany na listę dziedzictwa UNESCO. Inne forty zakładano także bezpośrednio na brzegach rzeki.
Ważniejsze miasta położone nad rzeką Gambia to: Bandżul, Kuntaur i Janjanbureh w Gambii oraz Simenti, Mako i Kédougou w Senegalu.

</doc>
<doc id="297457" url="https://pl.wikipedia.org/wiki?curid=297457" title="Messier 33">
Messier 33



</doc>
<doc id="297458" url="https://pl.wikipedia.org/wiki?curid=297458" title="Mała Syrenka">
Mała Syrenka



</doc>
<doc id="297460" url="https://pl.wikipedia.org/wiki?curid=297460" title="Get">
Get

Get (hebr. גט Get) – w judaizmie list rozwodowy, niezbędny do zakończenia i rozwiązania małżeństwa. Podstawą biblijną jego wystawienia jest Księga Powtórzonego Prawa, tzw. 5 Księga Mojżeszowa, rozdział 24, werset 1. 
Get wystawiany jest przed sądem rabinackim złożonym z 3 rabinów. Wypisuje go zazwyczaj tzw. sofer, czyli pisarz. Podpisuje go dwoje świadków. Wykluczone jest stosowanie gotowych formularzy. Użyty papier (dawniej pergamin), pióro i atrament muszą być własnością męża. Obecność żony przy wystawianiu dokumentu nie jest wymagana.
Dokument sporządzany jest w języku hebrajskim. Musi on zawierać 12 wersetów, pod którymi świadkowie składają swój podpis. List rozwodowy zostaje następnie złożony w archiwum sądu rabinackiego, a małżonkowie dostają zaświadczenie o uzyskaniu stanu wolnego i zdolności do ponownego małżeństwa. 
Ponieważ w judaizmie małżeństwa mają wyłącznie charakter wyznaniowy (nie funkcjonuje instytucja ślubu cywilnego), kwestia rozwodu należy do wyłącznej kompetencji wspólnot religijnych.

</doc>
<doc id="297461" url="https://pl.wikipedia.org/wiki?curid=297461" title="Mahoń">
Mahoń

Mahoń – drewno otrzymywane z różnych gatunków i rodzajów drzew. Mahoń amerykański pozyskuje się z mahoniowca ("Swietenia"), natomiast mahoń afrykański tzw. zamahoń z drzew z rodzaju "Khaya" oraz tzw. mahoń niewłaściwy z grusz afrykańskich (rodzaj "Mimusops"). 
Wybrane gatunki mahoni amerykańskich:
Wybrane rodzaje i gatunki mahoni afrykańskich:
Mahonie afrykańskie są mniej cenione od mahoni amerykańskich, ale bardziej dostępne ze względów logistycznych, a tym samym znacznie tańsze.
Mahoń stosowany jest na okleiny i meble artystyczne, ceniony jako drewno modelarskie w odlewnictwie. Często mahoń jest używany w produkcji strunowych instrumentów muzycznych. Korpusy gitar wykonanych z mahoniu charakteryzują się „cięższym” i „mięsistym” dźwiękiem oraz długim wybrzmiewaniem. Stosowany jest też do produkcji śmigieł i wyposażenia wnętrz statków, oraz w tradycyjnym szkutnictwie do budowy drewnianych jachtów i łodzi, zarówno żaglowych, jak i klasycznych motorowych. Dawniej używany był też do wyrobu przyborów kreślarskich, a obecnie jest wykorzystywany w meblarstwie i stolarstwie. Gęstość objętościowa drewna mahoniowego wynosi 600 kg/m³ – mahoniowiec właściwy, 819 kg/m³ – zamahoń afrykański, 739 kg/m³ - mahoń afrykański sipo, 703 kg/m³ – mahoń afrykański sapeli. Drewno mahoniowe jest trudno zapalne, czas samodzielnego palenia wynosi poniżej 60s.

</doc>
<doc id="297464" url="https://pl.wikipedia.org/wiki?curid=297464" title="Getry">
Getry

Getry, "gamasze", porównaj "Leg warmer" (ang.) – dawniej "cholewki" z płótna, filcu lub sukna, wkładane zwykle na obuwie jako zabezpieczenie przed chłodem. Używane głównie w XIX w. i na początku XX w.
Współcześnie to fantazyjne rajstopy noszone tylko na łydkach, nie posiadające stopy, o grubej fakturze, nieprześwitujące, jednokolorowe lub wielobarwne, często zawierające włókna lycry. Rozpowszechniły się w latach 80. i 90. Ich popularność w późniejszych latach spadła, ale obecnie wracają do mody. Ponadto są używane często np. do treningów tańca, fitness itd. 
Getry stanowią także tradycyjny stały element umundurowania harcerskiego i skautowego. W państwach afrykańskich stosowane są jako część umundurowania wojskowego, na wzór umundurowania wojsk kolonialnych. 

</doc>
<doc id="297465" url="https://pl.wikipedia.org/wiki?curid=297465" title="Boney M.">
Boney M.

Boney M. – zachodnioniemiecka grupa muzyczna grająca muzykę disco, euro disco, dance i eurodance, która odniosła sukces w latach 70. XX wieku.
Historia zespołu.
Zespół został utworzony w RFN w 1976 z inicjatywy muzyka i producenta muzycznego Franka Fariana.
Wydany w 1978 utwór „Nightflight to Venus” jest w rzeczywistości przeredagowaną wersją przeboju Cozy’ego Powella „Dance With the Devil”. W dłuższej wersji piosenki „Rasputin” wstęp perkusyjny jest również cytatem z tego samego utworu Powella.
W 1978 Boney M. był pierwszym zespołem muzycznym z Zachodu (Niemiec) zaproszonym przez Leonida Breżniewa do ZSRR. Artyści przylecieli samolotem Aerofłotu z Londynu do Moskwy, gdzie na Placu Czerwonym zaśpiewali dla 2700 Rosjan. Rok później na scenie Opery Leśnej, podczas Sopockiego Festiwalu Interwizja zespół wystąpił z zakazaną w Polsce piosenką „Rasputin”. Telewizja nadała ten występ z jednodniowym opóźnieniem, wycinając kontrowersyjną – mającą godzić w sojusz z ZSRR – piosenkę. Zespół w Sopocie 1979 wystąpił w składzie: Bobby Farrell, Liz Mitchell, Marcia Barrett i Maizie Williams. Był to oficjalny skład zespołu z pierwszego okresu jego istnienia – w składzie tym nagrano pierwsze sześć płyt. W trakcie nagrywania płyt śpiewały jednak tylko Liz Mitchell (większość wokali solo) i Marcia Barrett oraz menedżer zespołu Frank Farian, a w kilku utworach gościnnie wokalistka zespołu Eruption Precious Wilson; Bobby Farrell i Maizie Williams występowali tylko na scenie. W szczegółowych informacjach zamieszczanych na wewnętrznych okładkach płyt (gdzie znajdowały się dane o osobach uczestniczących w nagraniu danego utworu) nazwiska wokalistów były jawnie podawane, zatem nie było tu mistyfikacji takiej, jakiej Frank Farian dopuścił się po latach z grupą Milli Vanilli.
Singel „Rivers of Babylon”, ze słowami częściowo zaczerpniętymi z Psalmów 137 oraz 19, stał się drugim najlepiej sprzedającym się singlem wszech czasów w Wielkiej Brytanii. Pierwszym wykonawcą piosenki była jednakże jamajska grupa reggae The Melodians, w skład której wchodzili autorzy napisanej piosenki – Brent Dowe i Trevor McNaughton. Zespół nagrał „Rivers of Babylon” w 1969 i dzięki niej zdobył pewną popularność. Singel „Mary's Boy Child/Oh My Lord” z 1978 trafił do Księgi rekordów Guinnessa jako najszybciej sprzedający się singel wszech czasów – sprzedaż w ciągu czterech tygodni grudnia 1978 wyniosła na świecie 2,5 mln egzemplarzy.
Lata 80. to pasmo wzlotów i upadków. Producent pozwolił Bobby’emu Farellowi wokalnie udzielać się w piosenkach Boney M. („Train to Skaville” i „We Kill the World”). Nie trwało to jednak długo, ponieważ w 1981 Farrell został wyrzucony z zespołu po nagraniu albumu "Boonoonoonoos". Powodem miało być nieprofesjonalne podejście tancerza do obowiązków, a jego miejsce zajął Reggie Tsiboe. Do zespołu Farell powrócił w 1984.
30 grudnia 2010 w Sankt Petersburgu zmarł wokalista zespołu – Bobby Farrell.

</doc>
<doc id="297466" url="https://pl.wikipedia.org/wiki?curid=297466" title="Getter">
Getter

Getter, geter, pochłaniacz gazów – substancja chemiczna umieszczana we wnętrzu przyrządu próżniowego np. lampy elektronowej.
Jego zadanie to utrzymywanie w danym przyrządzie próżni przez pochłanianie resztek gazów (zarówno tych pozostałych przy produkcji, jak i mogących się wytwarzać podczas pracy urządzenia). Gazy są niepożądane w przyrządach próżniowych, ponieważ powodują ich szybsze zużycie oraz pogarszają parametry pracy. W lampach elektronowych małej mocy jako getter stosuje się zwykle bar lub jego stop naniesiony na ściankę bańki (w postaci lustrzanej plamy). Do getterów zalicza się również cez i rubid.

</doc>
<doc id="297468" url="https://pl.wikipedia.org/wiki?curid=297468" title="Getafe">
Getafe

Getafe (wym. ) – jest jednym z okręgów miejskich na południu prowincji Madryt. Jest jednym z najbardziej zaludnionych i uprzemysłowionych miast w strefie metropolitalnej stolicy. Na znaczenie Getafe ma także wpływ obecność wojskowej bazy lotniczej, jednej z najstarszych w Hiszpanii, jak również w Cerro de los Ángeles, uważany za centrum geograficzne Półwyspu Iberyjskiego oraz Uniwersytet Karola III (Universidad Carlos III), którego rektorat znajduje się w mieście. 
Niewielka odległość od Madrytu i rozwój przemysłu przez cały XX wiek, zwiększyły liczbę ludności do 150.000, zamieniając Getafe w miasto-sypialnię. Wzrost liczby ludności zmusił do budowy wielu dróg, zwiększył rynek usług publicznych i spowodował budowę wielu nowych osiedli.
Miasto znajduje się 13 km na południe od centrum Madrytu, w południowej części strefy metropolitalnej Madrytu, stanowi część płaskiego obszaru Mesety centralnej i doliny rzeki Manzanares.
Etymologia.
W Średniowieczu na terenie obecnego Getafe znajdowało się kilka wiosek, jedną z najważniejszych była Alarnes, usytuowana niedaleko obecnego centrum miasta. W 1326 mieszkańcy złączyli je tworząc wieś wzdłuż drogi królewskiej łączącej Toledo z Madrytem. Nową miejscowość nazwali "Xatafi". Nazwa pochodzi od arabskiego słowa "Hatta", który znaczy „coś długiego”. Stąd można wydedukować, że "Xatafi" odnosiło się do głównej ulicy przechodzącej przez środek wsi, niebędącej niczym innym jak drogą królewską. Dlatego "Xetafe" znaczy “długa ulica”. Od tego czasu nazwa ewoluowała, przechodząc przez "Xetafi", "Jetafee", "Jetaphe", "Jetafe", dochodząc w końcu do obecnego "Getafe".
Historia.
Historię Getafe można podzielić na trzy dokładnie oddzielone okresy. Pierwszy, ciągnący się od prehistorii, aż do roku 1326, różne cywilizacje i wioski zajmowały teren obecnego miasta, mimo że Getafe nie istniało jeszcze jako wieś. W drugim, który zaczyna się w XIV wieku i kończy w XX, Getafe było powoli rozwijającą się wsią. Trzeci, który zaczyna się w XX wieku, Getafe z rolniczej wsi stało się dużym przemysłowym miastem ze znacznym przyrostem działalności zarówno przemysłowej jak i handlowej, liczby ludności, przestrzeni miejskiej.

</doc>
<doc id="297469" url="https://pl.wikipedia.org/wiki?curid=297469" title="Naso (Indianie)">
Naso (Indianie)

Naso (Teribe, Tjer-di) – grupa etniczna zamieszkująca północno-zachodnią Panamę, w szczególności zachodnią część prowincji Bocas del Toro. Teren przez nią zasiedlony ma ok. 1,3 tys. km² i zajmuje większość dorzecza rzek Teribe i San San.
Historia.
Mieszkańców tych terenów spotkał już Krzysztof Kolumb, kiedy 6 października 1502, podczas swojej czwartej wyprawy do Ameryki, zawinął do zatoki Almirante i przybył do brzegów Bocas del Toro. Miejsce to tubylcy nazywali "Zorabaró", Kolumb nadał mu nową nazwę – "Carambarú".
W 1564 konkwistador Juan Vázquez de Coronado usłyszał o bogatym w złoto regionie nazywanym "Texbi". Jego mieszkańcy mieli być jednak bardzo wrodzy Hiszpanom i nie chcieli im się podporządkować. Coronado wybrał się jednak do osady Corcuru, spotkał się z miejscowymi wodzami i udało mu się namówić ich do poddania się hiszpańskiej władzy. Nazwał rzekę Teribe Rzeką Gwiazdy (Río de la Estrella) od pokładów złota, które rzeczywiście znajdowały się w okolicy.
W początkach XVII wieku istniało jednak jeszcze kilka rozproszonych, niezależnych od Hiszpanii grup etnicznych, wśród których wyróżniali się Teribe, znani ze swojej wrogości i wojowniczości. W 1604 konkwistador Diego de Sojo podbił kilka kolejnych plemion w rejonie rzeki Sixaola, ale Teribe znów zbuntowali się, zabijając czterech Hiszpanów. Sojo krwawo stłumił rebelię. Kolejny bunt wybuchnął w 1610. Z kolei w 1618 Teribe zaatakowali misjonarzy franciszkańskich ewangelizujących okolicę i spalili kościół.
W 1662 Rodrigo Arias Maldonado y Velazco po raz kolejny podbił miejscowe ludy. Teribe nie zrezygnowali jednak z buntów, które wybuchały raz po raz, skierowane zarówno przeciw Hiszpanom jak i innym plemionom podporządkowanym Europejczykom. Misjonarze zasugerowali wtedy zesłanie niepokornych Indian na południe, ku wybrzeżom Pacyfiku. W 1695 część Teribe została wysłana do regionu Boruca (południowy wschód dzisiejszej Kostaryki, gdzie założyli osadę San Francisco de Térraba. Przesiedlenia trwały przez cały przełom wieków, aż do 1702. Część Teribe odmówiła jednak przeprowadzki na południe. Te resztki już wkrótce starły się z Indianami Miskito, którzy przybyli z terenów dzisiejszej Nikaragui. Wkrótce potem wybuchnął kolejny konflikt, tym razem z plemieniami Talamanca oraz Bribri. Ten ostatni spór wygasł dopiero w początku XXI wieku.
W połowie XIX w. rozpoczęło się formowanie republik środkowoamerykańskich, a dla Teribe zaczął się okres "prosperity".
Rząd i polityka.
Plemię Naso rządzone jest przez króla. Według tradycji królem mógł być jedynie mężczyzna, a tytuł był dożywotni. Po śmierci monarchy na tronie zasiadał jego następny wiekiem brat. Kiedy umierał brat, władza powracała do pierworodnego syna poprzedniego króla, który do tej pory nosił tytuł księcia. Kiedy dynastia wygasała, żonaci mężczyźni z całego plemienia zbierali się i wybierali nowego króla z innej możnej rodziny.
Aktualnie Naso są mieszanką monarchii elekcyjnej i dziedzicznej. Władca wybierany jest przez plemię w głosowaniu, tytuł może przypaść zarówno mężczyźnie, jak i kobiecie (jak w przypadku królowej Rufiny, która rządziła w latach 80. XX w.), ale monarcha musi być z rodziny Santana, która zapoczątkowała dynastię w pierwszej połowie XX w. Król może być pozbawiony władzy albo przez Radę Generalną Plemienia (kworum wynosi 900 osób), albo w wyniku popełnienia zbrodni morderstwa, zdrady lub innego przestępstwa wskazanego przez tradycyjny kodeks.
Pałac Królewski mieści się w Sieyik, stolicy regionu. Urzęduje w nim również Rada Generalna, która również wybierana jest demokratycznie. Król nie ma żadnej rzeczywistej władzy, pełni głównie funkcję reprezentacyjną.
Dane demograficzne.
Na terenach zasiedlonych przez Naso żyje ok. 2,5 tys. ludzi, zamieszkujących 11 gmin: Bonyic, Kuikin, Santa Rosa, Sieyik, Sieyikin, Solón, Sori, Drury, La Tigra, Loma Bandera, San San, Charagre i Yorkin. Szacuje się, że poza regionem żyje również ok. 1000 Naso, głównie w mieście Changuinola.
Kultura i gospodarka.
Naso utrzymują się głównie z rolnictwa i rybołówstwa. Posługują się językiem teribe, choć większość z nich mówi również po hiszpańsku.
Niektórzy wyznają katolicyzm, choć zdecydowana większość wierzy w "Sbö", głównego boga i stworzyciela wszechrzeczy. Ogromną czcią darzą też rzekę Teribe, której zawdzięczają przetrwanie na tych terenach, i którą nazywają "Wielką Babcią".
Żyją w rodzinach monogamicznych. Nie mają żadnych szczególnych rytuałów związanych z małżeństwem. Zamieszkują drewniane domy kryte liśćmi palmy "yambú". Domy zwykle ustawione są wysoko, aby uniknąć kłopotów związanych z rzeką Teribe, która często wzbiera.

</doc>
<doc id="297470" url="https://pl.wikipedia.org/wiki?curid=297470" title="B83">
B83

B83 – amerykańska strategiczna termojądrowa bomba lotnicza
Historia.
Pod koniec lat 70. XX wieku w USA rozpoczęto projektowanie nowej bomby wodorowej przeznaczonej dla lotnictwa strategicznego. Jej głównym nosicielem miał być samolot B-1. Nowa bomba miała mieć moc ponad 1 MT i miała być przystosowana do zrzucania z wysokości poniżej 50 m.
W celu przyspieszenia prac postanowiono przy projektowaniu nowej bomby wykorzystać niektóre rozwiązania opracowane wcześniej dla nie produkowanej seryjnie bomby B77. Pierwsze bomby B83 zostały dostarczone do badań w połowie 1983 roku. W 1984 roku bombę B83 przyjęto do uzbrojenia. Seryjna bomba B83 mogła być zrzucana z wysokości 45 m, przy prędkości do 1 Macha. Dzięki specjalnej konstrukcji bomba B83 znosi bez uszkodzeń uderzenie w ziemię przy prędkości 30 m/s. Przy zrzucie z małej wysokości wybuch bomby jest opóźniony o 2 minuty dzięki czemu samolot może oddalić się na bezpieczną odległość.
Nowa bomba z czasem zastąpiła starsze bomby B28, B43 i B53 w uzbrojeniu lotnictwa strategicznego. Do 1987 roku wyprodukowano ok. 1000 bomb B83. Złożone zostało zamówienie na kolejnych 1500, ale po 1989 roku zostało ono zredukowane. W połowie lat 90. w służbie było ok. 1400 bomb B83.
Bomba B83 jest przenoszona głównie przez samoloty lotnictwa strategicznego: B-1B, B-2, B-52, F-111. Do jej przenoszenia przystosowano także samoloty lotnictwa taktycznego: F-4, A-4, A-6, A-7, F-16 i F/A-18.
Konstrukcja.
B83 jest strategiczną bronią jądrową, której konstrukcja umożliwia zrzucenie jej z bardzo małej wysokości. Urządzenie ma długość 3,66 metra, średnicę korpusu 0,46 metra oraz wagę 1048 kilogramów. Ładunek bomby o mocy 1 do 2 megaton zawiera prawdopodobnie mieszankę plutonu i wzbogaconego uranu z ulepszonym inicjacyjnym ładunkiem wybuchowym ("Improved High Explosive" - IHE) PBX-9502. W celu łagodzenia efektów wstrząsu, bomba B83 ma specjalny opływowy stożek czołowy ze stali nierdzewnej w postaci serii kruszących się pierścieni, zamiast stosowanych we wcześniejszych modelach bomb zbudowanych z aluminium stożków o strukturze plastra miodu. W celu minimalizacji przemieszczenia ładunku bomby przy uderzeniu, został on umieszczony na przodzie urządzenia.

</doc>
<doc id="297471" url="https://pl.wikipedia.org/wiki?curid=297471" title="Gezowie">
Gezowie

Gezowie (od fr. "les gueux" – "żebracy") – patrioci niderlandzcy wyznania kalwińskiego, toczący od 1566 roku wojnę partyzancką z hiszpańskimi okupantami zwalczającymi, bez przebierania w środkach, reformację. Rekrutowali się głównie spośród niezamożnej szlachty i mieszczaństwa. Przedstawiciele zbuntowanej szlachty udali się 5 kwietnia 1566 roku do regentki Małgorzaty, księżnej Parmy, prosząc o zaprzestanie prześladowań innowierców. Wtedy to ktoś z otoczenia księżny nazwał ich "żebrakami". Na czele gezów stał książę Wilhelm Orański, który po zwycięstwie rewolucji w północnych prowincjach w roku 1572 został stadhouderem Niderlandów.
W czasie II wojny światowej pojęcie to stosowano w odniesieniu do członków w holenderskiego ruchu oporu.

</doc>
<doc id="297474" url="https://pl.wikipedia.org/wiki?curid=297474" title="Jadwiga Staniszkis">
Jadwiga Staniszkis

Jadwiga Maria Staniszkis (ur. 26 kwietnia 1942 w Warszawie) – polska socjolog, profesor nauk humanistycznych (1992), od 1992 profesor Uniwersytetu Warszawskiego, laureatka Nagrody Fundacji na rzecz Nauki Polskiej (2004); publicystka.
Życiorys.
W 1965 ukończyła studia w Sekcji Socjologicznej Wydziału Filozoficznego Uniwersytetu Warszawskiego. W 1971 obroniła doktorat (książka "Patologie struktur organizacyjnych: próba podejścia systemowego" napisana na podstawie pracy doktorskiej dostała nagrodę im. Ossowskiego w 1976), zaś w 1978 uzyskała stopień naukowy doktora habilitowanego nauk humanistycznych w dziedzinie socjologii. 20 października 1992 otrzymała tytuł naukowy profesora nauk humanistycznych.
Po ukończeniu studiów pracowała w Instytucie Socjologii UW. Należała do grona młodych asystentów (obok m.in. Waldemara Kuczyńskiego, Marcina Króla, Andrzeja Mencwela czy Aleksandra Smolara), którzy wspólnie z cenionymi profesorami (m.in. Zygmuntem Baumanem, Włodzimierzem Brusem, Leszkiem Kołakowskim, Tadeuszem Kotarbińskim czy Marią Ossowską) oraz aktywnymi politycznie studentami (tzw. komandosami, m.in. Sewerynem Blumsztajnem, Teresą Bogucką, Janem Lityńskim, Adamem Michnikiem i Henrykiem Szlajferem) organizowali intelektualne życie polityczne na Uniwersytecie Warszawskim w postaci odbywających się często w warunkach konspiracyjnych spotkań dyskusyjnych i seminariów. W ramach tak zorganizowanego środowiska uczestniczyła w wydarzeniach marcowych w 1968. Za udział w protestach studenckich spotkały ją represje w postaci zwolnienia z pracy na Uniwersytecie i dziewięciomiesięcznego aresztu.
Po zwolnieniu z pracy kontynuowała działalność naukową. Pracę doktorską zaczęła pisać jeszcze w czasie aresztowania, a obroniła ją pracując jako nauczycielka w szkole pielęgniarskiej. Do pracy w Instytucie Socjologii przywrócono ją dopiero w 1981. Wcześniej, w sierpniu 1980 została zaproszona przez Międzyzakładowy Komitet Strajkowy w Gdańsku do udziału w negocjacjach ze stroną rządową. Weszła w skład Komisji Ekspertów MKS. Po zawarciu porozumień sierpniowych i utworzeniu NSZZ „Solidarność” doradzała związkowcom. Po wprowadzeniu stanu wojennego wykładała we Wszechnicy Solidarności i publikowała w prasie podziemnej. Pokłosiem jej doświadczenia w NSZZ „Solidarność” jest "Poland’s self-limiting revolution" (1984), monografia w języku angielskim o samoograniczającej się rewolucji, która w 2010 została wydana w języku polskim.
Obecnie wykłada na Wydziale Filozofii i Socjologii Uniwersytetu Warszawskiego (gdzie pracuje w Zakładzie Socjologii Pracy i Organizacji Instytutu Socjologii) oraz w Wyższej Szkole Biznesu – National-Louis University w Nowym Sączu (jest pracownikiem Zakładu Studiów Politycznych na Wydziale Studiów Politycznych tej uczelni). Pracuje w Instytucie Studiów Politycznych Polskiej Akademii Nauk, zasiada w Komitecie Socjologii PAN. Wykładała też w wielu uniwersytetach zagranicznych, m.in. w UCLA, na Uniwersytecie Harvarda, Uniwersytecie Michigan, a także w Chinach, Japonii i Tajwanie. Była też stypendystką w Wilson Center w Waszyngtonie.
Zajmuje się głównie szeroko pojętą socjologią polityki, a także socjologią ekonomiczną i socjologią organizacji. W sferze jej zainteresowań znajdują się problemy transformacji politycznej, gospodarczej i społecznej w Polsce oraz Europie Środkowej i Wschodniej, teorii realnego socjalizmu i postkomunizmu, a także globalizacji.
Jej wczesne książki nie zostały opublikowane w Polsce. Pierwsza z nich dotycząca dialektyki społeczeństwa socjalistycznego została przetłumaczona w Japonii, a polski manuskrypt zaginął po skonfiskowaniu przez SB. Druga książka o samoograniczającej się rewolucji pierwszej Solidarności została napisana od razu po angielsku, ukazała się w Stanach Zjednoczonych, a dwa lata wcześniej została przetłumaczona we Francji. Jednak nie przetłumaczono jej długo na język ojczysty, jako zbyt krytycznej wobec „mitu” Solidarności (co było jednocześnie przyczyną, dla której komunistyczne władze pozwoliły na jej przewiezienie za granicę) – polskie tłumaczenie ukazało się w 2010 r. Podobnie kontrowersyjną i nieprzetłumaczoną na język polski książką jest jej analiza dynamiki przemian polityczno-ekonomicznych w Polsce.
Po polsku zaczęła publikować wraz z rozpoczęciem procesu transformacji ustrojowej: "Ontologia socjalizmu" (1988), "Postkomunizm" (2000), "Władza globalizacji" (2003), "O władzy i bezsilności" (2006). Jest również autorką wielu artykułów ukazujących się w prasie polskiej, poruszających istotne problemy społeczne i polityczne. Jest obserwatorem polskiego życia politycznego. Jej nieraz kontrowersyjne opinie (od wielu lat krytykuje stan przemian i kultury politycznej w Polsce) są komentarzem do bieżących wydarzeń. Jako ekspert pojawia się w radiu, telewizji i prasie (była stałą felietonistką tygodników "Wprost" i "Ozon"). Publikowała także w tygodniku "W Sieci".
Poglądy polityczne.
Sympatyzowała z Prawem i Sprawiedliwością. Przed wyborami prezydenckimi w Polsce w 2010 roku stwierdziła publicznie, iż Jarosław Kaczyński jest według niej najlepszym kandydatem na stanowisko głowy państwa. Scharakteryzowała go następującymi słowami:
Wielokrotnie krytykowała Platformę Obywatelską; mówiła m.in., że rząd Donalda Tuska jest „najgorszym i najmniej kompetentnym rządem w historii Polski” (2012). Podsumowując rok 2011, Staniszkis powiedziała:
Po objęciu przez Prawo i Sprawiedliwość władzy w wyborach 2015 roku stwierdziła, że jest rozczarowana polityką prowadzoną przez Jarosława Kaczyńskiego i rząd Beaty Szydło: 
Zmieniła też swoją ocenę Jarosława Kaczyńskiego: 
Życie prywatne.
Jest córką Marii Staniszkis, adwokat i radcy prawnej oraz Witolda Wincentego Staniszkisa, siostrą Witolda Kazimierza Staniszkisa i wnuczką Witolda Teofila Staniszkisa. Jej pierwszym mężem był Marek Lewicki. W latach 70. jej partnerem życiowym był Ireneusz Iredyński. Jej drugim mężem był politolog Michał Korzec. Ma córkę Joannę.
Jej wnuczką jest Zuzanna Czapska, olimpijka z igrzysk olimpijskich w Pekinie (2022) w narciarstwie alpejskim.

</doc>
<doc id="297477" url="https://pl.wikipedia.org/wiki?curid=297477" title="Liebherr T 282B">
Liebherr T 282B

Liebherr T 282B − to ogromnych rozmiarów wywrotka (wozidło) szwajcarskiej firmy Liebherr z 2004 roku. Do czasu wyprodukowania wywrotek Caterpillar 797F oraz Bucyrus MT6300AC w 2008 roku był największym samochodem na świecie. Samochody te używane są głównie w kopalniach w USA, Chile, RPA i Australii.
Po raz pierwszy został zaprezentowany na targach w Monachium, 29 marca 2004. Jest następcą modelu T 282 z 1998 roku.
Dane techniczne.
Pojazd jest napędzany przy pomocy przekładni elektrycznej, w której wysokoprężny silnik spalinowy (jeden z czterech do wyboru) napędza generator prądu (alternator), zasilający dwa silniki elektryczne umieszczone w piastach tylnych kół (bliźniaczych).

</doc>
<doc id="297479" url="https://pl.wikipedia.org/wiki?curid=297479" title="Naso">
Naso



</doc>
<doc id="297480" url="https://pl.wikipedia.org/wiki?curid=297480" title="SA108">
SA108



</doc>
<doc id="297483" url="https://pl.wikipedia.org/wiki?curid=297483" title="Robert Szewalski">
Robert Szewalski

Robert Tadeusz Seweryn Szewalski (ur. 16 sierpnia 1903 w Nisku, zm. 9 lutego 1993 w Gdańsku) — polski inżynier, uczony i wynalazca, specjalista energetyki cieplnej, w szczególności techniki turbinowej, profesor Politechniki Lwowskiej (do 1945) i (po wojnie) Politechniki Gdańskiej, członek rzeczywisty PAN (od 1961), twórca i dyrektor Instytutu Maszyn Przepływowych PAN w Gdańsku.
Życie prywatne.
Syn Marka Zygmunta (1863–1937), pułkownika Wojska Polskiego i Barbary Marii z domu Sellburger. Miał dwóch braci: Stanisława (1902–1984, oficer artylerii) i Stefana (major dyplomowany, doktor praw).
Działalność naukowa.
W 1921 ukończył z odznaczeniem VIII klasę i 6 czerwca 1921 zdał egzamin dojrzałości w X Państwowym Gimnazjum im. Henryka Sienkiewicza we Lwowie. W 1929 ukończył Politechnikę Lwowską, w 1930 Technische Hochschule w Monachium. Od 1927 był związany z Politechniką Lwowską (potem Lwowskim Instytutem Politechnicznym), przechodząc kolejne szczeble kariery – od asystenta do profesora nadzwyczajnego i kierownika Katedry Teorii Mechanizmów i Maszyn oraz Katedry Turbin Parowych i Gazowych. Doktorat obronił w 1935, habilitował się trzy lata później. Był członkiem Polskiego Towarzystwa Politechnicznego we Lwowie.
W latach 1942–44, podczas niemieckiej okupacji Lwowa, pracował na stanowisku kierownika warsztatu przyrządów laboratoryjnych. W 1944 wrócił na uczelnię, obejmując kierownictwo dwóch katedr.
W 1945 roku na zaproszenie rektora PG przeniósł się do Gdańska, na stanowisko profesora nadzwyczajnego Katedry Turbin Parowych, Spalinowych i Sprężarek Wirnikowych na Wydziale Budowy Okrętów. Nominowany na prof. zwyczajnego w styczniu 1949. W latach 1950–1952 pełnił funkcję dziekana Wydziału Budownictwa Okrętowego Politechniki Gdańskiej, a w latach 1951–1954 – funkcję rektora uczelni.
W latach 1946–1947 przebywał w Stanach Zjednoczonych oraz Anglii, poznając najnowsze osiągnięcia techniki turbinowej. Jako ekspert dwukrotnie wyjeżdżał także do Szwajcarii.
Ponadto w latach 1947–1949 współpracował z Politechniką Wrocławską jako profesor nadzwyczajny i kierownik Katdery Turbin. 
Pracował jako doradca techniczny w zakresie turbin i turbosprężarek w Zakładach Mechanicznych im. K. Świerczewskiego w Elblągu oraz jako kierownik Biura Konstrukcji Turbin w Elblągu przy Zakładzie Turbin PG w Gdańsku.
Od maja 1952 r. pełnił funkcję zastępcy przewodniczącego Komitetu Budowy Maszyn PAN. W 1953 przyczynił się do powołania Instytutu Maszyn Przepływowych PAN w Gdańsku i stanął na jego czele (do 1970), na emeryturze pozostając jego konsultantem naukowym. Gościnnie wykładał na uniwersytetach w Stuttgarcie i Hanowerze oraz Brown University w Providence (Rhode Island). 
Od 1952 był członkiem-korespondentem PAN, od 1961 - członkiem rzeczywistym. Wchodził w skład Komitetu Budowy Maszyn PAN, Komitetu Termodynamiki i Spalania PAN, Komitetu Energetyki PAN.
Był konstruktorem pierwszej polskiej turbiny przemysłowej (1953), później także innych turbin przemysłowych.
Należał m.in. do Gdańskiego Towarzystwa Naukowego, pełniąc w nim funkcję prezesa w latach 1970–1972; później nadano mu tytuł członka i prezesa honorowego. Przed II wojną światową działał we Lwowskim Towarzystwie Politechnicznym. Został również powołany do wielu zagranicznych towarzystw naukowych. Był członkiem ZBoWiD.
Autor ponad 200 publikacji naukowych, z których najważniejsze to:
Twórca Nagrody Naukowej Miasta Gdańska im. Jana Heweliusza, długoletni przewodniczący komitetu tejże nagrody.
W 1978 r. Politechnika Gdańska uhonorowała go tytułem doktora honoris causa, w 1987 – taki tytuł przyznała mu Politechnika Poznańska.
Pochowany został na cmentarzu Srebrzysko w Gdańsku-Wrzeszczu (rejon IX, kwatera profesorów).

</doc>
<doc id="297490" url="https://pl.wikipedia.org/wiki?curid=297490" title="Anuradhapura">
Anuradhapura

Anuradhapura (, ) – miasto na Sri Lance, położone 250 km na północny wschód od stolicy Kolombo. Liczy 50 595 mieszkańców (stan na 2012 r.).
Anuradhapura to historyczna stolica syngaleskiego buddyjskiego państwa, które rozwijało się w okresie III wiek p.n.e.–XI wiek n.e. Według legendy początek miastu miała dać mniszka buddyjska Sanghamitta przywożąc i ofiarując królowi Sri Lanki Devanampiyatissowi gałąź ze świętego drzewa Bodhi, pod którym miał medytować i doznać oświecenia Budda. Po upadku syngaleskiego państwa zostało opuszczone i odkryte ponownie przez brytyjską ekspedycję w 1820 roku.
Ważne centrum buddyzmu – historyczne święte miasto, gdzie do dziś rośnie szczep drzewa Bodhi, pod którym Budda według tradycji osiągnął oświecenie.
Wśród ruin tego starożytnego miasta zachowało się kilka buddyjskich świątyń, pałaców, klasztor Abhayagiri oraz dom jałmużny.
Anuradhapura została wpisana na listę światowego dziedzictwa kulturalnego i przyrodniczego UNESCO.
W mieście znajduje sie port lotniczy Anuradhapura.

</doc>
<doc id="297491" url="https://pl.wikipedia.org/wiki?curid=297491" title="AH-64 Apache">
AH-64 Apache



</doc>
<doc id="297494" url="https://pl.wikipedia.org/wiki?curid=297494" title="VH1 Polska">
VH1 Polska

VH1 – muzyczny kanał tematyczny należący do ViacomCBS Domestic Media Networks, emitujący teledyski współczesne.
Historia.
Kanał rozpoczął nadawanie 1 grudnia 2005, zastępując nadawany w latach 2002–2005 kanał MTV Classic. 29 kwietnia 2010 wprowadzono pasmo Comedy Central Family, w którym emitowano seriale komediowe. Niecały rok później, 14 stycznia 2011 Comedy Central Family zastąpił VH1 jako kanał. Pozostało jednak nocne pasmo z teledyskami "VH1 Hits". Zmiana ta została poprzedzona przywróceniem 16 września 2010 w Polsce dostępu do kanału VH1 Europe. Po zbudowaniu odpowiednio dużego zasięgu stacji, 24 kwietnia 2012 ponownie uruchomiono polską wersję VH1 w miejsce wersji paneuropejskiej w polskich platformach cyfrowych i sieciach kablowych. Od tego dnia stacja nadawała w formacie 16:9; również wtedy zniknęło nocne pasmo muzyczne na Comedy Central Family. Do 29 września 2015 kanał emitował teledyski z lat 80. i 90. XX wieku wymieszane z nowymi pozycjami. 30 września 2015 stacja zmieniła swoją oprawę graficzną, logo oraz format muzyczny – zaczęto nadawać głównie nowe teledyski. Po zamachach terrorystycznych w Paryżu kanał uczcił pamięć ofiar nadając 15 i 16 listopada 2015 całodobowe wydanie pasma 100% Music ze spokojnymi teledyskami
1 lutego 2017 ramówka kanału oraz playlista została ujednolicona z ramówką wersji ogólnoeuropejskiej. Od tego czasu polska wersja różniła się jedynie oprawą graficzną kanału oraz obecnością reklam; w konsekwencji na antenie nie pojawiały się już utwory polskich wykonawców. 3 marca 2020 przestała korzystać z usług biura reklam TVN Media i o godz. 6.00 doszło do przepięcia sygnału na VH1 Europe, co zakończyło nadawanie VH1 Polska.
Programy VH1.
Dawniej (Obecność w Comedy Central Family).
VH1 Polska nadawał od 1:10/2:00 do 6:00 jako blok na Comedy Central Family. Jeszcze wcześniej ukazywał się od 23:30 do 9:00.
Nadawał wówczas:
VH1 Europe.
Zaraz po rebrandingu VH1 PL, VH1 Europe powrócił do Polski. Przedtem był dostępny przed zastępstwem MTV Classic.
Od końca 2011 roku zaczęto emitować polskie reklamy na kanale VH1 Europe. Prezes MTV Networks Polska tłumaczył, że chce spróbować przywrócić kanał VH1 Polska z polskimi teledyskami usuwając Europejski kanał VH1 z Polski. W innych krajach kanał był emitowany normalnie. Od dnia 31 marca 2012 roku reklamy przestano emitować i powróciły ich własne muzyczne przerywniki. W drugim tygodniu kwietnia reklamy powróciły. 24 kwietnia usunięto VH1 Europe z częstotliwości 11,075/V na HotBirdzie i wstawiono VH1 Polska.

</doc>
<doc id="297495" url="https://pl.wikipedia.org/wiki?curid=297495" title="FAUR L45H">
FAUR L45H

Lxd2 (oznaczenie fabryczne L45H) – wąskotorowa lokomotywa spalinowa produkowana w latach 1964–1990 przez rumuńskie zakłady FAUR w Bukareszcie, eksploatowana w Polsce na kolejach wąskotorowych. Zbudowano ok. 400 sztuk lokomotyw rodziny L35H/L45H.
Lokomotywy L35H i L45H to wąskotorowe lokomotywy spalinowe na rozstaw szyn od 740 do 1067 mm. Z zewnątrz są prawie nie do odróżnienia – największa różnica to zastosowanie mocniejszego silnika w L45H (450 KM) niż w lokomotywach L35H i L35H-MT (350 KM). Do Polski trafiały tylko wersje L45H. Pierwsze lokomotywy tego typu rozpoczęły służbę w 1968 roku na szlakach Górnośląskich Kolei Wąskotorowych zastępując mocno wysłużone parowozy serii Tw47 oraz Tw53.
Eksploatacja.
Polskie Koleje Państwowe zakupiły ogółem 165 sztuk tych lokomotyw, w tym 111 szt. na tor 750 mm (numery inwentarzowe od 239 do 349), 25 szt. na tor 785 mm (numery od 351 do 375) i 29 szt. na tor 1000 mm (numery od 451 do 479). Otrzymały one na PKP numery w serii Lxd2, oznaczającej czteroosiowe lokomotywy spalinowe z silnikiem wysokoprężnym i przekładnią hydrauliczną. Lokomotywy te należały do najsilniejszych wąskotorowych lokomotyw w Polsce. Miały spokojny bieg, płynną regulację prędkości nastawnikiem jazdy. Główną wadą tych lokomotyw jest spore zużycie paliwa, związane przede wszystkim z zastosowaniem silnika ze wstępną komorą spalania. Wada ta została znacznie ograniczona poprzez zabudowę silnika 71H12A, który ma wtrysk bezpośredni.
Lokomotywy Lxd2 jeździły po torach prawie wszystkich kolei dojazdowych eksploatowanych przez PKP; obecnie czynne egzemplarze stacjonują na większości czynnych do dzisiejszych czasów kolei. Zdatne do ruchu lokomotywy Lxd2 stacjonują w lokomotywowniach w Gryficach (Lxd2-471, 472, 473, 479), Koszalinie (Lxd2-476, 468, 475), Piasecznie (Lxd2-454, 465), Bytomiu-Karbiu (Lxd2-352, 359, 364, 372, 374, 375, 322), Rudach (Lxd2-354, 357,373), Zbiersku, Śmiglu, Krośniewicach, Przeworsku (Lxd2-257, 268, 334), Karczmiskach, Jędrzejowie, Nowym Dworze Gdańskim (Lxd2-294, 315, 325), Gnieźnie (Lxd2-313, 343, 344, 369) i Rogowie (Lxd2-249, 264, 265, 309, 316, 340). W trakcie remontu jest lokomotywa z lokomotywowni Cisna-Majdan oraz Ełku.
Lxd2 znajdują się także na nieczynnych kolejach oraz kolejach w likwidacji – są one poodstawiane w lokomotywowniach, jak w Mławie, lub demontowane i złomowane. Kilka lokomotyw przetransportowano na inne koleje wąskotorowe. Dawniej te lokomotywy stacjonowały również w Piotrkowie Trybunalskim czy Dobrej Nowogardzkiej.
Lokomotywy Lxd2 można także zobaczyć w muzeach-skansenach w Sochaczewie, Rudach Raciborskich oraz na Wystawie Pomorskich Kolei Wąskotorowych – gryfickiej filii Muzeum Narodowego w Szczecinie. Kilka sztuk Lxd2 sprzedano za granicę między innymi do Czech i Niemiec.
Oprócz lokomotyw Lxd2 jeżdżących na torach PKP, na terenie Polski do dnia dzisiejszego jeżdżą lokomotywy L45H w zakładach przemysłowych. Oprócz 165 szt. lokomotyw dla PKP do Polski trafiło bowiem co najmniej 34 szt., które zakupiły różne gałęzie przemysłu. Lokomotywy te często były nieznacznie zmodyfikowane na zlecenie zamawiającego.
Lokomotywy z rodziny L45H, L35H i L35H-MT najliczniej występowały w Polsce, ale także w innych krajach, głównie byłego bloku wschodniego, m.in. w Rumunii, na Węgrzech (jako seria Mk45) i w Bułgarii, ale także poza granicami Europy, np. w Egipcie, Tunezji i Iraku.
Charakterystyka.
Lokomotywa L45H posiada dwa wózki dwuosiowe (układ osi B’B’). Pudło lokomotywy składa się z długiego przedziału maszynowego w przedniej części i krótszego przedziału maszynowego w tylnej części oraz kabiny sterowniczej między nimi, wystającej poza obrys przedziałów maszynowych jedynie na boki. Kabina sterownicza wyłożona jest izolacją dźwiękochłonną i posiada dwoje drzwi bocznych. Pulpity sterownicze znajdują się z prawej strony dla każdego kierunku jazdy. W przednim przedziale mieści się silnik spalinowy, układ chłodzenia, trójfazowy alternator, sprężarka powietrza, przekładnia hydrauliczna, przekładnia nawrotna i dodatkowa, zbiornik paliwa dobowego zużycia (100 l), zbiornik wody układu chłodzenia silnika o pojemności (100 l), układ wylotu spalin, przewody paliwowe, urządzenia układu hydrostatycznego napędu wentylatora układu chłodzenia. W tylnym przedziale szafa osprzętu elektrycznego, główny zbiornik paliwa (1500 l), dwa zbiorniki powietrza (190 l) i podgrzewacz wody WEBASTO, a w nowszych VAPOR. (do celów podgrzewania silnika i ogrzewania kabiny). Napęd oryginalnie stanowił silnik wysokoprężny MB 836Bb o mocy 450 KM (330 kW). Napęd z silnika przenoszony jest za pomocą przekładni hydrodynamicznej TH1-V1 typu Voith do przekładni dodatkowej zblokowanej z przekładnią nawrotną, dalej za pomocą wałów na przekładnie osiowe, z zębatymi kołami stożkowymi. Przekładnia hydrauliczna posiada dwa przetworniki momentu obrotowego – przy rozruchu i małych szybkościach działa przetwornik rozruchowy, a przy wyższych szybkościach przetwornik jazdy. Wózki mają hamulce pneumatyczne. Lokomotywa posiada sprężarkę dwustopniową do układu hamulcowego, sterowania i urządzeń pomocniczych, jak syreny, wycieraczki szyb na oknach czołowych i piasecznice.

</doc>
<doc id="297498" url="https://pl.wikipedia.org/wiki?curid=297498" title="Listy CRL">
Listy CRL



</doc>
<doc id="297500" url="https://pl.wikipedia.org/wiki?curid=297500" title="Podhalańczycy">
Podhalańczycy



</doc>
<doc id="297501" url="https://pl.wikipedia.org/wiki?curid=297501" title="Greatest Hits (album The Police)">
Greatest Hits (album The Police)

Gratest Hits – album grupy The Police wydany w 1992 zawierający największe przeboje grupy.

</doc>
<doc id="297502" url="https://pl.wikipedia.org/wiki?curid=297502" title="Liebherr">
Liebherr

Liebherr – rodzinne przedsiębiorstwo, założone w 1949 r. w Niemczech przez Hansa Liebherra, aktualna siedziba w Szwajcarii. Przedsiębiorstwo jest jednym z największych producentów maszyn budowlanych na świecie. Poza szerokim wachlarzem urządzeń należących do kategorii sprzętu ciężkiego, Liebherr produkuje także profesjonalne chłodziarki i zamrażarki przemysłowe oraz chłodnicze urządzenia przeznaczone do wykorzystania w gospodarstwach domowych. Przedsiębiorstwo stało się także producentem chłodziarek do win.
Obecnie rodzinną firmą zarządzają potomkowie założyciela: rodzeństwo Isolde i Willy Liebherr. Przedsiębiorstwo rozpoczęło swą działalność od produkcji żurawi. Z biegiem czasu znacznie rozszerzono ofertę sprzętu budowlanego, a następnie zaczęto produkować także AGD (chłodziarki oraz zamrażarki). Aktualnie Liebherr jest także głównym dostawcą firmy Airbus. Przedsiębiorstwo zatrudnia obecnie ponad 32 tysiące pracowników na wszystkich kontynentach świata (łącznie z Antarktydą).
W dziedzinie sprzętu górniczego, Liebherr wyprodukował m.in. największy samochód świata – wywrotkę Liebherr T 282B, oraz kilka innych konstrukcji znajdujących się w pierwszej dziesiątce największych maszyn świata.
W zakresie urządzeń chłodzących i mrożących, Liebherr oferuje wybór urządzeń zarówno wolno stojących, jak i do zabudowy. Przedsiębiorstwo produkuje różnorodne zamrażarki skrzyniowe, chłodziarki do win, profesjonalne szafy chłodnicze i mrożące. W ofercie firmy Liebherr znajduje się także sprzęt farmaceutyczny, laboratoryjny i piekarniczy.
Siedziba polskiego oddziału przedsiębiorstwa, zajmującego się sprzętem budowlanym, mieści się w Rudzie Śląskiej.

</doc>
<doc id="297503" url="https://pl.wikipedia.org/wiki?curid=297503" title="Kbps">
Kbps



</doc>
<doc id="297504" url="https://pl.wikipedia.org/wiki?curid=297504" title="B-2 Spirit">
B-2 Spirit



</doc>
<doc id="297505" url="https://pl.wikipedia.org/wiki?curid=297505" title="Łącznica (droga)">
Łącznica (droga)

Łącznica – droga pomocnicza, łącząca dwie drogi w ramach węzła drogowego. Również droga, łącząca dwie drogi przebiegające w niewielkiej odległości od siebie.
Rozróżnia się łącznice zjazdowe i łącznice wjazdowe.
Podstawowe typy łącznic zjazdowych i wjazdowych:

</doc>
<doc id="297506" url="https://pl.wikipedia.org/wiki?curid=297506" title="B-1 Lancer">
B-1 Lancer



</doc>
<doc id="297508" url="https://pl.wikipedia.org/wiki?curid=297508" title="F-117 Nighthawk">
F-117 Nighthawk



</doc>
<doc id="297510" url="https://pl.wikipedia.org/wiki?curid=297510" title="The Very Best of Sting &amp; The Police">
The Very Best of Sting &amp; The Police

The Very Best of Sting &amp; The Police – album płytowy zawierający zbiór utworów brytyjskiej grupy rockowej The Police i solowych dokonań wokalisty i basisty zespołu Stinga.
Album został wydany przez wytwórnię Universal w 1997 i 2002 roku.

</doc>
<doc id="297511" url="https://pl.wikipedia.org/wiki?curid=297511" title="F-15 Eagle">
F-15 Eagle



</doc>
<doc id="297515" url="https://pl.wikipedia.org/wiki?curid=297515" title="F-14 Tomcat">
F-14 Tomcat



</doc>
<doc id="297519" url="https://pl.wikipedia.org/wiki?curid=297519" title="Thomas Newman">
Thomas Newman

Thomas Montgomery Newman (ur. 20 października 1955 w Los Angeles) – amerykański kompozytor muzyki filmowej. Stworzył muzykę do ponad 70 filmów.
Życiorys.
Młodość i wykształcenie.
Thomas Newman urodził się 20 października 1955 w Los Angeles, w rodzinie o muzycznych tradycjach. Jego ojcem był jeden z najbardziej uznanych kompozytorów filmowych Hollywood – Alfred Newman, a matką – Martha Montgomery. Jest bratem kompozytora Davida Newmana oraz skrzypaczki i kompozytorki Marii Newman, a także kuzynem kompozytora Randy’ego Newmana. W dzieciństwie pobierał nauki gry na fortepianie oraz na skrzypcach. Przez dwa lata studiował na profilu muzycznym na Uniwersytecie Południowej Kalifornii (nauczał go między innymi David Raksin), a następnie uczęszczał na Uniwersytet Yale, który ukończył ze stopniem magistra.
Kariera zawodowa.
Po ukończeniu studiów Newman pisał muzykę do produkcji teatralnych oraz spektakli offowych na Broadwayu. Poza tym był członkiem zespołów "The Innocents" oraz "Tokyo 77" w których grał na keyboardzie, a także pisał muzykę do piosenek. Swoje pierwsze drobne zlecenia w branży filmowej otrzymał dzięki rodzinnym koneksjom (jego wuj Lionel Newman był kierownikiem muzycznym w wytwórni Fox). W 1979 skomponował muzykę do serialu "The Paper Chase" (trzy ostatnie odcinki pierwszego sezonu serialu), a w 1983 otrzymał szansę zorkiestrowania niewielkiego fragmentu kompozycji Johna Williamsa do .
Pierwszą kompozycją stworzoną przez Newmana na potrzeby filmu kinowego była muzyka do dramatu "Reckless (Buntownik z Eberton)" Jamesa Foleya w 1984 roku. Większy rozgłos w Hollywood przyniosła mu napisana rok później muzyka do komedii "Desperately Seeking Susan (Rozpaczliwie poszukując Susan)" z Madonną w roli głównej. Dzięki niej został zauważony i do końca lat 80. tworzył oprawy muzyczne głównie do filmów rozrywkowych i komedii.
Do światowej czołówki Hollywood Newmanowi udało się przebić na początku lat 90. dzięki oprawom muzycznym do takich filmów jak "Smażone zielone pomidory", "Gracz", "Zapach kobiety". W 1995 roku otrzymał dwie pierwsze nominacje do Oscara za filmy "Skazani na Shawshank" i "Małe kobietki". Od tej pory zaczął tworzyć kompozycje do bardziej głośnych filmów i stał się autorem rozpoznawalnym, kojarzonym przede wszystkim z filmami obyczajowymi i psychologicznymi ("Joe Black", "Zaklinacz koni", "Zielona mila"). W 1996 kolejną nominację przyniosła mu muzyka do filmu "Rodzinka z piekła rodem". W 1999 roku nawiązał współpracę z reżyserem Samem Mendesem, której owocem była muzyka do filmu "American Beauty" (nagroda Bafta i Grammy, nominacje do Oscara i Złotego Globu).
Po roku 2000 Newman stworzył muzykę do takich filmów jak "Erin Brockovich", "" (nominacja do Oscara), "Człowiek ringu", "Dobry Niemiec" (nominacja do Oscara), "Służące". Kontynuował także współpracę z reżyserem Samem Mendesem przy filmach "Droga do zatracenia" (nominacja do Oscara), "Jarhead. Żołnierz piechoty morskiej", "Droga do szczęścia", oraz do dwóch filmów z serii o Jamesie Bondzie:"Skyfall" (nagroda BAFTA i nominacja do Oscara) i "Spectre". W 2003 i 2008 roku napisał muzykę do filmów animowanych studia Pixar "Gdzie jest Nemo?" i "WALL·E" (za oba nominacje do Oscara i nominacja za piosenkę "Down to Earth" z filmu "WALL·E" napisaną wspólnie z Peterem Gabrielem). W 2015 roku skomponował muzykę do filmu Stevena Spielberga "Most szpiegów" (nominacja do Oscara i BAFTA).
Do tej pory Thomas Newman był nominowany do Oscara aż czternastokrotnie, nie zwyciężając ani razu.
Muzyka Newmana pojawia się także w serialach. W 1990 stworzył muzykę do pierwszego odcinka serialu "Against the Law", w 2000 temat główny do serialu "Boston Public", a rok później temat główny do "Sześciu stóp pod ziemią" (nagroda Emmy i dwie nagrody Grammy). W 2003 stworzył muzykę do miniserialu HBO "Anioły w Ameryce", a w 2012 temat główny i muzykę do pierwszego odcinka serialu "Newsroom".
Styl Thomasa Newmana należy do jednych z najbardziej rozpoznawanych w Hollywood. Jego wczesne kompozycje zdominowane były przez elektronikę. Jednak począwszy od lat 90. zaczął korzystać z tradycyjnego brzmienia orkiestry. Charakterystyczne dla jego kompozycji jest kameralne wykorzystanie zespołu instrumentalnego, miękko brzmiąca sekcja smyczkowa, minimalistyczny fortepian oraz awangardowe dźwięki perkusji. Newman wykorzystuje także niekonwencjonalne brzmienie instrumentów elektronicznych, a także instrumentów z różnych rejonów świata (takich jak mandolina, tabla, dundun, saz).
Stali współpracownicy Newmana to m.in. orkiestrator Thomas Pasatieri, edytor Bill Bernstein, a także muzycy: Rick Cox, George Doering, Chas Smith, Steve Kujala, Steve Tavaglione, Michael Fisher. Newman osobiście dyryguje swoimi utworami, a także wykonuje partie solowe na fortepianie i skrzypcach.
Życie prywatne.
Thomas Newman poślubił Ann Marie Zirbes. Razem mają trójkę dzieci: Evana, Julię i Jacka. Mieszka w Los Angeles, w domu, w którym dorastał.
Inne prace.
Thomas Newman na początku lat 80. był członkiem pop-rockowego zespołu (grał na keyboardzie) "The Innocents" (wspólnie z Michaelem Convertino vel Hurtem, Tonym Kowalskim, Chrisem Kayem i Martenem Inglem). W 1982 roku nakładem wytwórni Boardwalk zespół wydał jedyny album "The Innocents".
Newman był także członkiem zespołu "Tokyo 77" (muzyka alternatywna) (wspólnie z Rickiem Coxem, Chasem Smithem i George’em Buddem). Muzyka zespołu nagrana w latach 1989 – 2000 została wydana w 2002 roku na albumie "Tokyo 77". Newman często współpracuje z muzykami z zespołu przy swoich filmowych kompozycjach.
Poza kompozycjami do filmów, Newman w 1996 roku skomponował 7 minutowy utwór "Reach Forth Our Hands (Cleveland Greeting, 1896)" z okazji obchodów dwóchsetlecia miasta Cleveland. W 2009 roku kompozytor stworzył 25 minutową suitę "It Got Dark"na kwartet smyczkowy i orkiestrę.
Kompozycje Newmana znajdują swoje zastosowanie także poza filmami, do których zostały pierwotnie skomponowane. Pojawiają się w wielu zwiastunach filmowych, w filmach dokumentalnych, krótkometrażowych i fabularnych (np. "Madagaskar", "Złoto pustyni"), podczas wydarzeń tj. Igrzyska Olimpijskie 2000 i 2002 lub w muzyce popularnej (np. podkład fortepianowy w piosence Seala "My Vision").

</doc>
<doc id="297520" url="https://pl.wikipedia.org/wiki?curid=297520" title="F-4 Phantom II">
F-4 Phantom II



</doc>
<doc id="297521" url="https://pl.wikipedia.org/wiki?curid=297521" title="Szałwia łąkowa">
Szałwia łąkowa

Szałwia łąkowa ("Salvia pratensis" L.) – gatunek rośliny z rodziny jasnotowatych. Występuje w południowej i środkowej Europie. W Polsce jest niezbyt częsta na niżu i rzadka w niższych położeniach górskich. Rośnie zwykle w nasłonecznionych murawach i łąkach, zazwyczaj w miejscach suchych i na glebie zasadowej. Jest długowieczną byliną zapylaną głównie przez trzmiele, ale wabiącą też pszczoły i motyle. Wykorzystywana jest jako roślina miododajna i ozdobna (w tym w odmianach o kwiatach rozmaicie zabarwionych), a dawniej stosowana była jako lecznicza (głównie jako zamiennik szałwii lekarskiej) i przyprawa do aromatyzowania piwa i wina.
Rozmieszczenie geograficzne.
Szałwia łąkowa występuje na rozległych obszarach Europy z wyjątkiem obrzeży kontynentu. Na zachodzie sięga do północnej Hiszpanii, Francji (zanika w północno-zachodniej jej części) i Wielkiej Brytanii (bez zachodniej i północnej jej części). Północna granica zwartego zasięgu biegnie przez północne Niemcy, wzdłuż południowego brzegu Bałtyku, przez Białoruś i dalej na wschód po Ural, który wyznacza granicę wschodnią. Dalej na północ – na wybrzeżach Morza Północnego, na Półwyspie Skandynawskim i w krajach bałtyckich gatunek rośnie w rozproszeniu. Południowa granica zasięgu biegnie przez południową Rosję i Ukrainę (z izolowanymi obszarami występowania na Kaukazie i Krymie) oraz obejmuje Półwysep Bałkański i Apeniński (bez ich południowych krańców). Rośnie także w górach w Maroku. Jako gatunek introdukowany szałwia łąkowa występuje w północno-wschodnich Stanach Zjednoczonych.
W Polsce gatunek określany jest jako niezbyt częsty na niżu i rzadki w niższych położeniach górskich, nie przekraczający 400–500 m n.p.m. Występuje bardzo nierównomiernie – stosunkowo częsty jest w pasie wyżyn i na Pojezierzach Południowobałtyckich, bardzo rzadki zaś w pasie wzdłuż wybrzeży, w województwach łódzkim i mazowieckim oraz północno-wschodniej części kraju.
Systematyka.
Gatunek należy do rodzaju szałwia "Salvia", który w tradycyjnym ujęciu okazał się być taksonem polifiletycznym i jego ujęcie wymagało rozszerzenia, m.in. przez włączenie do niego gatunków z rodzajów perowskia "Perovskia" i rozmaryn "Rosmarinus". Szałwia łąkowa należy do kladu obejmującego liczne gatunki występujące w Europie, basenie Morza Śródziemnego oraz we wschodniej i południowej Afryce. W tradycyjnym podziale rodzaju na sekcje autorstwa George'a Benthama zaliczany był do sekcji "Pletiosphace" (w całości znalazła się w obrębie wspomnianego kladu, aczkolwiek relacje filogenetyczne w jego obrębie z gatunkami innych sekcji pozostają niejasne).
Do najbliżej spokrewnionych należą gatunki bardzo podobne morfologicznie, czasem o niepewnym statusie taksonomicznym, uznawane za synonimy czy taksony wewnątrzgatunkowe.
Szałwia łąkowa łatwo krzyżuje się z innymi, blisko spokrewnionymi szałwiami.
Gatunek jest bardzo zmienny, zwłaszcza w zakresie kształtu i wielkości korony, jej barwy, wysokości łodyg i kształtu blaszki liściowej. W przeszłości wyróżniano liczne formy i odmiany, które współcześnie uznawane są za indywidualną zmienność bez rangi taksonomicznej. Zwłaszcza w bardzo obfitych populacjach obserwowane są pojedyncze okazy wyróżniające się w podanym zakresie cech. Rośliny o krótkich łodygach (do 10 cm wysokości) opisano jako f. "nana" i f. "subacaulis", z kolei okazy o tęgich łodygach sięgających 1 m wysokości opisano jako f. "robusta", rośliny o liściach pierzastodzielnych opisano jako f. "pinnatifida", f. "incisa", var. "rostrata". Kwitnące na czerwono rośliny wyróżniano jako f. "purpurea", var. "rhodantha" i f. "rubicunda", na biało jako f. "alba", f. "albiflora". Za odmiany (var. "parviflora" i var. "minoriflora") uznano też rośliny tworzące wyłącznie kwiaty żeńskie o mniejszych koronach niż u roślin z kwiatami obupłciowymi.
W obrębie gatunku wyróżniane są cztery podgatunki:
Nazewnictwo.
Naukowa nazwa rodzajowa utworzona została w oparciu o starożytną, grecką nazwę szałwii lekarskiej – σαλβία "salvia" stosowaną m.in. przez Pliniusza Starszego. Nazwa ta pochodziła prawdopodobnie od łacińskiego słowa "salvus" = „zdrowy” ze względu na zastosowania lecznicze tej rośliny. W odniesieniu do rodzaju stosowana była jeszcze przed wprowadzeniem nomenklatury binominalnej m.in. przez Adriaana van Royena. Nazwa gatunkowa "pratensis" nadana została gatunkowi przez Karola Linneusza w "Species Plantarum" w 1753 w nawiązaniu do zajmowanych siedlisk – "pratensis" znaczy bowiem w łacinie „łąkowy” (od "pratum" – „łąka”).
Dawne nazwy polskie udokumentowane od XV i XVI wieku to „polna salvia/salwija”, „szałwia/szałwija polna”, rzadziej stosowana „granatek” i pojedynczo w 1529 – „kuroszylep”. Na początku XIX wieku Kluk gatunek określił mianem szałwii łąkowej i taka nazwa utrwalona została w ciągu XX wieku od pierwszych wydań „Roślin polskich”, przy czym jeszcze Józef Rostafiński w 1923 pisał „szałwja łąkowa”.
Biologia.
Rozwój.
Długowieczna bylina (pojedyncze rośliny obserwowano na izolowanych stanowiskach utrzymujące się przez prawdopodobnie co najmniej 30 lat), hemikryptofit. W naturze rozmnaża się wyłącznie przez nasiona (brak rozmnażania wegetatywnego). W populacjach (o bardzo zróżnicowanej liczebności roślin) zwykle od 1 do 9% roślin tworzy tylko kwiaty żeńskie (mniejsze od typowych). Ich udział rośnie w przypadku stresu środowiskowego (zacienienie, użycie pestycydów). Starsze rośliny tworzą większe kępy z liczniejszymi pędami kwiatonośnymi (zwykle jest ich od 1 do 5, czasem jednak nawet do 50).
Kwitnienie trwa od maja do lipca (w przypadku zgryzienia lub ścięcia pędów kwiatonośnych na początku kwitnienia kilkanaście procent roślin rozwija je ponownie w sierpniu, czasem powtórnie zakwitają także rośliny uprawiane regularnie podlewane). Poszczególne kwiaty kwitną przez cztery dni i zapylane są najczęściej przez trzmiele. Owady te chcąc dostać się do wnętrza kwiatu zmuszone są nacisnąć łyżeczkowato rozszerzone dolne części główki pręcika. Poddając się naciskowi powodują one przygięcie górnej części główki z pylnikiem, która uderzając w tułów owada obsypuje go pyłkiem. Owad cofając się przywraca dźwignię do pozycji wyjściowej. Dopóki pylniki zawierają pyłek znamiona słupka wzniesione są wysoko pod górną wargą korony (co zapobiega samozapyleniu) i owady odwiedzające kwiat ich nie dotykają. Gdy pylniki się opróżnią szyjka słupka ze znamieniem obniża się i owad siadający na dolnej wardze korony i dostający się do gardzieli dotyka go swym grzbietem. Jeśli odwiedził wcześniej kwiat z dojrzałymi pręcikami – dokonuje zapylenia. Niektóre trzmiele dostają się do nektaru przegryzając gardziel korony. Kwiaty odwiedzają też błonkówki żywiące się pyłkiem, motyle i bzygowate. Poza zbieraczami pyłku owady wabione są nektarem, którego wydzielanie (ilość, stężenie i proporcje cukrów) jest bardzo zmienne w ciągu dnia i w czasie całego kwitnienia. Zawsze dominuje w nim jednak sacharoza nad heksozami.
Zwykle ponad 90% kwiatów zawiązuje nasiona, a niewielki spadek ich udziału (do 83–84%) obserwowany był tylko w przypadku częstych rabunków nektaru przez wygryziony otwór w gardzieli i u roślin wcześnie kwitnących, w czasie gdy zapylacze jeszcze nie są dostatecznie aktywne. Owoce dojrzewają miesiąc po zapyleniu (od połowy lipca). W przypadku żerowania roślinożerców na stanowisku całe pędy kwiatonośne bywają zgryzane i owoce nie powstają. W rozprzestrzenianiu owoców biorą udział zwierzęta, co ułatwiają owłosione i ogruczolone kielichy. Diaspory są także skutecznie transportowane przez wodę. Nasiona mogą kiełkować od razu w przypadku odpowiedniej wilgotności, przy czym zazwyczaj kiełkują jesienią. Zachowują zdolność do kiełkowania przez co najmniej rok, ale nie tworzą trwałego glebowego banku nasion. Kiełkowanie i rozwój młodych roślin nastąpić może tylko w miejscach, gdzie darń jest przerwana i odsłonięta jest naga, nie ubita ziemia.
Hipokotyl siewki osiąga 2–5 mm długości i jest nieco brodawkowaty. Dwa liścienie rozwijają się na ogonkach o długości do 10 mm pokrytych wielokomórkowymi włoskami. Blaszka liścieni osiąga 4–6 mm długości, ma uciętą nasadę i zaokrąglony wierzchołek, na powierzchni jest nieco brodawkowata. Epikotyl jest bardzo silnie zredukowany. Pierwsza para liści nadliścieniowych wyrasta naprzeciwlegle, osadzona jest na owłosionych ogonkach długości do 10 mm. Blaszka tych liści jest eliptyczna, o długości do 1,5 cm, u nasady ucięta, na wierzchołku zaokrąglona, na brzegu karbowana. Młode rośliny zakwitają po raz pierwszy w naturze zwykle w wieku ok. 4–5 lat.
Genetyka.
Liczba chromosomów 2n = 18, czasem podawane są także wartości 2n = 16, 20, 32, ale prawdopodobne są w takich przypadkach pomyłki w identyfikacji gatunku.
Skład chemiczny.
Szałwia łąkowa należy do tych przedstawicieli rodzaju, którzy zawierają stosunkowo niewielkie ilości olejku eterycznego – w suchej masie liści jest go do 0,073% (przy dużej zmienności u różnych roślin). W jego składzie dominują seskwiterpeny, zwłaszcza kariofilen, a poza tym m.in. farnezen, seskwifelandren, kubeben, dość liczne są komponenty alifatyczne (gł. 2-pentadekanon), a w niewielkich ilościach występują monoterpeny i ich utlenione analogi. Pędy szałwii zawierają kilka triterpenów: β-amyrin, germanikol, lupeol, loranthol.
Ekologia.
Siedlisko.
Rośnie w murawach, suchych łąkach (w tym użytkowanych ekstensywnie jako łąki kośne i pastwiska), ciepłolubnych zaroślach i skrajach lasów, na przydrożach, skarpach nasypów i wykopów, na miedzach, często na słonecznych zboczach o wystawie południowej i zachodniej. Preferuje stanowiska suche lub średnio wilgotne, z glebą bogatą w węglan wapnia i przepuszczalną, żyzną lub średnio żyzną, próchniczną. Szałwia łąkowa uznawana jest za gatunek wskaźnikowy gleb suchych i zasadowych, ale bywa też spotykana na glebach słabo kwaśnych.
Jest wrażliwa na spasanie, utrzymuje się natomiast na koszonych użytkach zielonych.
Fitosocjologia i interakcje międzygatunkowe.
W klasyfikacji syntaksonomicznej gatunek ten związany jest ze zbiorowiskami muraw kserotermicznych z klasy "Festuco-Brometea" (w środkowej i wschodniej Europie głównie ze związku "Cirsio-Brachypodion", a w zachodniej i południowej – "Mesobromion" i "Xerobromion"), poza tym spotykany jest w zbiorowiskach łąkowych z klasy "Molinio-Arrhenetheretea", "Koelerio-Corynephoretea" (murawy "Festuco psammophilae-Koelerietum glaucae" rozwijające się na piaskach zasobnych w węglan wapnia) oraz w półruderalnych i pionierskich zbiorowiskach kserotermicznych ze związku "Convolvulo-Agropyrion repentis". W Holandii uznawany jest za gatunek charakterystyczny dla zespołu muraw na ubogich piaskach "Medicagini–Avenetum pubescentis" (kl. "Koelerio-Corynephoretea").
Siewki szałwii mogą się rozwijać tylko w miejscach, gdzie odsłonięta jest naga ziemia – sprzyja powstawaniu takich miejsc intensywne żerowanie królików i drapanie przez nie darni, siewki rozwijają się także na ścieżkach gryzoni, porzuconych mrowiskach, w miejscach gdzie dżdżownice wydalają koprolity. Do rozwoju młodych roślin nie dochodzi w zwartej darni traw, w przypadku występowania warstwy mszystej lub wojłoku (szczątków roślinnych) o grubości ponad 1 cm.
Silny zapach i smak szałwii skutkować ma omijaniem jej przez roślinożerców. Jest ona jednak dość chętnie zgryzana przez owce i bydło, w efekcie przy dużych obsadach zwierząt na pastwisku, zwykle rośliny te ogałacane są z pędów kwiatostanowych i liści. Zgryzają ją także sarny. Zupełnie pomijają ją zaś króliki. Często duże straty w populacjach powodują larwy rośliniarek i gryzonie niszczące kwiaty oraz rozwijające się owoce. Dużą śmiertelność szałwii powodują też ślimaki, zwłaszcza w miejscach nieco wilgotniejszych.
Melitofagiem szałwii łąkowej jest oligolektyczna pszczoła "Evylaeus convexiusculus". Gatunek ten wyspecjalizował się w żerowaniu na pyłku szałwii przez otwieranie pąków kwiatowych. Na etapie tym słupki są niedojrzałe, w związku z czym nie uczestniczy on w zapylaniu. W Niemczech żeruje on niemal wyłącznie na szałwii łąkowej (monofagizm lokalny). Do bezkręgowców, dla których szałwia łąkowa jest rośliną żywicielską należą: "Eriophyes salviae" (roztocze), "Longitarsus obliteratus" (chrząszcze), "Eupteryx atropunctata", "Hadrodemus m-flavum", "Derephysia foliacea" (pluskwiaki), płomienka białokreska "Pyrausta cingulata", udea płowa "Udea fulvalis", "Cnephasia asseclana", "Cnephasia stephensiana" (motyle).
Szałwia łąkowa jest gospodarzem dla takich grzybów jak: "Peronospora lamii" (wroślikowate), "Ramularia ovata" i "R. lamii" ("Mycosphaerellaceae"). Tworzy także mykoryzę (pęcherzykowo-arbuskularną – VA).
Zagrożenia i ochrona.
Gatunek jest rzadki i zagrożony w krajach na obrzeżach swego zasięgu, np. w Holandii i Wielkiej Brytanii (w obu tych krajach jest prawnie chroniony). Ze względu na przemiany łąk i muraw oraz ich intensywne użytkowanie, a także silne przekształcenia roślinności na przydrożach i miedzach, gatunek zanika także na obszarach, gdzie jeszcze do niedawna był bardzo rozpowszechniony, np. w Słowenii. W Polsce nie jest zagrożony i nie podlega ochronie prawnej. Siedliska gatunku – murawy kserotermiczne, kwietne murawy napiaskowe i łąki świeże stanowią siedliska przyrodnicze chronione w unijnej sieci obszarów Natura 2000.
W celu zachowania gatunku wymagane jest powstrzymanie się od koszenia i intensywnego wypasu łąk i muraw w okresie wiosenno-letnim, ale też niepozostawianie jego siedlisk całkowicie bez ekstensywnego wypasu lub koszenia (optymalnie wykonywanego w sierpniu lub później i wiążącego się z usunięciem pokosu). Wypas ekstensywny bydła może być prowadzony cały czas, ale w przypadku wypasania owiec i dużych obsad bydła, należy wyłączyć płaty łąk i muraw z szałwią z użytkowania w okresie od początku maja do początku sierpnia. Na szczególnie zagrożonych stanowiskach poszczególne rośliny i ich skupiska bywają ogradzane lub wzmacniane jest zróżnicowanie genetyczne populacji poprzez zapylanie roślin pyłkiem z innych stanowisk lub zasilanie populacji roślinami z innych stanowisk.
Znaczenie użytkowe.
Szałwia łąkowa uprawiana jest jako roślina ozdobna dla dużych, ciemnofioletowych, rzadziej białych (odmiana 'Alba', 'Swan Lake'), niebieskofioletowych ('Indigo') lub różowych kwiatów ('Pink Delight'). Zalecana jest do sadzenia w dużych grupach w założeniach krajobrazowych w ich partiach trawiastych, w ogrodach skalnych, naturalistycznych, w rabatach bylinowych, w ogrodach o charakterze wiejskim. W Europie bywa stosowana w mieszankach tzw. kwietnych łąk złożonych z gatunków rodzimych, zalecana jest też do uprawy w ogrodach służących motylom i pszczołom. Roślina jest wartościowa jako kwiat cięty do bukietów i wazonów.
W ziołolecznictwie ma mniejsze znaczenie niż szałwia lekarska i kilka innych gatunków szałwii wykorzystywanych leczniczo, ale dawniej stosowano i ją jako substytut szałwii lekarskiej. Była wykorzystywana do leczenia chorób oczu (przemywano oczy wodą po zalaniu nią nasion, co współcześnie nie jest zalecane), do płukania przy bólach gardła, do okładania wrzodów i ran. Używana była także do czyszczenia zębów. 
Wykorzystywana była jako przyprawa zamiast chmielu przy warzeniu piwa i służyła do poprawiania smaku i zapachu wina (nadaje mu aromatu muszkatelowego). Piwo z szałwią łąkową ma mieć właściwości lekko oszałamiające, dawniej pisano, że „łatwo upić może”. Szerokie liście szałwii bywały wykorzystywane w Polsce przez ludność wiejską także jako zamiennik liści kapusty do wyrobu gołąbków z kaszą.
Szałwia łąkowa jest rośliną miododajną, jednak ze względu na wytwarzanie nektaru w głębokiej gardzieli jest on trudno dostępny dla pszczół, choć zlatują się one zwłaszcza do większych skupisk kwitnących roślin. Wydajność miodowa wynosi 190 kg/ha. Pod względem pożytku pyłkowego gatunek określany jako mający średnią wartość.
W łąkarstwie szałwia łąkowa jest rozmaicie oceniana – bywa zaliczana do cennych ziół pastewnych i aromatycznych zalecanych do wysiewania na łąkach, ew. określana jest jako „prawie nieszkodliwa” lub nawet uznawana jest za chwast lub gatunek niepożądany zwalczany wczesnym koszeniem, silnym nawożeniem fosforanowo-potasowym lub przez nawodnienie (m.in. Krzysztof Kluk na początku XIX wieku pisał: „na łąkach jest jedną z nieużytecznych i wykorzenienia godnych”).
Obecność w kulturze.
Szałwia bywała święcona w bukietach w kościołach podczas obchodów święta Matki Boskiej Zielnej. Poświęcona i schowana pod strzechą chronić miała domowników przed złem. Szałwię (bez wyszczególnienia gatunku) palono także podczas sobótek w celu odpędzenia czarownic i czarów.
Uprawa.
Gatunek uprawiany może być od 4 do 8 strefy mrozoodporności. Wymaga stanowiska słonecznego, gleby przepuszczalnej, suchej do średnio wilgotnej, przy czym najlepiej rośnie w glebie żyznej. Uprawia się łatwo, nie wymaga pielęgnacji i cechuje się dużą tolerancją na susze. Kwiatostany przekwitające zaleca się ścinać, co poprawia wygląd roślin i wydłuża kwitnienie roślin. Rozmnażanie przez wysiew nasion wiosną (zalecany jest siew w marcu lub kwietniu w szklarni, rozsadzanie siewek do doniczek i wysadzanie na docelowe stanowiska na początku lata). Bardzo łatwo przyjmują się także sadzonki pozyskiwane z półzdrewniałą nasadą pędów w ciągu sezonu wegetacyjnego (w ten sposób mnożone są odmiany uprawne). Rośliny o pożądanych cechach mnożone są także wegetatywnie w formie kultur in vitro. Choroby i szkodniki z reguły nie są istotnym problemem w uprawie. Te mogą być jednak powodowane przez bardzo wilgotne zimy oraz mrozy przekraczające 25° C. 

</doc>
<doc id="297522" url="https://pl.wikipedia.org/wiki?curid=297522" title="F/A-18 Hornet">
F/A-18 Hornet



</doc>
<doc id="297523" url="https://pl.wikipedia.org/wiki?curid=297523" title="F-8 Crusader">
F-8 Crusader



</doc>
<doc id="297524" url="https://pl.wikipedia.org/wiki?curid=297524" title="André Vallée">
André Vallée

André Vallée (ur. 31 lipca 1930 w Sainte-Anne-de-Pérade, zm. 28 lutego 2015) – kanadyjski duchowny katolicki, biskup.
Święcenia kapłańskie przyjął 24 czerwca 1956. Wstąpił do zakonnego Towarzystwa Misji Zagranicznych (P.M.E., Société des Missions-Étrangères). W październiku 1987 został mianowany wojskowym ordynariuszem Kanady, z biskupią stolicą tytularną Sufasar. Sakrę biskupią przyjął 28 stycznia 1988 z rąk arcybiskupa Halifax Jamesa Hayesa. W sierpniu 1996 został przeniesiony na stolicę biskupią Hearst (Ontario). W listopadzie 2005 przeszedł w stan spoczynku w związku z osiągnięciem wieku emerytalnego 75 lat.

</doc>
<doc id="297527" url="https://pl.wikipedia.org/wiki?curid=297527" title="Posokowiec bawarski">
Posokowiec bawarski

Posokowiec bawarski – jedna z ras psów myśliwskich należąca do grupy psów gończych, posokowców i ras pokrewnych. Zaklasyfikowana do sekcji posokowców. Podlega próbom pracy.
Pochodzenie rasy oraz krótki rys historyczny.
Rasa wywodzi się od posokowców hanowerskich, a powstała w XIX wieku w wyniku krzyżówek z psami gończymi z Bawarii i Tyrolu – głównie gończym tyrolskim, gończym alpejskim, jamnikogończym. Celem prac hodowlanych było uzyskanie psa tropiącego lżejszego niż posokowiec hanowerski i przydatnego do pracy w górach. Ostatecznie klub rasy powstał w 1912 w Monachium pod nazwą "Klub für Bayerische Gebirgsschweißhunde". Rasa zdobywała sobie stopniowo popularność, szczególnie w Austrii i na Węgrzech, natomiast w Polsce pojawiła się w latach 70. XX wieku.
Użytkowość.
Pies myśliwski lżejszy od posokowca hanowerskiego i posiadający lepszy od niego węch i umiejętność pracy na farbie. Szczególnie przydatny przy tropieniu dzika, sarny, jelenia, muflona i kozicy.
Charakter i temperament.
Spokojny i zrównoważony, przywiązany do swego właściciela, powściągliwy w stosunku do obcych. Odpowiada stawianym wymaganiom jako pies pewny siebie, nie bojący się, niełatwy w prowadzeniu, który dopiero w sytuacji zagrożenia może być agresywny. Jest to pies aktywny i inteligentny. Uwielbia bieganie, tropienie oraz kopanie. Łatwo się uczą, choć tresura na psa myśliwskiego może potrwać kilka lat. Posokowca bawarskiego należy tresować w wieku 4-5 miesięcy a wyuczone polecenia konsekwentnie utrwalać.
Budowa.
Wysokość w kłębie u psa według wzorca powinna wynosić 47-52 cm, u suki 44-48 cm. Waga ciała u psa między 20 a 30 kg, u suki od 17 do 25 kg.
Szata i umaszczenie.
Sierść gęsta, gładko przylegająca, umiarkowanie szorstka z niewielkim połyskiem; delikatniejsza na głowie i uszach, dłuższa i bardziej szorstka na brzuchu, kończynach i ogonie.
Umaszczenie to soczysta czerwień, czerwień jelenia, czerwień brunatna, czerwonożółte, również blado żółte do pszenicznego; czerwono-szare jak zimowa suknia zwierzyny płowej, także podpalane lub ciemno pręgowane. Na grzbiecie zabarwienie podstawowe jest często bardziej intensywne. Kufa i uszy ciemne. Ogon przeważnie ciemno pręgowany. Mała, jasna plama na piersi jest dopuszczalna.

</doc>
<doc id="297528" url="https://pl.wikipedia.org/wiki?curid=297528" title="Laurence Henry Hicks">
Laurence Henry Hicks

Laurence Henry Hicks (ur. 1912, zm. 1997) – australijski kompozytor. 
Skomponował melodię do "Nauru Bwiema", narodowego hymnu Republiki Nauru (1968).

</doc>
<doc id="297530" url="https://pl.wikipedia.org/wiki?curid=297530" title="Francesco Cuccarese">
Francesco Cuccarese

Francesco Cuccarese (ur. 8 marca 1930 w Tursi) – włoski duchowny rzymskokatolicki, arcybiskup senior.
19 lipca 1953 otrzymał święcenia kapłańskie. 12 lutego 1979 został mianowany arcybiskupem Acerenzy (Potenza), sakrę biskupią otrzymał 1 kwietnia 1979 z rąk kardynała Sebastino Baggio. W czerwcu 1987 przeszedł na stolicę biskupią Caserta (z tytułem personalnym arcybiskupa), w kwietniu 1990 został arcybiskupem Pescary (Pescara-Penne). W listopadzie 2005 w związku z osiągnięciem wieku emerytalnego (75 lat) przeszedł w stan spoczynku.

</doc>
<doc id="297532" url="https://pl.wikipedia.org/wiki?curid=297532" title="FH-1 Phantom">
FH-1 Phantom



</doc>
<doc id="297533" url="https://pl.wikipedia.org/wiki?curid=297533" title="Galaktyka Trójkąta">
Galaktyka Trójkąta

 
Galaktyka Trójkąta (znana również jako Messier 33, M33, NGC 598) – galaktyka w gwiazdozbiorze Trójkąta, druga pod względem jasności galaktyka spiralna na niebie, po Galaktyce Andromedy. Zaliczana do Grupy Lokalnej, do której należy również nasza Galaktyka. W sprzyjających warunkach można ją dostrzec gołym okiem; dla większości ludzi jest to najdalszy obiekt astronomiczny dostępny do obserwacji bez użycia przyrządów.
Galaktykę prawdopodobnie odkrył Giovanni Hodierna przed 1654 rokiem. Niezależnie odkrył ją Charles Messier i umieścił w swoim katalogu 25 sierpnia 1764 roku. Między innymi właśnie w tej „mgławicy spiralnej” (jak wtedy nazywano galaktyki), w roku 1924 amerykański astronom Edwin Powell Hubble odkrył bardzo słabe cefeidy niemal 18m i doszedł do przekonania, że wraz z zawierającymi je mgławicami znajdują się poza Galaktyką.
Opis.
Jasność obserwowana tej mglistej plamki o rozmiarach 60′ × 40′ wynosi 5,7, natomiast jasność absolutna −19m. Masa jej szacowana jest na 2,0 . Rzeczywista średnica galaktyki to około lat świetlnych. Jest to galaktyka typu Sc i leży w odległości 2,9 miliona lat świetlnych (według aktualnych oszacowań).
Galaktyka Trójkąta zawiera wyjątkowo dużo obszarów H II, rozrzuconych po luźnych ramionach spiralnych wokół centrum galaktyki. Niektóre z nich należą do największych znanych miejsc formowania się nowych gwiazd. Najjaśniejsze otrzymały własne oznaczenia w katalogu NGC i jego suplementach IC, np. NGC 588, NGC 592, NGC 595, NGC 604.
Galaktyka Trójkąta jest pierwszą galaktyką, poza Drogą Mleczną, w której odkryto wodę. Odkrycia dokonano w 1977 r. za pomocą radioteleskopu w Effelsbergu.

</doc>
<doc id="297534" url="https://pl.wikipedia.org/wiki?curid=297534" title="Skala góralska">
Skala góralska

Skala góralska – skala muzyczna charakterystyczna dla regionów górskich. Występuje również pod innymi nazwami ("wałaska", "słowiańska", "podhalańska", "pasterska", "Alphornleiter", "trombitowa").
Na ogół definiowana jako siedmiostopniowa skala muzyczna (chociaż pojawiały się definicje skali góralskiej jako ośmiostopniowej) z półtonami między stopniami IV-V i VI-VII.
&lt;score vorbis=1&gt;
\relative c'{
\override Staff.TimeSignature #'stencil = ##f
\cadenzaOn c1 d e fis g a bes c \cadenzaOff
\addlyrics {\small {
c d e fis g a b c
&lt;/score&gt;
Odległości między poszczególnymi stopniami są następujące:
Pochodzenie skali.
W literaturze często zwraca się uwagę na związek między skalą góralską a naturalną skalą akustyczną aerofonów prostych (kwarta zwiększona), co nie wyklucza oddziaływania również innych czynników dedydujących o ostatecznym kształcie skali lub jej utrwaleniu w ludowej praktyce muzycznej.
Znaczenie muzyczne.
Na tej skali oparta duża część muzyki góralskiej (konkretnie podhalańskiej). Są to jednak najstarsze „nuty” (pieśni), późniejsze były tworzone głównie na bazie skali molowo-durowej. „Nuty” oparte na skali góralskiej to przede wszystkim te, które grywał (ale prawdopodobnie przekazał, nie skomponował) Jan Krzeptowski „Sabała”.
Do kompozytorów wykorzystujących skalę góralską należał przede wszystkim Karol Szymanowski, twórca baletu "Harnasie".

</doc>
<doc id="297535" url="https://pl.wikipedia.org/wiki?curid=297535" title="McDonnell Douglas FH-1 Phantom">
McDonnell Douglas FH-1 Phantom



</doc>
<doc id="297536" url="https://pl.wikipedia.org/wiki?curid=297536" title="Juryslingwistyka">
Juryslingwistyka

Juryslingwistyka ("lingwistyka prawa") – dział nauki zajmujący się językami prawa (prawnym i prawniczym) i w tym celu łączący wiedzę i metodologię językoznawstwa z naukami prawnymi.
Bada język prawa w jego różnych aspektach i przejawach. Skupia się przede wszystkim na zagadnieniach semantycznych, składniowych, stylistycznych i terminologicznych, pod kątem odrębności od języka naturalnego i jego wewnętrznego zróżnicowania. Ma to służyć poprawie jakości języka prawnego.
Ma znaczenie dla prawników, których podstawową działalnością jest interpretacja przepisów i norm prawnych, ale także dla lingwistów – tłumaczy, dokonujących przekładów tekstów prawnych lub prawniczych.
Juryslingwistyka jako dyscyplina naukowa zrodziła się w Kanadzie, gdzie ze względu na potrzeby praktyczne wynikające z bilingwizmu zaczęto badać problematykę języka prawa. 
Aspekty językowe i prawne.
Wzajemne powiązanie prawa i języka.
Język jest naturalnym i niezbędnym instrumentem prawa, oraz nośnikiem jego pojęć i instytucji. Każdy dyskurs dotyczący prawa podporządkowany jest normom języka, zatem językoznawstwo pełni funkcję nauki pomocniczej w stosunku do dyscyplin prawniczych. 
Język prawa jest językiem specjalistycznym oraz podjęzykiem języka narodowego. Posiada zasady fonetyki oraz wiele terminów wspólnych z językiem narodowym, natomiast zawiera słownictwo, terminologię i leksykę właściwe tylko prawu. Jest szczególnym rodzajem języka specjalistycznego, ponieważ „zmusza do częstych porównań w celu wydobycia konkretnej rzeczywistości prawnej, politycznej i społecznej z jednoczesnym uwzględnieniem aspektów językowych i prawnych konkretnego terminu lub konkretnego pojęcia.” Stanowi to dodatkową trudność dla tłumacza, gdyż tłumaczenie owej terminologii nie polega jedynie na prostym przekładzie treści, lecz także na transponowaniu komunikatu zawartego w jednym systemie prawnym na komunikat mieszczący się w innym systemie prawa. 
Współzależność języka prawnego i prawniczego.
Język prawniczy jest narzędziem pracy prawników. Jest nadbudową języka prawnego (czyli języka przepisów prawa i norm prawnych), stąd też operuje bogatszym słownictwem i aparaturą pojęciową. Pełni on funkcję usługową względem języka prawniczego, bowiem nadaje precyzyjnego znaczenia pojęciom i zwrotom obecnym w aktach prawnych. Ponadto, twórcy aktów prawnych czerpią wyrazy, terminy i zwroty z języka prawniczego. Z drugiej strony, język prawniczy, który formułuje twierdzenia teoretyczne o języku tekstów prawnych, posługuje się terminologią języka prawnego. Ponadto, zarówno język prawny, jak i język prawniczy spełniają tą samą funkcję społeczną, jaką jest komunikatywność prawa oraz podnoszenie kultury prawnej w społeczeństwie. Zatem oba te języki przenikają się nawzajem oraz są od siebie współzależne. 
Problematyka badań nad językowymi aspektami zjawisk prawnych.
Badania związane z zagadnieniami metajęzykowymi dotyczącymi opisu języka prawa częściej prowadzone są przez prawników, aniżeli językoznawców. Badania te mają charakter deskrypcjonistyczny, czyli opisowy, lub rekonstrukcjonistyczny, czyli porządkujący reguły znaczeniowe języka prawa. Nie stworzono dotychczas usystematyzowanych i rozwiniętych teorii naukowych ani bezspornej aparatury pojęciowej dotyczących języka prawa, przez to właściwe porównanie jego ogólnych twierdzeń stanowi znaczną trudność. 
Dyskurs prawny.
Tekst specjalistyczny składa się z następujących elementów:
Każdy język specjalistyczny posiada podwójny aspekt – nomenklaturę i dyskurs, a zatem zawiera terminy specjalistyczne właściwe dla danej dyscypliny oraz tekst, który zawiera te pojęcia i spełnia wymogi formalne danego języka specjalistycznego. 
Dyskurs prawny charakteryzuje się specyficzną stylistyką, np. terminy i zwroty używane w dyskursie prawnym mają bezosobowy i intelektualny charakter, tekst powinien być utrzymany w charakterze neutralnym i obojętnym, zwracać się do umysłów adresatów, a nie do ich wrażliwości, nie powinien zawierać środków stylistycznych, wątpliwych zapożyczeń obcojęzycznych oraz sformułowań języka potocznego. 
Rozróżnia się trzy typy dyskursów prawnych:
Zagadnienie tworzenia i jakości języka prawa oraz tekstu prawnego.
Prawo reguluje funkcjonowanie państwa i społeczeństwa, w związku z tym jego treść odzwierciedla konkretne wartości. Struktura ustawodawstwa ukazuje się w konkretnych sformułowaniach zawartych np. w kodeksie cywilnym, którego zapisy oparte są na systematycznej konstrukcji. Kodyfikacja prawa wymaga wiedzy na temat danego systemu prawnego i jego społecznego uwarunkowania, konfrontacji tego systemu z jego czasowymi uwarunkowaniami oraz rozważenia uwarunkowań operacyjnych, czyli kwestii jednolitości, użyteczności i stosowności danego systemu. Zatem interpretując prawo należy uwzględnić warunki i uwarunkowania tworzenia prawa. Przy tworzeniu tekstu prawnego każdy element stanowi część zorganizowanej całości, dlatego cechą zasadniczą użytecznego aktu ustawodawczego „powinny być zawsze wizje całości istniejącego ustawodawstwa, wizje zamierzonego ustawodawstwa, wyraźna świadomość określonych wartości, jak również użytego języka”. Zatem język kodeksu opiera się na systemie wartości i języku. 
Autorem tekstu ustawy jest prawodawca, czyli państwo, a więc stosowany język ustawy powinien stanowić wzór i być przykładem najwyższej techniki legislacyjnej. Ponadto, aby ów tekst mógł być zrozumiany przez osoby spoza kręgu prawniczego, musi cechować się bardzo wysokim stopniem komunikatywności. Komunikatywność tekstu ustawy oznacza, że jest on rozumiany adekwatnie do zamiarów ustawodawcy. W celu zrozumienia tekstu ustawy jego odbiorca powinien znać język etniczny, w którym dany tekst został sporządzony oraz posiadać wiedzę o języku tekstów prawnych i regułach jego sporządzania. Wysuwa się więc wniosek, że teksty prawnicze, nie są powszechnie komunikatywne. 
Komunikat legislacyjny ma charakter deklaratoryjny, to znaczy stwierdza, stanowi, nakazuje, zakazuje, nadaje uprawnienia, ustanawia procedury, tryby, sankcje. 
Tekst legislacyjny zawiera trzy zasadnicze elementy:
Języki i systemy prawne we wzajemnym kontakcie.
Każdy system prawny charakteryzuje się własną specyfiką. Pojęcie, które istnieje w danym systemie prawnym może nie posiadać ekwiwalentu w innym języku innego systemu prawnego. W innym przypadku konkretne pojęcie może funkcjonować w różnych systemach, ale nie pokrywać tej samej rzeczywistości prawnej. Różnice wynikają z odmiennych definicji, tradycji oraz celu prawa, w zależności od kraju, jak również odmiennych zasad filozoficznych, politycznych i ekonomicznych na jakim systemy prawne się opierają. Stąd też interpretator i tłumacz tekstów prawnych poza znajomością języka wyjściowego i docelowego musi znać oba systemy prawne i nieustannie je porównywać. Poza trudnością interpretacji i przekładu języka tekstów prawnych wynikającą z różnic instytucjonalnych w funkcjonowaniu różnych systemów istnieje szereg innych problemów z którymi tłumacz musi się zmierzyć przekładając tekst z zakresu prawa. Zderzenie języka narodowego z językiem specjalistycznym powoduje ich zróżnicowanie, zarówno w obrębie rodziny prawnej i językowej. Ponadto, każdy język prawa ewoluuje, ponieważ stale dokonuje się wymiana myśli, wyrazów i terminów między językiem a ustawodawstwem danego państwa.
Aspekty translatoryczne.
W przekładzie tekstów prawnych przyjmuje się zasadę ekwiwalencji sytuacji, czyli używa się środków, którymi dysponuje dany język, aby opisać konkretną sytuację. Pieńkos opowiada się za ekwiwalencją funkcjonalną, jako najbardziej przydatną i skuteczną dla przekładu tekstów prawnych i prawniczych. W juryslingwistyce przyjmuje się, że jeżeli ekwiwalent funkcjonalny mógłby być mylący, powinno się wówczas użyć ekwiwalentu neutralnego, który odda ogólną myśl zawartą w terminie źródłowym. W przekładzie tekstów prawnych unika się natomiast stosowania ekwiwalentów zorientowanych na język wyjściowy. 
W przekładzie tekstów prawnych można wyróżnić następujące rodzaje terminów:
Przekład tekstów prawnych i prawniczych stwarza wiele trudności językowych, technicznych, ale przede wszystkim sprawia trudności  interpretacyjne. Poprzez przekład tekstu prawnego tłumacz przenosi pewien typ organizacji społecznej, która funkcjonuje w innym systemie społeczno-politycznym do systemu docelowego. Tłumacz musi mieć na uwadze, że normy prawne funkcjonujące w innym systemie prawnym zostały opracowane dla innych odbiorców. Zatem kwestią kluczową dla tłumacza jest ustalenie wpływu jaki ma wywrzeć tekst docelowy oraz jakie środki podjęto w tekście wyjściowym, aby ten wpływ wywrzeć na wspólnocie, dla której ten tekst był przeznaczony. Tłumacz powinien umiejętnie rozróżniać i analizować problemy, jakie stwarza konkretny tekst prawny. Ponadto musi posiadać wiedzę o systemie prawnym zarówno języka wyjściowego, jak i docelowego, aby umieć oba te systemy porównać oraz znaleźć odpowiedniki pojęć. Wielu specjalistów uważa, że w przekładzie „prawo powinno górować nad językiem, zgodnie z założeniem, że prawo zawiera się w języku, a nie odwrotnie (nie język w prawie)”. Dodatkową trudność stanowi fakt, iż wiele terminów prawniczych jest polisemicznych. Z powodu wieloznaczności pojęć i terminów prawnych oraz złożoności procesu translatorskiego przekład tekstów prawnych i prawniczych stał się odrębną dyscypliną, juryslingwistyką. 

</doc>
<doc id="297539" url="https://pl.wikipedia.org/wiki?curid=297539" title="F/A-22 Raptor">
F/A-22 Raptor



</doc>
<doc id="297540" url="https://pl.wikipedia.org/wiki?curid=297540" title="Tommaso Valentinetti">
Tommaso Valentinetti

Tommaso Valentinetti (ur. 11 sierpnia 1952 w Ortonie) – włoski duchowny katolicki, arcybiskup Pescary-Penne od 2005.
Życiorys.
Święcenia kapłańskie otrzymał 25 czerwca 1977. Pełnił funkcje m.in. wikariusza generalnego archidiecezji Lanciano-Ortona (1987-2000) i wykładowcy Pisma Świętego w Papieskim Seminarium Duchownym w Chieti (1995-2000).
Episkopat.
25 marca 2000 papież Jan Paweł II mianował go biskupem diecezji Termoli-Larino. Sakry biskupiej udzielił mu 20 maja 2000 ówczesny wikariusz generalny Rzymu, kardynał Camillo Ruini.
4 listopada 2005 papież Benedykt XVI przeniósł go na urząd arcybiskupa Pescary-Penne.
Abp Valentinetti jest członkiem Rady Stałej Konferencji Episkopatu Włoch oraz przewodniczącym Konferencji Biskupów Regionu Abruzja-Molise.

</doc>
<doc id="297546" url="https://pl.wikipedia.org/wiki?curid=297546" title="Stowarzyszenie Kultury Europejskiej">
Stowarzyszenie Kultury Europejskiej

Stowarzyszenie Kultury Europejskiej (SEC) – stowarzyszenie powstałe w 1950 roku w Wenecji. Stara się wprowadzać treści ekumenizmu religijnego i laickiego w Europie.
Polski oddział SEC
Zajmuje się promocją obecności najlepszych przykładów kultury europejskiej w Polsce i polskiej w Europie. Prezes honorowym stowarzyszenia był – Józef Szajna. Prezesem jest Eugeniusz Kabatc, a działają lub działali w nim m.in. Wacław Sadkowski, Maria Szyszkowska, Janusz Termer i Maciej Zarębski,

</doc>
<doc id="297549" url="https://pl.wikipedia.org/wiki?curid=297549" title="Francesco Tommasiello">
Francesco Tommasiello

Francesco Tommasiello (ur. 22 czerwca 1934 w Solopaca, zm. 25 października 2005) – włoski duchowny rzymskokatolicki, biskup.
Został księdzem w 1959 (święcenia kapłańskie otrzymał 15 sierpnia 1959). Od lipca 1989 był biskupem diecezji Teano-Calvi; sakry biskupiej udzielił mu 7 października 1989 arcybiskup Neapolu kardynał Michele Giordano.

</doc>
<doc id="297550" url="https://pl.wikipedia.org/wiki?curid=297550" title="The Jacksons">
The Jacksons



</doc>
<doc id="297553" url="https://pl.wikipedia.org/wiki?curid=297553" title="Dzień Bezpiecznego Internetu">
Dzień Bezpiecznego Internetu

Dzień Bezpiecznego Internetu – święto obchodzone w całej Europie w pierwszej połowie lutego. Jest inicjatywą Komisji Europejskiej, mającą na celu zwrócenie uwagi na kwestię bezpiecznego dostępu dzieci i młodzieży do zasobów internetowych.
Został ustanowiony z inicjatywy Komisji Europejskiej w ramach programu „Safer Internet”. Chodzi głównie o to, by dzieci i młodzież nie były narażone na niebezpieczeństwa w trakcie korzystania z zasobów internetowych.
W Polsce Dzień Bezpiecznego Internetu organizowany jest przez Fundację Dajemy Dzieciom Siłę (dawniej pod nazwą Fundacja Dzieci Niczyje) oraz NASK, odpowiedzialne za realizację programu „Safer Internet” w Polsce.
Co roku organizatorzy zachęcają szkoły, organizacje pozarządowe, przedsiębiorstwa i prywatne osoby do realizowania przez cały luty lokalnych inicjatyw na rzecz bezpieczeństwa młodych internautów.

</doc>
<doc id="297554" url="https://pl.wikipedia.org/wiki?curid=297554" title="Szkolna Kasa Oszczędności">
Szkolna Kasa Oszczędności

Szkolna Kasa Oszczędności (SKO) – istniejący od lat 20. XX w. szkolny system oszczędzania, w ramach którego uczniowie gromadzą pieniądze na specjalnych rachunkach bankowych. System został zainicjowany przez Pocztową Kasę Oszczędności. Po II wojnie światowej system był rozwijany przez Powszechną Kasę Oszczędności.
Obecnie jest prowadzony m.in. przez PKO Bank Polski i niektóre banki spółdzielcze. W 2012 roku PKO Bank Polski uruchomił system kont SKO dostępnych przez Internet. Głównym założeniem programu jest upowszechnianie idei oszczędzania, szerzenia postaw przedsiębiorczych wśród dzieci i młodzieży oraz promowania współpracy w grupie rówieśników. Według informacji własnych PKO BP z SKO korzysta aż 1/3 szkół w całej Polsce.
Historia.
Już w XVIII w. Komisja Edukacji Narodowej postulowała o rozszerzenie programów nauczania o aspekt finansowy, jednak z realizacją tego pomysłu trzeba było poczekać do początków XX w., gdy na ziemiach polskich zaczęto tworzyć szkolne kasy oszczędności. Pierwsza z nich powstała w 1906 r. w Sokalu. Prawne uregulowanie funkcjonowania SKO nastąpiło w 1925 r. wraz z wydaniem przez Ministra Wyznań Religijnych i Oświecenia Publicznego, Stanisława Grabskiego, specjalnego okólnika, w którym wskazywał, że „młodzieży szkolnej należy wpajać umiejętność i zasady oszczędzania pieniędzy”. Jednym ze sposobów realizacji tego celu miało być tworzenie SKO. W roku szkolnym 1934/1935 r. kuratelę nad działalnością SKO objęła Pocztowa Kasa Oszczędności. Do wybuchu II wojny światowej (w jej trakcie działalność została zawieszona) SKO działały w blisko 14 tysiącach szkół różnych typów, skupiając ponad milion członków.
Działalność SKO wznowiono w 1947 roku. Kolejne lata to okres największego wzrostu liczby szkół uczestniczących w programie – do 1957 roku założono je w niemal 20 tysiącach placówek w całym kraju. W 1971 roku prowadzenie SKO przez Powszechną Kasę Oszczędności (powstała w 1950 r. w miejsce zlikwidowanej Pocztowej Kasy Oszczędności) zostało uregulowane zarządzeniem Ministra Oświaty i Szkolnictwa Wyższego. W 1999 roku PKO Bank Polski zdefiniował prowadzenie SKO w swoim statucie jako jedno z zadań banku.

</doc>
<doc id="297555" url="https://pl.wikipedia.org/wiki?curid=297555" title="SKO">
SKO



</doc>
<doc id="297558" url="https://pl.wikipedia.org/wiki?curid=297558" title="Lotnicza Akademia Wojskowa">
Lotnicza Akademia Wojskowa

Lotnicza Akademia Wojskowa (LAW; "Szkoła Orląt") – polska uczelnia wojskowa z siedzibą w Dęblinie, wchodząca w skład Sił Powietrznych i kształcąca żołnierzy zawodowych oraz kandydatów na żołnierzy zawodowych dla potrzeb polskich Sił Zbrojnych oraz personel lotniczy dla służb cywilnych.
Historia.
Początki.
Wojskowe kształcenie lotnicze w Polsce datuje się od 1925, kiedy to 1 listopada w Grudziądzu utworzono Oficerską Szkołę Lotnictwa. Szkoła miała dwuletni system szkolenia. Podchorążowie szkolili się w dwóch eskadrach: pilotów i obserwatorów. Przechodzili szkolenie teoretyczne i praktyczne ćwiczenie pilotażu w Szkole, a następnie praktykę w jednostkach lotniczych. Dwa lata później, 14 kwietnia 1927, została ona przeniesiona do Dęblina i od tej chwili stał się on lotniczą stolicą Polski. Prymusem promocji został starszy sierżant podchorąży obserwator Walenty Azarewicz.
Pierwszym komendantem OSL, pełniącym obowiązki zarówno w Grudziądzu, jak i w Dęblinie, był ppłk pil. Roman Florer. Pierwsza promocja oficerska w Dęblinie odbyła się 15 sierpnia 1928 i objęła podchorążych, którzy rozpoczęli szkolenie teoretyczne jeszcze w Grudziądzu. Prymusem pierwszej promocji został podporucznik obserwator Bronisław Bogucki. Od samego początku istnienia szkoły starano się dostosować jej strukturę, organizację i programy szkolenia do wymogów nowoczesnego procesu kształcenia, szkolenia i wychowania wojskowego.
Głównym zadaniem uczelni było szkolenie pilotów i obserwatorów w technice pilotażu i zastosowaniu bojowym, umożliwiającym dalszą ich specjalizację podczas służby w pułkach lotniczych. Niestety, decyzją Departamentu Aeronautyki Ministerstwa Spraw Wojskowych w latach 1926–1933 zaniechano szkolenia pilotów, kontynuowano jedynie szkolenie obserwatorów.
W tym czasie roczne, unitarne szkolenie przygotowawcze kandydatów do szkół oficerskich prowadzone było w Szkole Podchorążych w Warszawie, którą w 1926 przeniesiono do Ostrowi Mazowieckiej. Okres kształcenia w OSL trwał dwa lata. W 1928 wszystkie szkoły oficerskie zostały przemianowane na szkoły podchorążych danej broni. OSL nazwano Szkołą Podchorążych Lotnictwa, a dotychczasową Szkołę Podchorążych, która przygotowywała kandydatów do specjalistycznych szkół oficerskich, przemianowano na kurs unitarny przy Szkole Podchorążych Piechoty w Ostrowi Mazowieckiej. Absolwenci tego kursu, po rocznym szkoleniu ogólnowojskowym przygotowującym do szczebla dowódcy drużyny, uzyskiwali tytuł podchorążego i prawo przystąpienia do egzaminów wstępnych do specjalistycznych szkół podchorążych, kształcących kandydatów na oficerów.
W wyniku kolejnych zmian w Dęblinie w 1929 powstało Centrum Wyszkolenia Oficerów Lotnictwa, w skład którego wchodziły: Szkoła Podchorążych Lotnictwa (SPL), Szkoła Podchorążych Rezerwy Lotnictwa (SPRL), Kurs Pilotażu dla Oficerów Młodszych, dywizjon ćwiczebny, Baza Lotnicza CWOL, Eskadra treningowa.
W 1935 wznowiony został, przerwany na dwa lata, nabór kandydatów do SPL w Dęblinie. Okres szkolenia przedłużono do 3 lat, co pozwoliło na gruntowniejsze przygotowanie teoretyczne i praktyczne podchorążych, a przede wszystkim na wyszkolenie bojowe. Ponadto wprowadzono równoległe kształcenie podchorążych na pilotów (2/3 stanu podchorążych) i obserwatorów (1/3 stanu). Umożliwiło to wyeliminowanie dotychczasowych dysproporcji w strukturze personelu latającego i przypadkowości w doborze kandydatów. Pierwsza promocja wszechstronnie wykształconych absolwentów trzyletniego kursu SPL odbyła się 15 października 1937 roku.
15 października 1937 roku, z okazji 10-lecia istnienia, Szkoła otrzymała sztandar. W 1937 nastąpił wyraźny rozwój dęblińskiej uczelni. Zmieniono nazwę na Centrum Wyszkolenia Lotnictwa nr 1, w skład którego weszła dodatkowo Wyższa Szkoła Pilotażu. W tym okresie zarysował się jednolity system edukacji lotniczej, obejmujący popularyzatorsko-szkoleniową działalność aeroklubów, pracę wojskowych szkół lotniczych i profesjonalne doskonalenie ich absolwentów w pułkach lotniczych. System ten udoskonalił się w połowie lat trzydziestych. Eliminował on uprzednią przypadkowość w doborze kadr lotniczych, zapewniał naturalną selekcję personelu latającego, a przede wszystkim stworzył warunki do ukształtowania się zwartego korpusu kadry lotniczej. Bardzo duże znaczenie dla tego procesu miało powiązanie lotniczego szkolnictwa wojskowego z szeroką bazą cywilnych organizacji lotniczych (głównie z aeroklubami i Ligą Obrony Powietrznej i Przeciwgazowej). Szkolnictwo lotnicze zaczęło wypracowywać własne metody nauczania i wychowania oraz dorabiać się wysoko kwalifikowanej kadry dydaktycznej i instruktorskiej, co szczególnie zaowocowało w okresie rozbudowy wojskowego szkolnictwa lotniczego po 1935 roku.
Istotne dla doskonalenia systemu szkolenia lotniczego było przejęcie w 1933 od aeroklubów szkolenia kandydatów do lotnictwa w ramach Przysposobienia Wojskowo-Lotniczego (PWL), a później Lotniczego Przysposobienia Wojskowego (LPW). W tym też czasie wprowadzono szkolenie szybowcowe dla kandydatów w Wojskowym Obozie Szybowcowym w Ustjanowej. Program oraz proces kształcenia i szkolenia, najpierw OSL, a później SPL, odpowiadały stawianym wówczas przed lotnictwem zadaniom i wynikającym stąd wymaganiom wobec personelu latającego. Model programowy uczelni tworzony był stopniowo.
Początkowo wykorzystywano dotychczasowe doświadczenia szkolnictwa lotniczego. Jednak programy te nie przystawały w pełni do zadań, jakie wypełniać miała nowo powstała szkoła. Musiała się zmienić również metodyka nauczania teoretycznego i praktycznego. System kształcenia lotniczego w SPL składał się ze szkolenia teoretycznego na przemian z praktycznym w powietrzu. Podstawowymi metodami nauczania w szkole dęblińskiej były wykłady, pokazy i ćwiczenia. Dużo czasu poświęcano również samokształceniu pod kierunkiem wykładowców i dowódców plutonów szkolnych. W 1929 program kształcenia teoretycznego SPL przewidywał: pierwszy rok nauki: 1155 godzin (618 godzin wykładów i 537 godzin ćwiczeń); drugi rok: 1045 godzin (524 godziny wykładów i 521 godzin ćwiczeń). Po przedłużeniu w 1935 nauki w SPL do trzech lat program został wzbogacony. Na pierwszym roku dominowało kształcenie teoretyczne, łączne dla obu kierunków, na drugim i trzecim prowadzono kształcenie w specjalnościach pilot i obserwator.
Kandydaci do SPL w Dęblinie w okresie międzywojennym wywodzili się głównie z warstw średniozamożnych: urzędniczych, wojskowych, inteligenckich i rzemieślniczych. Przedstawiciele tak zwanych sfer wyższych oraz chłopi i robotnicy stanowili w SPL nieznaczny odsetek. Głównie można ich było znaleźć w SPRL i korpusie oficerów rezerwy lotnictwa. Wymagania stawiane kandydatom do szkoły były wysokie. Musieli legitymować się wykształceniem średnim z maturą, ukończeniem kursu pilotażu w aeroklubie lub na obozach LPW (ci, którzy nie odbyli takiego kursu, kierowani byli na eliminacyjny kurs w Wojskowym Obozie Szybowcowym w Ustianowej), przejść pozytywnie uzupełniające badania lekarskie i psychologiczne oraz zdać egzaminy wstępne (testy z wiedzy ogólnej – pisemnie i ustnie z języka obcego oraz ze sprawności fizycznej).
Niezaprzeczalnym osiągnięciem okresu międzywojennego było ujednolicenie zasad szkoleniowych – zbudowanie spójnego modelu praktycznego szkolenia lotniczego. System kształcenia zapewniał gruntowne wykształcenie wojskowe, profesjonalne wyszkolenie, wychowanie obywatela i sprawnego sportowca. Opracowano również szereg nowoczesnych dokumentów prawodawczych (np. regulamin walki) oraz podręczników.
Okres powojenny.
Sytuacja Polski po II wojnie światowej zmieniła się diametralnie. W wyniku nowego podziału Europy Polska znalazła się w sferze wpływu Związku Radzieckiego, co przesądziło o dalszych jej losach. Olbrzymie zniszczenie spowodowane przez działania wojenne, brak wykształconej kadry, która została unicestwiona przez okupanta lub pozostała na Zachodzie, oraz polityka represji władz wobec inteligencji miały decydujący wpływ na kierunki i tempo rozwoju lotnictwa i wojskowego szkolnictwa lotniczego.
Szkolenie lotnicze przez cały okres powojenny realizowane było według rozwiązań radzieckich. Analizując jego rozwój, wyodrębnić można kilka głównych etapów: początki szkolnictwa lotniczego w ostatnim okresie wojny (wrzesień 1944-1945); organizacja i rozwój szkolnictwa lotniczego w czasie powojennej odbudowy (1945-1949); rozbudowa szkolnictwa lotniczego w warunkach rozwoju lotnictwa wojskowego (1950-1956); jakościowa przebudowa szkolnictwa lotniczego (1957-1967); reforma szkolnictwa lotniczego w ramach ogólnej reformy szkolnictwa wojskowego (1968-1995); dostosowanie szkolnictwa lotniczego do nowej sytuacji politycznej (1995-2004); reforma szkolnictwa w celu dostosowania do wymogów europejskich (od 2004). Każdy z powyższych etapów cechuje stały rozwój organizacyjny oraz doskonalenie i ogólny postęp procesu dydaktyczno-wychowawczego kadr lotnictwa polskiego.
Pierwszą uczelnią lotniczą sformowaną na wyzwolonych ziemiach polskich (w Zamościu) była Wojskowa Szkoła Lotnicza Wojska Polskiego (WSLWP), w której 2 stycznia 1945 nastąpiła pierwsza od 1939 inauguracja szkolenia lotniczego w Polsce. Realizowano je w dwóch pionach: personelu latającego (pilotów, nawigatorów, strzelców pokładowych oraz strzelców radiotelegrafistów); personelu technicznego (mechaników i pomocniczego personelu technicznego różnych specjalności).
Naczelny Dowódca Wojska Polskiego Rozkazem nr 89/Org. z 13 kwietnia 1945 rozwiązał WSLWP, a powołał: Wojskową Szkołę Pilotów (WSP) w Dęblinie; Wojskową Techniczną Szkołę Lotniczą w Zamościu. Reorganizacja szkoły zapoczątkowała nowy etap rozwoju polskiego szkolnictwa lotniczego po wojnie, którego profil i zakres działania ukształtowały się ostatecznie na przełomie lat 1945 i 1946. Organizacja dęblińskiej WSP odbywała się jednocześnie z normalną działalnością szkoleniową, w okresie intensywnego szkolenia praktycznego, a także prac związanych z odbudową i adaptacją obiektów. W maju 1945 zakończono reorganizację szkoły i zainaugurowano normalny proces szkolenia lotniczego. Dalszy rozwój dęblińskiej szkoły zdeterminowany został reorganizacją lotnictwa polskiego, związaną z zakończeniem wojny. Zgodnie z Rozkazem Dowódcy Lotnictwa Wojska Polskiego nr 61 z 17 maja 1946 WSP przemianowano na Oficerską Szkołę Lotniczą Wojska Polskiego, zmniejszono jej stan osobowy i zreorganizowano strukturę wewnętrzną. Podstawową jednostką szkoły stała się nowo utworzona kompania szkolno-przygotowawcza, kształcąca podchorążych pod względem ogólnowojskowym i teoretyczno-specjalistycznym.
W początkowym okresie istnienia szkoły, kiedy potrzeby kadrowe lotnictwa były najpilniejsze, skrócono programy kształcenia i szkolenia lotniczego, a tym samym procesowi dydaktycznemu nadano dużą intensywność. Kształcenie pilotów trwało wówczas od 6 do 10 miesięcy, nawigatorów – rok. Główny nacisk kładziono na szkolenie praktyczne w powietrzu, któremu podporządkowane było kształcenie teoretyczne. W tym czasie zakres i kierunki pracy szkoły były niezwykle różnorodne. Do podstawowych zadań należało szkolenie pilotów, nawigatorów, strzelców pokładowych i strzelców radiotelegrafistów. Po zaspokojeniu pierwszych potrzeb kadrowych w zakresie przygotowania młodszej kadry oficerskiej i podoficerskiej powstała konieczność przygotowania średniej i wyższej kadry dowódczej jednostek lotniczych, dlatego w styczniu 1947 rozpoczęto kształcenie dowódców pułków i oficerów sztabu. W kolejnych latach rozszerzano działalność dydaktyczną. Jesienią 1948 przystąpiono do szkolenia podchorążych rezerwy, a wiosną następnego roku zaczęto szkolić pilotów dla lotnictwa cywilnego.
Program kształcenia lotniczego w OSL oparto na doświadczeniach radzieckich szkół lotniczych, uwzględniając jednak specyfikę lotnictwa polskiego. W latach 1944–1946 główny nacisk kładziono na wyszkolenie specjalistyczno-lotnicze, natomiast okres nauki był bardzo krótki. Dopiero w latach 1947–1949 proces dydaktyczny we wszystkich jego działach realizowano w sposób pogłębiony i równomierny. Podzielony on został na dwa etapy: teoretyczny i praktyczny. Okres kształcenia teoretycznego był różny. Na pierwszym kursie w Zamościu trwał tylko 3 miesiące, na następnych średnio 5-6 miesięcy, a od wiosny 1947, kiedy czas szkolenia przedłużono do 2–3 lat, kształcenie teoretyczne pilotów trwało rok, a nawigatorów – 2 lata.
Podjęte wówczas decyzje polityczne miały ogromny wpływ na poziom rekrutowanych kandydatów. Zgodnie z Rozkazem Ministra Obrony Narodowej z 30 kwietnia 1949 60% zakwalifikowanych kandydatów powinno wywodzić się ze środowiska robotniczego, 30% z chłopskiego i tylko 10% z inteligencji pracującej. Warunkiem rozpoczęcia nauki w OSL było ukończenie 7 klas szkoły podstawowej, dlatego większość podchorążych nie miała wykształcenia średniego. Ten stan rzeczy negatywnie wpływał na końcowy poziom wykształcenia absolwentów szkoły.
Rozwój dęblińskiej szkoły lotniczej po 1950 można określić jako rozbudowę ilościową oraz intensyfikację procesu dydaktyczno-wychowawczego. Nastąpiło to w związku z zaostrzeniem sytuacji międzynarodowej. Szybka rozbudowa lotnictwa polskiego stwarzała ogromne zapotrzebowanie na oficerów pilotów, nawigatorów, oficerów sztabu i innych specjalności. Aby sprostać nowym zadaniom, konieczne było przeprowadzenie zmian:
Celem zmian było zapewnienie realizacji podstawowego zadania OSL, to znaczy wyszkolenia w możliwie najkrótszym czasie stosunkowo licznej, dostatecznie przygotowanej kadry lotniczej. Znacznie zwiększono więc liczbę szkolonych, a także skrócono czas nauki podchorążych do dwu i jednego roku. Zredukowano również program kształcenia teoretycznego do niezbędnego minimum, a zgodnie z wytycznymi na rok szkolny 1950/1951 należało podchorążych "uczyć tylko tego, co potrzebne jest na wojnie i tylko w taki sposób, jak się wymaga na wojnie". W rezultacie od 1951 gwałtownie wzrosła liczba szkolonych podchorążych, a rekrutacja kandydatów trwała niemal permanentnie przez cały rok. Cechą charakterystyczną tego okresu było zwiększenie tempa szkolenia praktycznego w powietrzu, przy ograniczeniu do niezbędnego minimum kształcenia teoretycznego. W 1951 w dęblińskiej szkole odbyło się aż siedem promocji. W celu realizacji tak olbrzymich zadań konieczne było zwiększenie liczby eskadr szkolenia lotniczego z 4 w 1949 do 9 w 1951 i powstanie niezależnej Oficerskiej Szkoły Lotniczej w Radomiu.
Dokonujące się w drugiej połowie lat pięćdziesiątych zmiany w sytuacji międzynarodowej, a także wprowadzenie do uzbrojenia samolotów odrzutowych oraz różnorodnych urządzeń elektronicznych i nowoczesnych systemów kierowania zdecydowały o zmianie procesu kształcenia kadr lotniczych.
Do zasadniczych reform w systemie kształcenia kadr lotniczych, które wydatnie wpłynęły na podniesienie wiedzy teoretycznej podchorążych, należy zaliczyć: ujednolicenie i unifikację szkolenia lotniczego w aeroklubach, LPW, szkole lotniczej oraz jednostkach lotniczych; podniesienie wymaganego od kandydatów do OSL wykształcenia do poziomu szkoły średniej i przedłużenie nauki w szkole początkowo do 2,5 lat, a od 1962 – do 3 lat; znaczne rozszerzenie programu kształcenia teoretycznego podchorążych; udoskonalenie metodyki nauczania i wychowania.
Szczególnie zaostrzono wymagania zdrowotne i kondycyjne, co wiązało się z trudami lotów na samolotach odrzutowych. W związku z tym w latach lat 60. zaledwie 20–30% kandydatów spełniało warunki, żeby rozpocząć naukę na kierunku pilotażu.
Od 1956 przyjmowani byli do szkoły wyłącznie kandydaci z maturą i po wstępnym przeszkoleniu na obozach LPW 1. i 2. stopnia.
W latach 1955–1960 w dęblińskiej OSL ukształtował się ostatecznie program szkolenia lotniczego pozwalający na zdobycie przez absolwenta 3. klasy pilota wojskowego. U podstaw zmian w szkoleniu lotniczym, zapoczątkowanych w 1958, legła koncepcja przybliżenia wiedzy i umiejętności lotniczych personelu latającego do wymogów ówczesnego szkolenia taktyczno-bojowego, poprzez zwiększenie nalotu w szkołach oficerskich na samolotach odrzutowych. Przygotowanie do szkolenia lotniczego realizowane było poza wojskiem na obozach szybowcowych (LPW-1) i samolotowych (LPW-2).
Reforma wojskowego szkolnictwa zawodowego przeprowadzona w 1967 zapoczątkowała nowy okres w dziejach dęblińskiej szkoły lotniczej, która 1 stycznia 1968 stała się jedyną w Polsce uczelnią wyższą kształcącą personel latający i przyjęła nazwę Wyższa Oficerska Szkoła Lotnicza im. Jana Krasickiego (WOSL). Dokonane wówczas zmiany organizacyjne dotyczyły głównie struktury kształcenia teoretycznego i jego programu, który wydatnie rozszerzono, a okres studiów przedłużony do 4 lat. Szkoła dęblińska stała się odtąd uczelnią techniczno-wojskową, nadającą absolwentom stopień podporucznika–pilota lub nawigatora 3 klasy i dyplom inżyniera-dowódcy. Nastąpiły zmiany w metodyce nauczania, która w większym stopniu oparta została na dydaktyce szkoły wyższej. Ogromnej pomocy w tej dziedzinie udzielili pracownicy dydaktyczno-naukowi Uniwersytetu Marii Curie-Skłodowskiej w Lublinie.
W tym czasie kształcenie podchorążych realizowano na przemian ze szkoleniem praktycznym w powietrzu. Pierwsze trzy semestry, wspólne dla wszystkich kierunków, generalnie poświęcone były na kształcenie ogólne politechniczne, ideowopolityczne i częściowo specjalistyczne. Semestry 4., 6. i 8. poświęcone były na praktyczne szkolenie w powietrzu (kandydaci na pilotów) lub praktyki na innych stanowiskach, w zależności od kierunku studiów. W semestrach 5. i 7. realizowano dalsze kształcenie, z przewagą przedmiotów zawodowych i specjalistycznych. Promocja absolwentów odbywała się na przełomie listopada i grudnia. W WOSL realizowano studia na następujących kierunkach: pilot (samolotu odrzutowego, transportowego i śmigłowca), nawigator latający, nawigator naziemny, oficer sztabu, oficer polityczny.
Od 1966 do 1996 w szkole jednocześnie prowadzono kształcenie i szkolenie lotnicze studentów z zagranicy, między innymi z: Syrii, Indii, Iraku, Libii, Algierii i Birmy. W tym miejscu należy wspomnieć komendanta szkoły gen. bryg. pil. dr. hab. Józefa Kowalskiego, który podczas 18 lat kierowania uczelnią (1963-1981) dokonał przełomu w kształceniu kadr lotniczych. Dzięki niemu nastąpiły szybki rozwój naukowy kadry dydaktycznej oraz rozbudowa infrastruktury szkoły. Staraniem gen. Kowalskiego, a także kadry, podchorążych i społeczeństwa Dęblina wybudowano i odsłonięto w 1969 pomnik poświęcony Bohaterskim Lotnikom Dęblińskiej „Szkoły Orląt”.
Czasy współczesne.
Zmiana sytuacji międzynarodowej i politycznej w kraju, rozpad Układu Warszawskiego, przeprowadzenie demokratycznych wyborów i związane z tym przeobrażenia ustrojowe w Polsce spowodowały w latach 90. konieczność zmian programowych. 1 października 1994 dokonano reorganizacji systemu kształcenia w dęblińskiej szkole, zmieniając jednocześnie jej nazwę na Wyższa Szkoła Oficerska Sił Powietrznych. Główny nacisk położono na opanowanie nowoczesnych rozwiązań konstrukcyjnych i technicznych oraz na naukę języka angielskiego. Zmieniono również harmonogram studiów. Zaplanowano na przemian semestry teoretyczne i praktyczne, czyli już po pierwszym semestrze teoretycznym następował semestr szkolenia praktycznego w powietrzu. Skrócono też czas trwania studiów o 6 miesięcy, a promocje absolwentów przeniesiono z listopada na czerwiec. Szkoła przejęła po rozwiązanym Centrum Doskonalenia Lotniczego prowadzenie kursów przeszkalających i doskonalących kadrę oficerską. Znaczenie tego zadania systematycznie wzrasta i obecnie – przy małej liczbie kształconych podchorążych – stanowi główne obciążenie dydaktyczne.
Od momentu powstania WSOSP nawiązała ścisłą współpracę z wyższymi uczelniami cywilnymi, między innymi z: Politechniką Warszawską, Politechniką Rzeszowską, Uniwersytetem Warmińsko-Mazurskim, Politechniką Lubelską, Katolickim Uniwersytetem Lubelskim, Uniwersytetem Marii Curie-Skłodowskiej oraz z wyższymi uczelniami wojskowymi, między innymi z Akademią Obrony Narodowej, Akademią Marynarki Wojennej, Wojskową Akademią Techniczną, Ecole de l’air z Francji czy Akademią Lotniczą w Koszycach na Słowacji.
Wejście w życie w dniu 1 lipca 2004 ustawy pragmatycznej określającej nowe wymagania stawiane kadrze oficerskiej, wprowadzenie nowego prawa lotniczego, zakup samolotów F-16 oraz konieczność unifikacji polskiego systemu kształcenia z wymogami międzynarodowymi spowodowały konieczność wprowadzenia zmian w systemie kształcenia i szkolenia lotniczego we WSOSP. Okres studiów wydłużono do 5 lat, a dzięki współpracy z Wydziałem Mechanicznym Energetyki i Lotnictwa Politechniki Warszawskiej absolwenci uzyskiwać będą wykształcenie II stopnia i tytuł magistra.
Dwie kolejne Decyzje Ministra Obrony Narodowej: nr 105/MON z 22 kwietnia 2002 w sprawie reorganizacji szkolnictwa wojskowego oraz nr 362/MON z 3 grudnia 2004 w sprawie procesu kształcenia i doskonalenia zawodowego w poszczególnych korpusach i grupach osobowych, zobligowały Siły Powietrzne do prowadzenia we WSOSP i komponentach jej podległych kształcenia i przygotowania do objęcia pierwszego stanowiska służbowego kandydatów na oficerów spośród: absolwentów szkół średnich (głównie OLL) na kierunku pilotażu; absolwentów wyższych uczelni cywilnych i akademii wojskowych w specjalnościach: lotniczych (oprócz pilotażu, tj. nawigator, obsługa urządzeń pokładowych, zabezpieczenie lotów, uzbrojenie lotnicze i NOSP); ubezpieczenia lotów; meteorologii; we współpracy z Centrum Szkolenia Sił Powietrznych (w zakresie szkolenia specjalistycznego): radiolokacji; rozpoznania i zakłóceń radiolokacyjnych; przeciwlotniczych.
Ustalenia zawarte w decyzjach MON determinują sposób organizacji kształcenia kadr oficerskich jako proces dwukierunkowy. Absolwenci szkół średnich będą kształceni wyłącznie na kierunku lotnictwo i kosmonautyka w specjalnościach pilot samolotu oraz pilot śmigłowca. W pozostałych specjalnościach zasadniczy trzon kadr oficerskich będą stanowić absolwenci uczelni wyższych legitymujący się wykształceniem II stopnia (mgr) oraz II stopniem znajomości języka angielskiego według STANAG 6001, którzy po odpowiednim na danej specjalności przeszkoleniu, odbytym we WSOSP, zostaną promowani na pierwszy stopień oficerski i powołani do pełnienia zawodowej służby wojskowej. W programie studiów WSOSP uwzględniono standardy programowe, jakie obowiązują na kierunku lotnictwo i kosmonautyka. Do systemu oceniania pracy studenta wprowadzono system punktów kredytowych ECTS, co w przyszłości umożliwi wymianę studentów między uczelniami.
Ramowy plan studiów I stopnia kształcenia pilotów (7 semestrów) zakłada realizację 3006 godzin zajęć teoretycznych na Wydziale Lotnictwa WSOSP, a plan studiów II stopnia (4 semestry) przewiduje 939 godzin zajęć teoretycznych na Wydziale Mechanicznym Energetyki i Lotnictwa Politechniki Warszawskiej. Realizacja planu pozwoli pilotom uzyskać nalot: dla pilota samolotu – 230 godzin; dla pilota śmigłowca – 180 godzin.
Nowym wyzwaniem, a jednocześnie szansą dalszego rozwoju szkoły jest inicjatywa byłego dowódcy Sił Powietrznych gen. br. pil. dr. hab. Ryszarda Olszewskiego powołania na bazie WSOSP Międzynarodowego Ośrodka Szkolenia Lotniczego. Pomysł ten został zaprezentowany na zorganizowanej w Dęblinie w dniach 25–27 stycznia 2005 roku międzynarodowej konferencji, w której uczestniczyli przedstawiciele 12 państw. Obecnie powołano zespół organizacyjny MOSL i trwa opracowywanie szczegółowych propozycji programowych, zgodnie z obowiązującym prawem w Polsce. Rozpoczęły się jednocześnie rozbudowa infrastruktury i bazy dydaktyczno-naukowej oraz dostosowanie jej do wymogów nowoczesnej techniki lotniczej, w tym samolotu F-16.
Podsumowując 80 lat istnienia „Szkoły Orląt”, należy podkreślić, że nieustannie realizowała i realizuje ona zadanie postawione w 1925 w momencie jej powstania, tj. "fachowe przygotowanie oficerów lotnictwa oraz utrzymanie nauki lotniczej w szkole na poziomie współczesnym". O wywiązywaniu się z tego zadania świadczyć mogą postawa i osiągnięcia polskich pilotów zarówno podczas II wojny światowej, jak również w czasie pokoju na ćwiczeniach, defiladach i wielu pokazach lotniczych w kraju i za granicą. Przez cały okres istnienia szkoła rozwijała się i w pełni zabezpieczała potrzeby wojskowego lotnictwa polskiego. Obecnie WSOSP staje się nowoczesną uczelnią techniczną, która jest w stanie sprostać wyzwaniom XXI w. i najnowocześniejszej technice wprowadzanej do uzbrojenia Sił Zbrojnych RP.
1 kwietnia 2011 roku powstało Muzeum Sił Powietrznych w Dęblinie, które przejęło wiele statków powietrznych i innych eksponatów będących wcześniej częścią kolekcji WSOSP.
Z dniem 1 października 2018 uczelnia przyjęła nazwę Lotnicza Akademia Wojskowa.
Kształcenie.
Uczelnia daje możliwość podjęcia studiów na czterech kierunkach zarówno wojskowych, jak i cywilnych.
Wyposażenie Akademickiego Centrum Szkolenia Lotniczego LAW.
Akademickie Centrum Szkolenia Lotniczego (dawniej Akademicki Ośrodek Szkolenia Lotniczego) działa w strukturach Lotniczej Akademii Wojskowej w Dęblinie. ACSL posiada trzy organizacje certyfikowane zgodnie z przepisami EASA.
ATO – Organizację Szkolenia Personelu Latającego
AMO – Organizację Obsług Technicznych (nr certyfikatu PL.145.104)
Aktualnie organizacja AMO obsługuje flotę:
7 sztuk śmigłowców Guimbal
8 sztuk samolotów Diamond DA20C1
2 sztuki samolotów Zlin 143 LSi
1 samolot Zlin 242L
Kierownikiem organizacji AMO od 2017 roku jest Pan Karol Krawczyk
CAMO – Organizację Zarządzania Ciągłą Zdatnością do Lotu (nr certyfikatu PL.MG.226)
Aktualnie organizacja CAMO zarządza flotą:
7 sztuk śmigłowców Guimbal
8 sztuk samolotów Diamond DA20C1
4 sztuki śmigłowca Robinson R44 II
2 sztuki samolotów Zlin 143 LSi
1 samolot Zlin 242L
Kierownikiem Organizacji CAMO od 2017 roku jest Pan Bartłomiej Walczak
Komendanci.
Ośrodek Szkolenia Lotniczego w Grudziądzu
Ośrodek Szkolenia Lotniczego w Dęblinie
Szkoła Podchorążych Lotnictwa w Dęblinie
Centrum Wyszkolenia Oficerów Lotnictwa w Dęblinie
Centrum Wyszkolenia Lotnictwa nr 1 w Dęblinie
Wojskowa Szkoła Lotnicza Wojska Polskiego w Zamościu
Wojskowa Szkoła Pilotów w Dęblinie
Oficerska Szkoła Lotnicza Wojska Polskiego w Dęblinie
Wyższa Oficerska Szkoła Lotnicza w Dęblinie
Wyższa Szkoła Oficerska Sił Powietrznych w Dęblinie
Lotnicza Akademia Wojskowa

</doc>
<doc id="297559" url="https://pl.wikipedia.org/wiki?curid=297559" title="Skala sześciostopniowa">
Skala sześciostopniowa



</doc>
<doc id="297563" url="https://pl.wikipedia.org/wiki?curid=297563" title="Gaston Hervé Gustave Billotte">
Gaston Hervé Gustave Billotte

Gastone Henri Gustave Billotte (ur. 10 lutego 1875 w Sommeval, zm. 23 maja 1940 w Ypres) – francuski generał.
Życiorys.
W czasie II wojny światowej i obrony Francji przed inwazją niemiecką, kierował pierwszą linią frontu, będąc dowódcą 1 Grupy Armii i podlegając wprost Georges'owi (naczelnemu dowódcy Frontu Północno-Wschodniego) i Gamelinowi (naczelnemu dowódcy Armii Francuskiej). Miał pod sobą najlepsze oddziały francuskich wojsk lądowych, jak również Brytyjskie Siły Ekspedycyjne. Uważany za jedynego znawcę zamiarów Gamelina, któremu ufali zarówno angielski generał Gort, jak i król Belgów Leopold III. Po wejściu Niemców do Belgii Billotte, mimo początkowych postępów ku rzece Dyle, został zmuszony do wycofania się kolejno nad Skaldę i Dender.
Zmarł 23 maja 1940 roku po wypadku drogowym, który miał dwa dni wcześniej, przygotowując kontrnatarcie. Jego śmierć spadła na aliantów w bardzo niekorzystnym momencie.
Jego syn Pierre był zwolennikiem Charles'a de Gaulle'a. Dowodził zbrojną formacją Wolnych Francuzów walczącą o wyzwolenie Normandii i Paryża w 1944 roku.

</doc>
<doc id="297569" url="https://pl.wikipedia.org/wiki?curid=297569" title="C-141 Starlifter">
C-141 Starlifter



</doc>
<doc id="297571" url="https://pl.wikipedia.org/wiki?curid=297571" title="Murcja (ujednoznacznienie)">
Murcja (ujednoznacznienie)

Zobacz też:

</doc>
<doc id="297572" url="https://pl.wikipedia.org/wiki?curid=297572" title="C-97 Stratofreighter">
C-97 Stratofreighter



</doc>
<doc id="297574" url="https://pl.wikipedia.org/wiki?curid=297574" title="Murcja">
Murcja

Murcja (hiszp. "Murcia") – miasto w południowo-wschodniej Hiszpanii, stolica regionu o tej samej nazwie, nazywana "Sadem Europy", znana głównie z katedry.
Historia.
Miasto założone w 825 roku przez Abd ar-Rahmana II. W XI-XIII wieku stolica samodzielnego państwa. Panowanie arabskie zakończyło się w 1243 roku.
Geografia.
Miasto leży nad rzeką Segura.
Klimat.
Znajduje się ono w strefie ciepłego klimatu półpustynnego (klasyfikacja Köppena – "BSh"). Zimy są bardzo łagodne, a lata – długie, w połowie gorące, z bardzo małą ilością opadów. Okazjonalnie występuje intensywny deszcz. Suma rocznych opadów wynosi około 300 mm. Nocne przymrozki są rzadkie, średnio do 5,5 raza rocznie.
Demografia.
Według danych hiszpańskiego Ministerstwa Rozwoju tzw. "Wielki Zespół Miejski" Murcji (hiszp. "Grande Área Urbana") ma 643 854 mieszkańców na powierzchni 1231 km²; w latach 2001–2011 nastąpił wzrost ludności o 119 884 osób, czyli 23%.
Gospodarka.
W okolicach uprawia się na dużą skalę winorośl, cytrusy, warzywa i kwiaty.
Transport.
W mieście znajduje się stacja kolejowa Murcia del Carmen w dzielnicy Carmen.
Komunikacja miejska składa się z 2 linii tramwajowych i linii autobusowych.
Ważne budowle i osobistości.
Najsłynniejszą budowlą jest potężna gotycka katedra Santa Maria ("Catedral de Santa María"), której wieża ma 92 m wysokości i po wieży w Sewilli (96 m) – jest najwyższa w Hiszpanii. Dzwony tej katedry, których łącznie jest 25 wybijają zawsze godzinę 13, czyli czas na posiłek. Jej późniejsza, barokowa fasada wykonana jest z jasnego marmuru tj.: dwie kondygnacje potężnych korynckich kolumn ujmują dziesiątki kamiennych rzeźb, z koronacją Najświętszej Marii Panny w centrum i Wniebowzięciem powyżej. Wokół nich znajdują się figury hiszpańskich świętych i królów.
Zabytkiem eklektyzmu jest wielostylowe Kasyno (dawniej klub dla elit miejskich – obecnie udostępnione do zwiedzania).
Miasto posiada bogate zbiory dzieł barokowego rzeźbiarza Francisco Salzillo (1707-1783), który urodził się i zmarł w Murcji. Przy "Plaza San Agustín" znajduje się muzeum jego twórczości – "Museo Salzillo". Z miastem związany był także rzeźbiarz José Planes i konserwatywny pisarz oraz poeta José Selgas.

</doc>
<doc id="297575" url="https://pl.wikipedia.org/wiki?curid=297575" title="A-6 Intruder">
A-6 Intruder



</doc>
<doc id="297576" url="https://pl.wikipedia.org/wiki?curid=297576" title="Skala dwunastodźwiękowa">
Skala dwunastodźwiękowa

Skala dwunastodźwiękowa, zwana też skalą dodekafoniczną lub chromatyczną – skala muzyczna, w której poszczególne stopnie są oddalone od siebie o pół tonu. Zawiera wszystkie dźwięki w obrębie oktawy, które tworzą postęp dwunastu półtonów.
&lt;score midi=1 vorbis=1&gt;
\relative c'{
\override Staff.TimeSignature #'stencil = ##f
\cadenzaOn c1 cis d dis e f fis g gis a ais b c \cadenzaOff
\bar "|."
&lt;/score&gt;
Wszystkie stopnie tej skali są niezależne od siebie i równorzędne, stąd brak ośrodka tonalnego. Skale takie powstały na początku XX wieku i stosowane są w muzyce atonalnej.
Zwykle nie mówi się o stopniach skali dodekafonicznej ze względu na możliwość wielu kombinacji enharmonicznych oraz braku konkretnych schematów jej budowy.

</doc>
<doc id="297577" url="https://pl.wikipedia.org/wiki?curid=297577" title="Skala dodekafoniczna">
Skala dodekafoniczna



</doc>
<doc id="297578" url="https://pl.wikipedia.org/wiki?curid=297578" title="CH-47 Chinook">
CH-47 Chinook



</doc>
<doc id="297579" url="https://pl.wikipedia.org/wiki?curid=297579" title="Medianta">
Medianta

Medianta (łac. "medians" - rozdzielający pośrodku) to w skali durowej lub molowej nazwa III (medianta górna Mg) lub VI (medianta dolna Md) stopnia gamy.
Medianta III stopnia stanowi połowę odległości między toniką i dominantą w kierunku wznoszącym się (stąd: medianta górna), a medianta VI stopnia połowę między toniką i jej dolną kwintą (stąd: medianta dolna).
Medianty należą do pobocznych funkcji harmonicznych. Medianta górna ma dwa dźwięki wspólne z głównym trójdźwiękiem tonicznym, a medianta dolna - dwa dźwięki wspólne z trójdźwiękiem tonicznym i subdominantowym. Akordy mediantowe najczęściej zastępują akordy toniczne i nazywają się odpowiednio: tonika III stopnia (TIII) i tonika VI stopnia (TVI). Kadencja harmoniczna, w której dominanta rozwiązuje się na tonikę VI stopnia nazywana jest kadencją zwodniczą.

</doc>
<doc id="297580" url="https://pl.wikipedia.org/wiki?curid=297580" title="Sikorsky SH-3D Sea King">
Sikorsky SH-3D Sea King



</doc>
<doc id="297581" url="https://pl.wikipedia.org/wiki?curid=297581" title="Caravaca de la Cruz">
Caravaca de la Cruz

Caravaca de la Cruz – miasto w południowo-wschodniej Hiszpanii w prowincji Murcja, położone ok. 65 km na północny zachód od miasta Murcja.
Liczba ludności ok. 25 000 (2004), powierzchnia 859 km². 
Lokalny ośrodek produkcji obuwia, wyrobów tekstylnych, brandy i czekolady.
Miasto pielgrzymek i relikwii.
Miasto jest znanym miejscem pielgrzymkowym z powodu znajdujących się w nim słynących cudami relikwii w postaci drzazg krzyża świętego. Jest jednym z pięciu świętych miast katolickich, obok Rzymu, Jerozolimy, Santiago de Compostela i Santo Toribio de Liébana, czyli takich, którym dekretami papieskimi przyznano przywilej wieczystego odpustu. 
Relikwiarz, w którym przechowywane są domniemane drzazgi z krzyża męczeńskiego Chrystusa, ma kształt krzyża, zbliżonego wyglądem do krzyża patriarchalnego (dwa poprzeczne ramiona, z których położone wyżej jest krótsze). Wiąże się z nim legenda, według której krzyż ten jest cudownego pochodzenia. Mieli go przynieść aniołowie, gdy podczas prześladowań chrześcijan pod panowaniem arabskim władca zażądał z ciekawości odprawienia przez uwięzionego kapłana mszy, a nie było w pobliżu krzyża. Krzyż w formie krzyża z Caravaca (karawaka) stał się amuletem, popularnym nie tylko w Hiszpanii, zapobiegającym wielu nieszczęściom i chorobom. Chroni przed wypadkami i nagłymi zgonami, klątwami, kradzieżami, burzami, piorunami. Leczy bezsenność. Wiesza się go na drzwiach wejściowych (od wewnątrz) lub przechowuje w szkatułce owinięty w fioletowy jedwab, nosi w formie medalionu. Stał się talizmanem popularnym nie tylko wśród katolików. W Polsce popularny był jako krzyż chroniący przed zarazą. 
W rzeczywistości krzyż z Caravaca jest relikwiarzem zdobytym przez Ferdynanda III Świętego podczas wojny z Maurami w 1241 r. Jego nietypowy w łacińskiej Europie kształt wiąże się z pochodzeniem z chrześcijańskiego Wschodu. Do Caravaca przywieźli go templariusze, którzy otrzymali go jako dar od króla. Później relikwiarz posiadali zakonnicy z Zakonu Rycerskiego Świętego Jakuba.
Fiesta.
W Caravaca na początku maja odbywa się fiesta "Caballos del Vino". Jest ona związana z legendą dotyczącą XIII-wiecznych wojen z Arabami. Podczas jednej z prób zdobycia twierdzy przez Maurów, udało im się zatruć wodę. Broniący miasta templariusze nie mogli w okolicy znaleźć pitnej wody, ale udało im się odkryć zapasy wina. Zapełnili nimi bukłaki, do których wcześniej włożyli krzyże, objuczyli nimi konia i przywieźli do miasta. Okazało się, że wino nie tylko uratowało mieszkańców przed śmiercią z pragnienia, ale nabrało również właściwości leczniczych. Upamiętniająca te wydarzenia fiesta trwa 3 dni, podczas których mieszkańcy podzieleni na Maurów i chrześcijan (odpowiednio przebrani) biorą masowo udział w konkursach. Pierwszego dnia oceniana jest uroda biorących w zawodach koni. Drugiego dnia odbywa się wyścig udekorowanych koni i towarzyszących każdemu z rumaków czterech mężczyzn. Ostatniego dnia oceniane są ozdoby koni. Dodatkowo odbywają się konkursy na najpiękniejsze stroje (przebrania) i wybierane są pary królewskie, posiadające najpiękniejsze, przygotowywane ręcznie, pracochłonne, bardzo kolorowe kostiumy.
Zabytki.
Najważniejszymi zabytkami miasta są:

</doc>
<doc id="297582" url="https://pl.wikipedia.org/wiki?curid=297582" title="Caravaca">
Caravaca



</doc>
<doc id="297587" url="https://pl.wikipedia.org/wiki?curid=297587" title="Barszcz zwyczajny">
Barszcz zwyczajny

Barszcz zwyczajny ("Heracleum sphondylium" L.) – gatunek rośliny z rodziny selerowatych. Występuje w całej niemal Europie, w dużej części Azji i w Maroku, rozprzestrzenił się też gdzieniegdzie poza obszarami swojego rodzimego występowania. W Polsce jest gatunkiem pospolitym.
Biologia i ekologia.
Bylina, hemikryptofit. Występuje od niżu po tereny górskie, preferuje obszary o klimacie oceanicznym. Rośnie na łąkach, siedliskach ruderalnych, w lasach jesionowo-dębowych i w zaroślach na brzegach wielkich rzek. Na łąkach jest chwastem, gdyż wypiera inne, bardziej wartościowe paszowo rośliny. W klasyfikacji zbiorowisk roślinnych gatunek charakterystyczny dla Ass. "Festucetum carpaticae" i gatunek wyróżniający dla Ass. "Poo-Arabidetum". Kwitnie od czerwca do września, zapylany jest głównie przez muchówki i chrząszcze. Po zmiażdżeniu barszcz zwyczajny (szczególnie owoce) wydziela specyficzny, nieprzyjemny zapach. Nadaje charakterystyczny zapach sianu i długo schnie, powodując jego pleśnienie.
Zmienność.
W obrębie gatunku wyróżnia się kilka podgatunków. Jednym z nich jest barszcz syberyjski, według Krytycznej listy roślin naczyniowych Polski uznawany za odrębny gatunek.

</doc>
<doc id="297589" url="https://pl.wikipedia.org/wiki?curid=297589" title="Krefeld">
Krefeld

Krefeld (do 1929 "Crefeld") – miasto na prawach powiatu w Niemczech, w kraju związkowym Nadrenia Północna-Westfalia, w rejencji Düsseldorf, położone na południowy zachód od Zagłębia Ruhry w pobliżu Renu.
Historia.
Już za czasów rzymskich istniał obóz "Gelduba", a Krefeld pierwszy raz zostało wzmiankowane w 1105 r. W XVII wieku wojna trzydziestoletnia ominęła Krefeld. W 1683 r. trzynaście rodzin opuściło Krefeld i założyło Germantown koło Filadelfii w stanie Pensylwania. Dzielnica Linn była do 1901 odrębnym miastem, Uerdingen do 1929 r.
W 1984 roku w Krefeld założony został zespół metalowy Blind Guardian.
Transport.
Regionalne dworce to Krefeld Hauptbahnhof, Krefeld-Linn, Krefeld-Oppum i Krefeld-Uerdingen. Krefeld jest jednym z największych niemieckich miast bez dostępu do pociągów dalekobieżnych. W mieście funkcjonuje sieć tramwajowa.
Język.
Lokalna gwara jest nazywana Krieewelsch, odmiana limburskiego.
Współpraca.
Miejscowości partnerskie:

</doc>
<doc id="297592" url="https://pl.wikipedia.org/wiki?curid=297592" title="Architektura barokowa na Ukrainie">
Architektura barokowa na Ukrainie

Architektura barokowa na Ukrainie – architektura powstała w wyniku ścierania się wpływów wschodnich i zachodnich na przełomie XVII i XVIII wieku na obszarze historycznej Ukrainy, w wyniku czego wytworzyła się specyficzna odmiana baroku, zwana barokiem kozackim.
W przeciwieństwie do barokowej dekoracyjnej sztuki zachodnioeuropejskiej, "barok kozacki" charakteryzował się stylem bardziej konstruktywistycznym, z wykorzystaniem umiarkowanych i spokojnych form dekoracyjnych.
Styl "baroku kozackiego" na Ukrainie reprezentują m.in.: 
"Barok kozacki" rozprzestrzeniał się także na inne regiony Rzeczypospolitej. Jego widoczne ślady zachowały się także m.in. na:
Z elementów zdobniczych wyposażenia wnętrza:

</doc>
<doc id="297593" url="https://pl.wikipedia.org/wiki?curid=297593" title="Pełtew">
Pełtew

Pełtew (, "Połtwa") – rzeka na Ukrainie, w całości położona na terenie obwodu lwowskiego, lewy dopływ Bugu.
Rzeka o długości ok. 70 km, której źródła znajdują się na wysokości ok. 350 m n.p.m. we Lwowie w dzielnicy Żelazna Woda. Pełtew przepływa przez południową część Roztocza i uchodzi do Bugu w okolicach miasta Busk, na wysokości około 220 m n.p.m. Najważniejszym miastem, przez które przepływa, jest Lwów.
Warunki hydrologiczne.
Rzeka o niewielkim spadku (ok. 2 m na 1 km) i niewielkim przepływie. Wody rzeki rozlewają się szeroko w dolinie, tworząc liczne obszary podmokłe. Rzeka posiada zasilanie śnieżno-deszczowe. Ważnym elementem zasilającym są także liczne, niewielkie dopływy:
Budowa geologiczna.
W dnie doliny dominują utwory nieprzepuszczalne (m.in. gliny), co sprawia, że rozwinęły się tutaj gleby bagienne i torfowiska.
Znaczenie gospodarcze.
Rzeka silnie związana z lokacją Lwowa, pełniła funkcje fosy miejskiej. Dzięki rozlewiskom i bagniskom skutecznie utrudniała dotarcie do miasta od strony zachodniej i północnej. Źródła historyczne wspominają o niewielkich barkach spławianych rzeką do Bałtyku. Pod koniec XIX w. władze miejskie zdecydowały o zasklepieniu rzeki na odcinku śródmiejskim i włączeniu kanału w system kanalizacji miejskiej jako główny kolektor. Decyzję o zasklepieniu argumentowano zagrożeniem malarycznym dla miasta (w 1621 roku nieznośny zapach z rzeki spowodował przeprowadzkę króla Zygmunta III z Niskiego Zamku do Kamienicy Królewskiej).
Od 1886 roku rzeka płynie podziemnym korytem pod dawnymi Wałami Hetmańskimi i ulicą Akademicką. Pozostałością po dawnym biegu rzeki we Lwowie jest kształt obecnego placu Mickiewicza, gdzie Pełtew rozwidlała się i tworzyła niewielką wysepkę, na której znajdowała się kapliczka Matki Boskiej. Dzięki kanalizacji możliwe było wybudowanie gmachu Teatru Wielkiego (co i tak wymusiło przeniesienie podziemnego koryta kilkanaście metrów w kierunku Teatru Skarbkowskiego). W środkowym i dolnym biegu rzeki dominują łąki kośne i pastwiska.

</doc>
<doc id="297594" url="https://pl.wikipedia.org/wiki?curid=297594" title="Barszcz (roślina)">
Barszcz (roślina)

Barszcz ("Heracleum" L.) – rodzaj z rodziny selerowatych ("Apiaceae"). Obejmuje 88 gatunków. Rośliny te są szeroko rozprzestrzenione na półkuli północnej, głównie w strefie klimatu umiarkowanego.
Kilka gatunków azjatyckich i kaukaskich osiągających okazałe rozmiary, z kwiatostanami o średnicy do 1 m, rozpowszechnionych zostało jako rośliny ozdobne (niektóre także jako pastewne), po czym stały się inwazyjne w Europie i Ameryce Północnej – barszcz Mantegazziego "H. mantegazzianum", barszcz Sosnowskiego "H. sosnowskyi" i barszcz perski "H. persicum". Niektóre gatunki wykorzystywane są jako lecznicze, pastewne, przyprawowe. Niektóre gatunki odgrywają istotną rolę w tradycyjnej medycynie chińskiej.
Rozmieszczenie geograficzne.
Zasięg rodzaju obejmuje strefę umiarkowaną półkuli północnej oraz obszary górskie w strefie międzyzwrotnikowej. Większość przedstawicieli występuje w Azji (brak ich tylko na krańcach południowych i południowo-wschodnich tego kontynentu). W Europie rośnie 8 gatunków, jeden w Ameryce Północnej (na Alasce, w Kanadzie i Stanach Zjednoczonych, z wyłączeniem ich południowo-wschodniej części). W Afryce rodzaj występuje w północno-zachodniej części kontynentu oraz w górach strefy międzyzwrotnikowej.
Systematyka.
Jeden z rodzajów podplemienia "Tordyliinae", plemienia "Tordylieae", podrodziny "Apioideae" z rodziny selerowatych ("Apiaceae").

</doc>
<doc id="297597" url="https://pl.wikipedia.org/wiki?curid=297597" title="Tetrachord chromatyczny">
Tetrachord chromatyczny



</doc>
<doc id="297598" url="https://pl.wikipedia.org/wiki?curid=297598" title="Aleja Wolności we Lwowie">
Aleja Wolności we Lwowie

Aleja Wolności (, "Prospekt Swobody"; w okresie międzywojennym nieformalnie jako Wały Hetmańskie) – jedna z głównych promenad Lwowa przebiegająca od placu Mickiewicza do Opery Lwowskiej. W okresie międzywojennym składała się z dwóch ulic: Hetmańskiej (od wschodu, od strony starówki) i Legionów (od zachodu; przed 1925 ulica ta nosiła nazwę Karola Ludwika), rozdzielonych pasem zieleni - klombów, ozdobnych krzewów i drzew.
W miejscu alei do końca XVIII wieku znajdowały się wały obronne miasta, splantowane po pierwszym rozbiorze Polski i zagarnięciu Lwowa przez wojska austriackie.
Nazwa ulicy Hetmańskiej i Wałów Hetmańskich pochodziła od umieszczonego tam w końcu XVII wieku pomnika hetmana wielkiego koronnego Stanisława Jabłonowskiego, znakomitego dowódcy, obrońcy Lwowa przed Tatarami w 1695. Pomnik ten został zniszczony przez władze radzieckie po II wojnie światowej.
Przy Wałach Hetmańskich w latach 1898–1945 stał również pomnik króla Jana III Sobieskiego dłuta Tadeusza Barącza, ekspatriowany po wojnie ze Lwowa, który "przemieszkał" wiele lat w Wilanowie, zaś od 1965 jest postawiony na Targu Drzewnym w Gdańsku.
Przy Wałach Hetmańskich zbudowano w XIX w. szereg reprezentacyjnych gmachów: zaprojektowany przez Juliana Zachariewicza gmach Galicyjskiej Kasy Oszczędności (na rogu ulic Legionów i Jagiellońskiej), Teatr Wielki, Muzeum Przemysłu Artystycznego, sklepy, hotele, kawiarnie (Wiedeńska, De la Paix) i kina (Palace, Casino).
Wały Hetmańskie i ulica Akademicka stanowiły do 1939 tzw. lwowskie "Corso" – miejsce powolnych, ceremonialnych przechadzek najbardziej liczących się w hierarchii społecznej mieszkańców Lwowa.
Pod aleją, w podziemnym, zabudowanym w końcu XIX w. kanale, płynie rzeka Pełtew.
Oprócz Wałów Hetmańskich istniały we Lwowie Wały Gubernatorskie (przy których znajdował się m.in. gmach Namiestnictwa i Baszta Prochowa), ciągnące się na wschód od Rynku, w kierunku Wysokiego Zamku.

</doc>
<doc id="297599" url="https://pl.wikipedia.org/wiki?curid=297599" title="Tetrachord enharmoniczny">
Tetrachord enharmoniczny



</doc>
<doc id="297600" url="https://pl.wikipedia.org/wiki?curid=297600" title="Tetrachord diatoniczny">
Tetrachord diatoniczny



</doc>
<doc id="297601" url="https://pl.wikipedia.org/wiki?curid=297601" title="Tetrachord diatoniczny dorycki">
Tetrachord diatoniczny dorycki



</doc>
<doc id="297602" url="https://pl.wikipedia.org/wiki?curid=297602" title="Tetrachord diatoniczny frygijski">
Tetrachord diatoniczny frygijski



</doc>
<doc id="297603" url="https://pl.wikipedia.org/wiki?curid=297603" title="Tetrachord diatoniczny lidyjski">
Tetrachord diatoniczny lidyjski



</doc>
<doc id="297604" url="https://pl.wikipedia.org/wiki?curid=297604" title="Ogród Botaniczny Uniwersytetu Wrocławskiego">
Ogród Botaniczny Uniwersytetu Wrocławskiego

Ogród Botaniczny Uniwersytetu Wrocławskiego – ogród botaniczny założony we Wrocławiu w roku 1811 na terenie częściowo Ostrowa Tumskiego, częściowo odzyskanym po zburzonych na rozkaz Napoleona fortyfikacjach miejskich i po zasypanej północnej odnodze Odry (po tej odnodze rzeki pozostał w ogrodzie zbiornik wodny), ograniczonym dzisiejszymi ulicami Kanonią, Hlonda, Wyszyńskiego, Sienkiewicza i Świętokrzyską.
Lokalizacja.
Ogród Botaniczny Uniwersytetu Wrocławskiego położony jest po północnej stronie katedry Św. Jana Chrzciciela i kościoła Św. Krzyża, częściowo w obrębie historycznego Ostrowa Tumskiego, w odległości ok. 2 km od Rynku.
Historia.
Początkowo Ogród zajmował ok. 5 ha, a pierwszymi jego dyrektorami byli w latach 1811–1816 jego założyciele: systematyk, anatom i fizjolog roślin prof. Heinrich Friedrich Link i profesor historii naturalnej i rolnictwa F. Heyde. Od 1816 do 1830 Ogrodem kierował Ludolf Christian Treviranus, młodszy brat – również przyrodnika – Gottfrieda Reinholda Treviranusa. Jego następcą w latach 1830–1852 był systematyk roślin Christian Gottfried Daniel Nees von Esenbeck, którego usunięto ze stanowiska z przyczyn politycznych w związku z jego działalnością w okresie Wiosny Ludów (1848–1849). W latach 1852–1883, gdy jego dyrektorem był Johann Heinrich Robert Göppert, Ogród rozbudowano o działy dendrologiczny, paleontologiczny, grupy fizjonomiczne i geograficzne, poszerzono też dział roślin użytkowych. Po Göppercie Ogrodem kierowali kolejno Adolf Engler (do 1889), Karl Prantl (do 1893), Ferdinand Pax (do 1926), Peter Stark (do 1928), Johannes Buder (do 1945). Ten ostatni rozszerzył w 1933 granice Ogrodu o ok. 1 ha o były cmentarz przy dzisiejszych ulicach Hlonda i Wyszyńskiego.
W 1945, podczas oblężenia "Festung Breslau" przez Armię Czerwoną, całkowitemu zniszczeniu uległa kolekcja roślin szklarniowych i w 50% – drzewostan Ogrodu. W Ogrodzie Niemcy ustawili stanowiska artylerii przeciwlotniczej, przyjmowali na jego terenie lotnicze zrzuty zaopatrzenia i zbudowali liczne schrony z amunicją. Jeszcze w latach 50. podczas gruntownego czyszczenia ogrodowego stawu, reliktu po zasypanym korycie odnogi Odry, znaleziono na dnie pokaźny arsenał z czasów wojny.
Przez pierwsze trzy lata po wojnie porządkowaniem zrujnowanego Ogrodu kierował botanik, prof. Stanisław Kulczyński, pierwszy rektor połączonych jeszcze wówczas Uniwersytetu i Politechniki we Wrocławiu. W 1948 podjęto ostateczną decyzję o ponownym uruchomieniu Ogrodu, powierzając to zadanie profesorom Henrykowi Teleżyńskiemu i Stefanowi Macce. W 1950 Ogród udostępniono – początkowo tylko w niedziele i święta – publiczności. W latach 1958–1972 Ogrodem kierowała doc. (później profesor) Zofia Gumińska. W 1958 saperzy oczyścili staw i zbudowali nad nim łukowy drewniany mostek, pozostający do dziś jednym z symboli tego Ogrodu. Od tego roku Ogród otwarty jest dla publiczności przez wszystkie dni tygodnia. W 1960 przyłączono do Ogrodu kolejny hektar terenu, od strony ul. Świętokrzyskiej, na którym w 1967 wybudowano specjalny basen dla roślin wodnych – grzybieni – według projektu arch. Tadeusza Zipsera. Od 1972 do 1980 Ogrodem kierowała prof. Krystyna Kukułczanka i w tym czasie, w 1974 został on wpisany do rejestru zabytków województwa wrocławskiego (obecnie, od 1994, wraz z otaczającym go historycznym centrum Wrocławia uznany jest za pomnik historii). Od roku 1984 do 2016 Ogrodem kierował dr hab. Tomasz J. Nowak. Obecnie od 2017 Dyrektorem Ogrodu został dr hab. Zygmunt Kącki.
Działy i Kolekcje Roślinne.
Charakterystyka biologiczna.
Obecnie obszar Ogrodu obejmuje 7,4 ha (i 0,33 ha pod szkłem) i znajduje się w nim około 7,5 tysiąca gatunków roślin (licząc różne ich odmiany liczba ta sięga 11,5 tysiąca) szklarniowych i gruntowych.
Na terenie ogrodu, głównie w Arboretum rosną: cypryśniki błotne, mamutowce, sekwoja wieczniezielona, cedry, szydlice, kuningamie, modrzew polski metasekwoje, cyprysowce Leylanda i sośnice.
Spośród rosnących na terenie Ogrodu drzew za pomniki przyrody uznano 27 z nich: dęby, cisy, miłorzęby, buki i platany.
Oprócz ekspozycji roślin w Ogrodzie można podziwiać zbudowany w 1856 na terenie alpinarium przekrój geologiczny wałbrzyskich złóż węgla kamiennego, przedzielonych osadami piaskowców i łupków. W ekspozycję tę wkomponowano skamieniałe odciski wymarłych roślin, skamieniałe pnie drzew itp.
Jednostką filialną wrocławskiego Ogrodu Botanicznego jest od 1988 roku ponad 70-hektarowe arboretum w Wojsławicach niedaleko Niemczy, słynące z wielkiego zbioru rododendronów i rzadkich drzew iglastych.
Przeprawy w Ogrodzie Botanicznym.
Na terenie ogrodu znajdują się niewielkie kładki stanowiące przeprawy dla pieszych przez staw, będący starorzeczem jednego z ramion bocznych Odry, które zasypane zostało w XIX wieku. W ramach założeń ogrodu w ciągu alei spacerowych wybudowano drewnianą kładkę i pomost. Na drugim, mniejszym stawie (basenie), nie ma wybudowanych kładek.
Kładka w ogrodzie jest obiektem mostowym, łukowym, trójprzęsłowym. Konstrukcję nośną stanowią kratownice wykonane z drewnianych belek. Skrajne kratownice są trójkątne, natomiast środkowa kratownica ma pasy lekko zbieżne ku zwornikowi łuku. W pasach dolnych kratownic wykształcono podparcia oparte na podporach z podwójnymi rzędami drewnianych słupów. Natomiast przyczółki przeprawy na obu brzegach zbiornika wodnego wykonano jako murowane. Kładka została zbudowa w 1958 roku dzięki pomocy Wyższej Szkoły Oficerskiej Wojsk Inżynieryjnych i żołnierzy, którzy zbudowali obiekt. Łączy ona brzegi między alpinarium a działem systematyki. Stała się jednym z najchętniej fotografowanych elementów Ogrodu, wręcz jego symbolem. W 1992 roku, ze względu na zły stan techniczny oryginalna konstrukcja została rozebrana i w tym samym miejscu odbudowano kładkę w identycznym kształcie.
Pomost na stawie wykonano również jako drewniany, oparty na palach. Nawierzchnię pomostu wykonano z desek.
Dyrektorzy i Kierownicy Ogrodu Botanicznego we Wrocławiu.
W kolejnych latach ogrodem kierowali:
Godziny otwarcia.
Ogród otwarty jest dla zwiedzających od 1 kwietnia do 31 października, wstęp jest płatny.

</doc>
<doc id="297606" url="https://pl.wikipedia.org/wiki?curid=297606" title="System równomiernie temperowany">
System równomiernie temperowany

System równomiernie temperowany – strój muzyczny. Stosunek częstotliwości dwóch kolejnych dźwięków w (dwunastotonowym) systemie równomiernie temperowanym wynosi formula_1 gdyż system ten zakłada podział oktawy na 12 części w postępie geometrycznym.
W szerszym ujęciu temperacja oznacza sposób nastrojenia dających się nastroić instrumentów (przede wszystkim klawiszowych, takich jak organy, klawesyn, klawikord, fortepian).
Historia.
Zanim wprowadzono system równomiernie temperowany, stosowano temperacje nierównomierne, w których stosunki częstotliwości wybranych dźwięków były liczbami wymiernymi. Dzięki temu, część interwałów brzmiała czyściej, niż reszta, tworząc wyróżnione systemy tonalne i faworyzując określone tonacje kosztem innych; brzmienie utworu poddanego transpozycji było wyraźnie inne (mniej przyjemne), niż brzmienie tego samego utworu zagranego w tonacji podstawowej dla danego instrumentu. Czasami ten wcześniejszy sposób strojenia określa się mianem stroju naturalnego.
Temperacja równomierna znana była od dawna, lecz aż do pierwszej połowy XVIII w. uważana była za strój niedoskonały, w którym (niezgodnie z kryterium dzisiejszym) żadna z tonacji nie brzmi czysto oraz zatraca się ich indywidualność brzmieniowa. Zalety tego systemu, m.in. możliwość grania we wszystkich możliwych tonacjach, nie były uważane za istotne na tyle, by zrezygnować z systemów wcześniejszych, gdyż nie odczuwano wówczas potrzeby używania tonacji bardzo odległych (w sensie pokrewieństwa tonacji na kole kwintowym) od C-dur czy a-moll. Jednak w XVIII wieku stopniowo zaczęto nowy strój stosować (m.in. dzięki pracom teoretycznym Andreasa Werckmeistera), zaś w połowie XIX wieku równomierna temperacja wyparła inne wcześniej stosowane systemy strojenia instrumentów.
Strój równomierny na tle wcześniejszych systemów.
Równomierna temperacja umożliwia komponowanie nawet w tonacjach leżących na kole kwintowym daleko od tonacji podstawowej dla danego instrumentu. Dla ucha dzisiejszego człowieka, wychowywanego na braku słuchowej alternatywy, brzmienie tonacji stroju równomiernego jest czyste, jednak przez dawnych muzyków, znających wiele systemów, było ono uważane za niedoskonałe. Różnice między systemami strojenia instrumentów dawniej i dziś sprawiają, że efekty dźwiękowe charakterystyczne dla starszych systemów temperacji są trudniejsze do osiągnięcia w instrumentach współczesnych i odwrotnie. W niektórych instrumentach możliwe jest stosowanie zarówno interwałów diatonicznych, jak i chromatycznych; świadome wykorzystywanie modulacji dźwięku i enharmonii charakteryzowało muzykę romantyzmu.
Strój u Bacha.
Niekiedy można się spotkać z twierdzeniem, iż stworzenie temperacji równomiernej wykorzystał Johann Sebastian Bach, tworząc zbiór Das Wohltemperierte Klavier: dwutomowy zbiór dwóch cykli po 24 preludia i fugi (BWV 846–893) na instrument klawiszowy, z których każda para kompozycji jest w innej tonacji w pochodzie chromatycznym, od C-dur do h-moll). Słowo „wohltemperierte” bywa bowiem tłumaczone jako „równomiernie temperowany”, podczas gdy w czasach Bacha zwrot „Das Wohltemperierte Klavier” oznaczał jedynie „Dobrze nastrojony klawesyn”, bez sugestii o równomierności użytego stroju. Współczesny stan badań wskazuje na to, iż Bach rzeczywiście potrzebował uniwersalnego stroju o szerokich możliwościach, lecz najprawdopodobniej chodziło mu o jeden z późniejszych sposobów „nierównomiernej” temperacji, określanych zwykle nazwiskiem osoby, która go opracowała, np. "Kirnberger III", "Neuhardt III", "Rameau" itd. W ramach tych strojów można było grać we wszystkich tonacjach, lecz, z uwagi na nierównomierne rozdzielenie komatu (komat pitagorejski, „wilcza kwinta”), każda tonacja brzmiała nieco inaczej. Temu też prawdopodobnie miało służyć dzieło, eksponujące wszystkie 24 tonacje i pokazujące każdą z tych tonacji w sposób niezwykle indywidualny, niemalże kolorystyczny. Nie byłoby potrzeby używania wszystkich 12 dźwięków systemu, gdyby wszystkie tonacje durowe, jak i wszystkie tonacje mollowe z definicji miały brzmieć tak samo, a jedyną różnicą między nimi miałby być tryb (dur przeciwko moll).
Muzyk i teoretyk Johann Philipp Kirnberger, jeden z ulubionych uczniów Bacha, oświadczył już po śmierci mistrza, iż swój system strojenia (wspomniany trzeci system Kirnbergera) oparł na praktyce Bacha, który używał go podczas strojenia swojego klawesynu, co zawsze czynił własnoręcznie. Ten system jednak nie jest strojem temperowanym „równomiernie”.
Inne systemy równomiernie temperowane.
Angielskie nazwy systemów równomiernie temperowanych typu "twelve-tone equal temperament" lub "12 equal temperament" prowadzą do skrótów typu 12-TET, 12TET, 12tET, 12tet, 12-ET, 12ET lub 12et. Dla odróżnienia od systemów, które dzielą inne interwały niż oktawa, stosuje się też określenie "equal division of the octave" (równy podział oktawy), co daje na przykład 12-EDO, 12-edo, 12edo i 12EDO.
5- i 7-tonowe systemy temperowane w etnomuzykologii.
Pięcio- i siedmiotonowy strój równomiernie temperowany (5-TET i 7-TET), z 240- i 171-centowymi stopniami są dosyć częste. Na przykład tajski ksylofon zmierzony przez Mortona (1974) odchodził od 7-tonowego stroju równomiernego najwyżej o 5 centów. Ksylofon ugandyjskich Chopi zmierzony przez Haddona (1952) także był nastrojony w tym systemie. Według Mortona „tajskie instrumenty o ustalonej wysokości są nastrojone w systemie o siedmiu równoodległych wysokościach na oktawę. Jednak jak w tradycyjnej zachodniej muzyce, nie wszystkie wysokości stroju są używane w jednym modzie (często nazywanym «skalą»); w tajskim systemie pięć z siedmiu jest używane jako główne wysokości, dając w ten sposób układ nierównych interwałów dla tego modu.” Indonezyjskie gamelany są nastrojone w 5-tonowym stroju równomiernym, jak podaje Kunst (1949), ale według Hooda (1966) i McPhee (1966) ich strój wykazuje znaczną zmienność, zaś według Tenzera (2000) zawierają napięte oktawy. Obecnie powszechnie przyjmuje się, że z dwu głównych systemów strojenia w muzyce gamelanowej, "slendro" i "pelog", tylko "slendro" przypomina w pewnym stopniu 5-tonowy strój równomierny, zaś "pelog" jest mocno nierównomierny. Surjodiningrat et al. (1972) analizował jednak "pelog" jako siedmionutowy podzbiór dziewięciotonowego stroju (133-centowe stopnie ). Południowoamerykańska indiańska skala preinstrumentalnej kultury zmierzona przez Boilesa (1969) wykazywała 175-centowy siedmiotonowy strój równomierny, który napinał lekko oktawę jak instrumentalna muzyka gamelanów.
Skale 5- i 7-tonowa stanowią granice poprawnego zakresu strojenia strojów syntonicznych (Rysunek 1)
Różne zachodnie stroje równomierne.
Około roku 1900 Julián Carrillo opracował teorię muzyki mikrotonalnej Sonido 13, czyli po hiszpańsku Dźwięk 13 (trzynasty dźwięk poza dwunastoma skali chromatycznej).
Christiaan Huygens i Adriaan Fokker zalecali 31-tonowy strój równomierny. Ma on nieco mniej dokładne kwinty niż 12-tonowy, ale dostarcza prawie dokładne tercje wielkie i przyzwoite dopasowanie dla przynajmniej 13 harmonik, przy czym siódma jest szczególnie dokładna.
W XX wieku na zachodzie uzupełnienie 12-TET dało skalę ćwierćtonową (24-tonową), popularny strój mikrotonowy.
29-TET to pierwszy równy podział oktawy dający lepsze przybliżenie kwinty niż 12-TET. Jego tercja wielka jest prawie tak samo niedokładna jak dla 12-TET, ale jest o 14 centów zbyt mała zamiast zbyt duża. 41-TET to następne lepsze przybliżenie. Tercja wielka jest w nim zbyt mała tylko o 6 centów.
53-TET lepiej przybliża tradycyjne naturalne konsonanse niż 12, 19 lub 31-TET, ale znalazła tylko okazjonalne zastosowania. Jej bardzo dobre kwinty pozwalają na używanie jej zamiast rozszerzonego stroju pitagorejskiego, ale mieści też strój schizmatyczny ("schismatic temperament") i jest czasem używana w teorii muzyki tureckiej. Nie spełnia jednak wymagań strojów średniotonowych, dla których dobre tercje są w zasięgu niewielu cykli kwint. W 53-TET bardzo konsonansowa tercja byłaby za to osiągnięta przez dziwne stosunki enharmoniczne. Konsekwencją tego jest fakt, że progresja akordów typu I-vi-ii-V-I nie wraca do tego samego dźwięku na 53-TET, ale jeden stopień niżej (chyba że przejście I-vi nie będzie przez tercję małą z limitem 5).
Innym rozszerzeniem skali 12-tonowej jest skala 72-tonowa (dzieląca półton na 6 równych części), która chociaż nie jest strojem średniotonowym, przybliża dobrze większość naturalnych interwałów, nawet mniej tradycyjnych, jak 7/4, 9/7, 11/5, 11/6 i 11/7. W skali 72-tonowej uczyli, pisali i wykonywali w praktyce utwory Joe Maneri i jego studenci (których atonalne inklinacje sprawiały, że unikali jakichkolwiek odniesień do stroju naturalnego).
Inne używane czasem równe podziały oktawy to skale 14-, 15-, 16-, 17-, 19-, 22-, 34-, 46-, 48-, 99- i 171-tonowa.
2, 5, 12, 41, 53, 306, 665, 15601… są mianownikami najlepszych przybliżeń formula_2 więc 2, 5, 12, 41, 53, 306, 665, 15601… duodecym (i kwint), które w odpowiednich strojach równomiernych równają się pewnej całkowitej liczbie oktaw jest lepszym przybliżeniem 2, 5, 12, 41, 53, 306, 665, 15601… duodecym/kwint w stroju naturalnego niż dla jakiegokolwiek stroju równomiernie temperowanym o mniejszej liczbie tonów.
1, 2, 3, 5, 7, 12, 29, 41, 53, 200… to ciąg podziałów oktawy zapewniających coraz lepsze przybliżenie kwinty czystej. Powiązane sekwencje zapewniają coraz lepsze przybliżenia innych interwałów stroju naturalnego. Warto zauważyć, że wiele elementów tych ciągów to sumy wcześniejszych elementów.
Równomierne temperowanie interwałów innych niż oktawa.
Równomiernie temperowana wersja skala Bohlena-Pierce'a opiera się na stosunku 3:1, 1902 centów, czyli naturalnej duodecymie (sumie kwinty i oktawy), nazywanej w tej teorii trytawą (), podzielonej na trzynaście części. Dostarcza ona dobrych przybliżeń naturalnych stosunków złożonych tylko z liczb nieparzystych. Każdy stopień ma 146,3 centa () (stosunek formula_3).
Wendy Carlos stworzyła trzy nietypowe stroje równomiernie temperowane po przebadaniu własności możliwych strojów temperowanych o stopniu między 30 i 120 centami. Są one nazywane "alfa", "beta" i "gamma". Można je traktować jako równe podziały kwinty. Każdy z nich zapewnia dobre przybliżenia pewnych naturalnych interwałów. Rozmiary stopni to w nich
Stopnie Alfa i Beta można usłyszeć na tytułowej ścieżce jej albumu z 1986 "Beauty in the Beast".

</doc>
<doc id="297607" url="https://pl.wikipedia.org/wiki?curid=297607" title="Język teribe">
Język teribe

Język teribe (inne nazwy: térraba, tiribi, teribe, norteño, quequexque, naso) – język, którym posługują się Indianie z plemienia Naso (zwanego również Teribe) w północno-zachodniej Panamie, w prowincji Bocas del Toro oraz na niewielkim obszarze Kostaryki (tam już prawie wymarły).
Należy do rodziny języków czibczańskich. Używany aktualnie przez ok. 3 tys. osób, które jednocześnie posługują się językiem hiszpańskim.
Jest językiem typu OVS.

</doc>
<doc id="297609" url="https://pl.wikipedia.org/wiki?curid=297609" title="Trybunał Konstytucyjny w Niemczech">
Trybunał Konstytucyjny w Niemczech



</doc>
<doc id="297620" url="https://pl.wikipedia.org/wiki?curid=297620" title="Emilio Butragueño">
Emilio Butragueño

Emilio Butragueño Santos (ur. 22 lipca 1963 w Madrycie) – hiszpański piłkarz, grający na pozycji napastnika. Najlepiej pamiętany jako kluczowy zawodnik Realu Madryt z numerem siedem na koszulce.
W 1981 Butragueño rozpoczął karierę w młodzieżowych drużynach Realu Madryt i w krótkim czasie stał się zawodnikiem pierwszego zespołu. Zadebiutował w nim w 1984 roku w meczu z Cádiz CF pod wodzą trenera, dawniej słynnego piłkarza, Alfredo Di Stéfano, i strzelił dwa gole.
Butragueño był kluczowym zawodnikiem zespołu, który sześciokrotnie wygrywał Primera División, w latach: 1986, 1987, 1988, 1989, 1990 i 1995, dwukrotnie Copa del Rey w 1989 i 1993 oraz dwukrotnie Puchar UEFA w 1985 i 1986. Trzy razy Butragueño zdobywał z drużyną Superpuchar Hiszpanii (1988, 1990 i 1993). Dwa razy z rzędu zdobył brązowy medal w klasyfikacji najlepszego piłkarza Europy w latach 1986 i 1987, w 1991 został królem strzelców ligi hiszpańskiej, co pozwoliło mu zdobyć nagrodę Pichichiego.
W 1995 Butragueño podpisał kontrakt z klubem Atlético Celaya z ligi meksykańskiej, z którym osiągnął finał mistrzostw kraju, w którym jego drużyna przegrała z zespołem Necaxa Aguascalientes. Po trzyletnim pobycie w Meksyku, gdzie znany był jako "Boiskowy dżentelmen", ostatecznie zdecydował się odejść na piłkarską emeryturę w marcu 1998.
Butragueño zagrał 69 razy w barwach reprezentacji Hiszpanii i zdobył w niej 26 goli. Grał na Mistrzostwach Świata w Meksyku, na których wsławił się strzeleniem czterech goli Duńczykom w meczu wygranym 5:1. Występował również na Mistrzostwach Świata 1990 we Włoszech. FIFA umieściła go na liście FIFA 100.
Butragueño był znany jako skromny i uprzejmy człowiek na boisku oraz w wywiadach i w telewizji, co kontrastowało z wieloma agresywnymi czy niegrzecznymi graczami.
Do lipca 2006 roku pełnił funkcję wiceprezesa Realu Madryt.
Piłkarz plażowy, reprezentant Hiszpanii.

</doc>
<doc id="297622" url="https://pl.wikipedia.org/wiki?curid=297622" title="Emilio Butragueno">
Emilio Butragueno



</doc>
<doc id="297623" url="https://pl.wikipedia.org/wiki?curid=297623" title="Krzysztof Jabłoński">
Krzysztof Jabłoński



</doc>
<doc id="297626" url="https://pl.wikipedia.org/wiki?curid=297626" title="Impreza na orientację">
Impreza na orientację

Impreza na orientację (InO) – dyscyplina orientacji sportowej (BnO) lub turystyki kwalifikowanej (MnO, RnO), w której uczestnik lub zespół ma za zadanie potwierdzić w określonym limicie czasu swoją obecność przy ustawionych w terenie punktach kontrolnych. Potwierdzenie obecności odbywa się, zależnie od rodzaju imprezy i punktu kontrolnego, poprzez:
W zależności od sposobu pokonania trasy imprezy na orientację dzieli się na
sportowe lub turystyki kwalifikowanej:
Szczególną kategorią imprez na orientację są długodystansowe maratony na orientację. Maratony na orientację są organizowane w formach:
Zasadnicza różnica pomiędzy imprezami turystycznymi i sportowymi polega na zadanych warunkach czasu i realizacji trasy przez uczestnika.
W imprezie turystycznej uczestnik:
W imprezie sportowej uczestnik (odpowiednio):

</doc>
<doc id="297630" url="https://pl.wikipedia.org/wiki?curid=297630" title="Wyciągarka">
Wyciągarka



</doc>
<doc id="297634" url="https://pl.wikipedia.org/wiki?curid=297634" title="Theodore Freeman">
Theodore Freeman

Theodore Cordy Freeman (ur. 18 lutego 1930 w Haverfort, stan Pensylwania, zm. 31 października 1964 w katastrofie lotniczej nieopodal bazy lotniczej Ellington w Houston, stan Teksas) – amerykański astronauta, kapitan lotnictwa (USAF) .
Wykształcenie oraz służba wojskowa.
Freeman był członkiem Amerykańskiego Instytutu Aeronautyki i Astronautyki oraz międzynarodowego Towarzystwa Pilotów Doświadczalnych (Society of Experimental Test Pilots).
Jako pilot wylatał ponad 3300 godzin, z czego 2400 na samolotach z napędem odrzutowym.

</doc>
<doc id="297642" url="https://pl.wikipedia.org/wiki?curid=297642" title="José Caminero">
José Caminero

José Luis Pérez Caminero (ur. 8 listopada 1967 w Madrycie) – były hiszpański piłkarz, grający na pozycji środkowego pomocnika (występował również w formacjach obronnych), wychowanek Realu Madryt.
Caminero grał w juniorskich drużynach Realu Madryt, a od 1987 roku występował w drugiej drużynie klubu: Real Madryt Castilla. W sezonie 1989 przeszedł do Realu Valladolid. W tym klubie zadebiutował w Primera División 8 października 1989 roku w meczu z Logroñés, przegranym 0:1. Szybko wyrósł on na gwiazdę drużyny, jednak w sezonie 1991/1992 spadli oni z ligi i spędzili jeden sezon w Segunda División, z której awansowali z drugiego miejsca w roku 1993. W tym samym roku Caminero podpisał kontrakt z Atlético Madryt, w którym spędził najlepsze lata swojej kariery. 8 września 1993 roku zadebiutował w reprezentacji Hiszpanii w meczu przeciwko Chile wygranym 2:0. W 1994 roku uczestniczył z drużyną w Mistrzostwach Świata w Stanach Zjednoczonych. Na turnieju, na którym Hiszpania odpadła w ćwierćfinale, rozegrał 4 mecze, z Koreą Południową, Niemcami oraz Boliwią w fazie grupowej, oraz w ćwierćfinale z Włochami. Na turnieju zdobył trzy gole, dwa przeciwko Boliwii i honorowego gola w przegranym 1:2 ćwierćfinale. Z klubem święcił największe triumfy w roku 1996, kiedy to drużyna zdobyła mistrzostwo Hiszpanii oraz Puchar Króla. W 1998 roku wrócił do Realu Valladolid, w którym grał przez sześć sezonów aż do odejścia i podjęcia pracy w sztabie trenerskim. W jego ostatnim sezonie (2003/2004) zespół spadł do Segunda División. W reprezentacji Hiszpanii Caminero rozegrał 21 meczów i zdobył 8 bramek, zaś w pierwszej lidze zaliczył 408 występów, w których zdobył 57 goli.

</doc>
<doc id="297645" url="https://pl.wikipedia.org/wiki?curid=297645" title="Jose Caminero">
Jose Caminero



</doc>
<doc id="297647" url="https://pl.wikipedia.org/wiki?curid=297647" title="Trasa Łazienkowska">
Trasa Łazienkowska

Trasa Łazienkowska – trasa szybkiego ruchu łącząca centrum Warszawy z prawobrzeżną częścią miasta. Zbudowano ją w latach 1971–1974 jako część obwodnicy śródmiejskiej. Składa się z ul. Wawelskiej, al. Armii Ludowej, mostu Łazienkowskiego i al. Stanów Zjednoczonych.
Historia.
Pierwsza koncepcja budowy szerokiej ulicy o przebiegu zbliżonym do dzisiejszej Trasy Łazienkowskiej z wiaduktem i mostem na Wiśle powstała w latach 30. XX wieku.
Po wojnie przebieg Trasy Łazienkowskiej został częściowo ustalony wraz z ukończoną w 1952 roku budową Marszałkowskiej Dzielnicy Mieszkaniowej, gdzie nowo powstałe domy wytyczyły aleję Armii Ludowej na osi ulicy Wawelskiej do placu Na Rozdrożu. Następnie na Grochowie Wielkim wyznaczono rezerwę terenową między ulicami Spalinową i Fundamentową aż do dzisiejszego ronda Wiatraczna, wzdłuż której także powstawały domy.
Celem budowy Trasy Łazienkowskiej było przejęcie ruchu tranzytowego i międzydzielnicowego z pominięciem śródmieścia oraz zapewnienie najkrótszego połączenia południowych dzielnic Warszawy po obu stronach Wisły. Prace nad budową trasy i mostu przez Wisłę rozpoczęto w 1968. Po pół roku wstrzymano je, lecz w czerwcu 1971 roku ekipa Edwarda Gierka zdecydowała o wznowieniu budowy i oddania trasy do użytku w IV planie pięcioletnim. Prace rozpoczęto 10 września 1971 roku. 
Głównym projektantem Trasy był Józef Sigalin. W skład zespołu architektów wchodzili m.in. Stanisław Niewiadomski, Leszek Gruszczyński, Jan Knothe, Józef Lemański, Krzysztof Łubieński i Wiesław Rososiński. 
Trasę Łazienkowską oddano do użytku po trzech latach budowy 19 lipca 1974 roku. Według rysunku sytuacyjnego, opublikowanego w czasopiśmie „Stolica” w lipcu 1973 roku, trasa miała mieć również dwupoziomowe węzły z ulicami Żwirki i Wigury i Grójecką. Po otwarciu arterii w 1974 roku rozprowadzano broszurę informacyjną z opisem przebiegu oraz schematami węzłów drogowych. Budowa trasy oraz Wisłostrady spowodowały przerwanie ciągu ul. Czerniakowskiej.
W latach 90. XX wieku poszerzono ulicę Wawelską na zachód od ulicy Żwirki i Wigury, przedłużając w ten sposób trasę (poprzez poszerzone wcześniej ulice Kopińską i Sokołowskiego „Grzymały”) do Alej Jerozolimskich w okolicach Dworca Zachodniego.
Według map drogowych wydawanych przed rokiem 2000 do trasy włączana była też ulica Ostrobramska.
22 września 2009 roku, na odcinku od skrzyżowania z ulicą Grójecką do węzła z ulicami Ostrobramską i Kinową, uruchomiono w ciągu trasy buspas, zmniejszając przy tym liczbę ogólnodostępnych pasów ruchu na każdej jezdni z trzech do dwóch. 16 listopada tego samego roku zezwolono taksówkom przejazd buspasem.
Do końca 2013 roku Trasa Łazienkowska na prawie całej długości (od ulicy Żwirki i Wigury do ulicy Ostrobramskiej) leżała w ciągu drogi krajowej nr 2 oraz trasy europejskiej E30. W związku z otwarciem fragmentu Południowej Obwodnicy Warszawy (drogi ekspresowej S2) zmieniono przebieg dróg nr 2 i E30 – poprowadzono je Trasą Siekierkowską. 1 stycznia 2014 roku arteria straciła kategorię drogi krajowej, obecnie ulice będące częścią trasy posiadają kategorię drogi powiatowej.
Od 14 lutego do 28 października 2015 most Łazienkowski był wyłączony z eksploatacji z powodu pożaru, który uszkodził jego konstrukcję.
Na 2021 rok planowane było rozpoczęcie remontu będących w złym stanie technicznym estakad zlokalizowanych w sąsiedztwie parku Agrykola. Prace mają potrwać 2,5 roku. Remont wiaduktów nad Agrykolą (między pl. Na Rozdrożu a Wisłostradą) rozpoczął się 29 stycznia 2022 roku. Tego dnia zamknięto dla ruchu nitkę północną (w kierunku Ochoty), wprowadzając ruch dwukierunkowy na południowej, z zachowaniem buspasów. Po ukończeniu budowy nowej estakady północnej południowa (w kierunku Saskiej Kępy) zostanie zburzona i wybudowana od nowa. Prace mają potrwać do marca 2024 roku.
W 2021 roku dokonano wymiany ponad 200 sodowych opraw oświetleniowych znajdujących się przy alei Stanów Zjednoczonych na nowe, bazujące na LED. Docelowo cała trasa będzie oświetlana za pomocą nowego modelu oprawy o nazwie SAVA, instalowanego w ramach miejskiego programu modernizacji istniejącego oświetlenia ulicznego na wszystkich drogach krajowych, wojewódzkich i powiatowych.
Opis.
Trasa jest arterią dwujezdniową. Każda z jej jezdni posiada trzy pasy ruchu. Na długim odcinku od ronda Jazdy Polskiej do skarpy wiślanej na terenie Ujazdowa, a także na wysokości alei Niepodległości, trasa biegnie w wykopie. Przebiega także po estakadach, z których ta nad parkiem Agrykola ma długość 391 metrów (konstrukcja żelbetowa; technicznie składa się z dwóch wiaduktów; podstawowa jednostka budowlana to około 19-metrowa, 3-przęsłowa rama bezprzegubowa), a nad ulicą Paryską – 209 metrów.
W chwili zakończenia budowy długość trasy od ulicy Żwirki i Wigury do ronda Wiatraczna wynosiła 8 km. Jezdnie miały po 10,5 m szerokości. Po obu stronach rzeki powstało po 8 estakad o łącznej długości ponad 2 km, zainstalowano 8 km stalowych odbojnic, a przy tunelach wzniesiono 4 km murów oporowych. Powstało 10 przejść podziemnych, 10 naziemnych mostków dla pieszych, ustawiono 1430 latarń, 430 podświetlanych znaków drogowych i 62 wiaty przystankowe. Powstało także 40 ha trawników i posadzono 100 tys. drzew i krzewów.
W kulturze.
Budowa Trasy Łazienkowskiej wielokrotnie stanowiła tło wydarzeń w serialu Czterdziestolatek, którego główny bohater, inżynier Stefan Karwowski, pracował na jednym z odcinków budowy. Wiele zapisów filmowych do serialu z odcinka 8 pt. "Otwarcie trasy, czyli czas wolny" dokumentuje prawdziwe uroczyste otwarcie trasy z 22 lipca 1974 roku.
W filmie Stanisława Barei pt. Miś trasa pojawia się w tekście piosenki układanej przez Komisarza i Włodarczyka: "Hej młody Junaku, smutek zwalcz i strach! Przecież na tym piachu za trzydzieści lat, przebiegnie z pewnością jasna, długa, prosta, szeroka jak morze Trasa Łazienkowska! I z brzegiem zepnie drugi brzeg, na którym twój ojciec legł!"

</doc>
<doc id="297648" url="https://pl.wikipedia.org/wiki?curid=297648" title="Dworzec (ujednoznacznienie)">
Dworzec (ujednoznacznienie)



</doc>
<doc id="297649" url="https://pl.wikipedia.org/wiki?curid=297649" title="Ryksa szwedzka">
Ryksa szwedzka

Ryksa (ur. między 1265 a 1270, zm. między 1289 a początkiem 1293) – księżna wielkopolska, córka króla szwedzkiego Waldemara i Zofii, córki króla duńskiego Eryka IV.
Życiorys.
W 1273, wraz z siostrą Katarzyną została przeznaczona jako małżonka Ottonowi, synowi księcia brunszwickiego Jana. Zaręczyny księżniczek zostały jednak zerwane. 11 października 1285 w Nyköping, Ryksa została żoną księcia wielkopolski, a późniejszego króla Polski Przemysła II. Było to najprawdopodobniej małżeństwo per procura, zaś księcia zastępował jego notariusz Tylon, cieszący się dużym zaufaniem polskiego dynasty. Zaślubiny Ryksy i Przemysła odbyły się równocześnie ze ślubem jej siostry Maryny z Rudolfem von Diepholz. Związek ten miał charakter polityczny i został zawarty bez wiedzy ojca księżniczki, Waldemara. Ryksa była ukochaną żoną Przemysła. 1 września 1288 urodziła swemu mężowi jedyną córkę, Ryksę, późniejszą żonę króla czeskiego i polskiego Wacława II. 
Nie jest znana dokładna data śmierci Ryksy. Zmarła między 1 września 1288 a 19 kwietnia 1293, najprawdopodobniej w latach 1289–1292. Błędny jest przekaz Jana Długosza, jakoby żyła w chwili koronacji męża 26 czerwca 1295. Została pochowana w katedrze poznańskiej, gdzie kilka lat później został pochowany jej mąż Przemysł.

</doc>
<doc id="297650" url="https://pl.wikipedia.org/wiki?curid=297650" title="Thabo Mbeki">
Thabo Mbeki

Thabo Mvuyelwa Mbeki, wym. [] (ur. 18 czerwca 1942 w Idutywie w bantustanie Transkei) – południowoafrykański polityk, wiceprezydent Republiki Południowej Afryki w latach 1994–1999, przewodniczący Afrykańskiego Kongresu Narodowego (ANC) w latach 1997–2007, prezydent Republiki Południowej Afryki od 16 czerwca 1999 do 24 września 2008.
Życiorys.
Urodził się w regionie Transkei położonym w południowo-wschodniej części kraju, w miejscowości Idutywa. Jego ojcem był Govan Mbeki (1910–2001), zagorzały zwolennik Afrykańskiego Kongresu Narodowego (ANC) i Południowoafrykańskiej Partii Komunistycznej. Mbeki jest absolwentem Uniwersytetu Sussex, gdzie ukończył ekonomię.
W czerwcu 1999 wybrany prezydentem Republiki Południowej Afryki, w lipcu 2004 wybrany na kolejną kadencję. 20 września 2008, pod naciskiem własnej partii, ogłosił rezygnację ze stanowiska.

</doc>
<doc id="297653" url="https://pl.wikipedia.org/wiki?curid=297653" title="Luis Aragones">
Luis Aragones



</doc>
<doc id="297655" url="https://pl.wikipedia.org/wiki?curid=297655" title="Andres Iniesta">
Andres Iniesta



</doc>
<doc id="297656" url="https://pl.wikipedia.org/wiki?curid=297656" title="Louis Van Gaal">
Louis Van Gaal



</doc>
<doc id="297658" url="https://pl.wikipedia.org/wiki?curid=297658" title="Chełm Śląski (gmina)">
Chełm Śląski (gmina)

Chełm Śląski (do 1954 "gmina Chełm") – gmina wiejska w Polsce położona w województwie śląskim, w powiecie bieruńsko-lędzińskim.
W latach 1975–1998 miejscowość administracyjnie należała do województwa katowickiego.
Chełm Śląski jest gminą wiejską położoną w środkowo-wschodniej części województwa śląskiego. Na obszarze gminy, o powierzchni 23 km², mieszka 6291 osób (stan na 31 grudnia 2021). Gęstość zaludnienia wynosi 273,5 osób na 1 km².
W skład gminy wchodzą sołectwa:
Na współczesnych mapach występują jeszcze nazwy historyczne osad: Błędów, Chełm Mały, Czerniny, Gamrot i Kopciowice.
Na północnych krańcach Chełmu Śląskiego usytuowany jest zbiornik wody pitnej, oficjalnie nazwany zbiornikiem Dziećkowice – teren po byłej kopalni piasku w Imielinie. Największym wzniesieniem jest Chełmska Góra zwana Smutną Górą (284,6 m n.p.m.).
Przez teren Chełmu Śląskiego przepływa rzeka Przemsza wraz z dopływami: Imielinką i potokiem Rothera oraz potok Goławiecki z uchodzącym do niego potokiem Mąkołowiec, należącymi do dorzecza górnej Wisły. Z przeszłości zachowały się liczne stawy pohodowlane w tym tzw. Pacwowe Stawy, staw Kudrowiec, oczka wodne w Dolinie Przemszy i osadnik w rejonie ul. Błękitnej. W starorzeczu potoku Imialanka przywrócono do użytku staw hodowlany, stanowiący w XVI i XIX wieku fragment kompleksu młyńskiego Jamnica (rodzina młynarzy Nowrotzki).
Na ochronę z punktu widzenia kulturalnego i przyrodniczego zasługują: Dolina Przemszy, tzw. Smutna Góra, górny odcinek potoku Mąkołowiec z zespołem Pacwowych Stawów, a także zespół parkowy w Kopciowicach. Wartość kulturową posiadają kościół parafialny pw. Świętej Trójcy, budynek mieszkalny pochodzący z połowy XIX wieku (drewniany na podmurowaniu) przy ul. Śląskiej 36, zespół dworski w Kopciowicach (dwór, spichlerz, obora i stodoła) oraz kamienna figura przydrożna przy ul. Śląskiej 57 i krzyże przydrożne: obok drogi do osady Gamrot, na dawnym cmentarzu cholerycznym na Smutnej Górze i przy ul. Chełmskiej.
Demografia.
Piramida wieku mieszkańców gminy Chełm Śląski w 2014 roku:
Historia.
W 1391 roku książę Jan II Żelazny napadł na zamek Lipowiec biskupa krakowskiego Jana z Radliczyc, położony 20 km na wschód na ziemi krakowskiej. Ponieważ nie mógł go zdobyć i ograbić, więc z zemsty spustoszył i spalił okoliczne wioski należące do biskupa. Z tego powodu biskup krakowski wniósł skargę do króla czeskiego Wacława IV, który polecił Janowi II, aby się upokorzył i uczynił zadość żądaniom biskupa. Król czeski nie chciał, aby skarga biskupa trafiła do króla polskiego, którym był Władysław Jagiełło, a którego władza z roku na rok była potężniejsza. W dodatku król czeski był związany sojuszem z królem polskim. Na skutek tego w dniu 23 sierpnia 1391 roku zwołano do Opawy przedstawicieli – księcia Jana II i biskupa krakowskiego, gdzie książę Jan II podpisał dokument, na mocy którego oddał biskupowi trzy wioski położone po prawej stronie Przemszy.
W dokumencie tym podkreślono, że biskup krakowski otrzymuje te wioski z pełnymi prawami suwerenności „cum omni jure nostro ducale” i że z posiadania tych wiosek nie będzie składał żadnego lenna. Od tego roku Chełm, Kosztowy i Imielin należały do Polski, aż do III rozbioru w roku 1795.
W czasie wojen napoleońskich miejscowości te znalazły się pod panowaniem Cesarstwa Francuskiego jako część Księstwa Warszawskiego. Po jego likwidacji w wyniku umowy zawartej w 1818 roku Chełm, Kosztowy i Imielin przyłączono do Królestwa Prus. Państwo niemieckie posiadało to terytorium do 1922 roku. W latach 1939 do 1945 znajdowało się pod okupacją niemiecką.
Sąsiednie gminy.
Bieruń, Chełmek, Imielin, Lędziny

</doc>
<doc id="297660" url="https://pl.wikipedia.org/wiki?curid=297660" title="Hymn Haiti">
Hymn Haiti

La Dessalinienne – pieśń na cześć Jean-Jacques Dessalinesa napisana przez Justina Lhérissona i skomponowana przez 
Nicolasa Geffrarda. W 1904 r., w stulecie ogłoszenia niepodległości Haiti "La Dessalinienne" została ogłoszona narodowym hymnem Haiti.
Oficjalny tekst francuski.
Pour le Pays, Pour la Patrie,
Marchons unis, marchons unis.
Dans nos rangs point de traîtres!
Du sol soyons seuls maîtres.
Marchons unis, marchons unis
Pour le Pays, pour la Patrie,
Marchons, marchons, marchons unis,
Pour le Pays, Pour la Patrie.
Pour les Aïeux, pour la Patrie
Béchons joyeux, béchons joyeux
Quand le champ fructifie
L'âme se fortifie
Béchons joyeux, béchons joyeux
Pour les Aïeux, pour la Patrie
Béchons, béchons, béchons joyeux
Pour les Aïeux, pour la Patrie
Pour le Pays et pour nos Pères
Formons des Fils, formons des Fils
Libres, forts et prospères
Toujours nous serons frères
Formons des Fils, formons des Fils
Pour le Pays et pour nos Pères
Formons, formons, formons des Fils
Pour le Pays et pour nos Pères
Pour les Aïeux, pour la Patrie
O Dieu des Preux, O Dieu des Preux!
Sous ta garde infinie
Prends nos droits, notre vie
O Dieu des Preux, O Dieu des Preux!
Pour les Aïeux, pour la Patrie
O Dieu, O Dieu, O Dieu des Preux
Pour les Aïeux, pour la Patrie
Pour le Drapeau, pour la Patrie
Mourir est beau, mourir est beau!
Notre passé nous crie:
Ayez l'âme aguerrie!
Mourir est beau, mourir est beau
Pour le Drapeau, pour la Patrie
Mourir, mourir, mourir est beau
Pour le Drapeau, pour la Patrie 

</doc>
<doc id="297663" url="https://pl.wikipedia.org/wiki?curid=297663" title="Dłutowo Str.">
Dłutowo Str.



</doc>
<doc id="297665" url="https://pl.wikipedia.org/wiki?curid=297665" title="Mikołaj z Radomia">
Mikołaj z Radomia

Mikołaj z Radomia (Mikołaj Radomski, Nicolaus Radomiensis, t. Nicolaus de Radom, N. de Radom, Mycolay Radomsky) – najwybitniejszy znany polski kompozytor średniowiecznej muzyki polifonicznej, tworzący w pierwszej połowie XV wieku.
Życie.
O jego życiu informacje są bardzo skąpe. Znany jest tylko z podpisów przy kilku kompozycjach: „N. de Radom”, „Nicolaus de Radom” i „Mycolay Radomsky”. Poszukiwania tożsamości kompozytora nie dały dotąd żadnych rezultatów. Przypuszcza się, że twórca może być identyczny z działającym w latach dwudziestych XV wieku na Wawelu nadwornym klawicymbalistą królowej Zofii Holszańskiej ("Nicolaus clavicembalista dominae reginae Poloniae"), ale wysuwane w literaturze (m.in. H. Musielak) hipotezy o identyczności Mikołaja z którąkolwiek z pojawiających się w źródłach osób tego imienia (np. „Nicolaus clavicembalista dominae reginae Poloniae” z 1422, „Nicolaus Geraldi de Radom”, który studiował w Krakowie, gdzie uzyskał stopień magistra, a w latach. 1389–91 był wymieniany w aktach watykańskich jako duchowny urodzony w Radomiu i związany z diecezją krakowską, kilku Mikołajów z Radomia studiujących w Akademii Krakowskiej w latach 1420, 1426 i in., kilku podpisanych w rękopisach z 2. połowy XIV i 2. połowy XV w. z Biblioteki Jagiellońskiej oraz psałterzysta katedry wawelskiej w 1460) nie zostały dotąd potwierdzone. Kompozycje podpisane imieniem M. i dotąd niezidentyfikowane jako dzieła in. twórców są zanotowane czarną mensurą w dwóch polskich zbiorach muzyki wielogłosowej z 2. ćwierci XV w. (1440?): w rękopisie Biblioteki Świdzińskich, później Biblioteki Krasińskich sygn. 52, obecnie Biblioteki Narodowej sygn. III 8054 i w rękopisie Biblioteki Załuskich, następnie Biblioteki Carskiej w Petersburgu sygn. F. Lat. I 378 i z kolei Biblioteki Uniwersyteckiej w Warszawie, potem Biblioteki Narodowej, zaginiony podczas II wojny światowej i znany obecnie z kopii mikrofilmowej (niepełnej) oraz rękopiśmiennej transkrypcji dokonanej z oryginału przez M. Szczepańską i przechowywanej w Instytucie Sztuki PAN w Warszawie; oba rękopisy opublikowane w «Antiquitates Musicae in Polonia».
Jedyna w miarę pewna data to rok 1427, w którym prawdopodobnie powstała kompozycja "Hystorigraphi aciem mentis".
Twórczość.
Mikołaj z Radomia jest jedynym polskim kompozytorem średniowiecznym tworzącym muzykę religijną i świecką w stylu burgundzkim. Jego twórczość jest jedynym autorskim śladem recepcji stylu tej szkoły na ziemiach polskich. Mikołaj z Radomia był dobrze wykształconym i obeznanym z nowymi prądami muzykiem - na pewnym etapie życia musiał zetknąć się z twórczością Guillaume'a Dufaya, będącą w owym czasie ścisłą awangardą muzyki europejskiej, a także szkoły Johannesa Ciconii, co stawia go w jednym z szeregu z innymi, najwybitniejszymi zachodnimi twórcami, operującymi nowoczesnymi technikami kompozytorskimi. Do dzisiejszych czasów udało się odnaleźć jedynie siedem utworów Mikołaja z Radomia. Za jeden z pionierskich utworów wykorzystujących technikę fauxbourdon (pochody tercjowo-sekstowe) uznaje się 3-głosowy motet "Magnificat". Jest to także najbardziej znany utwór Mikołaja z Radomia. Drugim z najsłynniejszych dzieł tego kompozytora jest "Hystorigraphi aciem mentis" do tekstu Mikołaja z Błonia lub biskupa Stanisława Ciołka. Jest to panegiryk na cześć pary królewskiej – Władysława Jagiełły i Zofii Holszańskiej oraz ich nowo narodzonego syna (Kazimierza Jagiellończyka). Zdaniem niektórych badaczy Mikołaj mógł być też autorem tekstu oraz muzyki do pieśni "Nitor inclite claredinis", stworzonej z okazji urodzin Władysława Warneńczyka i znajdującej się w tym samym rękopisie co "Hystorigraphi aciem".
Zachowały się także trzy cykle mszalne (ordinarium missae), ograniczone do Gloria i Credo. W mszach tych pojawia się technika imitacyjna. Kompozytor wykorzystuje w nich także technikę konduktową. Pojawia się również polifoniczny układ głosów, które lokalnie się krzyżują. Ostatnim zachowanym dziełem Mikołaja jest instrumentalna (ballata). Prawdopodobnie dawniej funkcjonowała ona jako utwór wokalny, jednak jego tekst nie zachował się do naszych czasów. W zgodzie z dominującą w I połowie XV wieku praktyką i konwencją kompozytorską, wszystkie utwory Mikołaja z Radomia są 3-głosowe.
Płyta CD, zawierająca dzieła wszystkie zachowane kompozytora (zob. linki) w wykonaniu Ars Nova pod kierownictwem Jacka Urbaniaka była nominowana do Fryderyka w roku 2004 w kategorii Muzyka kameralna (nie było jeszcze kategorii Muzyka dawna).

</doc>
<doc id="297666" url="https://pl.wikipedia.org/wiki?curid=297666" title="Gourde">
Gourde

Gourde – waluta Haiti. 1 gourde = 100 centymów.
Nazwa "gourde" pochodzi od hiszpańskiego słowa "gordo" – ‘tłusty’. Tak nazywano na wyspie peso (monety), lub obcięte z nich krążki, tworzące 1/5 całej monety.
Obecnie w obiegu pozostają następujące monety i banknoty:

</doc>
<doc id="297668" url="https://pl.wikipedia.org/wiki?curid=297668" title="Carleton Coon">
Carleton Coon

Carleton Stevens Coon (ur. 23 czerwca 1904, zm. 3 czerwca 1981) – amerykański antropolog fizyczny.
Profesor Harvardu i University of Pennsylvania. Znany przede wszystkim ze swych badań nad rasami ludzkimi. Autor książki "O pochodzeniu ras" ("Orgin of races"). Uczestnik ekspedycji badawczych do Azji, Afryki Północnej (gdzie odnalazł i przebadał szczątki człowieka neandertalskiego) i Ameryki Południowej.
Na podstawie swoich badań sformułował teorię wykazującą słuszność rasizmu.
Według niego na świecie istnieje pięć ras: kaukazoidalna, mongoidalna, australijska, kadyjska (Afryka Wschodnia) i kongijska. Najbardziej rozwiniętą miała być rasa mongoidalna, następnie kaukazoidalna i kadyjska. Rasy australijska i kongijska miały być upośledzone intelektualnie.
Teoria została obalona w latach 70. XX wieku.

</doc>
<doc id="297669" url="https://pl.wikipedia.org/wiki?curid=297669" title="Małgorzata Brandenburska">
Małgorzata Brandenburska

Małgorzata Brandenburska (ur. 1270 r., zm. 1315 r. w Ratzeburgu) – córka margrabiego brandenburskiego Albrechta III i Matyldy, córki króla duńskiego Krzysztofa I, trzecia żona Przemysła II, królowa Polski, od 1302 r. księżna Saksonii.
Ślub Małgorzaty z Przemysłem odbył się przed 13 kwietnia 1293. Koronacja pary małżeńskiej miała miejsce 26 czerwca 1295 r. w Gnieźnie. Po zabójstwie Przemysła, które miało miejsce 8 lutego 1296 r., królowa wyjechała z Polski. Część źródeł historycznych, w tym między innymi "Kronika Henryka z Hertfordu," obarcza winą za zabójstwo króla dynastię askańską, z której pochodziła Małgorzata. Mimo to nie czyniono jej przeszkód aby wraz z pasierbicą Ryksą opuściła Polskę. Trzymanie pieczy nad małoletnią pasierbicą miało niebagatelne znaczenie. Jako córka Przemysła II była doskonałą partią dla każdego kandydata do korony polskiej. Prawdopodobnie by tę pieczę utrzymać Małgorzata pozostawiła zapisaną jej przez męża w Wielkopolsce oprawę wdowią i pospiesznie wywiozła córkę zamordowanego króla do swojej ojczyzny. W Brandenburgii zaręczyła się z księciem rostockim Mikołajem. Małżeństwo to nie doszło do skutku. Wyszła ponownie za mąż za księcia Saksonii-Lauenburg Albrechta III. Zmarła w 1315, została pochowana w katedrze w Ratzeburgu.

</doc>
<doc id="297671" url="https://pl.wikipedia.org/wiki?curid=297671" title="Mikołaj Radomski">
Mikołaj Radomski



</doc>
<doc id="297673" url="https://pl.wikipedia.org/wiki?curid=297673" title="TikiWiki">
TikiWiki

Tikiwiki – system zarządzania treścią tworzony na zasadach open source.

</doc>
<doc id="297680" url="https://pl.wikipedia.org/wiki?curid=297680" title="Jan (Sacranus) z Oświęcimia">
Jan (Sacranus) z Oświęcimia

Jan (Sacranus) z Oświęcimia herbu Wieniawa, inne formy nazwiska: "Sacran, Sacrarius, Johannes Sacranus, Johannes Bartholomei de Osswanczin" (ur. w 1443 w Oświęcimiu, zm. 7 grudnia 1527 w Krakowie) – profesor Akademii Krakowskiej, rektor (1493-1495, 1512-1513 i 1521), kapelan i spowiednik królów: Jana Olbrachta, Aleksandra i Zygmunta I Starego, kanonik krakowski i kujawski, królewski agent dyplomatyczny, teolog, mówca i epistolograf.
Życiorys.
Jan (Sacranus) był Janem z Oświęcimia młodszym. Należy go odróżnić od starszego Jana (Bebera) z Oświęcimia, rektora w latach 1479-1480 oraz innego, najwcześniej występującego Jana (Piotrowicza) z Oświęcimia (wpisany na Akademię Krakowską w 1443)
Jan wpisał się na Akademię Krakowską w 1459, w 1465 promowany został na bakałarza, a w 1469 uzyskał mistrzostwo sztuk wyzwolonych. Już w okresie krakowskich studiów ogarnęły go podmuchy humanizmu (wykłady Jakuba Publiciusa z Florencji w 1469/1470). Swój związek z nowym prądem pogłębił Jan w czasie długiej podróży do Włoch (1470-1475). W Rzymie był uczniem sławnego wtedy humanisty Francesca Filelfa; prawdopodobnie był tu także uczniem głośnego grecysty Jana Argyropula. W czasie tego kilkuletniego pobytu w Wiecznym Mieście nie uzyskał, co należało wówczas do rzadkości, doktoratu w wyższych fakultetach. Po powrocie do Krakowa wykładał na Akademii Krakowskiej do 1492 na Wydziale Artystów. Był dwukrotnie jego dziekanem; w półroczu letnim 1479 i zimowym 1491/1492. Od 1492 do końca swoich dni pracował na Wydziale Teologicznym, na którym przed 1498 uzyskał doktorat.
Zamiłowanie Sacranusa do nowego prądu znalazło wyraz w opracowywanym przez niego jeszcze w okresie młodości podręczniku epistolografii dla celów dydaktycznych. Podręcznik na gruncie krakowskim cieszył się dużym wzięciem, czego dowodzą jego cztery wydania ogłoszone drukiem, w edycjach późniejszych wzbogacone o wzory fikcyjnych listów (b.r.wyd., 1507, 1512, 1520).
W Akademii zaznaczył się jako jeden z pierwszych propagatorów humanizmu. Był gorącym zwolennikiem muz w literaturze i nauce. Jak go wówczas określano „w wierszu przedni, w prozie doskonały”, potrafił swoich uczniów wprowadzać w dokładną znajomość Cycerona i sławnych mistrzów wymowy. Poeta Andrzej Krzycki, przyznając mu pierwszeństwo z zakresu humanizmu, sławił płynącą z jego ust „dulcis facundia”, co można tłumaczyć jako „słodką, powabną wymowność”. Nawet gdy jako tzw. profesor królewski obowiązany był do wykładów arystotelesowskich chętnie zbaczał w sferę autorów starożytnych (Marcus Tullius Cicero) i starochrześcijańskich (biskup z Troyes Prudencjusz).
Nie podzielał skrajnych dążności, z jakimi występowali radykalni zwolennicy nowego prądu. Pozostawał na kompromisowym stanowisku i wypowiadał się za istniejącym stanem i porządkiem zwłaszcza na Uniwersytecie. Niesłuszne przypisywano mu przez dawniejszą historiografię (w szczególności przez Józefa Szujskiego) rzekomych wystąpień przeciw przedstawicielom humanizmu.
W latach dziewięćdziesiątych występował jako oficjalny mówca uniwersytecki, witając przyjeżdżające do Krakowa osobistości polityczne i kościelne. Piastując funkcję rektora Akademii Krakowskiej miał znaczny wpływ na losy tej uczelni. Wybrany na półrocze zimowe 1493/94 pełnił ten urząd przez trzy półroczne kadencje (do półrocza letniego 1495 włącznie); sprawował go jeszcze potem dwukrotnie (w półroczu zimowym i letnim 1512/13). Za tej ostatniej kadencji otrzymał specjalne pełnomocnictwa od biskupa krakowskiego Jana Konarskiego jako kanclerza Uniwersytetu do opanowania postępującego rozkładu i dezorganizacji. U współczesnych zyskał dzięki swej rzutkości, energii i dbałości o sprawy uczelni miano najgorętszego jej orędownika. Przypisuje mu się odnowienie po pożarze gmachu Collegium Maius w 1493 i ozdobienie go dziedzińcem krużgankowym na wzór włoski. Niemniej swym nieustępliwym i bezkompromisowym stanowiskiem narażał Uniwersytet na poważne wstrząsy. Okazało się to zwłaszcza w czasie rektorstwa w 1512, kiedy to broniąc zespół profesorski przed nałożeniem nadzwyczajnej kontrybucji na potrzeby wojny z Rosją, naraził uczelnię na gwałtowny, długotrwały konflikt z biskupem Konarskim; konflikt ten oparł się aż o Kurię Rzymską i spowodował czasowe ustanie wykładów. Spór skończył się ostatecznie kompromisem dopiero w 1514.
Powołany przez Jana Olbrachta na kapelana królewskiego (magister capellae Reggae), pełnił Sacranus obowiązki spowiednika trzech królów: Jana Olbrachta, Aleksandra i Zygmunta I Starego. Na stanowisku tym okazał się wybitną osobistością, wpływającą niejednokrotnie na bieg wypadków ogólnopaństwowych. Odgrywał zwłaszcza dużą rolę przy boku Aleksandra; był poręczycielem jego długów; w 1505 z jego polecenia wyjechał z misją dyplomatyczną do królewicza Zygmunta (od 1504 zarządcy całego Śląska i Łużyc Dolnych) i książąt śląskich odbywających zjazd w Opawie z doniosłą propozycją zawiązania konfederacji polsko-czeskiej i oddania Zygmuntowi wielkorządztwa w Czechach. Spotkało się to ze strony książąt czeskich z przychylnym przyjęciem, jednak nie miało szans realizacji. W roku tym wraz z kanclerzem Janem Łaskim sprzeciwił się stanowczo w Brześciu Litewskim planowanej przez króla akcji represyjnej w stosunku do niektórych panów litewskich i polskich.
Istotną rolę odegrał Sacranus w dziejach usiłowań unijnych między Kościołem zachodnim a wschodnim. Przybył on na życzenie biskupa wileńskiego Wojciecha Tabora z początkiem 1501 z misją od Jana Olbrachta do wielkiego księcia Aleksandra i przygotował (przed majem tego roku) traktat w tej sprawie zatytułowany "Elucidarius errorum ritus Ruthenici" (wyd. Kraków 1507) a skierowany przeciw prowadzonym staraniom o unię, gorąco popieranych natomiast przez panującą dynastię. To dzieło teologiczne uczyniło Jana Sacranusa drugim po Jakubie z Paradyża teologiem polskim doby odrodzenia. Zgodnie ze stanowiskiem większości episkopatu polskiego wypowiedział się w traktacie stanowczo przeciw równorzędności obydwu Kościołów przy zawarciu unii, wyliczył 40 „błędów” Kościoła wschodniego i zażądał przy powrocie do Kościoła łacińskiego powtórnego chrztu. Zaatakował przy tym wprost zakon bernardynów jako orędowników połączenia. Stanowisko Jana łącznie z ubiegłorocznymi wydarzeniami wojennymi a zwłaszcza z klęską Litwinów w bitwie nad Wiedroszą (14 lipca 1505) i powiązanym z tym wzrostem niechęci do Moskwy przyczyniło się do zaprzestania akcji unijnej. Stało się tak pomimo sprzyjającego stanowiska papieża Aleksandra VI w tej kwestii, który między innymi odrzucił skrajne żądanie rebaptyzacji.
Jako duchowny posiadał Jan liczne, przynoszące znaczne dochody prebendy: był kanonikiem katedralnym krakowskim i włocławskim (kujawskim), kanonikiem kolegiaty w Sandomierzu (do 1505), proboszczem kościoła św. Mikołaja w Krakowie (1469-1502), Osieku i Proszowicach. Jako proboszcz parafii proszowickiej, w roku 1503 wyjednał u króla zezwolenie na budowę szpitala dla ubogich w Proszowicach.
Był człowiekiem niezwykle żywotnym; mając 77 lat, w 1520, pielgrzymował do Rzymu. Zmarł 7 grudnia 1527 w Krakowie w sędziwym jak na owe czasy wieku 84 lat. Został pochowany w katedrze wawelskiej.
Swoją cenną, złożoną ze wszystkich niemal działów wiedzy bibliotekę przekazał Sacranus częściowo za życia (w 1525) i w testamencie bibliotekom Uniwersytetu Krakowskiego.
Księgozbiór obejmował kilkanaście inkunabułów i druków XVI w. oraz kilka rękopisów, na których noty proweniencyjne wskazują wyraźnie na Sacranusa jako właściciela. Pochodziły one z kupna, darów (dzieła Alberta Wielkiego otrzymane od biskupa krakowskiego Fryderyka Jagiellończyka) lub były ofiarowane Sacranusowi w dożywotnie używanie od nauczyciela Mikołaja Kopernika, Macieja z Kobylina i od malarza Michała z Krosna. Były to głównie dzieła teologiczne świętych; Ambrożego, Augustyna, Bonawentury oraz najcenniejsze – czterotomowa summa teologa florenckiego arcybiskupa Antonina. Sacranus posiadał też kodeksy o charakterze encykliki.
W 1984 na kamienicy pod nr 20 w Rynku Głównym w Oświęcimiu odsłonięta została tablica pamiątkowa poświęcona Sacranowi.

</doc>
<doc id="297684" url="https://pl.wikipedia.org/wiki?curid=297684" title="Rajd Australii 2005">
Rajd Australii 2005

Rezultaty Rajdu Australii w 2005 roku, który odbył się w dniach 11 – 13 listopada:
Klasyfikacja końcowa sezonu 2005.
Tabele przedstawiają tylko pięć pierwszych miejsc.

</doc>
<doc id="297685" url="https://pl.wikipedia.org/wiki?curid=297685" title="La Dessalinienne">
La Dessalinienne



</doc>
<doc id="297691" url="https://pl.wikipedia.org/wiki?curid=297691" title="Temperatura bezwzględna">
Temperatura bezwzględna



</doc>
<doc id="297695" url="https://pl.wikipedia.org/wiki?curid=297695" title="Gruczoł potowy">
Gruczoł potowy

Gruczoły potowe (łac. "glandulae sudoriferae") – gruczoły cewkowate ssaków. Uchodzą wprost na powierzchni ciała lub do mieszka włosowego. Ich wydzieliną jest pot, który jest bezbarwny lub zabarwiony (czerwony u hipopotamów i kangurów, niebieskawy u dujkerów). Gruczoły te są silnie zredukowane u ssaków drapieżnych. Gruczoły potowe wydzielają pot, który poza wodą zawiera zbędne związki powstałe w procesie przemian metabolicznych. Pot jest płynem o odczynie kwaśnym, złożonym głównie z wody (98%); ponadto zawiera on ok. 0,8% roztworu fizjologicznego chlorku sodu oraz niewielką ilość mocznika, kwasu moczowego i amoniaku.
Istnieją dwa główne rodzaje gruczołów potowych. Różnią się one budową, pełnioną funkcją, mechanizmem wydzielania, rodzajem potu, miejscem występowania na ciele oraz występowaniem u różnych gatunków:

</doc>
<doc id="297696" url="https://pl.wikipedia.org/wiki?curid=297696" title="Artibonite">
Artibonite

Artibonite – jeden z dziesięciu departamentów, na jakie podzielone jest Haiti.
Departament zajmuje powierzchnię 4984 km² i jest zamieszkany przez 1 168 800 osób (2002). Artibonite jest głównym na Haiti ośrodkiem uprawy ryżu. Główne miasta to Gonaïves (stolica) oraz Saint-Marc. Rewolucyjny Front Oporu Artibonie w lutym 2004 roku usiłował oderwać departament od Haiti, proklamując jego niepodległość.
Departament podzielony jest na 5 arrondissement:

</doc>
<doc id="297699" url="https://pl.wikipedia.org/wiki?curid=297699" title="Czarni Słupsk">
Czarni Słupsk

Czarni Słupsk – koszykarski klub sportowy.
Historia.
W lipcu 1945 pracownicy kolejowi oddelegowani z Krakowa na Ziemie Odzyskane po II wojnie światowej założyli klub sportowy "KKS Ognisko Słupsk" w którym główną sekcją była piłkarska. Nieco później KS Ognisko zostało przejęte przez koło sportowe "Kolejarz". Wiosną 1957 na zebraniu piłkarzy "KS Kolejarz" z inicjatywy zawodników Czesława Tamy i Zdzisława Kalinowskiego przyjęto nową nazwę – "Czarni". Sekcję koszykówki przejęto pod koniec lat 80. od innego słupskiego klubu Gryf, borykającego się z problemami finansowymi.
Nazwy: Alkpol-Czarni Słupsk (1997-1999), Brok-Alkpol Czarni Słupsk (1999-2000), Brok Słupsk (2000), Brok-M&amp;S Okna Słupsk (2001), Czarni Słupsk (2001-2005), Energa Czarni Słupsk (2005-2017), Grupa Sierleccy Czarni Słupsk (2020-)
Hala.
Hala Gryfia.
Hala uroczyście otwarta została w lipcu 1982. Od 1999 jest miejscem rozgrywania spotkań ekstraklasy koszykówki. W 2000 odbył się tu mecz gwiazd Polskiej Ligi Koszykówki.
Jedna z największych hal widowiskowo-sportowych na Pomorzu. Pełnowymiarowa arena (42 m × 21,5 m) przystosowana do rozgrywania zawodów w dyscyplinach: koszykówka, piłka nożna, piłka ręczna, badminton, tenis, skok wzwyż, boks i inne.
Hala spełnia wymogi ustawy o bezpieczeństwie imprez masowych oraz wymogi Polskiej Ligi Koszykówki. Atest dopuszcza przebywanie 2557 osób. Obiekt jest monitorowany. Hala wyposażona jest w stanowisko do transmisji telewizyjnej, studio audio-wideo oraz telebim. Dodatkowo obiekt wyposażony jest w salę konferencyjną, centrum odnowy oraz gabinet masażu.
W hali Gryfia rozgrywane były m.in. mecz gwiazd polskiej ligi, mecze reprezentacji narodowych w koszykówce i siatkówce.
Skład.
"Stan aktualny na 08.07.2021."

</doc>
<doc id="297702" url="https://pl.wikipedia.org/wiki?curid=297702" title="WordPress">
WordPress

WordPress – napisany w języku PHP system zarządzania treścią (CMS) zaprojektowany pierwotnie do obsługi blogów.
Wykorzystuje bazę danych MySQL. Rozpowszechniany jest na licencji GNU General Public License i jest dostępny bezpłatnie.
Według danych W3Techs, firmy analizującej rynek IT, we wrześniu 2022 aż 43,0% stron na świecie pracowało w oparciu o WordPress. Z kolei wśród systemów zarządzania treścią WordPress miał udział na poziomie 64,2% – czyli był najpopularniejszym CMS na świecie.
Architektura.
WordPress ma system szablonów stron internetowych wykorzystujący procesor szablonów. Jego architektura opiera się na kontrolerze, który przekierowuje wszystkie żądania niestatycznych identyfikatorów URI do pojedynczego pliku PHP, ten zaś analizuje identyfikator URI i identyfikuje stronę docelową. Pozwala to na obsługę bardziej czytelnych dla człowieka adresów podstron (permalinków).
Motywy.
Użytkownicy WordPressa mogą instalować i przełączać się między różnymi motywami. Motywy umożliwiają użytkownikom zmianę wyglądu i funkcjonalności witryny WordPress bez zmiany kodu źródłowego lub treści witryny. Każda strona internetowa WordPress wymaga obecności co najmniej jednego motywu, a każdy motyw powinien być zaprojektowany przy użyciu standardów WordPressa ze strukturalnym PHP, poprawnym HTML (HyperText Markup Language) i Cascading Style Sheets (CSS). Motywy można instalować bezpośrednio za pomocą narzędzia administracyjnego WordPress „Wygląd” na pulpicie nawigacyjnym. PHP, HTML i CSS znalezione w motywach można bezpośrednio modyfikować w celu zmiany zachowania motywu lub tematu może być motywem „potomnym”, który dziedziczy ustawienia z motywu nadrzędnego i może selektywnie zastępować funkcje. Motywy WordPress są ogólnie podzielone na dwie kategorie: bezpłatną i premium. Wiele darmowych motywów znajduje się w katalogu tematycznym WordPress, a motywy premium można kupić w sklepach internetowych i indywidualnych programistów WordPressa. Użytkownicy WordPressa mogą również tworzyć i rozwijać własne motywy. Bezpłatny motyw startowy Underscores stworzony przez programistów WordPressa jest bardzo dobrą podstawą dla nowych motywów.
Wtyczki.
Architektura wtyczek WordPressa pozwala użytkownikom rozszerzyć funkcjonalność witryny internetowej lub bloga. WordPress ma prawie 60 000 dostępnych wtyczek, z których każda oferuje funkcje umożliwiające użytkownikom dostosowanie witryn do ich konkretnych potrzeb. Rozszerzenia obejmują zakres od optymalizacji pod kątem wyszukiwarek do portali klienta używanych do wyświetlania prywatnych informacji zalogowanym użytkownikom, do systemów zarządzania treścią, do funkcji wyświetlania treści, takich jak dodanie widżetów i pasków nawigacyjnych. Nie wszystkie dostępne wtyczki są zawsze na bieżąco z aktualizacjami i w rezultacie mogą nie działać poprawnie lub mogą w ogóle nie działać. Większość wtyczek jest dostępna za pośrednictwem WordPressa albo poprzez ich pobieranie i instalację plików ręcznie za pomocą FTP lub poprzez pulpit WordPressa. Niektóre strony oferują wtyczki za pośrednictwem własnych stron internetowych, z których wiele to płatne pakiety.
Użycie mobilne.
Istnieją aplikacje WordPress dla WebOS, Androida, iOS (iPhone, iPod Touch, iPad), Windows Phone i BlackBerry. Te aplikacje zostały zaprojektowane przez Automattic i umożliwiają dodawanie wpisów na blogach i stronach, komentowanie, moderowanie komentarzy, odpowiadanie na komentarze oraz możliwość przeglądania statystyk.
Sklepy internetowe.
Dużo sklepów internetowych opartych jest na WordPressie. Wtyczka WooCommerce dla WordPressa znajduje zastosowanie do budowy każdego typu sklepu online. Jest dostępny duży wybór wtyczek, dzięki czemu można w łatwy sposób dostosować sklep do swoich potrzeb oraz nim zarządzać.
Luki w zabezpieczeniach.
W 2007, 2008 i 2015 roku zostało znalezionych wiele błędów związanych z bezpieczeństwem w oprogramowaniu. Według Secunia, WordPress w kwietniu 2009 roku miał siedem niezałatanych ostrzeżeń o bezpieczeństwie, z maksymalną oceną „Mniej krytyczny”. Secunia utrzymuje aktualną listę luk w zabezpieczeniach WordPress.
W styczniu 2007 popularne blogi poświęcone optymalizacji pod kątem wyszukiwarek (SEO), a także niskobudżetowe komercyjne blogi z AdSense, zostały skierowane i zaatakowane przy użyciu exploita WordPress. Oddzielna luka w zabezpieczeniach na jednym z serwerów sieci Web witryny projektu pozwoliła wprowadzić kod, który można wykorzystać w formie tylnych drzwi do niektórych plików do pobrania z WordPress 2.1.1. Wersja 2.1.2 rozwiązała ten problem. Poradnik wydany w tym czasie zalecił wszystkim użytkownikom natychmiastowe uaktualnienie.
W wywiadzie udzielonym w czerwcu 2007 Stefan Esser, założyciel zespołu PHP Security Response, krytycznie wypowiadał się na temat bezpieczeństwa w programie WordPress, powołując się na problemy z architekturą aplikacji, które sprawiały, że trudno było napisać kod bezpieczny od luk typu SQL injection.
W czerwcu 2013 okazało się, że niektóre z 50 najczęściej pobieranych wtyczek do WordPressa były podatne na typowe ataki internetowe, takie jak SQL injection i XSS. Oddzielna inspekcja 10 wtyczek e-commerce pokazała, że siedem z nich było zagrożonych.
W celu promowania lepszego bezpieczeństwa i usprawnienia ogólnego działania aktualizacji w programie WordPress 3.7 wprowadzono automatyczne aktualizacje w tle.
Indywidualne instalacje WordPressa można zabezpieczyć za pomocą wtyczek bezpieczeństwa, które uniemożliwiają wyliczanie użytkowników, ukrywanie zasobów i pokonywanie sond. Użytkownicy mogą również chronić swoje instalacje WordPress, wykonując takie czynności, jak aktualizacja wszystkich instalacji, motywów i wtyczek WordPress, używając tylko zaufanych motywów i wtyczek, aby zapobiec wielu typom ataków typu SQL injection i zablokować nieautoryzowany dostęp do poufnych plików.
Ważne jest aktualizowanie wtyczek WordPress, ponieważ potencjalni hakerzy mogą wymieniać wtyczki używane przez witrynę, a następnie uruchamiać skanowanie szukające luk w zabezpieczeniach tych wtyczek. Jeśli zostaną wykryte luki w zabezpieczeniach, mogą zostać wykorzystane do umożliwienia hakerom załadowania własnych plików (takich jak skrypt PHP Shell), które zbierają poufne informacje.
Programiści mogą również korzystać z narzędzi do analizy potencjalnych luk w zabezpieczeniach, w tym WPScan, WordPress Auditor i WordPress Sploit Framework opracowanych przez 0pc0deFR. Tego typu narzędzia badają znane luki, takie jak CSRF, LFI, RFI, XSS, SQL injection.
W celu zabezpieczenia WordPress można także włączyć uwierzytelnienie wielopoziomowe podczas procesu logowania oraz zainstalować captcha. Innym sposobem jest zabezpieczenie panelu administracyjnego dodatkowymi certyfikatami np. X.509, dzięki czemu dostęp dla osób spoza konkretnej organizacji będzie znacznie utrudniony. Istnieje również możliwość zainstalowania WordPress tzw. "headless", który będzie działał tylko w backendzie. Jest on całkowicie ukryty przed użytkownikami z zewnątrz, co w znacznym stopniu minimalizuje ryzyko zhakowania.
W styczniu 2017 audytorzy bezpieczeństwa w Sucuri zidentyfikowali lukę w API REST WordPressa, która pozwoliłaby każdemu nieuwierzytelnionemu użytkownikowi zmodyfikować dowolny post lub stronę w witrynie z WordPress 4.7 lub nowszym. Audytorzy po cichu powiadomili programistów WordPress i w ciągu sześciu dni WordPress wydał poprawkę o wysokim priorytecie do wersji 4.7.2, która rozwiązała problem.
Rozwój i wsparcie.
Kluczowi deweloperzy.
Matt Mullenweg i Mike Little byli współzałożycielami projektu. Głównymi deweloperami są Helen Hou-Sandí, Dion Hulse, Mark Jaquith, Matt Mullenweg, Andrew Ozz i Andrew Nacin.
WordPress jest również rozwijany przez testerów WP, grupę wolontariuszy, którzy testują każde wydanie. Wszyscy mają dostęp do nocnych buildów, wersji beta i kandydatów do wydania. Błędy są udokumentowane na specjalnej liście mailingowej lub narzędziu Trac projektu.
Chociaż WordPress został w dużej mierze opracowany przez społeczność, która go otacza, jest ściśle związany z firmą Automattic, założoną przez Matta Mullenwega. W dniu 9 września 2010 r. Firma Automattic przekazała znak towarowy WordPress nowo utworzonej organizacji WordPress Foundation, która jest organizacją patronacką obsługującą WordPress.org (w tym oprogramowanie i archiwa do wtyczek i motywów), bbPress i BuddyPress.
Wsparcie.
Witryna wsparcia podstawowego WordPress to WordPress.org. Witryna obsługuje zarówno kodeks WordPress, podręcznik online do WordPressa, jak i żywe repozytorium dla informacji i dokumentacji WordPress, a także aktywnej społeczności internetowej użytkowników WordPress.
Historia.
Nazwa "WordPress" została zasugerowana przez Christine Selleck. Zgodnie z przyjętą konwencją, nazwy kolejnych edycji to nazwiska znanych muzyków jazzowych. WordPress jest oficjalnym następcą systemu blogowego b2/cafelog.
W wersji 2.2 wprowadzono obsługę kontrolek w szablonach, przedtem dostępną w formie osobnej wtyczki. Z kolei wersja 2.3 została zmodyfikowana tak, aby obsługiwać tagi bez użycia wtyczek. Dodatkowo modyfikacje obejmują pełne wsparcie dla standardu Atom 1.0 oraz informacje o dostępności zaktualizowanych wtyczek. Wersja 2.5 to modyfikacja panelu administracyjnego oraz dalsze optymalizowanie aplikacji, zaś wersja 2.6 otrzymała możliwość zapisu kolejnych wersji artykułów.
W wersji 2.7 ponownie zmodyfikowano panel administracyjny, tym razem we współpracy z dziesiątkami tysięcy użytkowników wersji testowej i po wysłuchaniu uwag społeczności skupionej wokół WordPressa. W wersji 2.8 wprowadzono kilkaset poprawek w kodzie.
W wersji 3.0 zintegrowano dwie linie rozwojowe (WordPress oraz WPMU) w jedną, rezygnując w ten sposób z podziału na wersję standardową i platformę blogową. Dodatkowo w wersji 3.0 jako nowy standardowy temat wprowadzono szablon „Twenty Ten” zastępując znany od wersji 1.5 niebieski motyw graficzny „Kubrick”.
Wersja 3.1 przyniosła zmiany w zarządzaniu stroną. Ułatwiono dodawanie hiperłączy do innych materiałów na stronie (wybieranie z listy), dodano formaty wpisów (skórki mogą wyświetlać różne formaty w różny sposób zdefiniowany w skórce), dodano pasek administracyjny na górze strony oraz opcję sortowania kolumn w panelu administracyjnym. Uproszczono także domyślny widok przy edycji wpisów na stronie ukrywając kolumny z opcjami, których rzadko się używa (aby nie przerażać początkujących użytkowników). Można je łatwo wyświetlić z powrotem.
Testowa wersja 3.2 Beta 1 zrywa z kompatybilnością ze starszymi wersjami PHP i MySQL. Od tej wersji skrypt będzie wymagał PHP w wersji 5.2.4 oraz MySQL przynajmniej 5.0. Ma to na celu przyśpieszenie działania stron opartych o ten CMS. Nieobsługiwany będzie także Internet Explorer 6. Oprócz tego wprowadzono nowy edytor pełnoekranowy i zmieniono domyślny motyw „Twenty Ten” na „Twenty Eleven”.
Twórcy.
Rozwojem WordPressa kieruje Ryan Boren oraz Matt Mullenweg. Matt i Mike Little są współzałożycielami projektu.
Społeczność.
WordPress ma silną społeczność użytkowników. W wielu krajach świata odbywają się coroczne konferencje na temat tego CMS.
W Polsce ostatni WordCamp odbył się w 2022 w Warszawie.

</doc>
<doc id="297704" url="https://pl.wikipedia.org/wiki?curid=297704" title="Buławinka czerwona">
Buławinka czerwona

Buławinka czerwona ("Claviceps purpurea" (Fr.) Tul.) – gatunek grzybów należący do rodziny buławinkowatych ("Clavicipitaceae").
Systematyka i nazewnictwo.
Pozycja w klasyfikacji według Index Fungorum: "Claviceps, Clavicipitaceae, Hypocreales, Hypocreomycetidae, Sordariomycetes, Pezizomycotina, Ascomycota, Fungi".
Po raz pierwszy takson ten opisał w 1823 r. Elias Fries nadając mu nazwę "Sphaera purpurea", do rodzaju "Claviceps" przeniósł go Louis René Tulasne w 1853 r. 
Synonimów ma około 20. Niektóre z nich:
Morfologia i rozmnażanie.
Przetrwalniki buławinki czerwonej o nazwie sporysz przy sprzyjającej pogodzie kiełkują w glebie i wyrastają z nich nitkowate twory zakończone czerwoną główką o średnicy 2-3 mm. Są to podkładki z butelkowatymi perytecjami, w których powstają zarodniki płciowe – askospory. W okresie kwitnienia askospory są wyrzucane z worków. Rozwijają się dalej jeśli trafią na znamiona słupków roślin (głównie zbóż i traw) dokonując ich infekcji pierwotnej. Na znamieniu słupka askospory kiełkują nie tworząc przycistki, lecz wraz z łagiewką pyłkową wrastają do zalążni. Wewnątrz słupka rozrasta się grzybnia buławinki wypełniając go całkowicie splecioną masą strzępek tworzących bezpłciowo zarodniki konidialne. Z kłosów porażonej rośliny wydzielany jest jednocześnie słodki sok przywabiający owady, które przenoszą konidia i rozprzestrzeniają grzyba. Konidia dokonują infekcji wtórnych. Ich wytwarzanie trwa około 2 tygodni. Po tym czasie ustaje wydzielanie słodkiego nektaru z kwiatów i grzybnia zaczyna tworzyć przetrwalniki (sporysz). Mają kształt długich, purpurowoczarnych rożków i zachowują żywotność przez okres do 3 lat. Mogą zimować w ziemi wraz z resztkami pożniwnymi, lub dostać się do niej wraz z materiałem siewnym.

</doc>
<doc id="297705" url="https://pl.wikipedia.org/wiki?curid=297705" title="Namur (ujednoznacznienie)">
Namur (ujednoznacznienie)



</doc>
<doc id="297706" url="https://pl.wikipedia.org/wiki?curid=297706" title="Boeing F8B">
Boeing F8B

Boeing F8B (inne oznaczenia: Boeing XF8B, Boeing 400) – ciężki myśliwiec amerykański zaprojektowany na zamówienie US Navy w zakładach Boeinga. F8B miał służyć w rolach myśliwca przechwytującego, myśliwca eskortowego dalekiego zasięgu, samolotu bombowego, bombowca nurkującego i samolotu torpedowego. Z tego też względu nazywano go ironicznie "pięć w jednym", ponieważ zgodnie z planami miał zaspokajać wszystkie potrzeby, stawiane przed samolotem w służbie morskiej.
W czasie kiedy powstał jego projekt był to największy jednomiejscowy, jednosilnikowy myśliwiec amerykański. Jego jednostką napędową był 28-cylindrowy silnik gwiazdowy Pratt &amp; Whitney XR-4360-10 o mocy 2200 kW (3000 KM) chłodzonym powietrzem, napędzający dwa śmigła przeciwbieżne. Miał być uzbrojony w sześć karabinów maszynowych 12,7 mm lub sześć działek 20 mm i być w stanie udźwignąć 1415 kg bomb lub jedną torpedę ważącą 900 kg.
Budowę trzech prototypów rozpoczęto w maju 1943. Pierwszy z nich został oblatany 27 listopada 1944 r., dwa pozostałe trafiły do Marynarki Wojennej dopiero po wojnie. Jeden z tych samolotów był także testowany przez USAAF.

</doc>
<doc id="297707" url="https://pl.wikipedia.org/wiki?curid=297707" title="F8B">
F8B



</doc>
<doc id="297711" url="https://pl.wikipedia.org/wiki?curid=297711" title="Izzat Ibrahim Douri">
Izzat Ibrahim Douri



</doc>
<doc id="297713" url="https://pl.wikipedia.org/wiki?curid=297713" title="Gent">
Gent



</doc>
<doc id="297728" url="https://pl.wikipedia.org/wiki?curid=297728" title="Bioindykatory">
Bioindykatory



</doc>
<doc id="297729" url="https://pl.wikipedia.org/wiki?curid=297729" title="Wzgórza Trzebnickie">
Wzgórza Trzebnickie

Wzgórza Trzebnickie (318.44; potocznie "Kocie Góry" od niemieckiego: "Katzengebirge") – wzgórza w środkowej części Wału Trzebnickiego. 
Charakterystyka.
W większości jest to pas spiętrzonych wzniesień morenowych (polodowcowych) zlodowacenia środkowopolskiego ciągnący się około 60 km, obejmujący obszar w przybliżeniu rozciągający się na linii Wińsko – Strupina – Osolin – Osola – Oborniki Śląskie – Trzebnica – Skarszyn – Dobroszyce – Twardogóra. Główny wał Wzgórz Trzebnickich o wysokości 200–250 m n.p.m. zaznacza się wyraźnie w krajobrazie regionu i jest otoczony obszarami nizinnymi – od południa pradoliną Odry i od północy pradoliną Baryczy.
Najwyższe szczyty to Ciemna Góra (258,3 m n.p.m.) i niewiele od niej niższa Farna Góra (257 m n.p.m.). Głównym miastem jest Trzebnica, gdzie na stokach Winnej Góry znaleziono najstarsze ślady bytności człowieka (Homo erectus) na ziemiach polskich, datowane na ok. 500 tys. lat temu.
Na krajobraz składają się lasy, pola uprawne oraz sady (na stokach w okolicach Trzebnicy). Od średniowiecza Wzgórza Trzebnickie są znane także z uprawy winorośli.
Geomorfologia.
Materiał skalny i pochodzenie.
Wzgórza Trzebnickie, mimo że z uwagi na swe rozmiary i położenie zaliczane często do wyżyn, zbudowane są głównie z materiału lodowcowego. Stanowią one potężny wał moreny spiętrzonej, wyznaczającej położenie czoła lodowca w okresie jednego ze stadiałów zlodowacenia środkowopolskiego (stadiał Warty). Zbudowane są one z utworów morenowych (głazów, żwirów, gliny) oraz utworów starszego podłoża (trzeciorzędowych iłów i piasków z węglem brunatnym), przy czym cały ten materiał jest silnie pomieszany, sfałdowany i zaburzony. Na powierzchni wzgórz spotyka się także less.
Cechy szczególne.
Rzeźbę terenu w obrębie wzgórz charakteryzują dość duże pagórki o wygładzonych zboczach. Poszczególne wzniesienia dzieli dobrze rozwinięta sieć dolin. Średnie deniwelacje wynoszą tu 20–40 m. Cała strefa krajobrazowa (Wał Trzebnicki), którego elementem są Wzgórza Trzebnickie ciągnie się przerywanym, lekko krętym pasem o szerokości 8–10 km, od okolic Żar w Lubuskiem, poprzez Trzebnicę na Dolnym Śląsku, aż po okolice Ostrzeszowa w Wielkopolsce. Ogólna długość pasa wynosi około 250 km. Najwyższe punkty garbu wznoszą się do 100 m ponad otaczające go tereny.

</doc>
<doc id="297732" url="https://pl.wikipedia.org/wiki?curid=297732" title="L’Anse aux Meadows">
L’Anse aux Meadows

L’Anse aux Meadows, z fr. "L’Anse-aux-Méduses" ("Zatoka Meduz") – stanowisko archeologiczne znajdujące się na północnym krańcu Nowej Fundlandii w Kanadzie, gdzie w 1960 roku norweski podróżnik, dr Helge Ingstad i jego żona, archeolog Anne Stine Ingstad odnaleźli pozostałości osady wikingów. Potwierdziła się tym samym teoria, iż wikingowie docierali do północno-wschodnich wybrzeży Ameryki na długo przed wyprawą Krzysztofa Kolumba.
W 1978 roku UNESCO wpisało osadę na listę światowego dziedzictwa ludzkości.
Nazwa.
Miejsce znane obecnie jako L'Anse aux Meadows, na francuskich mapach żeglarskich z 1862 roku nosi nazwę Anse à la Médée. Określenie to odwołuje się prawdopodobnie do statku, któremu nadano nazwę "Medea", po postaci z greckiej mitologii. W owym czasie była to częsta nazwa nadawana dalekomorskim okrętom. Zatoka, nad którą znajduje się osada, do dziś jest określana jako Médée Bay.
Nie jest natomiast jasne skąd wzięła się nazwa samej osady. Jedna z wersji mówi, że jest to zangielszczone przez brytyjskich osadników określenie „L'Anse à la Médée”. Inne wytłumaczenie jest takie, że L'Anse aux Meadows to przeinaczona nazwa „L'Anse aux Méduses” (zatoka meduz). Słowo „Méduses” mogło zostać zastąpione angielskim „Meadows” (łąki), ponieważ w okolicy znajduje się wiele łąk.
Odkrycie.
Przed odkryciem osady w 1960 roku, panowało przekonanie, że wspomniana w nordyckich sagach Winlandia (czyli kraina winorośli), musiała znajdować się w rejonie, w którym rosły dzikie winogrona. Na tej podstawie powstała hipoteza, że mógł to być obszar północnego wybrzeża Massachusetts, gdyż to najdalej na północ wysunięte miejsce, w którym ono rośnie. Jednakże Helge Ingstad podważył tę teorię, sugerując, że nazwa „Winlandia” prawdopodobnie oznacza „krainę łąk” i może znajdować się na półwyspie. Swoje spekulacje oparł na przypuszczeniu, że wikingowie, którzy ją zakładali musieli wybrać jakieś dogodne dla siebie miejsce, a obszary położone wzdłuż amerykańskiego wybrzeża nie były dla nich odpowiednie.
W 1960 roku George Decker, mieszkaniec małej rybackiej wioski L'Anse aux Meadows, pokazał Ingstadowi grupę kopców znajdujących się w pobliżu, którą miejscowi nazywali „starym indiańskim obozem”. Pokryte trawą nasypy przypominały bowiem resztki domów. W latach 1961–1968 Ingstad wraz z żoną Anne i międzynarodowym zespołem ekspertów przeprowadził tam badania archeologiczne i ustalił, że są to pozostałości nordyckiej osady. Wskazywały na to zarówno znalezione przedmioty, jak i podobieństwa struktur budowli do tych z Grenlandii i Islandii z ok. 1000 roku. Odkryli, że osada składała się z co najmniej ośmiu budynków, w których znajdowała się m.in. kuźnia i stolarnia.
L'Anse aux Meadows to jedyna obecnie potwierdzona osada nordycka w Ameryce Północnej i dowód na to, że wikingowie podróżowali do Nowego Świata już ok. 500 lat przed Kolumbem. Po tym odkryciu badacze zaczęli podejrzewać, że mogły istnieć jeszcze inne osady lub przynajmniej jakieś kontakty handlowe pomiędzy wikingami a miejscową ludnością. W 2012 roku możliwe nordyckie placówki zidentyfikowano w Nanook na Ziemi Baffina, w Nunguvik oraz na wyspach Willows i Avayalik.
Badania osady.
Wykopaliska archeologiczne, które przeprowadzono w latach 60. i 70. XX wieku pozwoliły oszacować datę powstania osady na około 1000 rok (datowanie radiowęglowe dało wynik między 990–1050).
Obecnie obszar L'Anse aux Meadows pokrywają w większości łąki, ale 1000 lat temu znajdowały się tam lasy, których drewno służyło wikingom do budowy łodzi, domów oraz wydobycia żelaza. Badacze zidentyfikowali osiem budynków, które w zależności od znalezionych w nich przedmiotów uznali za mieszkania lub warsztaty. Największy z domów mierzył 28,8x15,6 m i składał się z kilku pomieszczeń. Trzy mniejsze służyły za warsztaty lub mieszkania dla mniej znaczących członków załogi bądź niewolników. W pozostałych budynkach znajdowała się kuźnia, warsztat stolarski, oraz tartak wspierający małą stocznię, w której naprawiano łodzie.
Badacze odkryli także różne rzeczy codziennego użytku, m.in.: kamienną lampę olejną, osełkę, spinkę z brązu, fragment wrzeciona oraz igłę zrobioną z kości. Te ostatnie artefakty sugerują, że osadę zamieszkiwały również kobiety.
Z kolei wśród resztek jedzenia odnaleziono amerykańskie orzechy oleiste, co jest tym bardziej istotne, ponieważ w naturalnych warunkach nie występują one na północ od Nowego Brunszwiku. Ich obecność wskazuje więc na to, że nordyccy mieszkańcy osady, by je zdobyć musieli udać się dalej na południe. Odkryto również dowody świadczące o tym, że wikingowie polowali na różne miejscowe gatunki zwierzyny, ptaków i ryb. Jako że klimat L’Anse aux Meadows jest zbliżony do tego panującego na Grenlandii, to nie sprzyja to obfitości zwierzyny przez zbyt długi czas. W tym czasie bowiem większość zwierząt albo zapada w sen, albo wyrusza na południe. Z tego powodu zimy dla osadników musiały być bardzo trudne, więc wielu badaczy uważa, że osada była zamieszkiwana przez stosunkowo krótki czas.
Nie wydaje się jednak by te głosy brały pod uwagę istnienia w tamtym czasie średniowiecznego optimum klimatycznego – zjawiska odpowiedzialnego za nazwanie przez Skandynawów "Zieloną Wyspą" później lodowatej Grenlandii.
W sagach.
Odkrycie L’Anse aux Meadows sprowokowało podejrzenia, że osada może być Winlandią wzmiankowaną w nordyckich sagach. Jednakże pierwszym Europejczykiem, który o niej wspominał był niemiecki duchowny Adam z Bremy, który pisał o niej w liście do arcybiskupstwa Hamburga i Bremy w 1073 roku.
Nordyckie sagi zostały spisane później, ale opierały się na starszych przekazach ustnych. Dwie z nich: "Saga o Grenlandczykach" i "Saga o Eryku Rudym" opisują historię wikingów, którzy na zachód od Grenlandii odkryli nową ziemię i nadali jej nazwę Winlandia. Sagi wspominają również, że jej kolonizacja nie powiodła się z powodu konfliktów między osadnikami, jak również z powodu starć z miejscową ludnością, którą nazwali Skrælingami.
Badania archeologiczne sugerują, że osada L’Anse aux Meadows nie była Winlandią, ale znajdowała się na obszarze, który tak nazywano. Miałby się on obejmować tereny na południe od L’Anse aux Meadows do Rzeki Świętego Wawrzyńca i Nowego Brunszwiku. Sama osada służyła przypuszczalnie za zimowisko i bazę wypadową dla wypraw udających się na południe do Zatoki Świętego Wawrzyńca.

</doc>
<doc id="297736" url="https://pl.wikipedia.org/wiki?curid=297736" title="Skræling">
Skræling

Skræling lub skrælingar (isl. "skrælingi", liczba mnoga "skrælingjar") – nazwa, jaką wikingowie nadali ludowi Dorset, który spotkali na Grenlandii i w Ameryce Północnej. W źródłach pisanych pierwszy raz użyto tego określenia w stosunku do ludzi z kultury Thule, z którą nordyccy osadnicy zetknęli się na Grenlandii w XIII wieku. Z kolei islandzkie sagi nazywały tak również tubylców napotkanych w Winlandii. 
Nazwa.
Pochodzenie nazwy nie jest jasne, ale prawdopodobnie wywodzi się ona ze staronordyjskiego słowa „skrá” oznaczającego „skórę”. Stąd mogło powstać określenie „skræling”, gdyż napotkani przez wikingów ludzie z kultury Dorset i Thule nosili na sobie skóry zwierząt, podczas gdy Skandynawowie używali ubrań z wełny. 
Niektórzy badacze spekulują również, że „skræling” pochodzi od skandynawskiego słowa „skral” lub islandzkiego „skrælna”, które oznacza „wychudzony, wątły”, lecz może być także rozumiane jako „nędzny, żałosny”, lub „ubogi” w sensie kulturowym. We współczesnym języku islandzkim oznacza barbarzyńcę lub obcokrajowca. Z kolei w języku norweskim i duńskim słabeusza. Nie pojawia się ono jednak w skandynawskich tekstach, ani w islandzkich sagach.
Samo określenie „skræling” pojawiło się w nordyckich źródłach dopiero w XIII wieku, czyli długo po tym, jak wikingowie nawiązali pierwsze kontakty z tubylczą ludnością Ameryki. Do tego czasu Grenlandczycy nazywali tak ludzi z kultury Thule (przodków dzisiejszych Inuitów), którzy przybyli na wyspę w XIII wieku. Później określano tak różne grupy tubylców. Spisane w XIII wieku sagi (o Grenlandczykach i o Eryku Rudym) wspominają o skrælingach, których wikingowie spotkali w Winlandii na początku XI wieku.
Kontakty ze skrælingami.
Według "Sagi o Grenlandczykach" po powrocie z Winlandii na Grenlandię Leifa Erikssona, w podróż postanowił wyruszyć jego brat Thorvald. Z 30-osobową załogą dotarł do Winlandii, gdzie przezimował w obozie Leifa. Wiosną popłynął dalej na zachód, jednak nie odnalazł żadnych śladów cywilizacji, więc powrócił na zimę do obozu. Następnego lata postanowił zbadać wschodnie i północne tereny Winlandii. Tak dotarł do pięknego, lesistego przylądka, na brzegu którego jego załoga odkryła trzy łodzie z dziewięcioma ludźmi. Ośmiu udało im się schwytać i zabić, ale jeden z nich uciekł. Wkrótce potem tubylcy, których wikingowie nazwali skrælingami powrócili w większej liczbie i zaatakowali ludzi Thorvalda. On sam został śmiertelnie ranny i pochowany w Winlandii, a załoga powróciła na Grenlandię.
Thorfinn Karlsefni.
Thorfinn Karlsefni był pierwszym nordyckim badaczem, który podjął się próby trwałego skolonizowania Winlandii, odkrytej przez Leifa Erikssona. Podczas swojej wyprawy również natknął się na Skrælingów, z którymi do pewnego czasu utrzymywał przyjazne kontakty handlowe. "Saga o Eryku Rudym" mówi, że zabronił swoimi ludziom jedynie handlu bronią, więc wymieniali swoje czerwone ubrania na futra. Pewnego dnia z lasu wybiegł głośno ryczący byk należący do Karlsefniego i jego towarzyszy, który tak przeraził skrælingów, że uciekli do swoich łodzi i odpłynęli. Po trzech tygodniach powrócili w ogromnej liczbie i zaatakowali wikingów. Doszło do walki, podczas której Karlsefni musiał się wycofać, jednakże dzięki odwadze Freydis, córce Eryka Rudego, która stawiła im czoła, napastnicy uciekli. Po tym wydarzeniu wyprawa Karlsefniego powróciła na Grenlandię.

</doc>
<doc id="297737" url="https://pl.wikipedia.org/wiki?curid=297737" title="Skrælingar">
Skrælingar



</doc>
<doc id="297739" url="https://pl.wikipedia.org/wiki?curid=297739" title="Skraeling">
Skraeling



</doc>
<doc id="297740" url="https://pl.wikipedia.org/wiki?curid=297740" title="Skraelingar">
Skraelingar



</doc>
<doc id="297754" url="https://pl.wikipedia.org/wiki?curid=297754" title="Katechumen">
Katechumen



</doc>
<doc id="297758" url="https://pl.wikipedia.org/wiki?curid=297758" title="Plessis-Trévise">
Plessis-Trévise



</doc>
<doc id="297759" url="https://pl.wikipedia.org/wiki?curid=297759" title="Plessis-Pâté">
Plessis-Pâté



</doc>
<doc id="297760" url="https://pl.wikipedia.org/wiki?curid=297760" title="Plessis-Bouchard">
Plessis-Bouchard



</doc>
<doc id="297761" url="https://pl.wikipedia.org/wiki?curid=297761" title="Plessier-Huleu">
Plessier-Huleu



</doc>
<doc id="297764" url="https://pl.wikipedia.org/wiki?curid=297764" title="TurboDBAdmin">
TurboDBAdmin

TurboDBAdmin to napisany w PHP (z wykorzystaniem technologii AJAX) menedżer baz danych. Umożliwia proste zarządzanie danymi w bazie, posiada prosty i intuicyjny interfejs.

</doc>
<doc id="297765" url="https://pl.wikipedia.org/wiki?curid=297765" title="Dariusz Fornalak">
Dariusz Fornalak

Dariusz Henryk Fornalak (ur. 15 października 1965 w Katowicach) – polski piłkarz i trener. Występował na pozycji środkowego pomocnika, lub obrońcy, dwukrotny reprezentant Polski.
Kariera piłkarska.
Jako piłkarz najdłużej grał w drużynie Ruchu Chorzów – spędził tam 12 sezonów (1983–1995), rozegrał 298 meczów i strzelił 12 bramek. W tym czasie został także powołany do reprezentacji Polski na mecze z Gwatemalą i Meksykiem. Z Ruchem zdobył tytuł Mistrza Polski w 1989 roku. Z drużyny odszedł w atmosferze skandalu będąc nieoficjalnie oskarżonym o sprzedanie meczu z Górnikiem Zabrze wraz z Mirosławem Mosórem i Dariuszem Gęsiorem. Według relacji ostatniego z nich: „Okoliczności odejścia z Ruchu nie były najbardziej przyjemne, ale ja do tych spraw już nie wracam. Najważniejsze dla mnie było, że jak potem przyjechałem na Cichą z nowym klubem, to kibice przyjęli mnie ciepło, natomiast wygwizdali działaczy, którzy nas tak źle potraktowali”.
Kariera trenerska.
Powrócił w 2003 r., po trzecim w historii spadku Ruchu do II ligi, w charakterze II trenera u boku Jerzego Wyrobka. Po rezygnacji Wyrobka ze stanowiska, od 5 maja do 22 listopada 2005 Dariusz Fornalak był pierwszym trenerem Ruchu, jednak po wyjazdowej porażce 1:2 z Polonią Bytom został zwolniony.
W sezonie 2006/2007 został trenerem bytomskiej Polonii, zastępując na ławce trenerskiej Michała Probierza, który został trenerem Widzewa Łódź. W rundzie jesiennej zajął z Polonią piąte miejsce w tabeli II ligi.
Wiosną tylko dopełnił dzieła i bytomianie po raz pierwszy od 21 lat awansowali w sezonie 2007/2008 do Ekstraklasy, a Fornalak rozpoczął kurs mający na celu uzyskanie licencji trenerskiej UEFA Pro Licence.
Został zwolniony w grudniu 2007 r. ze stanowiska, a jego miejsce zajął Michał Probierz.
21 czerwca 2010 r. został trenerem GKS-u Katowice. 28 sierpnia 2010 po przegranym meczu ligowym z Podbeskidziem Bielsko–Biała (1:6) podał się do dymisji.
Od 24 maja 2011 do 30 czerwca 2012 pełnił funkcję pierwszego trenera Polonii Bytom. W latach 2013–2014 Fornalak pełnił funkcję asystenta trenera Ján Kociana w Ruchu Chorzów. Pod koniec 2014 roku, przeniósł się do Pogoni Szczecin, gdzie również został asystentem słowackiego szkoleniowca. Piątego kwietnia 2018 roku został trenerem Ruchu Chorzów, gdzie pracował do 1 listopada 2018 roku.

</doc>
<doc id="297768" url="https://pl.wikipedia.org/wiki?curid=297768" title="Alan Bean">
Alan Bean

Alan LaVern Bean (ur. 15 marca 1932 w Wheeler w stanie Teksas, zm. 26 maja 2018 w Houston) – amerykański astronauta, komandor United States Navy, czwarty człowiek, który stanął na powierzchni Księżyca (19 listopada 1969). Po zakończeniu kariery zajmował się malarstwem.
Dzieciństwo i młodość.
Urodził się teksaskim Wheeler, jako syn Frances Caroline Murphy i Arnolda Horace'a Beana, naukowca, który pracował w U.S. Soil Conservation Service (amer. Służba Ochrony Gleby). Arnold Bean służył jako żołnierz w czasie II wojny światowej, a jego syn Alan od najmłodszych lat fascynował się samolotami bojowymi. Robił modele samolotów z lekkiej balsy, starannie je malował, a na koniec wieszał na cieniutkich drutach pod sufitem sypialni.
Rodzina.
Wczesną wiosną roku 1955 (19 kwietnia) poślubił swoją dziewczynę z college'u, Sue Ragsdale, cheerleaderkę z Uniwersytetu Teksańskiego. Tydzień przed Bożym Narodzeniem tego roku (18 grudnia), urodził się ich syn Clay Arnold. Córka Amy Sue urodziła się w 1963 r.
Loty załogowe.
Apollo 12.
W dniach 14–24 listopada 1969 r. odbył swój pierwszy lot kosmiczny na pokładzie statku Apollo 12. Był pilotem modułu księżycowego. Funkcję dowódcy misji pełnił Charles Conrad, zaś pilotem modułu dowodzenia był Richard Gordon. Był to drugi lot kosmiczny, podczas którego dwóch astronautów wylądowało na powierzchni Księżyca. Alan Bean był czwartym człowiekiem, który postawił swoją stopę na Srebrnym Globie. 18 listopada 1969 r. moduł księżycowy „Intrepid” wylądował na Oceanie Burz zaledwie 163 metry od sondy kosmicznej Surveyor 3, która dotarła tam 19 kwietnia 1967 r. Krótko po wyjściu astronautów na powierzchnię Księżyca Bean uruchomił kamerę telewizyjną, ale podczas jej ustawiania, przypadkowo na moment skierował ją w stronę Słońca. Doprowadziło to do jej uszkodzenia i w efekcie na Ziemię nie docierał żaden obraz. Astronauci przebywali na Księżycu przez ponad 31 godzin. Podczas dwóch wyjść zebrali z jego powierzchni 34,4 kg próbek gruntu i skał. Na Ziemię przywieźli także elementy zdemontowane z sondy Surveyor 3 (kamerę i próbnik gruntu). 24 listopada kabina załogowa Apolla 12, „Yankee Clipper”, opadła na wody Oceanu Spokojnego. Wysoka fala spowodowała, że kapsuła z astronautami początkowo znalazła się czubkiem w dół i dopiero napełnienie pływaków spowodowało, iż odwróciła się do prawidłowej pozycji.
14 listopada 1969 r. piorun 2-krotnie uderzył w startujący Apollo 12 (najpierw w 36, a następnie w 52 sekundzie lotu), co mogło przerwać misję z Cape Canaveral, pierwszą od lądowania Apollo 11 na Księżycu, 4 miesiące wcześniej. Bean, jako inżynier systemów statku kosmicznego, szybko przełączył się na zapasowe źródło zasilania, oszczędzając ogniwa paliwowe misji i przywracając tym samym telemetrię statku. Jego działania umożliwiły kontynuowanie misji księżycowej Apollo 12.
Skylab 3.
28 lipca 1973 r. wystartował do swojej drugiej misji kosmicznej oznaczonej jako Skylab SL-3. Był jej dowódcą. Na pokładzie statku Apollo towarzyszyli mu Owen Garriott i Jack Lousma. Podczas rekordowej, jak na tamte czasy, misji astronauci prowadzili liczne badania naukowe z dziedziny astronomii i biologii (m.in. dotyczyły one wpływu nieważkości na organizm ludzki). Podczas lotu Bean przez blisko trzy godziny pracował na zewnątrz stacji orbitalnej. 25 września, po ponad 59 dniach lotu, trójka astronautów powróciła na Ziemię, szczęśliwie wodując na Ocenie Spokojnym.
Po opuszczeniu NASA.
Po odejściu w 1981 r. z NASA niemal cały wolny czas poświęcał malarstwu. Miał własną pracownię w Houston. Tematem jego obrazów są loty kosmiczne, ze szczególnym uwzględnieniem misji Apollo. Jego obrazy można obejrzeć również w Internecie.

</doc>
<doc id="297775" url="https://pl.wikipedia.org/wiki?curid=297775" title="Peter Drucker">
Peter Drucker

Peter Ferdinand Drucker (ur. 19 listopada 1909 w Wiedniu, zm. 11 listopada 2005 w Claremont) – ekspert ds. zarządzania, wykładowca akademicki, badacz procesów organizacji i zarządzania w korporacjach oraz organizacjach "non-profit". Uważany za jednego z najwybitniejszych myślicieli i teoretyków zarządzania XX wieku.
Życiorys.
Peter Drucker uzyskał stopień doktorski na Uniwersytecie Frankfurckim. Pracował jako dziennikarz w Niemczech, jednak po dojściu do władzy Adolfa Hitlera w 1933 wyjechał do Wielkiej Brytanii. W 1937 przeprowadził się do Stanów Zjednoczonych, gdzie rozpoczął pracę jako korespondent kilku brytyjskich gazet, ekonomista i konsultant. Od 1942 wykładowca w Bennington College, od 1952 – profesor zarządzania na Uniwersytecie Nowojorskim. Od 1971 wykładał w Claremont Graduate University
W swoich publikacjach przedstawiał nową rolę menedżera w organizacji. Wskazywał na złożoność zadań wpisanych w funkcje menedżerskie oraz na złożoność procesów zarządzania we współczesnej gospodarce rynkowej. Dowodził, jak znaczącym potencjałem dysponuje przedsiębiorstwo oraz, jakie możliwości postępu kryje w sobie zarządzanie.
Był autorem ponad 30 książek i artykułów podkreślających potrzebę innowacyjności, przedsiębiorczości i nowych strategii działania w szybko zmieniającym się świecie. Określano go jako wizjonera zarządzania za podkreślenie wagi osobistego zaangażowania pracowników dla sukcesu organizacji.
Drucker uważał, że podstawowe znaczenie dla prowadzenia biznesu jest zaspokojenie potrzeb klienta, który określa wartość, za którą jest gotów zapłacić. Był twórcą koncepcji zarządzania przez cele (ang. "management by objectives", MBO), którą opisał w książce "The Practice of Management" (1954). Jako jeden z pierwszych teoretyków zarządzania podkreślił – w swojej książce "Landmarks of Tomorrow" (1959) – znaczenie wiedzy w procesie produkcji. Był także autorem pojęcia „pracownik wiedzy” (ang. "knowledge worker").
Jedną z jego największych fascynacji był wolontariat oraz organizacje "non-profit". Drucker uważał, że wolontariat daje ludziom ogromną szansę rozwoju osobistego i uczenia się, pozwala na samorealizację oraz wzmocnienie relacji z innymi ludźmi. Rekomendował angażowanie się w wolontariat menedżerom.
Prezydent George W. Bush odznaczył Druckera w 2002 Medalem Wolności. Okrzyknięto go wówczas „najwybitniejszym pionierem teorii zarządzania na świecie”.
Podstawowe założenia.
Peter Drucker wyróżnił siedem cech, które charakteryzują dobre zarządzanie:

</doc>
<doc id="297777" url="https://pl.wikipedia.org/wiki?curid=297777" title="Marmelade">
Marmelade

Marmelade – niewielkie miasteczko, będące stolicą okręgu o tej samej nazwie, w górzystej, północnej części Haiti, w departamencie Artibonite.
Ze względu na żyzne ziemie miasto jest znacznym ośrodkiem rolnictwa i upraw, szczególnie ryżu, choć w ostatnich latach, ze względu na niestabilną sytuację polityczno-gospodarczą kraju, doszło do spadku powierzchni upraw, dewastacji drzewostanu, itp. W ostatnim czasie przy wsparciu zagranicznym podejmuje się próby ożywienia lokalnej gospodarki, poprzez wspieranie prywatnych inicjatyw, mających na celu m.in. zwiększenie plonów.
W przeszłości miastem władał jako książę Henri Christophe, jeden z późniejszych prezydentów kraju.

</doc>
<doc id="297783" url="https://pl.wikipedia.org/wiki?curid=297783" title="Leniwiec (zespół muzyczny)">
Leniwiec (zespół muzyczny)

Leniwiec – grupa muzyczna z Jeleniej Góry grająca muzykę punk, rock, reggae, ska, folk. Zespół tworzy piosenki o przesłaniu antyrasistowskim oraz piosenki o zabarwieniu humorystycznym. W sześć lat po powstaniu Leniwiec nagrał swój debiutancki album "Z tarczą lub na tarczy". Po jego wysłuchaniu przez Jurka Owsiaka zespół został zaproszony na Woodstock. Zagrali oni również na największym fińskim festiwalu punkowym Puntalla. Kolejne albumy ("Uprzedzenia" i "Crazy Bros") zostały wydane w latach 2003 i 2004 przez wydawnictwo Pasażer, znanego z wydawnictw punkowych.
Leniwiec popiera akcję "Wykop Rasizm Ze Stadionów". Zespół oprócz Polski gra wiele koncertów w Niemczech i Czechach, a także wyjeżdża do innych krajów Europy. Zespół bardzo zaprzyjaźnił się z zespołem punkowym Houba z Czech, z którym czasem grają wspólne koncerty w Czechach i Polsce.
W 2008 roku do zespołu dołączyli Agnieszka Szpargała i Paweł Wrocławski. W 2010 roku zespół podpisał kontrakt z wydawnictwem Mystic Production, a w 2011 roku ukazała się płyta pt. „Droga”. W grudniu 2011 roku z zespołu odeszli: perkusista Jarek Oczoś i basista Krzysztof Herezo, ich miejsce w zespole zajęli: Jakub Matusiak oraz Wojciech Wiktorski (członek oryginalnego składu zespołu).
W maju 2013 roku, nakładem Mystic Production, ukazała się płyta „Rozpaczliwie Wolny. Piosenki Edwarda Stachury”. W 2016 r. zespół wydał album "Raj". Autorem tekstów większości piosenek tej płyty jest Paweł Jasiński.
W 2018 roku z zespołu odeszła Agnieszka Szpargała.

</doc>
<doc id="297797" url="https://pl.wikipedia.org/wiki?curid=297797" title="Walerij Gazzajew">
Walerij Gazzajew

Walerij Gieorgiewicz Gazzajew (, , ur. 7 sierpnia 1954 w Ordżonikidze, ob. Władykaukaz) – radziecki piłkarz występujący na pozycji napastnika, oraz trener piłkarski pochodzenia osetyjskiego. 
Jako zawodnik grał m.in. w Lokomotiwie Moskwa i Dynamie Moskwa oraz w młodzieżowej reprezentacji ZSRR, z którą dwukrotnie zdobył tytuł mistrza Europy. Po zakończeniu kariery piłkarskiej pracował jako trener na przemian w Dynamie Moskwa i Spartaku-Ałanii Władykaukaz. Z tym drugim klubem wywalczył w 1995 mistrzostwo kraju. Od 2002 do 2003 był selekcjonerem reprezentacji Rosji; podał się do dymisji po porażkach z Albanią i Gruzją w połowie eliminacji do Euro 2004. Największe sukcesy odniósł po rozstaniu z kadrą, kiedy został trenerem CSKA Moskwa. Po zdobyciu wszystkich najważniejszych trofeów krajowych, w 2005 doprowadził ten klub do zwycięstwa w Pucharze UEFA.
Kariera piłkarska.
Był napastnikiem m.in. Spartaku Ordżonikidze, Lokomotiwu Moskwa i Dynama Moskwa, z którym w 1984 zdobył Puchar Związku Radzieckiego. W ciągu całej piłkarskiej kariery w Wyższej Lidze rozegrał 283 mecze i strzelił 89 goli.
W reprezentacji ZSRR wystąpił w 8 meczach, w których strzelił 4 gole. Z drużynami młodzieżowymi wywalczył mistrzostwo Europy w 1976 (U-21) i 1980 (U-23). Ponadto brał udział w Igrzyskach Olimpijskich 1980 w Moskwie, gdzie piłkarze ZSRR zdobyli brązowy medal.
Piłkarską karierę zakończył w 1986, w wieku 32 lat.
Kariera szkoleniowa.
W 1987 został szkoleniowcem drużyny juniorów w Dynamie Moskwa. Dwa lata później rozpoczął pracę w charakterze trenera pierwszego zespołu w Spartaku Ordżonikidze, z którym w 1990 awansował do radzieckiej ekstraklasy. Po krótkiej przygodzie z Dynamem Moskwa, w 1994 powrócił do Spartaka (który zmienił nazwę na Ałania Władykaukaz) i pracował w tym klubie przez sześć lat. Już w pierwszym sezonie (1995) doprowadził go do pierwszego w historii tytułu mistrza Rosji. Rok później Ałania zajęła w lidze drugie miejsce.
Później przez półtora roku ponownie prowadził Dynamo, ale w tym czasie zdołał jedynie awansować do finału Pucharu Rosji. W 2002 rozpoczął przygodę z lokalnym rywalem Dynama CSKA Moskwa, z którym w kolejnym sezonie zdobył mistrzostwo kraju. Jednocześnie był selekcjonerem reprezentacji młodzieżowej.
Po Mundialu 2002 zastąpił Olega Romancewa na stanowisku trenera kadry A. Rosjanie efektownie rozpoczęli eliminacje do Euro 2004 od wygranych 4:2 z Irlandią i 4:1 z Albanią, jednak na przełomie marca i czerwca 2003 w trzech meczach zdobyli tylko jeden punkt; odnieśli dwie porażki ze znaczniej niżej rozstawionymi rywalami (1:3 z Albanią i 0:1 z Gruzją) oraz remis 2:2 ze Szwajcarią. Gazzajewowi zarzucano zbyt radykalne odmłodzenie zespołu. W sierpniu po przegranej w meczu towarzyskim z Izraelem podał się do dymisji. Był selekcjonerem dokładnie przez rok, w ciągu którego reprezentacja rozegrała dziewięć meczów (4 zwycięstwa – 2 remisy – 3 porażki).
W 2004 ponownie został trenerem CSKA Moskwa. W ciągu dwu sezonów zespół zdobył wszystkie najważniejsze trofea krajowe (mistrzostwo i Puchar Rosji w 2005 oraz Superpuchar Rosji w 2004), a wkrótce – po zwycięstwie 3:1 nad Sportingiem – sięgnął po Puchar UEFA. Gazzajew wprowadził do zespołu wielu młodych piłkarzy, nierzadko nastolatków (bramkarz Igor Akinfiejew miał 19 lat, kiedy wygrał Puchar UEFA, obrońcy – bracia Aleksiej i Wasilij Bieriezuccy 24 lata), którzy niedługo potem stali się filarami drużyny narodowej. Z bardziej doświadczonych piłkarzy w CSKA ważną rolę odgrywają jedynie obrońca Siergiej Ignaszewicz i pomocnik Rołan Gusiew. O sile ataku decydują młodzi Brazylijczycy – Vágner Love, Daniel Carvalho, Jô i Dudu Cearense. 5 grudnia 2008 ogłosił swoją rezygnację z pracy w moskiewskim klubie.
Do pracy szkoleniowej powrócił w maju 2009 – zastąpił swojego rodaka Jurija Siomina w Dynamie Kijów. 1 października 2010 roku po serii niedanych meczów podał się do dymisji

</doc>
<doc id="297798" url="https://pl.wikipedia.org/wiki?curid=297798" title="Bitwa pod Vertières">
Bitwa pod Vertières

Bitwa pod Vertèires – ostatnia bitwa wojny o niepodległość Haiti. Odbyła się pod miejscowością Vertières na północy wyspy, między armią haitańskich niewolników a siłami francuskimi 18 listopada 1803.
Haitańczycy, prowadzeni przez generała Jeana-Jacques'a Dessalinesa, zaatakowali silnie broniony francuski fort Vertières, w pobliżu przylądka François (w północnej części Haiti), przy czym od strony morza fort blokowała flota brytyjska. Po zaciętej walce pobili francuską armię kolonialną dowodzoną przez generała Donatiena de Rochambeau i zmusili ją do kapitulacji. W zwycięstwie kluczową rolę odegrała haitańska IX Półbrygada, dowodzona przez François Capois.
W rezultacie zwycięstwa i w związku z załamaniem się francuskiej władzy na wyspie, wkrótce, 1 stycznia 1804, ogłoszono niepodległość Haiti.
Na pamiątkę bitwy dzień 18 listopada obchodzony jest jako haitańskie święto narodowe, Dzień Wojska i Zwycięstwa.

</doc>
<doc id="297801" url="https://pl.wikipedia.org/wiki?curid=297801" title="Carmageddon TDR 2000">
Carmageddon TDR 2000

Carmageddon TDR 2000 – komputerowa gra akcji. Została stworzona przez Torus Games, wydana została w 2000 roku. Jest to kontynuacja gry "".
Gra została wydana w Wielkiej Brytanii 1 września 2000, 14 grudnia w Ameryce Północnej i 30 stycznia 2001 w Polsce.
Jednym z kontrowersyjnych aspektów "Carmageddonu TDR 2000" był fakt, że cywile mogli być zabijani przez zobrazowane wybuchowe kolizje, które powodowały rozrywanie ludzi. W niektórych wersjach gry w różnych krajach cywile zostali zamienieni na zombie, specjalne łaty przywróciły grę do jej oryginalnej postaci.

</doc>
<doc id="297803" url="https://pl.wikipedia.org/wiki?curid=297803" title="Pokrow (Ukraina)">
Pokrow (Ukraina)

Pokrow (ukr. Покров) – miasto na Ukrainie, w obwodzie dniepropetrowskim.
Historia.
Miejscowość została założona w 1934 roku pod nazwą Ordżonikidze (Орджонікідзе). Od 1938 roku miejscowość posiada status osiedla typu miejskiego. Miasto od 1956.
W 1989 liczyła 45 806 mieszkańców.
W 2013 liczyła 41 374 mieszkańców.
W dniu 2 kwietnia 2016 roku pod obecną nazwą Pokrow.

</doc>
<doc id="297804" url="https://pl.wikipedia.org/wiki?curid=297804" title="Gitara dwunastostrunowa">
Gitara dwunastostrunowa

Gitara dwunastostrunowa – gitara, w której zamiast tradycyjnych sześciu występuje dwanaście strun (każda struna jest zdwojona). Wszystkie struny są strojone unisono, przy czym dwie najwyższe w interwale prymy, a pozostałe w interwale oktawy: E-e, A-a, d-d1, g-g1, h-h, e1-e1 (inny zapis wysokości dźwięków: E3-E2, A3-A2, D4-D3, G4-G3, B3-B3, E4-E4).

</doc>
<doc id="297805" url="https://pl.wikipedia.org/wiki?curid=297805" title="DeviantArt">
DeviantArt

DeviantArt (w latach 2001–2014 deviantART) – społeczność internetowa dla artystów. Została ona uruchomiona 7 sierpnia 2000 roku przez Scotta Jarkoffa (jark) i Matta Stephensa (matteo). Obecnym CEO jest Angelo Sotira.
Ideą serwisu jest zapewnienie artystom miejsca na prezentowanie i dyskusję na temat swoich prac oraz budowanie społeczności takich osób. W sierpniu 2008 r. serwis miał 8 mln użytkowników, wystawiających w swoich galeriach ponad 62 mln prac, natomiast w sierpniu 2010 roku liczba użytkowników przekraczała 14,5 mln przy 100 mln prac. Dziennie na serwery zostaje przesłanych około 140 tys. prac.
Ważnym aspektem serwisu jest jego różnorodność, zarówno pod względem dziedzin sztuki zamieszczanych tam prac, jak i poziomu ich wykonania. Jest więc miejscem pozwalającym zarówno promować się i zarabiać (dzięki sprzedaży swoich prac) profesjonalnym artystom, oraz kształcić się początkującym amatorom.
Kategorie prac.
Dodając prace do swoich galerii użytkownicy klasyfikują je korzystając z następujących kategorii (każda posiada większą liczbę podkategorii):
W końcówce października 2011 została wprowadzona kategoria "Journals" ("Dzienniki"), pozwalająca wyszukiwać wpisy użytkowników do ich dzienników. Wcześniej funkcja dzienników nie była zintegrowana z wyszukiwaniem, a także nie można było dodawać wpisów do ulubionych ("Favourites"). Dodano także inne funkcje.
DeviantArt Eclipse.
Na początku listopada 2018 roku DeviantArt uruchomił stronę promocyjną prezentującą nową aktualizację, zatytułowaną „Eclipse”. Na stronie można było zaobserwować co będzie obejmowała aktualizacja - minimalistyczny design, tryb ciemny, zmodyfikowano edycję CSS, usprawniono filtrowanie poprzez „Love Meter”, nagłówki w profilu i wiele inne kosmetyczne zmiany i usprawnienia. Aktualizacja miała również zawierać brak reklam ze stron trzecich oraz ulepszone funkcje dla użytkowników z rangą CORE.
14 listopada 2018 beta wersja aktualizacji stała się dostępna dla użytkowników z rangą CORE, którzy wyrazili chęć udziału w beta testach. 21 października 2018 strona ogłosiła, że ponad 4000 użytkowników wypróbowało eclipse oraz strona otrzymała ponad 1700 indywidualnych formularzy zwrotnych odnośnie do błędów, propozycji usprawnień oraz ocen. 6 marca 2019 DeviantArt oficjalnie uruchomił Eclipse dla wszystkich użytkowników z możliwością zmiany strony na stary wygląd.
20 maja 2020 stara strona została wyłączona z użytku, pozostawiono dostępną tylko wersję Eclipse. Aktualizacja spotkała się z dużą niechęcią ze strony społeczności, która za główne jej powody uznała trudności w nawigowaniu, zbytnie uproszczenie wyglądu strony (co miało uczynić stronę „mało profesjonalną") oraz szereg innych problemów. Spowodowało to odejście wielu artystów korzystających z platformy.

</doc>
<doc id="297806" url="https://pl.wikipedia.org/wiki?curid=297806" title="Oleg Romancew">
Oleg Romancew

Oleg Iwanowicz Romancew (ros. "Олег Иванович Романцев", ur. 4 stycznia 1954 w Gawriłowskoje) - rosyjski piłkarz występujący na pozycji lewego obrońcy, i trener piłkarski. Jako zawodnik najdłużej związany był ze Spartakiem Moskwa, z którym w 1979 wywalczył mistrzostwo Związku Radzieckiego. Rok później grał na Igrzyskach Olimpijskich, na których radzieccy piłkarze zdobyli brązowy medal. Po zakończeniu kariery piłkarskiej rozpoczął pracę szkoleniową. W latach 90. był trenerem Spartaka Moskwa, który za czasów jego kadencji (1989-1995 i 1997-2003) dziewięciokrotnie zdobył tytuł mistrza kraju oraz dotarł do półfinałów Pucharu UEFA, Ligi Mistrzów i Pucharu Zdobywców Pucharów. Dwukrotnie (1994-1996 i 1999-2002) pełnił obowiązki selekcjonera reprezentacji Rosji; wystąpił z nią - bez sukcesów - na Euro 1996 i Mundialu 2002. Przez wielu obserwatorów był nazywany najpotężniejszym człowiekiem w piłkarskiej Rosji lat 90. Po mistrzostwach świata jego pozycja osłabła; niedługo potem odszedł ze Spartaka, a krótkie przygody szkoleniowe w Saturnie Ramienskoje i Dynamie Moskwa zakończyły się niepowodzeniem.
Kariera piłkarska.
Najdłużej - łącznie przez siedem lat - związany był ze Spartakiem Moskwa, w którego barwach w 1979 zdobył mistrzostwo Związku Radzieckiego. Od 1979 pełnił funkcję kapitana zespołu. W latach 1980-1982 dziewięciokrotnie zagrał w reprezentacji Związku Radzieckiego. W 1980 brał udział w Igrzyskach Olimpijskich, na których radzieccy piłkarze zdobyli brązowy medal.
Karierę sportową zakończył w 1983 w wieku 29 lat.
Sukcesy piłkarskie.
W barwach Spartaka Moskwa w Wyższej Lidze ZSRR rozegrał 165 meczów i strzelił 6 goli.
W reprezentacji ZSRR od 1980 do 1982 rozegrał 9 meczów – uczestnik Igrzysk Olimpijskich 1980 (brązowy medal) oraz Mundialu 1982 (druga runda).
Kariera szkoleniowa.
W 1984 został namówiony przez Nikołaja Starostiaka na rozpoczęcie pracy szkoleniowej w Krasnoj Presnii Moskwa. Później krótko prowadził też Spartak Ordżonikidze, ale największe sukcesy odnosił ze Spartakiem Moskwa, którego trenerem był łącznie przez dwanaście lat.
Od 1988 do 1995 Spartak czterokrotnie zdobywał tytuł mistrza kraju oraz dwa razy osiągał półfinał europejskich pucharów. Wielu wychowanków Romancewa niedługo potem zadebiutowało w drużynie narodowej.
Po nieudanym dla Rosjan Mundialu 1994 do dymisji podał się selekcjoner reprezentacji Rosji Paweł Sadyrin, a jego następcą został Romancew. Awansował z nią do Euro 1996, ale w Anglii jego podopieczni wywalczyli tylko jeden punkt, po dwu porażkach z Włochami i Niemcami oraz remisie z Czechami. Romancewa oskarżano o faworyzowanie piłkarzy Spartaka oraz kilka nieodpowiedzialnych decyzji kadrowych, jak brak wyboru pierwszego bramkarza i konflikt z liderem ataku Siergiejem Kiriakowem, który po pierwszym meczu wrócił do domu. Po turnieju Romancew złożył dymisję i powrócił do Spartaka.
W latach 1997-2003 klub zdobył kolejnych pięć tytułów mistrza Rosji oraz dotarł do półfinału Pucharu UEFA. W 1999, kiedy Rosjanie słabo rozpoczęli eliminacje do Euro 2000, ponownie został selekcjonerem kadry, nie rezygnując z prowadzenia Spartaka. Romancewa nazywano najpotężniejszym człowiekiem w piłkarskiej Rosji, bowiem w tym czasie był nie tylko trenerem reprezentacji i najsilniejszego klubu w kraju, ale także - od 1997 - jego prezesem.
Reprezentacja pechowo (w ostatnim meczu z Ukrainą w ostatniej minucie straciła gola, który sprawił, że spadła na trzecie miejsce w tabeli, nie premiowane nawet grą w barażach) przegrała kwalifikacje do mistrzostw Europy, ale mimo to Romancew pozostał na swoim stanowisku. Niedługo potem wygrał eliminacje do Mundialu 2002. Drużyna, oparta na doświadczonych zawodnikach, którzy grali w Spartaku w latach 90. (Jurij Kowtun, Jurij Nikiforow, Wiktor Onopko, Aleksandr Mostowoj, Władimir Biescziastnych), wygrała tylko pierwszy mecz (z Tunezją) i po porażkach z Japonią i Belgią odpadła już w pierwszej rundzie. Krytycy trenera zarzucali mu autorytaryzm oraz zbytnie przywiązanie do starszych piłkarzy i trzymanie na ławce rezerwowych młodych Syczowa, Siennikowa i Izmajłowa. Po mistrzostwach Romancew odszedł do Spartaka. Pracował w nim jeszcze przez rok, po czym w 2003 zrezygnował zarówno z funkcji pierwszego trenera i prezesa.
Później krótko prowadził Saturn Ramienskoje (wrzesień 2003 - luty 2004) i Dinamo Moskwa (październik 2004 - maj 2005).
W grudniu 2006 został trenerem trzecioligowej Niki Moskwa.

</doc>
<doc id="297812" url="https://pl.wikipedia.org/wiki?curid=297812" title="Przejścia graniczne Słowacji">
Przejścia graniczne Słowacji

Granice Słowacji z Czechami, Polską, Węgrami i Austrią są od 21 grudnia 2007 wewnętrznymi granicami strefy Schengen. W myśl art. 2 układu z Schengen na granicach tych nie prowadzi się kontroli paszportowej ani celnej, a ich przekraczanie jest dozwolone w każdym miejscu i o każdym czasie; wobec tego nie ma na nich przejść granicznych.
Od 1 maja 2004 granice Słowacji z Czechami, Polską, Węgrami i Austrią są wewnętrznymi granicami Unii Europejskiej. Do czasu przystąpienia Słowacji do układu Schengen na tych granicach służby słowackie prowadziły tylko kontrolę paszportową.
Granicą zewnętrzną Unii Europejskiej i jednocześnie strefy Schengen jest obecnie tylko granica słowacko-ukraińska, na której jest dokonywana kontrola celna i paszportowa.
Słowackie przejścia graniczne były z reguły otwarte przez całą dobę, dla ruchu towarowego i osobowego, dla obywateli wszystkich państw świata. Odstępstwa od tej zasady zaznaczono niżej. Wykaz nie obejmuje przejść dla ruchu turystycznego i obsługujących tzw. mały ruch graniczny ani przejść granicznych w międzynarodowych portach lotniczych.

</doc>
<doc id="297815" url="https://pl.wikipedia.org/wiki?curid=297815" title="Wolny Związek Zawodowy &quot;Sierpień 80&quot;">
Wolny Związek Zawodowy &quot;Sierpień 80&quot;



</doc>
<doc id="297818" url="https://pl.wikipedia.org/wiki?curid=297818" title="Krzem polikrystaliczny">
Krzem polikrystaliczny

Krzem polikrystaliczny popularnie zwany polikrzemem – polikrystaliczna postać krzemu o wysokiej czystości, jest stosowany w fotowoltaice oraz jako surowiec do produkcji krzemu monokrystalicznego.
Technicznie "polikrzem", to zlepek monokryształów krzemu o rozmiarach od 1 µm do nawet 100 µm, między którymi występuje niemal całkowicie amorficzny krzem.
Bloki krzemu, w którym występują monokryształy krzemu o rozmiarach rzędu 10 nm - 1 µm, które są poprzedzielane amorficznym krzemem jest nazywany mikrokrystalicznym krzemem lub nanokrystalicznym krzemem.
Polikrystaliczny krzem wykorzystywany jest do produkcji paneli fotowoltaicznych polikrystalicznych. Ogniwa w tym przypadku produkowane są z płytek zawierających wiele pojedynczych kryształów krzemu. Połączenie dużej liczby kryształów sprawia, że elektrony mają mniejszą swobodę przemieszczania się, przez co wydajność tych paneli jest mniejsza w porównaniu do paneli monokrystalicznych, które stanowią monokryształ krzemu.

</doc>
<doc id="297819" url="https://pl.wikipedia.org/wiki?curid=297819" title="Wolny Związek Zawodowy Sierpień 80">
Wolny Związek Zawodowy Sierpień 80



</doc>
<doc id="297820" url="https://pl.wikipedia.org/wiki?curid=297820" title="WZZ Sierpień 80">
WZZ Sierpień 80



</doc>
<doc id="297824" url="https://pl.wikipedia.org/wiki?curid=297824" title="WZZ &quot;Sierpień 80&quot;">
WZZ &quot;Sierpień 80&quot;



</doc>
<doc id="297826" url="https://pl.wikipedia.org/wiki?curid=297826" title="Jerzy Piskorz-Nałęcki">
Jerzy Piskorz-Nałęcki

Jerzy Wojciech Piskorz-Nałęcki (ur. 5 marca 1930 w Warszawie, zm. 26 września 2019 w Szczecinie) – polski inżynier, doktor nauk technicznych, projektant statków morskich, wynalazca, pedagog, publicysta, poseł na Sejm PRL VI i VII kadencji.
Życiorys.
Po ukończeniu w 1947 gimnazjum w Warszawie, a w 1950 Państwowego Liceum Budownictwa Okrętowego „Conradinum” w Gdańsku został skierowany na studia do Instytutu Inżynierów Floty Morskiej w Odessie na Wydział Budowy Okrętów, który ukończył w 1956 z wyróżnieniem, uzyskując dyplom inżyniera. W 1966 uzyskał stopień doktora nauk technicznych na Wydziale Budowy Okrętów Politechniki Gdańskiej.
W maju 1956 rozpoczął pracę w Stoczni Szczecińskiej jako mistrz na Wydziale Obróbki Kadłubów. Następnie był technologiem, konstruktorem, głównym projektantem, Dyrektorem Technicznym Stoczni a potem przez 18 lat, Generalnym Projektantem i Kierownikiem Biura Projektowo-Konstrukcyjnego Stoczni.
Osobisty dorobek projektowy Jerzego Piskorza-Nałęckiego to:
W 1982 stworzył własne, prywatne biuro projektowe „Marine Consultants”. Powstał w nim projekt masowca „Ziemia Górnośląska” – 26 000 DWT, w oparciu o który zbudowano 3 jednostki tego typu w stoczni „Pendik” w Stambule, w Turcji dla Polskiej Żeglugi Morskiej.
Stworzył projekty dwu systemów wydobywania konkrecji polimetalowych z dna Pacyfiku (z głębokości 4000 m) oraz projekt statku z pomocniczym napędem rotorowym.
W latach 1991–1995 Jerzy Piskorz-Nałęcki prowadził własną firmę „Marmet” w Szczecinie zajmującą się projektowaniem i budową statków. Współpracował ze Stocznią Szczecińską i ze stoczniami niemieckimi w Berlinie, w Berne (k. Bremy) i w Stralsundzie, dostarczając im sekcje kadłubów statków i wysyłając zespoły pracowników do ich montażu.
Od 1993 był właścicielem i projektantem firmy projektowo-konsultingowej „Marcon”, gdzie opracował projekt statku szkolno-badawczego „Nawigator XXI”, zbudowany w 1997 przez Gdańską Stocznię „Remontową” dla Akademii Morskiej w Szczecinie.
W latach 1976–1991 był wykładowcą projektowania okrętów, a następnie profesorem kontraktowym w Instytucie Okrętowym Politechniki Szczecińskiej, a w latach 1994–1995 wykładowcą projektowania okrętów w Akademii Morskiej w Szczecinie.
Wydał książkę "Niezatapialność statków" (Wydawnictwo Morskie 1976) i skrypt „Projektowanie statków morskich” (Wydawnictwo Politechniki Szczecińskiej 1981–1982). Posiada 35 patentów krajowych i zagranicznych i tyleż publikacji w fachowych czasopismach krajowych i zagranicznych lub referatów na krajowych i międzynarodowych konferencjach naukowych.
Wydał książki "Potopy" (2005) oraz "Prawdziwa historia Arki Noego" (2007), obie tłumaczone na język angielski. Jest współtwórcą Pomnika Czynu Polaków w Szczecinie.
W latach 1972–1980 był posłem na Sejm PRL VI i VII kadencji. Był inicjatorem i autorem ustawy o polskiej morskiej strefie ekonomicznej na Bałtyku oraz współautorem ustawy o morskiej granicy Państwa. Był członkiem Polskiej Zjednoczonej Partii Robotniczej (od 1952; w 1964 był delegatem na jej IV Zjazd) i Stowarzyszenia Inżynierów i Techników Mechaników Polskich.
Odznaczony m.in.: Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem Komisji Edukacji Narodowej oraz innymi medalami i odznaczeniami honorowymi.
Zmarł 26 września 2019, pochowany został 1 października na Cmentarzu Centralnym w Szczecinie (kwatera 12 A).
Życie prywatne.
Syn Józefa i Janiny. Józef, członek Polskiej Organizacji Wojskowej, uczestnik wojny polsko-bolszewickiej w 1920, oficer Wojska Polskiego, inżynier, w czasie okupacji więzień Pawiaka, powieszony przez hitlerowców publicznie w Warszawie w październiku 1942. Był żonaty od 1955. Żona Ludmiła z domu Zubricka, absolwentka Uniwersytetu Wrocławskiego, doktor nauk humanistycznych, odznaczona Medalem Komisji Edukacji Narodowej i innymi odznaczeniami. W 2005 małżonkowie Piskorz-Nałęccy zostali przez Prezydenta RP odznaczeni Medalami za Długoletnie Pożycie Małżeńskie. Mają syna Wojciecha.

</doc>
<doc id="297829" url="https://pl.wikipedia.org/wiki?curid=297829" title="Julian Aleksandrowicz">
Julian Aleksandrowicz

Julian Aleksandrowicz, ps. „Doktor Twardy” (ur. 20 sierpnia 1908 w Krakowie, zm. 18 października 1988 tamże) – polski lekarz internista, profesor nauk medycznych, filozof medycyny i hematolog.
Życiorys.
Pochodził z rodziny żydowskiej. W 1933 ukończył studia na Wydziale Lekarskim Uniwersytetu Jagiellońskiego. Podczas II wojny światowej walczył w kampanii wrześniowej. Był więziony w getcie krakowskim, z którego uciekł i został aktywnym członkiem Armii Krajowej, odznaczony później orderem Virtuti Militari i innymi medalami. W ucieczce z getta pomógł mu dr Ludwik Żurowski, który znalazł mu schronienie z najbliższą rodziną w mieszkaniu profesora Andrzeja Stopki. W latach 1947–1949 był lekarzem uzdrowiskowym w Kudowie-Zdroju.
Autor wielu książek, m.in.: "Nie ma nieuleczalnie chorych", "Sumienie ekologiczne", "Wszechstronna nadzieja", "Kuchnia i medycyna" (wspólnie z Ireną Gumowską), "Wiedza stwarza nadzieję" (1975, tom 278 serii wydawniczej Omega) oraz ostatniej, którą napisał: "U progu medycyny jutra" (wspólnie z Harrym Dudą). Wspomnienia z okresu okupacji zawarł w wydanej w 1962 roku książce "Kartki z dziennika doktora Twardego".
Wieloletni kierownik Kliniki Hematologicznej Akademii Medycznej w Krakowie. Pisał także artykuły medyczne w „Przekroju”. W swoim mieszkaniu przy ul. Marii Curie-Skłodowskiej prowadził też praktykę prywatną.
Był przyjacielem i lekarzem poetki Haliny Poświatowskiej. Pomógł jej w organizacji wyjazdu na operację serca do Ameryki. Bezinteresownie pomagał jej i wspierał w zmaganiach z chorobą.
Zmarł w Krakowie w 1988, po długich zmaganiach z chorobą nowotworową. Został pochowany na cmentarzu wojskowym przy ul. Prandoty.
W 1986 został laureatem Nagrody im. Księdza Idziego Radziszewskiego za rok 1985 przyznawaną przez Towarzystwo Naukowe KUL.
Jego synem był Jerzy Aleksandrowicz.

</doc>
<doc id="297833" url="https://pl.wikipedia.org/wiki?curid=297833" title="Eric Cantona">
Eric Cantona



</doc>
<doc id="297838" url="https://pl.wikipedia.org/wiki?curid=297838" title="Gieorgij Jarcew">
Gieorgij Jarcew

Gieorgij Aleksandrowicz Jarcew, ros. Георгий Александрович Ярцев (ur. 11 kwietnia 1948 w Nikolskoje, zm. 15 lipca 2022 w Moskwie) — rosyjski piłkarz występujący na pozycji napastnika, i trener piłkarski. Jako zawodnik w radzieckiej ekstraklasie zadebiutował dopiero w wieku 29 lat, ale już rok później zdobył – ze Spartakiem Moskwa – mistrzostwo kraju oraz koronę króla strzelców ligi. Po zakończeniu kariery piłkarskiej rozpoczął pracę szkoleniową. Przez wiele lat był pierwszym asystentem Olega Romancewa, najpierw w Krasnej Priesnii, a potem w Spartaku Moskwa, z którym samodzielnie zdobył mistrzostwo Rosji w 1996. Ponadto prowadził Dinamo Moskwa i Rotor Wołgograd oraz reprezentację rosyjskich piosenkarzy i zespół oldboyów Spartaka. W 2003 został selekcjonerem reprezentacji Rosji; wystąpił z nią na Euro 2004. Kilka miesięcy po tym turnieju, po słabym starcie w eliminacjach do Mundialu 2006, został zdymisjonowany.
Kariera piłkarska.
Jest wychowankiem Tekmaszu Nikolskoje, później przez wiele lat występował w radzieckiej drugiej lidze. W 1977 w wieku 29 lat powrócił do ekstraklasy po siedmioletniej przerwie (rozegrał jeden mecz sezonu 1970 w barwach CSKA Moskwa). Trafił do Spartaka Moskwa, w którego barwach zdobył mistrzostwo kraju i z liczbą dziewiętnastu goli koronę króla strzelców w sezonie 1977–1978. Łącznie w Wyższej Lidze rozegrał 85 meczów i strzelił 38 goli. Ponadto pięciokrotnie wystąpił w reprezentacji ZSRR.
Karierę piłkarską zakończył w 1982, w wieku 34 lat.
Kariera szkoleniowa.
Po zakończeniu piłkarskiej kariery pracował jako trener w moskiewskich klubach niższych lig. Na początku lat 90. był szkoleniowcem reprezentacji rosyjskich piosenkarzy.
W 1994 został asystentem Olega Romancewa w Spartaku Moskwa. Romancew łączył pracę trenera w klubie z posadą selekcjonera reprezentacji Rosji, ale od początku 1996 postanowił skupić się wyłącznie na przygotowaniu drużyny narodowej do występu na Euro 1996 i funkcję pierwszego trenera w Spartaku powierzył Jarcewowi. Ten utrzymał pierwsze miejsce w tabeli i pod koniec sezonu świętował z klubem mistrzostwo Rosji. Po mistrzostwach Europy, kiedy Romancew powrócił do Spartaka, ponownie był jego asystentem w tym klubie.
W 1998 rozpoczął samodzielną pracę szkoleniową w Dynamie Moskwa, który doprowadził do finału krajowego pucharu. Później był trenerem Rotoru Wołgograd i drużyny oldbojów Spartaka Moskwa.
W sierpniu 2003 w połowie eliminacji do Euro 2004 do dymisji podał się selekcjoner reprezentacji Rosji Walerij Gazzajew. Wielu szkoleniowców odmówiło wówczas przejęcia sterów kadry i nowym trenerem kadry został nieoczekiwanie Jarcew. Nowy opiekun drużyny narodowej zerwał ze strategią poprzednika, który próbował odmłodzić kadrę. Wysłał powołania do pomijanych Dmitrija Aleniczewa, Jegora Titowa oraz weteranów Aleksandra Mostowoja i pozostającego bez przynależności klubowej Wiktora Onopki. Rosjanom udało się nadrobić stracone punktu i awansować do barażów, w których w dwumeczu pokonali Walię. Na mistrzostwach reprezentacja grała mniej skutecznie. Mimo iż zwyciężyła przyszłych mistrzów Europy Greków, to – po porażkach w pierwszych meczach z Hiszpanią i Portugalią – zajęła w grupie ostatnie miejsce. W dodatku selekcjoner pokłócił się z liderem drużyny Mostowojem, który musiał wrócić do domu. Jarcew jednak nie został zdymisjonowany. Otrzymał wymówienie dopiero w marcu 2005 po remisie 1:1 z Estonią w eliminacjach do Mundialu 2006. Wcześniej, w meczach kwalifikacyjnych, reprezentacja uległa Portugalii 1:7 i zremisowała 1:1 ze Słowacją.
Dopiero w styczniu 2007 został trenerem drugoligowego Torpeda Moskwa, zastępując Aleksandra Gostienina. Pracował tam niecałe pół roku. W czerwcu 2007 został zdymisjonowany.
Pochowany na Cmentarzu Prieobrażeńskim w Moskwie.

</doc>
<doc id="297839" url="https://pl.wikipedia.org/wiki?curid=297839" title="Kazimierz Kyrcz jr.">
Kazimierz Kyrcz jr.

Kazimierz Kyrcz Jr (ur. 1970 w Człopie) – polski policjant i pisarz kryminałów, fantastyki oraz horroru, poeta i recenzent.
Życiorys.
Kazimierz Kyrcz Jr. urodził się w 1970 w Człopie. W młodości zafascynował się rosyjskimi powieściami science fiction. W celu pogłębiania wiedzy na ich temat oraz bogatszej lektury Kyrcz podjął naukę języka rosyjskiego. Następnie ukończył filologię rosyjską na Uniwersytecie Jagiellońskim. W tym czasie przetłumaczył też kilka rosyjskich opowiadań.
Z zawodu jest oficerem krakowskiej policji.
W 2005 wraz z Dawidem Kainem został laureatem konkursu literackiego organizowanego przez Dom Wydawniczy „Rebis”.
Twórczość.
Groza w wydaniu Kyrcza nawiązuje do realizmu życia na przedmieściach wielkiego miasta oraz fascynacją ukrytych mechanizmów ludzkiej psychiki. Autor dość często odwołuje się do absurdu w wydaniu kafkowskim, pociągniętym jednak do pewnego, makabrycznego nieraz, ekstremum. Autor zachowuje przy tym wyraziście zarysowane poczucie dystansu. Taka postawa Kyrcza służy krytycznej analizie współczesnej kultury.
Opowiadania Kazimierza Kyrcza inspiracje czerpią głównie z twórczości takich pisarzy jak: Kathe Koja, czy Jonathan Lethem – przedstawicieli nowoczesnej odmiany powieści grozy. Sporo elementów wywodzi się z lektury powieści psychologicznej. Motta czerpnie z fragmentów utworów Johanna Wolfganga Goethego czy Marcina Świetlickiego, parafraza tytułu "Sezonu w piekle" Arthura Rimbauda oraz pewna ciągłość tradycji „weird-fiction” zapoczątkowanej przez Stefana Grabińskiego.
Publikuje zarówno w czasopismach fantastycznych: „Magazyn Fantastyczny”, „TDH”, „Ubik”, „Fantazyn”, „Czachopismo”, jak i w Internecie (m.in. Carpe noctem, Esensja, Horror Online, Pro Arte, Nowa Gildia). Osobnym nurtem twórczości Kyrcza są fraszki, a także humoreski publikowane w "Twoim Dobrym Humorze".
Opowiadania pisane w duecie.
Kazimierz Kyrcz, Jr &amp; Dawid Kain (2004–2006, 2011, 2014).
Debiutem książkowym Kazimierza Kyrcza był napisany wraz z Dawidem Kainem zbiór opowiadań "Piknik w piekle" (2004), który spotkał się z wieloma przychylnymi recenzjami, min. Łukasza Orbitowskiego. Tytuł książki stanowi parafrazę "Sezonu w piekle" Arthura Rimbauda, a także nawiązanie do wcześniej nagranej piosenki zespołu Lusthaus ("Piknik w piekle"), którego Kyrcz był współzałożycielem.
Opowiadania obu autorów epatują okrucieństwem, erotyką i wulgaryzmami, odzwierciedlając skrajne stany emocjonalne bohaterów będących w konflikcie z absurdem otaczającego ich świata. Okraszone czarnym humorem nowele przedstawiają najczęściej groteskowe, sprzeczne z prawdopodobieństwem i logiką, sytuacje. Jednocześnie trzymają dystans wobec elementów grozy, prowadząc dialog ze zjawiskiem literackim, jakim jest współczesna odmiana horroru. Twórczość Kyrcza wyróżnia się przy tym stosunkowo krótką, lecz przez to zwartą formą oraz oszczędnością języka, przy jednoczesnym nagromadzeniu poetyckich środków ekspresji. Jego opowiadania zdradzają pewną skrajność: surowy styl przeplata się z wysublimowaną, liryczną narracją. Utwory Kyrcza, których nadrzędnym wątkiem jest historia miłosna ("Enen", "Teraz i na zawsze") ukazują surrealistyczne oblicze miłości. Charakterystyczną cechą tej twórczości jest również osadzenie zjawisk niesamowitości i grozy w szarej codzienności polskiego miasta. Można doszukiwać się w tym pewnej ciągłości z tradycją polskiej literatury grozy zapoczątkowaną przez Setafana Grabińskiego.
W roku 2006 na rynek wyszedł nowy zbiór opowiadań Kazimierza Kyrcza &amp; Dawida Kaina – "Horrorarium". Tytuł pochodzi od jednego z opowiadań "Pikniku w piekle", wskazując na ciągłość z poprzednim zbiorem.
W roku 2011 ukazał się trzeci zbiór opowiadań wspomnianego duetu – „Chory, chorszy, trup”, różniący się od dwóch poprzednich tym, że wszystkie zawarte w nim teksty zostały napisane wspólnie.
W roku 2014 do sprzedaży trafiła ich wspólna powieść – „Wojna świrów”, będąca pierwszym w Polsce bizarro slasherem.
Kazimierz Kyrcz, Jr &amp; Łukasz Śmigiel (2006–2007).
W latach 2006–2007 Kazimierz Kyrcz nawiązał literacką współpracę z wrocławskim pisarzem opowiadań grozy, Łukaszem Śmiglem, z którym napisał trzy opowiadania. Debiutem nowego duetu była nowela "Głowa do kochania" (tytuł jest parafrazą głośnego filmu surrealistycznego Davida Lyncha "Głowa do wycierania"), na podstawie której powstaje aktualnie krótkometrażowy film w reżyserii Vana Kassabiana. Utwór pierwotnie wydrukowany został w magazynie „Alfred Hitchcock poleca” (7/2006), a następnie na łamach „Przekroju”. Kolejne opowiadania Kyrcza &amp; Śmigla to „Pasażer na gapę” oraz „Bagaż doświadczeń”. To ostatnie, skomponowane na zasadzie zestawienia życiowych doświadczeń czterech mieszkańców pewnej kamienicy, przedstawia dość oryginalny motyw surrealistycznego "handlu" ludzkim strachem.
Kazimierz Kyrcz, Jr &amp; Łukasz Radecki (2007–2011).
Od kilku lat Kyrcz pisze również w duecie z młodym pisarzem mieszkającym w Malborku, Łukaszem Radeckim. Dotychczas duet wydał pięć opowiadań:
oraz zbiór opowiadań "Lek na lęk" (wyd. Fu Kang 2011)
Kazimierz Kyrcz, Jr &amp; Michał J. Walczak (2016–2021).
Ściśle współpracujący ze sobą autorzy są m.in. twórcami Szkółki Pisarskiej przygotowanej dla Festiwalu Fantastyki Pyrkon (2020) w ramach Cyfrowej Biblioteki Fantastycznej. Patronem wydarzenia był portal lubimyczytac.pl
Kazimierz Kyrcz, Jr &amp; Maciej Szymczak (2021–)
"Prawdziwe powołanie" w antologii "Żertwa" (wyd. IX 2021)
Opowiadania:
Antologie:
Kazimierz Kyrcz, Jr &amp; Dariusz Barczewski (2021)
Działalność muzyczna.
Kazimierz Kyrcz działał jako basista, kompozytor oraz autor tekstów zespołu rockowego Lusthaus. Grupa grała gotyckiego rocka oraz cold wave, w tym również covery piosenek zespołu The Cure. Udzielał się w formacjach: Klandestein i Siamese Twins. Współredagował fanzin „Trans”. Organizator kilkunastu koncertów z cyklu „Mroczne Strony Rocka”.

</doc>
<doc id="297840" url="https://pl.wikipedia.org/wiki?curid=297840" title="Pojezierze Gnieźnieńskie">
Pojezierze Gnieźnieńskie

Pojezierze Gnieźnieńskie lub Wysoczyzna Gnieźnieńska leży we wschodniej części Pojezierza Wielkopolskiego. Średnia wysokość od 100 do 125 metrów. Najwyższy punkt położony 167 m n.p.m. to Wał Wydartowski. Do największych jezior należą Gopło, Powidzkie oraz Popielewskie.

</doc>
<doc id="297845" url="https://pl.wikipedia.org/wiki?curid=297845" title="Sarah Kane">
Sarah Kane

Sarah Kane (ur. 3 lutego 1971 w Brentwood, zm. 20 lutego 1999 w Londynie) – angielska dramatopisarka.
Jej kontrowersyjna twórczość porusza takie tematy jak śmierć, seks, przemoc i choroba psychiczna; treść utworów pełna jest krwi, cierpienia i perwersji. Sarah Kane była przedstawicielką nurtu teatralnego zwanego "nowym brutalizmem" (ang. "in-yer-face theatre").
Przez większość życia chorowała na psychozę maniakalno-depresyjną. Zmarła śmiercią samobójczą.

</doc>
<doc id="297846" url="https://pl.wikipedia.org/wiki?curid=297846" title="Glenn Murcutt">
Glenn Murcutt

Glenn Murcutt (ur. 25 lipca 1936 w Londynie) – australijski architekt, laureat Nagrody Pritzkera w 2002 i Złotego Medalu American Institute of Architects w roku 2009.
Młodość.
Murcutt urodził się w Wielkiej Brytanii, w czasie podróży pochodzących z Australii rodziców do Europy. Wychował się w prowincji Morobe na Nowej Gwinei, gdzie zainteresował się prostą i prymitywną technicznie architekturą. Ojciec zapoznał go z twórczością Miesa van der Rohe i filozofią Thoreau, co również wywarło na niego wpływ. W latach 1956–1961 studiował architekturę na Technical College przy University of New South Wales, po czym spędził dwa lata na podróżach.
Kariera.
Od 1964 pracował w biurze Ancher, Mortlock, Murray and Woolley, a w 1970 założył własną pracownię. W 1973 odbył kolejną długą podróż po Meksyku, USA i Europie. Glenn Murcutt jest profesorem architektury, mieszka i pracuje w Sydney, wygłasza też gościnnie wykłady na całym świecie. Mimo że prowadzi stosunkowo niewielkie biuro i działa wyłącznie w Australii, wywiera stosunkowo duży wpływ na światową architekturę, głównie poprzez prowadzenie własnej szkoły architektonicznej.
Twórczość Murcutta to niemal wyłącznie domy jednorodzinne, najczęściej w otoczeniu otwartego krajobrazu. Początkowo domy Murcutta były bezpośrednim nawiązaniem do stylu Miesa, później silniej zainteresował się regionalizmem.

</doc>
<doc id="297851" url="https://pl.wikipedia.org/wiki?curid=297851" title="Kierat">
Kierat

Kierat, maneż – urządzenie wykorzystujące siłę pociągową zwierząt (koni lub wołów) do napędu stacjonarnych maszyn rolniczych takich jak sieczkarnia, wialnia czy młocarnia, bądź do wydobywania wody.
Najstarsze kieraty odnaleziono we wraku statku w okolicach Majorki, które datowane są na IV wiek p.n.e. 
Mechanizm kieratu wynaleźli prawdopodobnie Kartagińczycy, którzy upowszechnili urządzenie na terenie dzisiejszych Włoch w III wieku p.n.e..
Kierat jest zespołem przekładni zębatych, najczęściej składający się z dwóch par kół, przymocowany do ramy. Największe z kół było połączone z dyszlem służącym do zaprzęgania zwierząt pociągowych. Zwierzęta obracały przekładnię chodząc po okręgu o średnicy ok. 10 m. Napęd z kieratu do maszyn stojących w odległości kilkunastu metrów przekazywany był za pomocą wału. Wał składał się z kilku odcinków połączonych przegubami.
Pierwsze kieraty były zbudowane całkowicie z drewna, łącznie z kołami zębatymi. W XIX wieku, w Polsce, rozpoczęto budować kieraty ze stali i żeliwa. Elektryfikacja wsi i upowszechnienie się silników elektrycznych na początku lat 60. XX wieku spowodowały, że kieraty na polskiej wsi wyszły całkowicie z użycia.
Zygmunt Gloger w książce "Budownictwo drzewne i wyroby z drzewa w dawnej Polsce" opisywał kieraty drewniane używane w Polsce od XVII wieku do poruszania wind i podnoszenia ciężarów. Napędzane były one wielkim kołem deptakowym, wewnątrz którego, po szczeblach, chodzili chłopi.

</doc>
<doc id="297856" url="https://pl.wikipedia.org/wiki?curid=297856" title="M103">
M103



</doc>
<doc id="297857" url="https://pl.wikipedia.org/wiki?curid=297857" title="Wał Wydartowski">
Wał Wydartowski

Wał Wydartowski – najwyższe wzniesienie Wysoczyzny Gnieźnieńskiej, równocześnie najwyższy punkt Pojezierza Gnieźnieńskiego. Wał jest wzgórzem morenowym, pozostałością ostatniego zlodowacenia bałtyckiego, w przeszłości był ważnym punktem strategicznym.
W czasie okupacji, w roku 1942, Niemcy wybudowali 70-metrową, drewnianą wieżę obserwacyjną. Spłonęła ona w roku 1956, po uderzeniu pioruna. Niedługo po tym zdarzeniu Wojsko Polskie wybudowało również drewnianą wieżę o wysokości 50 m. Później została ona zastąpiona 25-metrową konstrukcją metalową. Ta wieża została rozebrana w latach sześćdziesiątych.
Obecnie na najwyższym wzniesieniu znajduje się wieża widokowa o wysokości 13 metrów, która jest atrakcją turystyczną. Wysokość najwyższego wzniesienia to 167 m n.p.m. Jest to 70 m wyżej niż poziom pobliskich jezior w okolicy Mogilna i Trzemeszna. Z wieży widoczne są na zachodzie zabudowania Gniezna i Trzemeszna, na północnym wschodzie Mogilna, a na południowym wschodzie nawet kominy Elektrowni Pątnów. 

</doc>
<doc id="297859" url="https://pl.wikipedia.org/wiki?curid=297859" title="Ród Duninów">
Ród Duninów



</doc>
<doc id="297863" url="https://pl.wikipedia.org/wiki?curid=297863" title="Trasa Toruńska w Warszawie">
Trasa Toruńska w Warszawie

Trasa Toruńska – trasa szybkiego ruchu łącząca północne dzielnice prawobrzeżnej Warszawy, stanowiąca fragment ekspresowej obwodnicy Warszawy oraz drogi ekspresowej S8.
Historia.
Budowę rozpoczęto w 1976. według projektu zespołu architektów pod kierunkiem Wiesława Piątkowskiego. Część trasy otwarto w 1981, a ok. 1983 przerwano prace. W trakcie pierwszej części budowy trasy nad Żeraniem zbudowano cztery estakady (dwie do ruchu tranzytowego, dwie do umożliwienia zjazdów i wjazdów na trasę z ul. Modlińskiej i Stalingradzkiej (obecnie ul. Jagiellońska) oraz z ul. Marywilskiej. W związku ze złą jakością wykonania estakady tranzytowe zamknięto w 1982, tuż po wybudowaniu dwóch pozostałych. W związku z możliwością zawalenia się nieużywanych wiaduktów zostały one ostatecznie rozebrane w 2005 r.
Ogółem Trasa składała się z ponad 90 obiektów inżynierskich (mostów, tuneli, wiaduktów, estakad i kładek). 
W 1994 przedłużono istniejący odcinek do Marek, do ówczesnej drogi krajowej nr 18 łączącej Warszawę z Radzyminem (obecnie droga krajowa nr 8) wraz z węzłem. Skrzyżowanie z ul. Łabiszyńską zrealizowano prowizorycznie w postaci jednopoziomowego ronda, a wiadukty przerzucające ruch nad rondem zbudowano dopiero podczas przebudowy trasy rozpoczętej w roku 2009 – wcześniej stały tam niedokończone filary.
W następnych latach wybudowano węzeł IKEA (inwestorem była spółka IKEA) 2006–2007. W roku 2006 użyto elementów z nieistniejącego mostu Syreny do wybudowania w miejscu rozebranych wiaduktów – wiaduktu zastępczego dla jadących w stronę centrum. W 2007 roku rozpoczął się remont estakady i ruch został skierowany na wiadukt zastępczy.
We wrześniu 2009 roku GDDKiA rozpoczęła przebudowę Trasy Toruńskiej od ul. Modlińskiej do Marek do parametrów drogi ekspresowej. 7 czerwca 2012 oddano do użytku jezdnie główne drogi ekspresowej.
Umowa z przedsiębiorstwem Metrostav na przebudowę mostu gen. Stefana Grota-Roweckiego wraz częścią estakad przy ul. Modlińskiej do parametrów drogi ekspresowej została podpisana 18 lipca 2013 roku. Prace rozpoczęły się jesienią 2013 roku, zaś przebudowany fragment trasy został oddany do użytku 21 września 2015 roku.
Pod wiaduktem Trasy Toruńskiej znajduje się przystanek kolejowy Warszawa Toruńska.
Nazwa.
Nazwa pochodzi od ulicy Toruńskiej na Bródnie, przebiegającej w miejscu obecnej trasy. Głównym elementem trasy jest most gen. Stefana Grota-Roweckiego, początkowo zwany "mostem Toruńskim".
Często "Trasa Toruńska" jest traktowana jako fragment Trasy Armii Krajowej, jej przedłużenia na zachód od Wisły. Bywa też odwrotnie – nazwę "Trasa Toruńska" niektórzy błędnie stosują określając "aleję Armii Krajowej".

</doc>
<doc id="297867" url="https://pl.wikipedia.org/wiki?curid=297867" title="Martyrium św. Filipa">
Martyrium św. Filipa

Martyrium św. Filipa zostało zbudowane na przełomie IV i V wieku w Hierapolis, w miejscu gdzie w 80 roku męczeńską śmierć poniósł apostoł Filip. Miasto pod panowaniem Bizancjum stało się ważnym ośrodkiem chrześcijaństwa, siedzibą biskupów. W czasie swoich podróży odwiedził je św. Paweł.
Martyrium zostało zbudowane tuż za murami miasta, według tradycji chrześcijańskiej dokładnie w miejscu śmierci apostoła. Była to centralna budowla, na planie ośmiokąta o przekątnej ok. 20,0 m z wąskim obejściem wokół i dwoma portykami z zewnątrz. Do bryły kościoła przylegało osiem kapliczek. Budynek, jak wynika z badań archeologicznych, przykrywała kopuła wykonana z drewna i ołowiu. Większość ścian martyrium zachowała się w dobrym stanie, przetrwały także łuki obejścia i mury kaplic. Na łukach nadal widnieją krzyże a podczas prac wykopaliskowych odkryto naczynia liturgiczne.

</doc>
<doc id="297869" url="https://pl.wikipedia.org/wiki?curid=297869" title="M39">
M39



</doc>
<doc id="297870" url="https://pl.wikipedia.org/wiki?curid=297870" title="Tetrachord dolny">
Tetrachord dolny



</doc>
<doc id="297871" url="https://pl.wikipedia.org/wiki?curid=297871" title="Tetrachord górny">
Tetrachord górny



</doc>
<doc id="297878" url="https://pl.wikipedia.org/wiki?curid=297878" title="Próby z bronią jądrową">
Próby z bronią jądrową



</doc>
<doc id="297885" url="https://pl.wikipedia.org/wiki?curid=297885" title="Marcin Dunin-Sulgostowski">
Marcin Dunin-Sulgostowski



</doc>
<doc id="297887" url="https://pl.wikipedia.org/wiki?curid=297887" title="Kazimierz Szpotański">
Kazimierz Szpotański

Kazimierz Tadeusz Szpotański (ur. 16 grudnia 1887 we Włocławku, zm. 10 lipca 1966 w Warszawie) – polski inżynier elektryk, pionier przemysłu aparatów elektrycznych.
Życiorys.
Był synem Kazimierza Romana i Jadwigi z Jezierskich. Ukończył szkołę średnią w Warszawie (1905). Początkowo studiował elektrotechnikę w Wyższej Szkole Technicznej w Mittweidzie (1905–1907), następnie w latach 1910–1911 na Wydziale Elektrycznym Politechniki w Charlottenburgu, uzyskując dyplom inżyniera elektryka. Po studiach pracował w firmie AEG w Berlinie (1911–1913), potem w Rydze, gdzie od podstaw zbudował i zorganizował dział budowy aparatów elektrycznych, oraz w oddziale tej firmy w Charkowie.
W listopadzie 1918 założył w Warszawie, w dwupokojowym lokalu przy ulicy Mirowskiej, "Fabrykę Aparatów Elektrycznych K. Szpotański i Spółka" i zaczął od produkcji włączników do światła. Warsztat ten, początkowo zatrudniający 2 ludzi, po przeniesieniu na Kamionek (w kwadrat obecnych ulic Kałuszyńskiej, Rybnej, Drewnickiej i Gocławskiej) bardzo szybko się rozrósł i stał się największym w przedwojennej Polsce przedsiębiorstwem produkującym aparaturę elektryczną. Inżynier Szpotański mówił, że produkcja w jego fabryce musi odpowiadać systemowi IEEN (jakości, ekonomii, estetyce i nowoczesności).
W 1919 r. był w gronie współzałożycieli Stowarzyszenia Elektryków Polskich (prezes w latach 1938–1939 i 1939–1946).
Na Powszechnej Wystawie Krajowej w Poznaniu w 1929 otrzymał Złoty Medal za „całokształt produkcji, a w szczególności za wprowadzenie wyrobu: liczników elektrycznych”.
W 1938 r. niektóre oddziały fabryki zostały przeniesione do Międzylesia, co możliwe było dzięki zamówieniom dla Centralnego Okręgu Przemysłowego. Przed wojną fabryka zatrudniała 1200 pracowników, w tym 100 inżynierów. Fabryka liczników funkcjonowała też w czasie okupacji, jednak 20 października 1944 została przejęta pod przymusowy zarząd tymczasowy.
Po II wojnie światowej został dyrektorem Państwowej Fabryki Aparatów Elektrycznych – fabryki otwartej na bazie znacjonalizowanej fabryki Szpotańskiego, późniejszych Zakładów Wytwórczych Aparatury Wysokiego Napięcia ZWAR w Warszawie i Międzylesiu. Fabryka ta zajmowała się głównie produkcją do ZSRR, po roku 1990 została sprzedana firmie ABB przyjmując nazwę ABB ZWAR.
Pod naciskiem władz komunistycznych Kazimierz Szpotański opuścił założony przez siebie, znacjonalizowany zakład.
Na terenie fabryki na Kamionku znajduje się Uniwersytet SWPS, a budynki w Międzylesiu zostały zaadaptowane na galerią handlową Ferio Wawer.
Od 1920 r. był mężem Marii z Miłkowskich (1897–1983), urzędniczki bankowej, mieli córkę Krystynę (ur. 1923) i syna Jacka (1927–2019).
Zmarł w Warszawie. Został pochowany na cmentarzu Powązkowskim (kwatera 53-6-8/9).
Stowarzyszenie Elektryków Polskich nadało Szpotańskiemu pośmiertnie najwyższe wyróżnienie SEP – tytuł członka honorowego SEP (1969).

</doc>
<doc id="297906" url="https://pl.wikipedia.org/wiki?curid=297906" title="Lord Of Destruction">
Lord Of Destruction



</doc>
<doc id="297910" url="https://pl.wikipedia.org/wiki?curid=297910" title="Zakopianka">
Zakopianka

Zakopianka – popularna nazwa trasy z Krakowa do Zakopanego, o długości 102 km. Prowadzi ona odcinkiem drogi krajowej nr 7 z Krakowa do Rabki-Zdroju, dalej drogą krajową nr 47.
Trasa jest dwujezdniowa na odcinku Kraków – Myślenice – Lubień (42 km), na odcinku Skomielna Biała – Chabówka (9,6 km) oraz w Nowym Targu (3 km). Odcinki Myślenice – Lubień i Skomielna Biała – Rabka-Zdrój są drogą ekspresową. W sezonie urlopowym, szczególnie w weekendy, na drodze tworzą się korki oraz często zdarzają się wypadki.
Przebieg.
Zakopianka zaczyna się umownie na rondzie Matecznego w Krakowie (Dzielnica XIII Podgórze) jako ul. Wadowicka, która przechodzi w ul. Zakopiańską (główna droga wylotowa z Krakowa na południe), a kończy się na rondzie u zbiegu ulic Kasprowicza, Chramcówki, Nowotarskiej w Zakopanem jako ul. Kasprowicza.
Docelowo droga ma być rozbudowana i zmodernizowana do klasy:
Od 2011 na Zakopiance funkcjonuje system monitorujący warunki na drodze. Aktualny czas przejazdu danego odcinka Zakopianki można sprawdzić w Internecie, na tablicach umieszczonych wzdłuż drogi oraz 23 kanale CB. Przed skrzyżowaniami z drogami stanowiącymi alternatywny dojazd do Zakopanego umieszczono tablice wyświetlające czas dojazdu obiema trasami, dzięki czemu kierowca może podjąć decyzję o zmianie trasy na mniej obciążoną ruchem. Zakładane przez system trasy alternatywne to:
Zakopianka przebiega przez następujące okręgi administracyjne:
Fizycznogeograficzny przebieg Zakopianki:
Historia drogi.
W XIII w. w relacji dzisiejszej Zakopianki funkcjonował szlak handlowy prowadzący na Węgry – tzw. „droga miedziana” – biegnący przez Myślenice, Chabówkę i Podwilk. W latach 1817-23 Ministerstwo Robót Publicznych Cesarstwa Austriackiego przeprowadziło przebudowę traktu z Krakowa do Nowego Targu i dalej do Zakopanego. W przeciwieństwie do starego szlaku nowa droga nie prowadziła dolinami, ale grzbietami górskimi. W połowie XIX w. dokonano kilku korekt trasy – m.in. na odcinku Krzeczów - Skomielna Biała wytyczono nowy przebieg drogi, omijający od zachodu grzbiet Lubonia Małego, wytyczono też nowy przebieg drogi przez Skomielną Białą.
W latach 1931-39 prowadzona była kolejna przebudowa drogi. Rozpoczęto wówczas budowę wiaduktu nad torami kolejowymi w Chabówce oraz obwodnicy Nowego Targu. W pierwszych dniach września 1939 r. robotników pracujących w Chabówce uzbrojono i skierowano do walki o Wysoką. Budowę obwodnicy Nowego Targu porzucono.
W 1946 r. rozpoczęła się odbudowa wysadzonego przez Niemców w 1945 r. wiaduktu w Chabówce, a w latach 60. XX w. przeprowadzono kolejną modernizację drogi – na całej długości położono asfalt, dokonano też kilku korekt przebiegu (m.in. wyprostowano zakręty na „Zbójeckiej Górze” między Skomielną Białą a Rabką Zdrój czy na Piątkowej Górze za kościołem Św. Krzyża). Od Nowego Targu do Zakopanego drogę poprowadzono nowym śladem, omijając centra Szaflar, Białego Dunajca i Poronina. W latach 70. XX w. wybudowano drugi pas między Krakowem a Myślenicami, z obejściami Mogilan, Głogoczowa i Myślenic. W tym czasie wybudowano także dwupasmową obwodnicę Nowego Targu. W pierwszej dekadzie XXI w. wybudowano dwupasmowy odcinek Myślenice – Lubień, w standardzie drogi ekspresowej. 
Historia budowy drogi ekspresowej.
Od 2 listopada 2004 w budowie znajdował się 14-kilometrowy odcinek Myślenice – Lubień, którego oddanie do użytku planowane było na koniec 2006. Opóźnienia wykonawcy sprawiły jednak, że inwestycja została ukończona i oddana do użytku 20 marca 2008. Nad ranem 1 lipca 2006 w Stróży zawalił się 60-metrowy wiadukt nowo budowanego odcinka drogi ekspresowej S7 nad potokiem Trzebuńka. Na miejscu zginął jeden z pracowników firmy Mota Engil, głównego wykonawcy projektu.
1 lutego 2006 został rozstrzygnięty przetarg na budowę kolejnego odcinka – obwodnicy Lubnia – o długości 4 km. Węzeł drogowy w Lubniu wraz z niemal całą obwodnicą tej wsi został oddany dla ruchu 21 października 2009.
Odcinek Lubień – Chabówka budowany jest w standardzie dwujezdniowej drogi ekspresowej. Łączna długość odcinka wyniesie 16,7 km, w tym tunel o długości 2,0 km.. Będzie to jeden z najdłuższych tuneli drogowych w Polsce. Będzie to droga o dwóch pasach ruchu w każdym kierunku (z dodatkowym pasem awaryjnym) w terenie górskim. Głównym celem budowy tego odcinka jest poprawa bezpieczeństwa transportu i rozładowanie korków drogowych, które powodowały stające na wzniesieniach samochody ciężarowe z powodu braku łańcuchów na kołach. W grudniu 2014 zostały ogłoszone trzy przetargi na budowę, w podziale na pododcinki: Lubień – Naprawa (7,6 km), Naprawa – Skomielna Biała (2,9 km – w tym tunel 2,0 km), Skomielna Biała – Chabówka (6,1 km). Prace budowlane rozpoczęły się w połowie 2016 roku. Udostępnienie do ruchu odcinków Lubień – Naprawa oraz Skomielna Biała – Chabówka planowano na drugą połowę 2018 roku, natomiast budowa odcinka tunelowego miała planowo zakończyć się w 2020 roku. Wartość projektu wynosi 2,1 mld zł, w tym 1,3 mld zł to dofinansowanie ze środków unijnych. W związku z problemami data ukończenia została przesunięta na luty 2022, która również nie została dotrzymana. Ostatecznie tunel został oddany do użytku 12 listopada 2022.
Kładki dla pieszych.
W następujących miejscowościach w ciągu Zakopianki znajdują się kładki dla pieszych (w nawiasie lata, kiedy poszczególne obiekty oddano do użytku):
Planowane inwestycje.
Odcinek Rdzawka – Nowy Targ będzie drogą dwujezdniową o dwóch pasach ruchu w każdym kierunku (z dodatkowym pasem awaryjnym). Utworzy on tzw. zachodnią obwodnicę Nowego Targu i wyprowadzi ruch samochodowy z centrum miasta. Parametry drogi: klasa GP, prędkość projektowa 80–100 km/h, 6,4 km wiaduktów, 4 węzły drogowe, łączna długość to 16,4 km. Odcinek ten jest aktualnie (2022) w budowie.
Na odcinku Nowy Targ – Zakopane nie planuje się zmiany przekroju drogi (pozostanie jednojezdniowa).

</doc>
<doc id="297911" url="https://pl.wikipedia.org/wiki?curid=297911" title="Czeremosz">
Czeremosz

Czeremosz (, ) – rzeka na zachodniej Ukrainie, w Karpatach Wschodnich, prawy dopływ Prutu o długości 80 km (167 km z Czarnym Czeremoszem) i powierzchni dorzecza 2560 km². Nazwa rzeki często pojawia się w kulturze ludowej, w szczególności w odniesieniu do tradycji huculskiej.
Rzeka powstaje z połączenia Białego Czeremoszu i Czarnego Czeremoszu, płynie przez Połoniny Hryniawskie, Beskidy Pokucko-Bukowińskie i Wschodnie Podkarpacie, a do Prutu uchodzi w miejscowości Niepołokowce. Na Czeremoszu są liczne progi, a w jego dolinie znajdują się źródła mineralne. Rzeka jest wykorzystywana do spławu drewna. 
W latach 1919–1939 Czeremosz był rzeką graniczną między Polską i Rumunią.
Ważniejsze miejscowości nad Czeremoszem: Wyżnica, Kuty, Waszkowce, Niepołokowce.

</doc>
<doc id="297920" url="https://pl.wikipedia.org/wiki?curid=297920" title="FAB-5000NG">
FAB-5000NG

FAB-5000NG (ФАБ-5000НГ) – najcięższa radziecka bomba lotnicza użyta podczas II wojny światowej.
Historia.
Bomba FAB-5000NG została opracowana przez zespół, którego szefem był prof. Nison Ilicz Gelpierin. Składała się z podwójnej skorupy (zewnętrzna z blachy stalowej, wewnętrzna żelazobetonowa) wypełnionej 3200 kg materiału wybuchowego. W celu zmniejszenia prawdopodobieństwa niewybuchu i zwiększenia równomierności detonacji materiału wybuchowego bombę wyposażono w siedem zapalników (czołowy i po trzy z każdego boku korpusu).
Bomba FAB-5000NG została przyjęta do uzbrojenia 15 lutego 1943 roku. Wcześniej przeprowadzono kilka prób, w czasie których bombę zrzucano na różne cele (las, mała wyspa). Jedynym nosicielem bomby FAB-5000NG był ciężki bombowiec Pe-8. Nawet w przypadku tego samolotu, o największym wśród ówczesnych samolotów ZSRR udźwigu i rozmiarze komory bombowej, niemożliwe było całkowite zamknięcie drzwi komory bombowej.
Pierwszy bojowy zrzut bomby FAB-5000NG przez Pe-8 746. pułku 45. dywizji lotniczej miał miejsce nocą 28 kwietnia 1943 roku w czasie nalotu na Koenigsberg. W 1943 i 1944 jeszcze kilkakrotnie użyto bomb FAB-5000NG. Częstsze użycie tej bomby było niemożliwe z powodu wysokiej masy i rozmiarów. Bombowiec Pe-8 z bombą FAB-5000NG miał znacznie ograniczony zasięg, a z powodu niedomkniętych drzwi komory bombowej i przeciążenia utrudniony był start tak uzbrojonym samolotem.
Między innymi, 19 lipca 1943 dwie bomby zrzucono na węzeł kolejowy i zgrupowanie wojsk w Orle w okresie bitwy kurskiej, a 7 lutego 1944 dwie bomby zrzucono na Helsinki. W 1944 roku zaprzestano użytkować bojowo samolotów Pe-8 – jedynych nosicieli FAB-5000.

</doc>
<doc id="297922" url="https://pl.wikipedia.org/wiki?curid=297922" title="Hipoteza telomowa">
Hipoteza telomowa

Hipoteza telomowa – pogląd zakładający, że wszystkie organy sporofitu roślin wyższych (mszaków, paprotników i nasiennych) powstały w toku ewolucji z przekształcenia pierwotnego dychotomicznego układu telomów — końcowych odgałęzień widlasto rozgałęzionego, bezlistnego pędu, występujących między innymi u kopalnych ryniofitów ("Rhyniophytina"). Hipoteza zakłada, że w roślinie posiadającej dwa pędy, jeden z nich przewyższył drugi, następnie rozrósł się na odgałęzienia boczne, które z czasem zrosły się tworząc liście.

</doc>
<doc id="297932" url="https://pl.wikipedia.org/wiki?curid=297932" title="Louvre Hotels">
Louvre Hotels

Louvre Hotels – francuska grupa hotelowa działająca na rynku turystycznym.
Prowadzi następujące sieci hoteli:

</doc>
<doc id="297936" url="https://pl.wikipedia.org/wiki?curid=297936" title="Girlschool">
Girlschool

Girlschool – brytyjski zespół rockowy założony w 1978 w Londynie jako część sceny nowej fali brytyjskiego heavy metalu. We wczesnych latach 80. XX wieku Girlschool po wydaniu trzech pierwszych albumów prezentujących "metal z punkowym zabarwieniem" oraz kilku singli spotkał się z komercyjnym sukcesem i zainteresowaniem ze strony mediów w Wielkiej Brytanii, lecz w następnych latach zespół nie osiągnął większych sukcesów. W kolejnych dekadach grupa oprócz tras koncertowych i nagrywania albumów studyjnych grała także na festiwalach rockowych supportując lub też prowadząc koncerty razem z takimi zespołami metalowymi jak Saxon czy Motörhead. Grupa jest nadłużej działającym żeńskim zespołem rockowym.
Historia.
Zespół został założony w 1978 roku przez członkinie istniejącej od 1975 grupy Painted Lady. W tym samym roku grupa wydała singiel "Take It All Away". Zespół został dostrzeżony przez Lemmy'ego Kilmistera z zespołu Motörhead, dzięki któremu Girlschool podjął współpracę z większą wytwórnią muzyczną. W 1980 zespół wydał pierwszy album pod tytułem "Demolition", na którym znalazł się m.in. cover The Gun, "Race With The Devil" - jeden z największych przebojów grupy. Sukces został potwierdzony przez kolejną płytę "Hit &amp; Run" wydaną w rok później. Płyta dotarła na 5 miejsce brytyjskiej listy przebojów. Pochodzą z niej takie utwory jak "Hit &amp; Run", czy "C'mon Let's Go".
W 2007 zmarła jedna z założycielek zespołu, Kelly Johnson, która opuściła Girlschool już w 2000.
W 2015 zespół wydał "Guilty As Sin", z głównymi singlami "Take It Like A Band" i "Come The Revolution".

</doc>
<doc id="297937" url="https://pl.wikipedia.org/wiki?curid=297937" title="Szambelan">
Szambelan

Szambelan (fr. "chambellan") – wysoki urzędnik dworski, pełniący swą służbę na pokojach panującego.
Początkowo był to wysoko usytuowany urzędnik na dworze francuskim, następnie pozycja ta przyjęła się również na wielu innych dworach europejskich. Tytuł szambelana był nadawany także w monarchii austro-węgierskiej jako jeden z tytułów arystokratycznych, w celu zjednania arystokracji monarchii.
Szambelani w Polsce.
Do Rzeczypospolitej Obojga Narodów przeniesiony w czasach panowania Jana III Sobieskiego, a upowszechniony został przez Stanisława Augusta Poniatowskiego jako tytuł przede wszystkim honorowy. 
Za czasów Stanisława Augusta Poniatowskiego szambelanami byli m.in.:

</doc>
<doc id="297940" url="https://pl.wikipedia.org/wiki?curid=297940" title="Leszek Pączek">
Leszek Pączek

Leszek Pączek (ur. 16 stycznia 1956 w Warszawie) – polski lekarz, profesor nauk medycznych, nauczyciel akademicki, w latach 2005–2008 rektor Akademii Medycznej w Warszawie.
Życiorys.
Absolwent Liceum Ogólnokształcącego im. Klementa Gottwalda w Warszawie. Studia medyczne na warszawskiej Akademii Medycznej ukończył w 1980. W 1984 uzyskał stopień naukowy doktora. Habilitował się w 1992 na macierzystej uczelni w oparciu o rozprawę zatytułowaną "Aktywność proteolityczna izolowanych kłębków nerkowych w wybranych doświadczalnych modelach nefropatii". 13 maja 1997 otrzymał tytuł profesora nauk medycznych.
Jako naukowiec związany z Akademią Medyczną w Warszawie (przekształconą następnie w Warszawski Uniwersytet Medyczny). Doszedł do stanowiska profesora zwyczajnego w Instytucie Transplantologii tej uczelni. Od 1999 do 2005 przez dwie kadencje pełnił funkcję prorektora ds. dydaktyczno-wychowawczych. W 2005 objął stanowisko rektora, której zajmował do 2008 (w trakcie tej kadencji AM została przekształcona w WUM). Jest także profesorem w Instytucie Biochemii i Biofizyki PAN, wcześniej był profesorem w Instytucie Biocybernetyki i Inżynierii Biomedycznej im. Macieja Nałęcza PAN.
Pomiędzy 1987 i 2005 uzyskiwał specjalizacje lekarskie z zakresu interny, nefrologii, diabetologii, transplantologii, geriatrii i zdrowia publicznego. W 1999 został kierownikiem Kliniki Immunologii, Transplantologii i Chorób Wewnętrznych Szpitala Dzieciątka Jezus. Należy m.in. do Towarzystwa Internistów Polskich, w latach 2003–2005 kierował Polskim Towarzystwem Transplantacyjnym.
Odznaczenia.
Odznaczony m.in. Krzyżem Kawalerskim (2005) i Oficerskim (2011) Orderu Odrodzenia Polski. W 2000 otrzymał Złoty Krzyż Zasługi.

</doc>
<doc id="297942" url="https://pl.wikipedia.org/wiki?curid=297942" title="Naczyniak">
Naczyniak

Naczyniak (łac. "angioma") – nowotwór łagodny wywodzący się z układu naczyń krwionośnych lub limfatycznych. 
Występowanie.
Najczęściej spotykane są naczyniaki niezłośliwe (łac. "haemangioma"). Łagodne naczyniaki limfatyczne (łac. "lymphangioma") występują rzadko. Naczyniaki krwionośne złośliwe (łac. "haemangiosarcoma") lub limfatyczne złośliwe (łac. "lymphangiosarcoma") spotykane są wyjątkowo. Guzy naczyniakowe niezłośliwe nie posiadają torebki. Rosną naciekając okoliczne tkanki, nie powodują ich destrukcji. Mogą występować pojedynczo lub jako zmiana mnoga. Często stanowią wadę wrodzoną. W dużym odsetku lokalizują się w granicach unerwienia nerwu podoczodołowego i nerwu szczękowego.
Naczyniaki limfatyczne.
Są to nowotwory występujące zdecydowanie rzadziej niż naczyniaki. Podobnie jak one mogą być wrodzone. Najczęściej lokalizują się na skórze, błonach śluzowych i tkankach miękkich. Rzadko dotyczą narządów wewnętrznych. Mogą osiągać duże rozmiary, np. wrodzony naczyniak limfatyczny torbielowaty przedniej części szyi (łac. "hygroma colli cysticum connatum"). Niezłośliwe dzielą się pod względem typu histologicznego na włośniczkowe (łac. "lymphangioma capillare"), jamiste (łac. "lymphangioma cavernosum") i torbielowate (łac. "lymphangioma cysticum"). Naczyniak limfatyczny złośliwy (łac. "lyphangiosarcoma") występuje wybitnie rzadko. Spotyka się go u kobiet po zabiegu mastektomii z powodu raka piersi. Rozwija się najprawdopodobniej na podłożu przewlekłego obrzęku chłonnego spowodowanego usunięciem pachowych węzłów chłonnych.
Wygląd.
Naczyniak zlokalizowany na skórze ma postać ostro odgraniczonych wypukłych plam o zabarwieniu sinoczerwonym lub drobnych guzków. 
Naczyniak nie zawsze jest widoczny od razu po urodzeniu. Zwykle ujawnia się dopiero w 1-2 tygodniu życia jako czerwony punkcik na głowie lub tułowiu dziecka. Najintensywniej powiększa się w ciągu pierwszych 6 miesięcy i po roku osiąga swój ostateczny rozmiar. Ma kolor czerwony, jest miękki, wypukły, wyglądem przypomina truskawkę. Większość naczyniaków znika między 5 a 9 rokiem życia, a jako ślad po naczyniaku zostaje przebarwienie albo skupisko widocznych przez skórę rozszerzonych naczynek krwionośnych.
Leczenie.
Naczyniaki usuwa się operacyjnie: skalpelem, metodą krioterapii bądź laserem. Naczyniaki leczy się także farmakologicznie podając propranolol, który zahamowuje ich wzrost i powoduje wchłanianie. Naczyniaki jamiste mogą ustępować samoistnie.

</doc>
<doc id="297945" url="https://pl.wikipedia.org/wiki?curid=297945" title="Scratch (muzyka)">
Scratch (muzyka)

Scratch (czyt. skrecz) - dźwięk powstający poprzez "drapanie" płyty winylowej igłą znajdującą się w gramofonie konsoli DJ-a. Płytę przesuwa się palcami, po półokręgu, do przodu i wstecz pod igłą. Wykorzystywany najczęściej w nagraniach muzyki z gatunku hip-hop oraz tanecznej muzyki elektronicznej, chociaż pojawia się również w innych gatunkach (jest ważnym elementem nu metalu).
Powstanie.
Sam scratch został wynaleziony przez Grand Wizard Theodore'a, jak się mówi - zupełnie przez przypadek. Pewnego razu, gdy młody Wizard głośno słuchał muzyki w swoim pokoju, matka zwróciła mu na to uwagę. Theodore zatrzymał ręką grającą płytę, aby porozmawiać z matką. Tak powstał podstawowy scratch - tzw. "Baby scratch". Baby scratch stanowi podstawę każdego innego scratchu. Można tu wymienić niektóre ich podstawowe rodzaje:
Rodzaje.
Baby Scratch - najprostszy scratch, będący podstawą pozostałych odmian. Wykonuje się go tylko za pomocą jednej ręki, crossfader nie jest używany. Płytą porusza się powoli pod igłą, w przeciwnym wypadku powstanie scribble scratch.
Tear Scratch - podobnie jak baby scratch, wykonywany jest bez crossfadera. Ten typ scratchu tworzony jest za pomocą 3 ruchów. Dźwięk jest dzielony na trzy części "w przód" – "w przód" – "w tył" lub "w tył" – "w tył" – "w przód"
Scribble Scratch - jest to scratch podobny do baby scratch. Różnica polega na tym, że scribble scratch jest wykonywany szybciej i składa się z wielu powtórzeń "w przód" i "w tył".
Forward scratch - polega na wyciszaniu tzw. crossfaderem na mixerze dźwięku, który powstaje podczas ruchu ręki znajdującej się na płycie - w tył, pozostawiając tylko "dźwięk w przód". Stąd nazwa. Analogicznie istnieje backward scratch.
Chirp Scratch - wynaleziony przez DJ Jazzy Jeffa trik, polega na wyciszaniu momentów, gdy ręka na płycie zmienia kierunek biegu z "do przodu" - na "w tył" i na odwrót. Do podstawowej odmiany chirpa używa się próbek dźwięku zaczynających się nagle, co sprawia, że wystarczy "ciąć" tylko w jedną stronę.
Flare Scratch - jest to sztuczka podobna do chirp scratch'a, lecz aby ją wykonać należy dźwięk "w przód" podzielić na 2 fragmenty, ruch do tyłu pozostawiając bez zmian. Opisana wyżej "flara" jest podstawową odmianą - jest to tzw. 1 click flare. We flarach cięć "do tyłu" jest zawsze o jedno mniej niż "do przodu". Czyli w 2 click flare dźwięk "w przód" dzieli się na 3 dźwięki, "w tył" - na 2, itd. Stopień skomplikowania triku zależy od umiejętności turntablisty.
Transform Scratch - 
Spopularyzowany dzięki kreskówce The Transformers. Rozpoczyna się na zamkniętym crossfaderze i polega na bardzo wolnym poruszaniu płyty, przy jednoczesnym otwarciu crossfadera i ponownym jego zamknięciu. Flare scratch jest bardzo podobny, z tą różnicą, że zaczyna się na otwartym crossfaderze.
Tweedle Scratch - polega on na szybkim "pukaniu" palcami wskazującym i środkowym w crossfader, jednocześnie używając kciuka jako "amortyzatora". Mówiąc prościej - każde puknięcie palca włącza (bądź wyłącza - zależy na jakim ustawieniu crossfadera się gra) dźwięk. Jest on automatycznie wyciszany poprzez "odbijający" kciuk.
Crab Scratch - Został wynaleziony przez DJ-a Q-berta i Mix Master Mike'a. Jest to rozszerzenie tweedle scratch'a. Różnica polega na tym, że zamiast szybkiego "pukania" dwoma palcami, należy "przejechać" wszystkimi czterema, po crossfaderze który jest amortyzowany przez kciuk. W ten sposób można uzyskać bardzo szybkie "cięcie" niemożliwe do uzyskania poprzez pracę nadgarstka.
Orbit Scratch - wbrew temu co sądzi wielu, nie jest to konkretny scratch, lecz odmiana, polegająca na zrobieniu tych samych ewolucji z dźwiękiem podczas ruchu "w przód" jak i "w tył". Przykładowo 1 click flare orbit będzie to cięcie każdego ruchu na 2 części, itp.
Tweak Scratch - 
Wynaleziony przez DJ Mix Master Mike'a, polega na przyśpieszaniu i zwalnianiu prędkości obrotu płyty, podczas gdy jest ona odtwarzana. Najlepsze efekty uzyskuje się używając wolnych fragmentów z długim przedźwiękiem.
Współczesny turntablism osiąga coraz bardziej rozbudowane formy. "Scratchowe" sztuczki powstają przez połączenie umiejętności, szybkości, wyobraźni i pomysłowości DJ-a oraz różnych ewolucji na gramofonach.

</doc>
<doc id="297946" url="https://pl.wikipedia.org/wiki?curid=297946" title="Kościół Wniebowzięcia Najświętszej Marii Panny w Toruniu">
Kościół Wniebowzięcia Najświętszej Marii Panny w Toruniu

Kościół Wniebowzięcia Najświętszej Marii Panny i bł. Stefana Wincentego Frelichowskiego w Toruniu – pierwotnie franciszkański, w latach 1557-1724 w rękach protestantów, w latach 1724-1821 bernardynów, od 1830 roku parafialny. 
Lokalizacja.
Kościół znajduje się w północnej części Zespołu Staromiejskiego, przy ulicy Panny Marii 2, w sąsiedztwie Sądu Okręgowego, Aresztu Śledczego, Planetarium oraz Collegium Maius UMK.
Charakterystyka.
Jedna z trzech zachowanych gotyckich świątyń w Zespole Staromiejskim Torunia. Wznosi się na Starym Mieście, w zachodniej części północnego bloku przyrynkowego ograniczonego ulicami Panny Marii, Piekary i Franciszkańską. Powszechnie zwany kościołem Marii Panny, niekiedy Mariackim. W średniowieczu być może nosił wezwanie Narodzenia NMP (co jest kwestionowane), w okresie bernardyńskim – Zwiastowania NMP.
Historia.
Według późniejszego przekazu franciszkanie przybyli do Torunia w 1239 roku. W 1243 roku w klasztorze odbył się synod z udziałem legata papieskiego Wilhelma z Modeny, więc zapewne do tego czasu zdążono wznieść już jakieś zabudowania. Informacje o najstarszych pochówkach w kościele pochodzą z lat 70. XIII w. W ciągu XIII i XIV w. rozbudowywano kościół i klasztor, a zakonnicy utrzymywali dobre stosunki z zakonem krzyżackim. Od początku XVI w. można zaobserwować rosnące wpływy reformacji i spadek liczby nowych zakonników. W połowie XVI w. przyległy do kościoła klasztor przeszedł na własność miasta, a w 1565 roku umieszczono tutaj szkołę ewangelicką, którą w 1568 roku przekształcono w gimnazjum, które zreformowane przez Henryka Strobanda stało się szkołą o bardzo wysokim poziomie. Do jego uczniów należeli m.in. Adam Freytag, Samuel Tomasz Sömmering i Samuel Bogumił Linde, wykładał tu również Jan Krzysztof Hartknoch, historyk Pomorza. Z kościołem związany był teolog i kaznodzieja luterański Piotr Artomiusz (w Toruniu od 1586 r. do śmierci w 1609 roku). W wyniku wydarzeń w 1724 roku (tzw. tumult toruński) kościół, dotąd główną świątynię protestancką miasta, odebrano luteranom i przekazano bernardynom. W 1798 roku w wobec zagrożenia katastrofą budowlaną rozebrano gotyckie bogato dekorowane szczyty nad nawami i potrójne dachy wznosząc obecny jeden dach dwuspadowy nad całym korpusem i nowe szczyty. W 1821 roku konwent uległ kasacie, rok później rozebrano większość zabudowań klasztornych. Pod koniec XIX wieku przeprowadzono niezbędne prace remontowe przy kościele. Od lipca 1938 roku do września 1939 roku wikariuszem w kościele był bł. ksiądz Stefan Wincenty Frelichowski.
Fazy budowy.
Poniższe wyniki badań pochodzą z artykułu Zbigniewa Nawrockiego w tomie "Dzieje i skarby kościoła Mariackiego w Toruniu".
Architektura.
Jest to murowana z cegły, trójnawowa, asymetryczna hala bez wieży. Prezbiterium jest wydłużone, prostokątne, jego wschodnia elewacja (najlepiej widoczna od strony Rynku i dlatego pełniąca rolę fasady) jest zwieńczona trzema ośmiobocznymi wieżyczkami, z których środkowa jest wyższa od pozostałych. Przestrzeń pomiędzy nimi wypełniają ażurowe szczyciki złożone ze sterczyn i wimperg. Korpus jest prostokątny, o zwartej bryle, przykryty jednym dwuspadowym dachem. Okna we wszystkich elewacjach są wąskie i smukłe, zamknięte łukiem ostrym i przeważnie trójdzielnie, z wyjątkiem pięciodzielnego okna we wschodniej ścianie prezbiterium i czterodzielnego środkowego okna w elewacji zachodniej. Boczne ściany prezbiterium i północna korpusu są opięte skarpami biegnącymi przez prawie całą wysokość elewacji. Skarpy w ścianie południowej korpusu są wciągnięte do wewnątrz, przez co zewnętrzna elewacja od tej strony jest gładka, przepruta jedynie oknami. Górą przez wszystkie elewacje biegnie ceramiczny fryz z motywem czteroliścia, w korpusie o podwójnej szerokości, a węższy, pojedynczy w prezbiterium.
Wnętrze o wysokości 26,75 m jest przekryte sklepieniami gwiaździstymi, w nawach bocznych cztero-, w nawie głównej sześcio-, a w prezbiterium o ośmioramiennymi. Wciągnięcie przypór nawy południowej do wnętrza spowodowało utworzenie się głębokich wnęk o charakterze kaplic bocznych. W dolnej części nawy północnej znajduje się empora, będąca częścią dawnego krużganka klasztornego włączonego do wnętrza kościoła.
Od strony południowej, na przedłużeniu zewnętrznego muru korpusu, od strony ul. Panny Marii wznosi się mur z blankami i dwoma ostrołukowymi bramami. Do muru tego ok. połowy XVII w. dobudowano krużganek z wolutowymi szczytami rozebranymi w 1939 roku i niedawno zrekonstruowanymi.
Zabudowania dawnego klasztoru franciszkanów tworzyły kompleks budynków na północ od kościoła. Po rozbiórce w XIX w. zachował się jedynie niewielki fragment skrzydła zachodniego, przylegający do kościoła.
Kościół pofranciszkański w Toruniu ma duże znaczenie dla rozwoju architektury gotyckiej Pomorza. Był pierwszą tak wysoką halą na tym terenie, a motyw skarp wciągniętych do wnętrza zostanie dalej twórczo rozwinięty w architekturze Gdańska (kościół Mariacki). Przykładem bezpośredniego nawiązania do toruńskiego kościoła, zrealizowanym już w formach późnogotyckich, jest kościół pofranciszkański w Gdańsku.
Wyposażenie i wystrój.
Z okresu franciszkańskiego w kościele zachowały się elementy gotyckiego wyposażenia wnętrza:
Poza kościołem eksponowane są:
Ważnym elementem wystroju wnętrza są malowidła ścienne. W nawie południowej są to wysokiej klasy malowidła z ok. 1380-90 przedstawiające świętych, Chrystusa Bolesnego i MB Bolesną pod architektonicznymi baldachimami, w których widoczne są wpływy malarstwa czeskiego. Polichromie te należą do wybitnych osiągnięć średniowiecznego malarstwa na ziemiach polskich. Na ścianie północnej nawy głównej znajdują się natomiast z tego samego czasu "Kazanie św. Franciszka do ptaków" i "Wniebowzięcie NMP" oraz "Scena z łodzią" z 2. ćw. XV w.
Z okresu protestanckiego pochodzą renesansowe, manierystyczne i wczesnobarokowe elementy wyposażenia. Należą do nich przede wszystkim liczne wysokiej klasy artystycznej epitafia mieszczan, w tym najcenniejsze – epitafium rodziny Neisserów sprzed 1588 r. z najstarszą zachowaną panoramą Torunia (1594 rok), poza tym epitafia Mochingerów (ok. 1590 roku), rodziny von den Linde (ok. 1584 roku), Strobandów (ok. 1590 roku, zapewne wykonane przez Willema van den Blocke), Stadtlanderów (1638 rok), Anny z Leszczyńskich Potockiej (1653 rok), Wolfa Pistorisa (1703 rok). W Muzeum Okręgowym w Toruniu przechowywane są ponadto pochodzące z tego kościoła epitafia burmistrza Torunia Henryka Strobanda i ławnika staromiejskiego Edwarda Roggena, a także tarcze z herbami patrycjuszy toruńskich, wiszące niegdyś nad stallami w prezbiterium. Z początku XVII w. pochodzi główna część prospektu organowego (1601-1609, część z XVI w.) oraz manierystyczna ambona (1605 rok). Organy te, będące arcydziełem sztuki rzeźbiarskiej należą do wąskiej grupy najstarszych w Polsce.
Do drugiego od wschodu przęsła prezbiterium, od strony północnej, w 1636 roku dobudowano mauzoleum królewny szwedzkiej Anny Wazówny, która zmarła w 1625 roku w Brodnicy, ale z powodu zakazu odprawiania tam nabożeństw luterańskich nie mogła być pochowana w tym mieście. Mauzoleum ma formę półkolistej apsydy, do której prowadzi barokowy portal; i mieści nagrobek w formie cokołu, na którym wspiera się otwarty sarkofag z umieszczoną na nim leżącą postacią królewny, wyrzeźbioną w alabastrze.
Pozostałe wyposażenie pochodzi w zasadzie z okresu, gdy kościół należał do bernardynów. Są to późnobarokowe ołtarze przy filarach nawy głównej (w tym obeliskowe, wzorowane na ołtarzach w kościele jezuitów w Grudziądzu) oraz siedmiokolumnowy, monumentalny ołtarz główny o symbolice maryjnej z lat 1731-1733, dzieło Jana Guhra i Chrystiana Kynasta. Warto wymienić również drewniany łuk tęczowy z lat 1728-1729 a także iluzjonistyczny Grób Pański z XVIII w. w nawie północnej.
Na przełomie XIX i XX w. (lata 1898-1916) powstały neogotyckie witraże wykonane przez firmę Binsfelda i Jansena z Trewiru.
Organy.
Instrument zbudowany w 1609 roku przez Hansa Hewigkena z Neustadt (Szlezwig-Holsztyn) posiadał pierwotnie 32 registry na dwóch manuałach. W latach 1924/25 został całkowicie przebudowany przez Dominika Biernackiego z Włocławka. Dodany został trzeci manuał oraz nowy stół gry. Poprzez te zmiany instrument uzyskał nowe romantyczne brzmienie. W 1976 roku wprowadzono modernizacje techniczne (W.Przytulski z Gdańska). Z elementów historycznych zachowała się praktycznie jedynie renesansowa snycerka prospektu.

</doc>
<doc id="297948" url="https://pl.wikipedia.org/wiki?curid=297948" title="Departament Centralny (Haiti)">
Departament Centralny (Haiti)

Departament Centralny ("Centre") – jeden z dziesięciu departamentów, na jakie podzielone jest Haiti. Departament położony jest w środkowej części kraju, granicząc od wschodu z Dominikaną. Zajmuje powierzchnię 3675 km² i jest zamieszkany przez 564 200 osób (2002). Stolicą jest Hinche.
Departament dzieli się na 4 arrondissement:

</doc>
<doc id="297952" url="https://pl.wikipedia.org/wiki?curid=297952" title="ASU-85">
ASU-85

ASU-85 (Awiadjesantnaja Samochodnaja Ustanowka, ros. "авиадесантная самоходная установка") – działo samobieżne przeznaczone dla wojsk powietrznodesantowych, konstrukcji radzieckiej.
Historia.
Przebieg walk II wojny światowej dowiódł, że najlepszym środkiem zwalczania desantów powietrznych pozbawionych cięższych środków przeciwpancernych, jest czołg. Z tego powodu dalszy rozwój tego rodzaju wojsk uzależniony był od rozwiązania problemu ich obrony przeciwpancernej. W ZSRR do wykonywania tych zadań przewidziano lekkie działa samobieżne. Ich mniejsza masa miała umożliwiać transport drogą powietrzną. Pierwsze tego typu konstrukcje powstały już pod koniec wojny (np. kołowe działo samobieżne KSP-76). W końcu lat 40. XX w. powstało gąsienicowe lekkie działo samobieżne ASU-76, a później jeszcze lżejsze ASU-57. Dalsze prace konstrukcyjne doprowadziły do powstania na początku lat 60. działa ASU-85.
W konstrukcji działa ASU-85 wykorzystano niektóre elementy (koła nośne, zawieszenie) czołgu pływającego PT-76, ale mogło pokonywać jedynie brody i nie było pojazdem pływającym. Większa, w porównaniu z poprzednimi typami, masa uniemożliwiała jego zrzuty na spadochronach. Było ono przewożone samolotami transportowymi An-22 na przygotowane wcześniej lądowiska. Podczas manewrów „Burza październikowa” używano również samolotów An-12 o mniejszej ładowności. Transportowano wówczas jedno działo w ładowni, a nie dwa, gdy używano An-22. Działo samobieżne znajdowało się w uzbrojeniu jednostek powietrznodesantowych Armii Radzieckiej od lat 60. XX w.
Służba w WP (w latach 1966-1976).
ASU-85 było używane przez polską 6 Pomorską DPD, a dokładniej przez wchodzący w jej skład dywizjon artylerii. 12 dział dostarczono dywizji w roku 1965 na manewry „Burza październikowa”, po których podobno stały się własnością strony polskiej. Jak jednak wynika z artykułu M. Królikowskiego, zamieszczonego w 1997 roku w czasopiśmie „Komandos”, działa te zostały wówczas
jedynie wypożyczone z Kowna. 12 pierwszych wozów przybyło do Polski dopiero 13 czerwca 1966 r. po wcześniejszym zorganizowaniu kursu dla mechaników-kierowców. W lipcu 1967 dywizjon przeprowadził pierwsze ćwiczenia na poligonie w Szymanach na Mazurach. 13 dział wzięło udział w inwazji na Czechosłowację; 25 sierpnia granicę przekroczyły dwa plutony 2 baterii 35 dywizjonu, z których jeden ulokowano potem w okolicy miejscowości Bílá Voda i Červená Voda, zaś drugi oraz w pobliżu Kostelca i Vamberku. 9 września 2 bateria została wymieniona przez 3 baterię. Łącznie z wozem dowódczym w obydwu bateriach było właśnie 13 takich dział. Wcześniej, w 1966 roku, co najmniej 9 pojazdów zaprezentowano na paradzie z okazji święta 22 lipca. Zostało wycofane z uzbrojenia WP pod koniec 1976 r.; pożegnanie jednostki odbyło się 3 grudnia tego samego roku. 35 Dywizjon Artylerii Samobieżnej, wyposażony w 25 sztuk ASU-85, składał się z 4 baterii i stacjonował w Krakowie-Rakowicach.

</doc>
<doc id="297954" url="https://pl.wikipedia.org/wiki?curid=297954" title="Układ odpornościowy człowieka">
Układ odpornościowy człowieka



</doc>
<doc id="297956" url="https://pl.wikipedia.org/wiki?curid=297956" title="BWP-1">
BWP-1



</doc>
<doc id="297959" url="https://pl.wikipedia.org/wiki?curid=297959" title="Jacmel">
Jacmel

Jacmel ("Jakmèl" w haitańskim) – miasto, leżące w południowej części Haiti; 40 000 mieszkańców (2003, szacunkowo). Założone w 1698, jest stolicą departamentu Sud-Est. Jest także stolicą arrondissement o tej samej nazwie.
W Jacmel urodził się w 1926 r. René Depestre, jeden z najgłośniejszych i najbardziej znanych pisarzy haitańskich.
W mieście znajduje się port lotniczy Jacmel.

</doc>
<doc id="297960" url="https://pl.wikipedia.org/wiki?curid=297960" title="ZSU-57-2">
ZSU-57-2

ZSU-57-2 – samobieżne działo przeciwlotnicze konstrukcji radzieckiej z okresu po II wojnie światowej.
Historia.
Doświadczenia II wojny światowej wykazały konieczność posiadania przez jednostki pancerne i zmechanizowane uzbrojenia przeciwlotniczego zdolnego do poruszania się w szykach tych oddziałów i zapewniającego im stałą ochronę przed atakami z powietrza. Zaczęto więc konstruować samobieżne działa przeciwlotnicze. Problem ochrony wojsk przed atakami z powietrza nabrał szczególnego znaczenia w związku z rolą lotnictwa w trakcie i po II wojnie światowej.
Pojazdy takie jak niemieckie samobieżne działo przeciwlotnicze - Wirbelwind (z czterema działkami 20 mm FlaK 30) czy dostarczone w ramach programu Lend-Lease 450 sztuk M5 Half-track i 1000 sztuk M17 Half track (samobieżne zestawy przeciwlotnicze z 4x0,5 cala (12,7 mm) karabinem maszynowym Browning) były używane z dobrym skutkiem w ostatnich bitwach II wojny światowej i znane radzieckim konstruktorom.
Jedną z pierwszych radzieckich konstrukcji tego typu było działo ZSU-37. Nie spełniało ono wszystkich stawianych przed tego rodzaju sprzętem wymagań. Prowadzono więc dalsze prace konstrukcyjne. Doprowadziły one do skonstruowania i przyjęcia na uzbrojenie Armii Radzieckiej w latach 50. XX wieku nowego modelu działa nazwanego ZSU-57-2. Do budowy pojazdu wykorzystano wiele części i podzespołów czołgu T-54. Wóz uzbrojony został w dwie sprzężone armaty automatyczne typu S-68 (nieco zmodernizowana wersja armaty S-60). Działo przeznaczone było do niszczenia celów powietrznych lecących z prędkością poddźwiękową na pułapie do 4000 m. Mogło być także stosowane do zwalczania lekko opancerzonych celów naziemnych. Działo ZSU-57-2 zostało pierwszy raz zademonstrowane publicznie na defiladzie w Moskwie w listopadzie 1957.
Służba.
Działo samobieżne ZSU-57-2 zostało przyjęte do uzbrojenia pododdziałów przeciwlotniczych dywizji pancernych i zmechanizowanych Armii Radzieckiej. Weszło także na uzbrojenie państw Układu Warszawskiego, w tym także ludowego Wojska Polskiego. Dysponowały nim armie państw arabskich, fińska, wietnamska i kubańska. Było używane bojowo w konfliktach na Bliskim Wschodzie i w Indochinach. W późniejszym czasie zostało ono zastąpione przez nowocześniejsze działo ZSU-23-4.
W muzeach.
Inne zachowane egzemplarze

</doc>
<doc id="297961" url="https://pl.wikipedia.org/wiki?curid=297961" title="Zecernia">
Zecernia



</doc>
<doc id="297962" url="https://pl.wikipedia.org/wiki?curid=297962" title="Kyriad">
Kyriad

Kyriad – sieć hoteli należąca do grupy Louvre Hotels. W 2018 roku należało do niej około 240 hoteli, głównie we Francji. Hotele Kyriad znajdują się też w Indonezji. Do sieci Kyriad należą również hotele marki Jin Jiang Inn w Chinach i Magnuson Grand w Stanach Zjednoczonych. 
Hotele Kyriad mają standard dwu- lub trzygwiazdkowy. Jedną z marek sieci jest Kyriad Prestige, skupiająca hotele trzy- i czterogwiazdkowe.
W 2018 roku 10 głównych miast ("Top ten destinations"), w których zlokalizowane są hotele tej sieci to: Paryż, Caen, Dijon, Lyon, Metz, Lille, Roissy-en-France, Strasburg, Dunkierka i Miluza. 
W ramach grupy Louvre część hoteli tej sieci została przejęta przez markę Golden Tulip. Tak stało się m.in. w 2011 z hotelem Kyriad Prestige w Warszawie.

</doc>
<doc id="297964" url="https://pl.wikipedia.org/wiki?curid=297964" title="Zespół Klinefeltera">
Zespół Klinefeltera

Zespół Klinefeltera (ang. "Klinefelter syndrome") – grupa chorób spowodowanych aberracją chromosomalną polegającą na obecności przynajmniej jednego dodatkowego chromosomu X w części lub we wszystkich komórkach organizmu mężczyzny. Zespół Klinefeltera jest jedną z możliwych diagnoz interpłciowości. Klasyczny zespół Klinefeltera występuje u mężczyzn o kariotypie codice_1 i jest najczęstszą aneuploidią u człowieka, której częstość ocenia się na 1:500 noworodków płci męskiej. Zespół pierwszy raz w 1942 opisali Harry Fitch Klinefelter, Edward Conrad Reifenstein i Fuller Albright podając za główne cechy ginekomastię, azoospermię, zwiększone stężenie gonadotropin i postępujące szkliwienie kanalików krętych jądra.
Historia.
Zespół nazwę zawdzięcza Harry'emu Fitchowi Klinefelterowi, który opisał 9 przypadków pacjentów z dysgenezją gonad, podwyższonymi poziomami gonadotropin w moczu, mikroorchidyzmem, eunuchoidyzmem, azoospermią i ginekomastią w 1942 roku, razem z Fullerem Albrightem i Edwardem Conradem Reifensteinem. Początkowo zespół Klinefeltera uważano za schorzenie endokrynologiczne o niejasnej etiologii.
Po odkryciu ciałka Barra (chromatyny płciowej) zaczęto badać jej obecność w zespole Klinefeltera. Okazało się, że zdecydowana większość chorych posiada obecną (dodatnią) chromatynę płciową, zaś w dużo mniej licznych przypadkach tej chromatyny płciowej nie wykryto. Stąd powstał historyczny podział na: prawdziwy zespół Klinefeltera dla chorych z dodatnią (obecną) chromatyną płciową i rzekomy zespół Klinefeltera – z ujemną chromatyną płciową. Zauważono też, że w przypadku rzekomego zespołu Klinefeltera nie występują przypadki ociężałości umysłowej a budowa ciała nie odbiega od normy.
Postępy genetyki i wykrycie aberracji chromosomowych dało pogłębiony wgląd na patogenezę zespołu Klinefeltera – chromosomalne podłoże zespołu odkryli Patricia A. Jacobs i J.A. Strong z Western General Hospital w Edynburgu w 1959 roku u 24-letniego mężczyzny; było to pierwsze doniesienie o aneuploidii u człowieka. Kariotyp codice_2 opisali pierwsi u 15-letniego chłopca Sylfest Muldal i Charles H. Ockey w 1960 roku.
Obecnie można przyjąć, że historycznie określony rzekomy zespół Klinefeltera wiązać się może z przypadkiem niezupełnej aberracji chromosomalnej (zob. mozaicyzm) lub nie odkrytymi jeszcze zaburzeniami genetycznymi.
W wyjątkowych przypadkach (przypadki kazuistyczne) stwierdza się niezaburzoną płodność w zespole Klinefeltera – można to tłumaczyć prawidłowym kariotypem w gonadach.
Etiologia.
Zespół Klinefeltera w większości przypadków spowodowany jest obecnością dodatkowego chromosomu X, rzadziej aberracje chromosomalne wywołujące fenotyp zespołu mają postać innych aberracji liczbowych (dwa, trzy, cztery dodatkowe chromosomy płci) albo aberracjami strukturalnymi. Możliwe kariotypy są następujące:
Przyczyną nieprawidłowej liczby chromosomów X w komórce jest nondysjunkcja, zachodząca albo w pierwszym bądź drugim podziale mejotycznym w gametogenezie, albo w podziale mitotycznym rozwijającej się zygoty. Zespół XXY jako jedyna aberracja chromosomowa w dużej części (około 50%) jest spowodowany nondysjunkcją w pierwszym podziale mejotycznym gamety męskiej. Prawdopodobieństwo zespołu Klinefeltera u dziecka wzrasta z wiekiem matki, podobnie jak w zespole Downa, Edwardsa i Pataua, przypadki spowodowane nondysjunkcją w komórce macierzystej gamety męskiej wiążą się z kolei z zaawansowanym wiekiem ojca.
Epidemiologia.
Częstość zespołu Klinefeltera ocenia się na 1:500 męskiej populacji; inne aneuploidie chromosomu X są znacznie rzadsze. Warianty o kariotypie codice_2 i codice_4 stwierdza się u od 1:17.000 do 1:50.000 noworodków płci męskiej. Zespół Klinefeltera na tle aneuploidii codice_6 spotyka się u 1:85.000–1:100.000 noworodków. Mężczyźni o kariotypie codice_12 stanowią jeszcze mniejszą grupę pacjentów.
Objawy i przebieg.
Objawy u pacjentów z kariotypem codice_1.
Klasyczna postać zespołu Klinefeltera u mężczyzny z kariotypem codice_1 jest związana z charakterystycznymi, ale zmiennymi i dyskretnymi objawami. Chłopcy codice_1 z reguły nie różnią się od rówieśników z kariotypem codice_8.
Charakterystyczne objawy zespołu to:
Inteligencja pacjentów na ogół nie odbiega od normy; odnotowano zarówno dużo niższe, jak i dużo wyższe od przeciętnej wartości IQ. W teście inteligencji Wechslera stwierdza się niższy poziom inteligencji werbalnej.
W badaniach laboratoryjnych stwierdza się obniżony poziom testosteronu &lt;3,5 nmol/l (100 ng/dl), podwyższone poziomy gonadotropin (FSH znacznie i LH &gt; 15 j.m./l), SHBG, poziom estradiolu w osoczu jest powyżej normy dla mężczyzn.
Zespół Klinefeltera często przebiega z nadwagą i tendencją do otyłości; wiąże się też ze zwiększonym ryzykiem upośledzonej tolerancji glukozy i cukrzycy. Ryzyko raka sutka według jednych badań jest zwiększone i podobne do ryzyka u kobiet. U około 25% pacjentów rozwinie się osteoporoza, według innych badań na większych grupach pacjentów ryzyko nie jest wyższe niż u normalnych kariotypowo mężczyzn.
Objawy u pacjentów codice_2 i codice_4.
Objawy i przebieg u pacjentów z większą liczbą chromosomów X są dużo cięższe niż w klasycznym zespole Klinefeltera. Tak jak w klasycznym wariancie codice_1 występują u nich gynoidalna sylwetka, nieprawidłowo rozwinięte drugorzędowe cechy płciowe, hipogonadyzm hipergonadotropowy, ginekomastia.
U pacjentów z kariotypem codice_2 nasilone są zaburzenia psychiczne, chorzy są zwykle nieśmiali, ale mogą być kompulsywni i agresywni. Dotknięci mężczyźni mają wyższe niż przeciętne wskaźniki zaburzeń zachowania, takich jak zespół nadpobudliwości psychoruchowej z deficytem uwagi (ADHD), zaburzenia nastroju, w tym lęk i zaburzenie dwubiegunowe, ograniczone funkcje poznawcze i wykonawcze, zaburzenia ze spektrum autyzmu, które wpływają na komunikację i interakcje społeczne. Pacjenci z kariotypem codice_4 mają cechy dysmorficzne i wady wrodzone:
Ich jądra i prącie są małe.
Objawy u pacjentów codice_6 (zespół Fraccaro).
W przeciwieństwie do chorych z kariotypem codice_2 i codice_4, pacjenci codice_6 są niscy; mają nasilone cechy dysmorficzne (hiperteloryzm, płaską nasadę nosa, mongoidalne ustawienie szpar powiekowych), mogą urodzić się z rozszczepem podniebienia i języczka, nierzadkie są wady wrodzone serca (najczęściej przetrwały przewód Botalla), synostoza promieniowo-łokciowa, stopa wydrążona ("pes cavus"), kolana koślawe ("genu valgum"), hipotonia i wiotkość w stawach. Również występują zaburzenia psychiczne. Fenotyp jest na tyle odrębny od fenotypu klasycznego zespołu Klinefeltera, że na określenie tej rzadkiej aneuploidii wprowadzono termin zespołu Fraccaro.
Wszyscy pacjenci z większą niż jeden dodatkową liczbą chromosomów X prezentują umiarkowane do ciężkiego upośledzenie umysłowe: obliczono, że każdy dodatkowy chromosom X wiąże się z obniżeniem IQ o przeciętnie 15–16 punktów.
Rozpoznanie i różnicowanie.
Rozpoznanie zespołu Klinefeltera można postawić jedynie na podstawie kariotypu. Prawidłowy kariotyp zmusza do dalszej diagnostyki – istnieje możliwość mozaicyzmu komórek somatycznych (np. codice_7) albo zespołu mężczyzny XX. Inne jednostki chorobowe jakie należy uwzględnić w różnicowaniu to związane z nadmiernym wzrostem zespół łamliwego chromosomu X i zespół Marfana oraz zespół Kallmanna.
Leczenie.
Leczenie zespołu Klinefeltera polega na dożywotniej substytucji testosteronu, terapia powinna się rozpocząć w okresie pokwitania.
Powikłania.
Pacjenci z zespołem Klinefeltera mają 50-krotnie zwiększone ryzyko wystąpienia nowotworu germinalnego. Jest również znacznie zwiększone ryzyko raka sutka. Nowotwory u tych pacjentów zawierają najczęściej elementy nienasieniakowe, obecne we wcześniejszym wieku, rzadko występują w jądrach.

</doc>
<doc id="297966" url="https://pl.wikipedia.org/wiki?curid=297966" title="Hinche">
Hinche

Hinche ("Ench" w haitańskim kreolskim) – miasto w środkowej części Haiti, niedaleko granicy z Dominikaną, stolica Departamentu Centre. W swej historii miasto co kilka lat zmieniało swoją należność. Na przemian podlegał Dominikanie i Haiti. W celu rozwiązania tego problemu w 1929 został zawarty między tymi dwoma państwami traktat zmieniony w 1936 kiedy miasto zostało na stałe przyznane Republice Haiti. Obecnie Hinche jest zamieszkane przez około 50 000 ludzi.

</doc>
<doc id="297967" url="https://pl.wikipedia.org/wiki?curid=297967" title="BMD-1">
BMD-1

BMD-1 – radziecki bojowy wóz piechoty przeznaczony dla wojsk powietrznodesantowych.
Historia.
Na początku lat 60. XX wieku w ZSRR przeprowadzono szeroko zakrojone prace nad nowym pojazdem przeznaczonym do transportu drużyn piechoty. Efektem tych prac było wprowadzenie do uzbrojenia pierwszego bojowego wozu piechoty BMP-1. Jeszcze przed oficjalnym wprowadzeniem do uzbrojenia BMP-1 dowództwo Armii Radzieckiej postanowiło uzbroić w podobny wóz jednostki powietrznodesantowe (ZSRR posiadał w tym czasie 8 dywizji powietrznodesantowych).
W 1965 zlecenie na opracowanie takiego wozu dostało biuro konstrukcyjne przy Wołgogradzkiej Fabryce Traktorów (WTZ). Prototyp nowego pojazdu nosił oznaczenie "Obiekt 915". Projektując nowy pojazd konstruktorzy WTZ wykorzystali wieżę BMP-1, dlatego oba pojazdy miały identyczne uzbrojenie główne. Całkowicie nowy był opracowany w WTZ kadłub.
W latach 1967-1969 wyprodukowano pierwsze serie doświadczalnych BMD-1, które były następnie poddawane próbom. Pojazd został oficjalnie wprowadzony do uzbrojenia 16 kwietnia 1969 roku jako BMD-1 ("Боевая Машина Десанта-1" - "bojewaja maszyna diesanta 1", ros. Bojowy Wóz Desantu 1). Produkcję seryjną uruchomiono w 1970 roku. W BMD-1 wyposażano po dwa pułki każdej dywizji powietrznodesantowej (ok. 220 BMD w dywizji). Od 1971 produkowano też wariant wozu dowodzenia BMD-1K, z 6-osobową załogą i dodatkowym wyposażeniem.
Pod koniec lat 70. BMD-1 był już konstrukcją przestarzałą, nie mającą dużych szans w walce z nowoczesnymi BWP armii NATO. Dlatego od 1977 roku wozy poddawano modernizacji - ppk 9M14 Malutka zastąpiono wyrzutnią ppk 9M113 Konkurs lub 9M111 Fagot. Otrzymały one oznaczenie BMD-1P lub PK (wariant dowodzenia). BMD-1P produkowany był do 1985 roku, ponadto starsze wozy modernizowano do jego standardu. 
Na niewiele zmodyfikowanym kadłubie BMD-1 oparto konstrukcję wozu BMD-2, który różnił się uzbrojeniem i miał stać się następcą BMD-1. Pogorszenie stanu radzieckiej gospodarki w latach 80. sprawiło, że BMD-1 nie został wycofany z uzbrojenia i jest nadal eksploatowany obok wozów BMD-2 i BMD-3. Przedłużone podwozie BMD-1 stało się podstawą do zaprojektowania transportera opancerzonego BTR-D i moździerza samobieżnego 2S9 Nona.
Opis.
BMD-1 jest pływającym opancerzonym, gąsienicowym wozem bojowym, przystosowanym do transportu drogą lotniczą i desantowania przez zrzut na spadochronach.
Załogę BMD-1 tworzą: dowódca, kierowca, działonowy, strzelec kursowego karabinu maszynowego i trzech żołnierzy, z czego 4 lub 5 żołnierzy (w zależności od źródeł) stanowi desant. Kierowca, dowódca i strzelec kursowego karabinu maszynowego zajmują miejsce w przedniej części pojazdu, działonowy w wieży, a żołnierze desantu w przedziale pomiędzy wieżą a przedziałem napędowym. 
W przedniej części kadłuba znajduje się przedział kierowania. W środkowej przedział bojowy z wieżą i przedział desantu, a w tylnej - napędowy. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich.
W przedziale napędowym umieszczony jest silnik i układ przeniesienia mocy. Napęd BMD-1 stanowi 6-cylindrowy, czterosuwowy, wysokoprężny, chłodzony cieczą silnik 5D20. Jest on zbudowany w układzie V i ma pojemność 15 900 cm³. Moc przy 2600 obr./min. wynosi 240 KM. Moc z silnika jest przenoszona na koła napędowe przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. 
BMD-1 posiada zawieszenie niezależne hydropneumatyczne. Każde z 10 kół jezdnych jest połączone za pomocą wahacza z amortyzatorem hydropneumatycznym. Dzięki zastosowaniu zawieszenia hydropneumatycznego prześwit może być zmieniany w zakresie 100 - 450 mm. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Pojazd posiada dwie gąsienice o szerokości 250 mm, długość oporowa każdej gąsienicy wynosi 2800 mm.
Napęd w wodzie zapewniają dwa pędniki wodne.
W przedziale kierowania stanowiska mają kierowca, dowódca i strzelec kursowego PKT. Kierowca obserwuje teren przed wozem za pomocą trzech peryskopów. Środkowy peryskop może być zamieniony na peryskop podnoszony zapewniający obserwację przy podniesionym falochronie lub peryskop nocny.
Dowódca siedzi po lewej stronie kierowcy i obserwuje teren przed pojazdem przy pomocy peryskopu obrotowego. Do zadań dowódcy należy obsługa lewego, kursowego PKT, a także radiostacji R-123M i żyrokompasu Gpk-S9.
Po prawej stronie kierowcy stanowisko ma strzelec drugiego kursowego karabinu maszynowego, będący zarazem żołnierzem desantu.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 73 mm armata 2A28 Grom i sprzężony z nią karabin maszynowy PKT. Nad lufą armaty znajduje się wyrzutnia 9P122 pocisków 9M14M Malutka (w wozach BMD-1P zastąpiona przez wyrzutnię 9P135M pocisków 9M111/9M113 umieszczoną na wieży). Uzbrojenie nie jest stabilizowane.
Armata 2A28 jest ładowana ręcznie. Stosowane są naboje przeciwpancerne kumulacyjne PG-15W i od 1974 roku odłamkowe OG-15W. Zapas amunicji do działa wynosi 40 nabojów, a do km-ów PKT 2000 sztuk. Dodatkowo w wozie przewożone są trzy ppk 9M14M Malutka, a także wyrzutnie przenośne dla nich. Wersja BMD-1P standardowo przenosi dwa pociski 9M113 Konkurs i jeden 9M111 Fagot (9M11-2, 9M11M). Od 1979 roku część pojazdów otrzymywała też wyrzutnie granatów dymnych 902W Tucza.
Do celowania służy działonowemu dzienno-nocny celownik, a obserwację poza polem widzenia celownika zapewniają peryskopy. 
Pomiędzy wieżą a przedziałem napędowym znajduje się mały przedział desantowy. Zajmują w nim miejsce trzej żołnierze desantu (dwóch po bokach przedziału, a trzeci za wieżą, bokiem do kierunku jazdy). Przedział ten nakryty jest centralnym lukiem, w którym znajduje się otwór do strzelania w kierunku tyłu z broni automatycznej. Charakterystyczną cechą pojazdu jest swojego rodzaju "tunel" w tylnej części pojazdu, utworzony przez obniżony w środkowej części, za lukiem desantu, przedział napędowy. Po jego bokach znajdują się zbiorniki paliwa i systemy chłodzenia silnika.
BMD-1 jest przystosowany do transportu drogą powietrzną (samolotami An-12, An-22, Ił-76, An-124 i śmigłowcami Mi-6, Mi-26). BMD może być zrzucany na spadochronie (załoga desantuje się osobno). Zrzut może być wykonywany z małej wysokości przy pomocy specjalnego spadochronu wyciągającego platformę z BMD z samolotu, albo z dużej wysokości na platformie desantowej PRSm-915 wyposażonej w system spadochronów (prędkość opadania 15-20 m/s), oraz system silników rakietowych zmniejszających końcową prędkość opadania do 6-7 m/s. Po wylądowaniu załogi wozów odszukują pojazd, wykorzystując kodowany sygnał nadawany przez pojazd (inny dla każdego wozu).

</doc>
<doc id="297975" url="https://pl.wikipedia.org/wiki?curid=297975" title="Orzegów">
Orzegów

Orzegów (, daw. "Ossegau") – dzielnica Rudy Śląskiej. W 2006 roku zamieszkiwało ją 8439 osób.
Historia.
Pierwszą wzmianką o Orzegowie z 1282 roku jest dyplom Kazimierza, księcia bytomskiego, w którym wymieniono właściciela wsi Orzegów, Macieja. Nazwa Orzegów pochodzi od tego, iż miejscowi rolnicy gdy orali ziemie, znajdowali ludzkie czaszki. Czaszki te najprawdopodobniej pozostały po najazdach tatarskich.
Początkowo wieś rozrastała się wzdłuż obecnej ul. Bytomskiej. Dopiero w XX wieku powstała część rozbudowana wokół kościoła, był to tzw. "Nowy Orzegów". Herb gminy jest niewiadomego pochodzenia. Składa się on z jedenastu pól na których można wyróżnić postacie czapli i lwów, oraz takie przedmioty jak trzy złote kule, kotwicę, oraz skrzyżowane miecze. Sam herb jest trzymany przez dwa lwy głowami zwróconymi do zewnątrz a zwieńczony jest koroną cesarska. Herb w przekazach mieszkańców jest błędnie tłumaczony jako herb rodowy rodziny von Schaffgotsch, lecz te dwa są zupełnie inne.
Orzegów był określany jako dobra rycerskie. Istniał tu dwór. Właścicielami byli między innymi: Gierałtowscy, baron von Voglar. W 1826 roku cały Orzegów wykupił Karol Godula.
Pierwszą kopalnią węgla kamiennego w tym rejonie była kopalnia "König David", która jest wzmiankowana w roku 1768. Kopalnię tę zwiedzał w roku 1790 sam Johann Wolfgang von Goethe. Jedną z większych kopalń była kopalnia "Orzegów" wybudowana przez Karola Godulę w roku 1829. W roku 1844 została wchłonięta przez powstałą kopalnię "Paulus" ("Paweł"). Głównym szybem tejże kopalni był szyb "Zofia" ("Sophienschacht"), został zbudowany w latach 1848-50, działał 29 lat po czym został zamknięty na skutek katastrofy. W latach 1860-62 wybudowano dwa nowe szyby "Godulla" i "Schaffgotsch". Zarządzeniem prezydenta Bolesława Bieruta z 29 listopada 1949 kopalnia Karol została odznaczona Orderem Sztandaru Pracy II klasy.
Przystanek kolejowy w Orzegowie powstał w roku 1899 na trasie z Chebzia do Tarnowskich Gór. Ochotniczą straż pożarną utworzono w tym samym roku, natomiast nową remizę otrzymała w 1906 roku. Pocztę uruchomiono w 1894 roku. Orzegów w wodę bieżącą zaopatrzono w roku 1895, kanalizację i prąd elektryczny doprowadzono w 1906 roku. Aptekę otwarto po roku 1905. Pierwsza szkoła powstała w 1858 roku. Kolejną wybudowano w roku 1879. Dwie kolejne szkoły to szkołą męska powstała w latach 1889–1901, oraz szkoła żeńska powstała w latach 1908–1910.
Kaplica w Orzegowie powstała w szkole w roku 1882. Dopiero w latach 1894-95 wybudowano kościół pw. św. Michała Archanioła według projektu Wilhelma Wieczorka. Sponsorami tego kościoła była rodzina Schaffgotschów. Kościół został rozbudowany w latach 1911-12 według projektu Maksymiliana Giemsy. Cmentarz utworzono w 1896 roku.
W Plebiscycie w roku 1921 padło w Orzegowie 2857 głosów za Polską i 1345 za Niemcami. Do 1951 roku miejscowość była siedzibą gminy Orzegów. Orzegów przyłączono do Rudy w 1951 roku, a wraz z Rudą została włączona jako jedna z dzielnic do Rudy Śląskiej w 1959 roku.

</doc>
<doc id="297976" url="https://pl.wikipedia.org/wiki?curid=297976" title="Godula">
Godula

Godula () – dzielnica Rudy Śląskiej, którą według danych z 2006 roku zamieszkiwało 12 151 osób.
Historia.
Tereny dzisiejszej Goduli należały dawniej do majątku Orzegów.
Karol Godula planował wybudowanie huty cynku „Godullahütte”, jednak nie zdążył jej zbudować przed swoją śmiercią; budowę zakończył w imieniu opiekunki majątku Joanny Gryzik (główna spadkobierczyni Goduli) Maksymilian Scheffler. Huta została zbudowana w latach 1854–1855, a zlikwidowano ją w 1919. Na miejscu rozebranej huty w 1928 wybudowano fabrykę gwoździ, którą zamknięto w 1934. Obok huty powstała osada, która przejęła jej nazwę (Godula). W latach 1858–1861 powstało 21 pierwszych budynków, które zbudowano wokół placu targowego (dzisiejszy plac Niepodległości).
W 1875 utworzono obszar dworski Orzegów, w którego skład wchodziła między innymi Godula. Uległ on likwidacji w 1924 i wtedy oficjalnie powstała gmina Godula, licząca 9 tys. mieszkańców. Ratusz gminny mieścił się w budynku przy obecnym placu Wolności 6.
Ochotniczą straż pożarną w Goduli utworzono w 1888, a w 1930 OSP otrzymała nową remizę. W 1892 otworzono aptekę. Pocztę uruchomiono w 1903. Pierwsze tramwaje zaczęły jeździć w latach 90. XIX w. Kanalizację zbudowano w 1908, w tym samym roku uruchomiono elektryczne oświetlenie; szpital powstał w 1896.
Pierwsza szkoła powstała w 1861, w niej mieściła się kaplica św. Józefa. W 1866 wybudowano cmentarz, a rok później zaczęto obok budowę kościoła pw. Ścięcia św. Jana Chrzciciela, ufundowanego przez Joannę i Hansa Ulryka Schaffgotschów. Wybudowano go na planie krzyża według projektu Teodora Linkego. W 1881 z okazji 25-lecia kapłaństwa ks. Fryderyka Hofrichtera ufundowano figurę św. Jana Nepomucena znajdującą się obecnie przy pl. Niepodległości.
W plebiscycie w 1921 padło 2178 głosów za Polską i 1332 za Niemcami. Godulę przyłączono do Polski w 1922. W 1924 odsłonięto pomnik poległych powstańców. W 1929 plac targowy zamieniono na planty.
Do 1951 miejscowość była siedzibą gminy Godula. W 1951 Godulę przyłączono do Rudy, a wraz z nią w 1959 została jedną z dzielnic Rudy Śląskiej.

</doc>
<doc id="297977" url="https://pl.wikipedia.org/wiki?curid=297977" title="Ruda (Ruda Śląska)">
Ruda (Ruda Śląska)

Ruda (niem. "Ruda") – najstarsza dzielnica Rudy Śląskiej. Według danych z 2006 zamieszkiwało 23 134 osób. W latach 1947–1958 samodzielne miasto, odrębne od Nowego Bytomia i Wirku.
Historia.
Początki.
Pierwsza wzmianka o Rudzie pochodzi z 1295. Jest wtedy wymieniana w Rejestrze ujazdowskim, czyli spisie dóbr biskupstwa wrocławskiego.
Właścicielami wsi byli między innymi: Rudzcy, Gierałtowscy, baron von Stechow, hrabia von Ballestrem. W 1497 wzmiankowany jest tu zamek, później przekształcony w rezydencję pałacową.
Huta ołowiu w Rudzie powstała już przed rokiem 1401, natomiast kuźnica żelaza „Ruda” jest wzmiankowana w 1642. To właśnie od jej nazwy pochodzi nazwa miejscowości.
Wybudowano tu największą hutę cynku w Europie Wschodniej. Nosiła nazwę „Carlshütte” (Huta Karol), a działała w latach 1816–1908. Obok huty w 1855 powstała huta żelaza „Bertha”.
Przed I wojną światową.
W 1770 utworzono kopalnie „Brandeburg” (później „Wawel”), była to jedna z pierwszych kopalni węgla kamiennego na Górnym Śląsku. W 1841 uruchomiono wydobycie w kopalni „Wolfgang” (później „Walenty”). Obydwie kopalnie połączyły się w jedną w 1931. W 1913 powstała kolejna kopalnia – „Graf Franz”. W 1916 powstała koksownia „Wolfgang” (później „Walenty”). Natomiast rok później powstała elektrownia „Nikolaus” (później „Mikołaj”).
Elektryczne oświetlenie w Rudzie doprowadzono w 1889, była to pierwsza wiejska gmina Rzeszy Niemieckiej, gdzie taką instalacje utworzono.
Aptekę otwarto w 1893. Szpital zbudowano w latach 1908–1910, jednak musiano go rozebrać w 1935 z powodu szkód górniczych. W 1903 powstała ochotnicza straż pożarna, która w 1928 otrzymała nową remizę.
Pocztę otwarto w 1850, natomiast w 1897 otrzymała nowy budynek. Dworzec w Rudzie zbudowano w 1866 na linii z Wrocławia do Mysłowic.
Pierwszy kościół pw. Matki Boskiej Różańcowej powstał w latach 1869–1872 według projektu Wachtela. W 1870 zbudowano kaplicę, przekształconą w kościół pw. św. Piusa X, także według projektu Wachtela. Kościół pw. św. Józefa zbudowano na wzór rzymskiej bazyliki San Lorenzo di Campo w latach 1901–1904.
W Rudzie zbudowano wiele szkół o różnym poziomie nauczania. Pierwszą szkołę zbudowano w 1844. Kolejną wybudowano na kolonii Karol w 1859, budynek został zastąpiony w 1870 nowym. Szkołę żeńską zbudowano w 1877. W 1900 zbudowano szkołę na (rudzkiej) Porębie, w okresie międzywojennym szkoła ta stała na granicy polsko-niemieckiej. W 1904 oddano do użytku dwie szkoły: na Kuźnicy i na kolonii Szczęść Boże.
W 1895 powstała szkoła średnia. Szkoła dokształcania i gospodarstwa domowego powstała w 1912, dzisiaj w jej budynku znajduje się Muzeum Miejskie. W 1914 zbudowano szkołę realną (obecne 1 LO)
Plebiscyt.
W Plebiscycie (1921) padło 6212 głosów za Polską i 4105 za Niemcami. Rudę przyłączono do Polski w 1922.
Połączenia miast.
Na mocy ustawy Sejmu Śląskiego z dnia 10 lipca 1939 Ruda otrzymała z dniem 1 stycznia 1940 status miasta, który z powodu okupacji niemieckiej został wprowadzony dopiero 1 stycznia 1947. Do Rudy przyłączono Godulę, Orzegów i Chebzie. 1 stycznia 1959 Ruda wraz z Nowym Bytomiem utworzyły dzisiejsze miasto Ruda Śląska.
Do 1946 siedziba wiejskiej gminy Ruda.
Czasy współczesne.
W sierpniu 2019 rada miasta Ruda Śląska uchwaliła prezydencki projekt utworzenia w dzielnicy parku kulturowego, tym samym rozpoczynając prace nad jego utworzeniem.
Komunikacja.
W dzielnicy Ruda komunikację miejską całkowicie zapewnia ZTM:
Linią tramwajową numer 1 dostaniemy się do dzielnicy Chebzie w tym na tamtejszą pętlę, skąd dojedziemy do innych dzielnic oraz Bytomia i Chorzowa. Tramwajem dojedziemy także do Zabrza i Gliwic. Autobusami dostaniemy się do Bytomia, Zabrza, Gliwic, Chorzowa, Świętochłowic oraz Katowic, a także do wszystkich pozostałych dzielnic miasta.
Poza tym w dzielnicy Ruda znajduje się przystanek kolejowy: Ruda Śląska. Na przystanku zatrzymują się pociągi Kolei Śląskich do Gliwic, Katowic, Zawiercia i Częstochowy.

</doc>
<doc id="297978" url="https://pl.wikipedia.org/wiki?curid=297978" title="Chebzie">
Chebzie

Chebzie (niem. "Morgenroth") − dzielnica Rudy Śląskiej. Obecnie dzielnica pełni funkcję najważniejszego węzła komunikacyjnego w mieście. Ponadto swoją siedzibę ma tu Miejska Biblioteka Publiczna (tzw. Stacja Biblioteka), a także znajduje się tu zabytkowe osiedle przy ul. Styczyńskiego.
W dzielnicy mieszczą się również: rudzki Urząd Skarbowy, a także ważne zakłady pracy.
Historia.
Pod koniec XVIII wieku na terenie obecnego Chebzia powstała karczma. W 1822 roku powstała huta cynku „Gute Hoffnung” (Dobra Nadzieja), kolejna o nazwie „Morgenroth” (Jutrzenka) powstała w roku 1825.
Dopiero z 1844 roku pochodzi pierwsza wzmianka o nazwie „Hebzie”.
W 1846 roku uruchomiono przystanek kolejowy na linii z Wrocławia do Mysłowic. W roku 1859 po zbudowaniu linii do Tarnowskich Gór powstał tu dworzec, rozbudowany w roku 1863, oraz w latach 1900–1902. Dopiero wtedy dworzec przybrał dzisiejszy wygląd. Przy dworcu uruchomiono pocztę w roku 1859.
Kopalnie otworzono w latach 1861−1862, nazywała się ona „Paulus” (Paweł), do dzisiejszego dnia została ulica o tej samej nazwie. W roku 1882 włączono do skonsolidowanej kopalni „Paulus-Hohenzollern”. W 1890 roku zbudowano szyb "Stronprinz". W Chebziu od 1922 roku mieściła się siedziba spółki akcyjnej „Godulla”.
Pierwsze domy zbudowane w Chebziu to domy kolejarskie powstałe w latach 1902-14. Kolejne domy budowała kopalnia w latach 1910–1920.
Pierwszą szkołę w Chebziu zbudował Karol Godula, działała ona jako szkołą prywatna w latach 1843–1851. W 1887 roku powstała szkołą ewangelicka, która w roku 1893 otrzymała nowy budynek (obecnie znajduje się tam przedszkole). Szkołę katolicką zbudowano w 1895 roku. W 1910 roku zbudowano katolicki dom związkowy z klasztorem i kaplicą.
Po wojnie Chebzie wchodziło w skład gminy Godula w powiecie katowickim. W związku z likwidacją powiatu katowickiego 1 kwietnia 1951 gmina Godula została zniesiona, a jej obszar włączony do miasta Rudy oprócz Chebzia, które włączono do leżącego na południe miasta Nowego Bytomia. Nowy Bytom, wraz z Chebziem, wszedł 31 grudnia 1958 w skład nowego miasta Ruda Śląska.
W 1993 roku została poświęcona kaplica pw. św. Katarzyny przez metropolitę katowickiego abp. Damiana Zimonia. Kaplica należy do parafii Ścięcia św. Jana Chrzciciela w Goduli. Od dnia 1 września 2007 roku została erygowana odrębna parafia św. Katarzyny Aleksandryjskiej. Od 2011 powrócono do kaplicy pw. św. Katarzyny zlikwidowano parafię.
Węzeł komunikacyjny.
Obecnie mieszkańcy Rudy Śląskiej wykorzystują Chebzie jako węzeł komunikacyjny. Kończą tu bieg 3 linie tramwajowe, dwie przez nie przejeżdżają. Ponadto w Chebziu znajduje się dworzec PKP, który od 2018 roku pełni również funkcję siedziby Miejskiej Biblioteki. Zatrzymują się tu również przyspieszone autobusy komunikacji miejskiej: 840, 840N, M1 i M24. 
Przez Chebzie przebiega Drogowa Trasa Średnicowa, łącząca centra dużych miast GOP. Najsłynniejszą częścią węzła komunikacyjnego w Chebziu jest pętla tramwajowa i Rondo Unii Europejskiej, które przez lata stanowiło dawniej koniec DTŚ.

</doc>
<doc id="297980" url="https://pl.wikipedia.org/wiki?curid=297980" title="Nowy Bytom">
Nowy Bytom

Nowy Bytom (do 1922 pol. Frydenshuta; śl.: "Frydenshuta", "Frynsztad", "Fryncita", "Fryna"; niem. "Friedenshütte") – dzielnica i centrum administracyjne miasta Ruda Śląska. W latach 1947–1958 odrębne miasto.
Tereny dzisiejszego Nowego Bytomia były na przełomie XVIII i XIX wieku porośnięte lasem, zwanym Czarnym Lasem (niem. "Beuthener Schwarzwald"). Początkowo był to obszar dworski, odrębna jednostka administracyjna. 1 kwietnia 1890 wcielono ją do odległego miasta Bytomia, przez co Czarny Las stanowił jego eksklawę.
W XIX wieku na terenie Czarnego Lasu zaczęły powstawać huty i kopalnie a przy nich kolonie: "Friedenshütte" (Frydenshuta), "Eintrachthütte" (Zgoda) i "Schwarzwald" Czarny Las. Wszystkie kolonie w Czarnym Lesie (kompleksie leśnym) stanowiły do 1921 wydzieloną geograficznie część (eksklawę) miasta Bytomia (w latach 1891–1921 powiatu miejskiego Bytom). W 1922, po podziale Górnego Śląska, eksklawa Czarnego Lasu została przyłączona do Polski i przekształcona w samodzielną gminę, której nadano urzędową nazwę "Nowy Bytom" w miejsce tradycyjnej i urzędowej z okresu Plebiscytu nazwy "Frydenshuta". W 1929 odłączono od niej kolonię Zgoda (na rzecz Świętochłowic). W 2006 z dzielnicy Nowy Bytom wyłączono kolonię Czarny Las wraz z częścią ulicy Czarnoleśnej, tworząc nową dzielnicę Rudy Śląskiej – Czarny Las.
Z dniem 1 stycznia 1940 Nowy Bytom formalnie uzyskał ustrój miejski na mocy ustawy Sejmu Śląskiego z 10 lipca 1939, ale z powodu wybuchu wojny nie wprowadzono tego w życie. Do wykonania ustawy, czyli utworzenia miasta doszło dopiero w lutym 1947, z mocą wsteczną od 1 stycznia 1947. W 1951 do Nowego Bytomia włączono miasto Wirek, a w 1954 Starą Kuźnię.
W 1959 Nowy Bytom został połączony z miastem Ruda, tworząc miasto o nazwie Ruda Śląska.
Przy nowobytomskim Rynku (obecnie pl. Jana Pawła II) znajduje się ratusz dawnej gminy i miasta Nowy Bytom, będący główną siedzibą władz miasta Ruda Śląska.
Kolonią Nowego Bytomia jest Kaufhaus – przyzakładowe osiedle patronackie Huty Pokój, z najstarszym górnośląskim domem towarowym.
Kalendarium.
Historia tej dzielnicy jest nierozerwalnie związana z rozwojem przemysłu na tym terenie.

</doc>
<doc id="297981" url="https://pl.wikipedia.org/wiki?curid=297981" title="UPAB-1500">
UPAB-1500

UPAB-1500 (УПАБ-1500) – rosyjska szybująca bomba kierowana. UPAB jest skrótem od Uniwiersalnaja Płanirujuszczaja Awiacjonnaja Bomba. Dzięki wyposażeniu w rozkładane skrzydła zasięg przy zrzucie z dużej wysokości wynosi 70 km.
Historia.
Bomba UPAB-1500 po raz pierwszy została pokazana 21 września 2005 roku na wystawie urządzonej z okazji 85 rocznicy założenia ośrodka doświadczalnego Ministerstwa Obrony Federacji Rosyjskiej (929 Gosudarstwiennyj Liotno-Ispytatielnyj Centr im. W.P.Czkałowa) w Achtubinsku.
Egzemplarz wystawowy był pomalowany w żółto-czerwony szachownicowy sposób, jak próbowanej broni. Wyposażony w głowicę telewizyjnego układu komendowego (identyczną jak w bombie KAB-1500TK i pocisku rakietowym Ch-59 i Ch-59M). W przyszłości mają powstać wersje bomby UPAB-1500 wyposażone w głowice umożliwiające naprowadzanie laserowe, termowizyjne, satelitarne i aktywne radiolokacyjne (radar milimetrowy).
Planowanymi nosicielami bomby UPAB-1500 mają być Su-24M, Su-34, Tu-22M3, Tu-160.

</doc>
<doc id="297983" url="https://pl.wikipedia.org/wiki?curid=297983" title="Bykowina">
Bykowina

Bykowina (niem. "Friedrichsdorf") – do 1951 samodzielna gmina Bykowina, obecnie dzielnica Rudy Śląskiej, którą według danych z 2006 roku zamieszkiwało 18 267 osób.
Nazwa.
Spis geograficzno-topograficzny miejscowości leżących w Królestwie Prus z 1835 roku, którego autorem jest J.E. Muller notuje obecnie używaną, polską nazwę miejscowości "Bykowina" oraz zgermanizowaną "Bikowine".
Historia.
Początki osady (do końca XVIII w.).
Początków Bykowiny należy doszukiwać się w epoce nowożytnej, choć w sąsiedztwie późniejszej osady już w XIII w. istniał gród obronny tzw. grodzisko kochłowickie. Jednak faktyczne początki osadnictwa w Bykowinie mają związek z działalnością w niej kamieniołomu, funkcjonującego co najmniej od XVII w. do pierwszej ćwierci XX w. W 1629 r. Bykowina została wymieniona, jako "dobro rycerskie", należące do rodu von Donnersmarck. 19 lipca 1661 r. w księgach metrykalnych parafii kochłowickiej odnotowano chrzest pierwszego dziecka z Bykowiny – Anny, córki Filipa Skrzypca i jego żony Elżbiety. Od samego początku Bykowina była ściśle związana z Kochłowicami. Wieś założono na wzgórzu należącym do Kochłowic. Pieczęć gminy Bykowina przedstawia zalesioną górę z wejściem do sztolni u podnóża.
Okres industrializacji (XIX – początek XX w.).
Pierwszą hutę cynku, o nazwie „Turzo”, założył hrabia Henckel von Donnersmarck. Działała ona aż do 1919 r. Kolejną hutę cynku, o nazwie „Franz” (Franciszek), wybudował Fritz Saeftel w 1876 r. Przekształcono ją w okresie międzywojennym w fabrykę porcelany o nazwie „Huta Franciszka”. Fabrykę blach dziurkowanych założył w 1888 r. Josef Kuntze. Nadał jej nazwę „Friedrichswerk”. Pracowała we wsi również cegielnia. W dalszym ciągu, aż do ok. 1935 r., funkcjonował kamieniołom.
Straż pożarną założono w 1908 r. W latach 90 XIX w. przez Bykowinę przejechał pierwszy tramwaj, który kursował z Bytomia do Świętochłowic przez Wirek. Zaś w 1895 r. wieś została przyłączona do wodociągu państwowego. Bezpośrednią przyczyną tego była degradacja naturalnego środowiska przez wytrzebienie lasów pod rozwój przemysłu. Spowodowało to utratę wody pitnej w studniach. W 1907 roku nadano Bykowinie niemiecką nazwę Friedrichsdorf, którą nosiła do 1922 r. oraz w latach 1939–1945.
Pierwszą szkołę uruchomiono w 1864 r., natomiast w 1872 r. została ona rozbudowana. Szkołę wieloklasową wybudowano w 1905 r. Stoi do dziś (ul. 11 Listopada). W 1912 r. wzniesiono drugi budynek szkolny, piętrowy ze spadzistym dachem, który przebudowano w latach 60. XX w. na dodatkowe piętro.
W 1864 r. zbudowano pierwszą kapliczkę niedaleko obecnego cmentarza. Kościół urządzono w 1920 r. w budynku starej szkoły. Do dziś śladem po tym wydarzeniu jest portal z krzyżem nad wejściem do budynku. W 1925 r. erygowano w Bykowinie parafię pw. Najświętszego Serca Pana Jezusa. W 1935 r. wzniesiono kościół. Usytuowano go w najwyższym punkcie osady, w miejscu dawnego kamieniołomu.
W plebiscycie w 1921 r. padło 841 głosów za Polską i 353 za Niemcami. Miejscowość w 1922 r. przyłączono do Polski.
Okres po 1945.
W Bykowinie II wojna światowa skończyła się 28 stycznia 1945 r. Wtedy to, od strony osiedla Otylia, wkroczyły wojska radzieckie. Bykowinę przyłączono do Nowego Bytomia w 1951 r., a w 1959 r. wraz z Nowym Bytomiem została włączona jako jedna z dzielnic do Rudy Śląskiej.
W latach 50. ubiegłego stulecia zabudowano rejony ulic Zgody i Plebiscytowej, oraz dwa hotele robotnicze. Na kolejną dekadę przypadła budowa bloków przy ulicy Potyki oraz wokół wspomnianych hoteli. W kwietniu 1962 roku oddano do użytku odkryty basen kąpielowy przy ul. Plebiscytowej. W latach 70 XX wieku nowe osiedle powstało przy ul. Pordzika. Obraz dzielnicy zmienił ukończony w 1974 r. dziesięciopiętrowy blok mieszkalny przy ul. Plebiscytowej, potocznie zwany "Żyletą".
Na lata 80 dwudziestego wieku przypadł kilkakrotny wzrost liczby ludności spowodowany wybudowaniem dużego osiedla mieszkaniowego, potocznie zwanego "Nową Bykowiną". Zlokalizowano je na podmokłych terenach rolniczych na południe od starej części miejscowości. Nowe osiedle uzyskało odrębną szkołę, a w 1984 r. erygowano także samodzielną parafię pod wezwaniem św. Barbary. Pierwszym jej proboszczem został ks. Henryk Stegman. Także w latach 80 XX w. powstało osiedle na północ od torów tramwajowych (ulice Chrobrego i Krzywoustego).

</doc>
<doc id="297984" url="https://pl.wikipedia.org/wiki?curid=297984" title="Wirek">
Wirek

Wirek (niem. "Antonienhütte"; do 1948 "Nowa Wieś") – dzielnica Rudy Śląskiej, którą według danych z 2006 roku zamieszkiwało 20 595 osób.
Herb Nowej Wsi (Wirku) przedstawia osełkę, strug i kowadło.
Historia.
Pochodzenie nazwy.
Wirek to dawna kolonia hutnicza, położona nad potokiem, stąd podstawą nazwy jest wyraz "wir", "wirek" w znaczeniu „wir wodny, głębokie miejsce w wodzie, ruch powietrza, odmęt”.
Niemiecką nazwę "Antonienhütte" (pol. huta Antonia) nadano dla upamiętnienia Antoniny, żony Łazarza III Henckla von Donnersmarcka, założyciela i właściciela huty.
Najstarsze dzieje (do końca XVII w.).
Pierwsza wzmianka, gdzie występuje nazwa Wirek to czeski dokument, w którym jest mowa o wzgórzu o tejże nazwie. Początkowo wieś, na której dzisiaj opiera się Wirek zwano Nową Wsią. Wieś powstała nad Kochłówką na obszarze wsi Kochłowice. Dopiero w 1828 wydzieliła się z Nowej Wsi gmina Wirek, która była niezależna, aż do 1870.
W epoce industrializacji (XIX w.).
Pierwsza kopalnia "Gottessegen" (Błogosławieństwo Boże) powstała w 1828. Z tej właśnie kopalni pochodzi zabytkowy szyb "Andrzej". Szyb powstał w latach 70. XIX w. i działał, aż do 1969 (istnieje do dziś jedynie budynek nadszybia). Kształtem przypomina on basztę obronną.
W 1805 powstała huta żelaza "Antonienhütte" (Antonia). Działała do lat 90. tego samego wieku. Zamknięto ją z powodu przestarzałych urządzeń, które przestały pracować efektywnie w stosunku do innych hut. Hutę cynku "Hugo" wybudowano w 1812 roku, a działała, aż do 1932 roku. Inna, o nazwie "Liebe-Hoffnung" (Miłość-Nadzieja) działała przez ok. 100 lat, aż do 1925 roku.
Wieś zaczęła się w szybkim tempie rozrastać, powstawały kolonie przy obecnych ulicach Katowickiej, 1 Maja, Bytomskiego, Kubiny, Robotniczej. Przy ulicy Kubiny zachowały się domy robotnicze, które dzisiaj służą jako pasaż handlowy. Pierwsza szkoła powstała w Wirku w 1856, na jej potrzeby przekształcono więzienie przy obecnej ulicy Tuwima. Natomiast pierwsza szkoła w Nowej Wsi powstała w 1863. Kolejne powstały w latach 1896, 1902 oraz 1937.
Pierwsza kaplica pw. św. Wawrzyńca znajdowała się w więzieniu. Parafię św. Wawrzyńca erygowano 17 kwietnia 1869. Pierwszy kościół zbudowano w latach 1873-1874, znajdował się on przed wejściem do dzisiejszego kościoła. Dzisiejszy kościół zbudowano w latach 1907-1909. W 1891 Żydzi zbudowali synagogę przy obecnej ulicy Kupieckiej. Została ona zniszczona w 1939 przez nazistów. W 1902 zbudowano kościół ewangelicki.
W 1861 Wirek otrzymał ekspedycje pocztową. Linie towarową pociągów z Chebzia utworzono w 1875. W latach 90. XIX w. powstały linie tramwajowe, które prowadziły od Bytomia, przez Wirek do Świętochłowic, a w 1902 powstała tu zajezdnia tramwajowa.
W wieku XX.
W Plebiscycie w 1921 oddano w Nowej Wsi 2 935 głosów za Polską i 1 438 za Niemcami, natomiast w Wirku oddano 2 634 głosy za Polską i 2 851 za Niemcami. W 1932 zaczęła w Wirku działać grupa miejscowa towarzystwa Schlesischer Wintersportverein, z której najprężniejsza była sekcja narciarska.
Obszar dworski Wirek ("Antonienhütte") włączono do gminy Nowa Wieś ("Neudorf") 1 lipca 1924. Wybudowano nowy ratusz w latach 1929-30. Nazwę gminy Nowa Wieś zmieniono 7 marca 1948 na gmina Wirek (aby uniknąć miasta z wyrazem Wieś w nazwie), która otrzymała prawa miejskie 1 stycznia 1949. Miasto Wirek przyłączono do Nowego Bytomia w 1951, a wraz z Nowym Bytomiem został włączony jako jedna z dzielnic do Rudy Śląskiej w 1959. Dzisiejsza powierzchnia Wirku to 5,9 km².

</doc>
<doc id="297987" url="https://pl.wikipedia.org/wiki?curid=297987" title="Campanile (sieć hotelowa)">
Campanile (sieć hotelowa)

Campanile – międzynarodowa sieć hoteli należących do grupy Louvre Hotels. W Europie obiekty znajdują się m.in. w krajach Beneluksu, Wielkiej Brytanii, Francji, Włoszech, Polsce, Portugalii i Hiszpanii.
Hotele w Polsce.
W Polsce do sieci należy 11 hoteli w 10 miastach:

</doc>
<doc id="297989" url="https://pl.wikipedia.org/wiki?curid=297989" title="Kochłowice (Ruda Śląska)">
Kochłowice (Ruda Śląska)

Kochłowice (niem. "Kochlowitz") – dzielnica miasta Ruda Śląska, dawniej samodzielna gmina Kochłowice. Pierwsza wzmianka o Kochłowicach pochodzi z 1360 r. Dawny herb gminny przedstawia budynek kościoła. Kochłowice w 2006 r. zamieszkiwało 12 738 osób.
Położenie.
Kochłowice leżą na Wyżynie Śląskiej, na terenie Górnego Śląska. Stanowią południową część miasta Ruda Śląska. Graniczą z jego dzielnicami: Bykowiną, Wirkiem i Halembą. Od wschodu sąsiadują z miastem Chorzów, natomiast od południa z Katowicami.
Przez Kochłowice przepływają dwie rzeki: Kłodnica, stanowiąca prawy dopływ Odry, oraz Kochłówka (Potok Bielszowicki), wpadająca do Kłodnicy. Najwyższe wzniesienie Kochłowic to Apostolska Góra (311 m n.p.m.).
Historia.
Średniowiecze.
Udokumentowane początki osadnictwa sięgają XIV w. Pierwsza źródłowa wzmianka o miejscowości pochodzi z 1360 r. („Kochlowa Lanka”). Jednak już z XIII w. pochodzą najstarsze potwierdzone ślady osadnictwa na terenie Kochłowic. W tym czasie w widłach rzeki Kochłówki i płynącego z Bykowiny cieku powstał gród obronny, tzw. grodzisko kochłowickie. Sama wieś Kochłowice została lokowana na prawie niemieckim prawdopodobnie w XIV w. Niestety nie zachował się akt lokacyjny. Do dziś osada zachowała charakterystyczny układ lokacyjny, tzw. owalnicy. Odkrycie w 2007 r. na obszarze Kochłowic wczesnośredniowiecznej osady hutniczej przesuwa początki osadnictwa w tej okolicy do IX w.
Epoka nowożytna.
W XVI i XVII w. istniała tu warzelnia soli (Salzhütte) – jedyny taki obiekt w Bytomskim Wolnym Państwie Stanowym. Znajdował się tu też kamieniołom, w którym wytwarzano kamienie młyńskie. W 1623 r. powstał tu folwark zwany „Niedźwiedziniec”. Folwark i okoliczne lasy należały do Radoszów, który jest wzmiankowany w 1629 r. W 1906 r. gminę Radoszowy (Radoschowy) przyłączono do Kochłowic, natomiast obszar dworski Radoszowy (Radoschowy) przyłączono do Kochłowic dopiero 1 lipca 1924 (w Polsce).
Okres industrializacji.
Pierwsza kopalnia, o nazwie „Hugo” powstała w 1824 r., a drugą o nazwie „Zwang” otwarto w 1828 r. Kopalnie zostały połączone w jedną, o nazwie „Hugo-Zwang” w 1849 r. Nazwę tę zmieniono dopiero w 1928 r., kiedy kopalnia przestała być własnością rodziny Henckel von Donnersmarck i stała się własnością spółki akcyjnej „Wirek Kopalnie S.A.”. W pięć lat później w 1933 r. kopalnię zamknięto, co doprowadziło do jej zatopienia. Na nowo uruchomiły ją dopiero władze niemieckie w 1939 r.
Pocztę w Kochłowicach otwarto w 1892 r., wodociąg doprowadzono w 1897 r., natomiast w 1909 r. prąd elektryczny. W 1904 r. powstał dworzec kolejowy na linii z Gliwic do Katowic. Dwa lata później otwarto drugą linię kolejową prowadzącą z Kochłowic do Orzegowa przez Schwarzwald oraz Chebzie (wtedy Morgenroth).
Pierwsza wzmianka o nauczycielu pochodzi z 1656 r. Szkołę, zbudowano w 1817 r. Dwie kolejne szkoły, tzw. Stara i Nowa Szkoła powstały kolejno w latach 1860 i 1910. Pierwsza szkołą we wsi Radoszów (Radoschau) powstała w 1896 r. w nieistniejącym juź budynku przy ulicy Młodzieżowej), a dwa lata później (w 1898 r.) w kolonii Turzo (obecna SP 21 przy ul. L. Tunkla).
Dwudziestolecie międzywojenne.
W Plebiscycie w 1921 r. padło 3364 głosów za Polską i 868 za Niemcami. Kochłowice przyłączono do Polski rok później. W końcu lat 30. przez Kochłowice przeprowadzono linię polskich umocnień wojskowych, tzw. Obszar Warowny Śląsk. Do dziś na obszarze dzielnicy zachowało się kilka schronów bojowych tej linii, z czego jeden w ostatnim czasie odrestaurowano.
II wojna światowa.
Od 20 sierpnia 1942 r. do stycznia 1945 r. w budynku szkoły powszechnej przy ul. Młodzieżowej 26 istniał jeden z 24 niemieckich obozów Polenlager – Polenlager nr 7.
Po II wojnie światowej.
Kochłowice przyłączono do Nowego Bytomia w 1951 r., a w 1959 r. wraz z Nowym Bytomiem zostały włączone jako jedna z dzielnic do Rudy Śląskiej.
Kultura i rekreacja.
Szkolnictwo.
W Kochłowicach działa Stowarzyszenie "Genius Loci - Duch miejsca", promujące historię i tradycję Górnego Śląska, ze szczególnym uwzględnieniem Kochłowic i Rudy Śląskiej.
Sport.
Górniczy Klub Sportowy „Urania” Ruda Śląska (Kochłowice) – obecnie występuje w lidze okręgowej (katowickiej grupie czwartej). Klub piłkarski z dużymi tradycjami, największe sukcesy to 3 miejsce w 2 lidze w sezonie 1973/74, a także dojście do 1/4 Pucharu Polski w sezonie 1969/70. W Uranii grali między innymi: Tomasz Szeja, Damian Galeja, Adam Kryger, Zenon Lissek i Bogusław Cygan, Wenanty Fuhl.

</doc>
<doc id="297993" url="https://pl.wikipedia.org/wiki?curid=297993" title="UPAB-500">
UPAB-500

UPAB-500 – rosyjska szybująca bomba kierowana. Po raz pierwszy została zaprezentowana (prawdopodobnie przypadkowo) na wystawie ILA 2000 w Berlinie. Pod wystawioną tam makietą samolotu Su-24M podwieszone były makiety kierowanych telewizyjnie bomb szybujących o przypuszczalnym wagomiarze 500 kg. Obecny status tej bomby nie jest znany.

</doc>
<doc id="297996" url="https://pl.wikipedia.org/wiki?curid=297996" title="Śluzorośla">
Śluzorośla



</doc>
<doc id="297997" url="https://pl.wikipedia.org/wiki?curid=297997" title="Zasada trzech jedności">
Zasada trzech jedności

Zasada trzech jedności (trzy jedności) – zespół trzech reguł podstawowych dla klasycystycznej koncepcji fabuły dramatu lub wyłącznie tragedii. Reguły te to jedność czasu, jedność miejsca i jedność akcji. 
W poetyce klasycyzmu największe znaczenie ma zasada jedności akcji. Według tej reguły fabuła ma mieć charakter liniowy, być jednowątkowym układem zdarzeń – pozbawionym scen epizodycznych i wątków pobocznych. Rozwój zdarzeń w czasie trwania akcji ma prowadzić wprost do rozwiązania głównego konfliktu zarysowanego w dramacie. Także każda z wprowadzonych postaci musi mieć wyraźnie określoną funkcję w stosunku do rozwoju akcji. Prostsze do określenia są zasady jedności czasu i jedności miejsca – zasada jedności czasu mówi, że czas trwania akcji musi się pokrywać z czasem trwania widowiska lub przynajmniej zamykać się w jednej dobie; zasada jedności miejsca mówi, że akcja dramatu powinna toczyć się stale w tym samym miejscu, a przynajmniej nie naruszać prawdopodobieństwa zmian miejsca akcji w stosunku do zasady jedności czasu.
Starożytność.
Reguły te rzadko były ściśle spełniane przez tragedie i komedie starożytne, nie były też "explicite" znane starożytnym dramaturgom. Najczęściej spełniają je tragedie Sofoklesa, najrzadziej tragedie Ajschylosa. Mają one źródło nie tyle w refleksji teoretycznej, ile w praktycznych potrzebach teatru starożytnego. Trzeba tu zwrócić uwagę na dwie kwestie – to, że w tragedii greckiej stale występował chór i to, że przedstawienia tragedii greckich zawsze rozpoczynały się o wschodzie słońca. Stała obecność chóru czyniłaby częste zmiany miejsca i akcji nierealistycznymi i dziwacznymi. To, że przedstawienia tragedii zawsze zaczynały się o tej samej porze powodowało, że dramaturdzy starożytni mogli dla wzmocnienia efektu dzieła czynić w jego treści wzmianki o porze dnia – powodowało to wrażenie zgodności akcji dramatu ze zjawiskami przyrody, dzięki czemu sama natura stawała się dekoracją teatralną, ale co jednocześnie nakładało na dramaturgów ograniczenia.
Pierwszym źródłem, które mówi o tych zasadach jest dopiero "Poetyka" Arystotelesa, w której filozof wprawdzie mówi o jedności akcji, ale o jedności czasu wspomina tylko krótko i mimochodem, a jedności miejsca nie wymienia wcale.
Zarys późniejszej koncepcji jedności czasu przedstawia piąty rozdział "Poetyki" (1444 b):
Pojęcie „długość tragedii” nie jest tu jednoznaczne i od dawna budzi kontrowersje interpretacyjne. Można wyróżnić trzy główne sposoby, na jakie można je rozumieć – może to być albo "długość utworu w sensie fizycznym", liczba wersów, albo zależna od długości utworu w sensie fizycznym "długość przedstawienia", albo wreszcie "czas trwania akcji", tj. przestrzeń czasowa między jej rozpoczęciem a zakończeniem. Do interpretacji trzeciej obok faktu, że dawniejsze tragedie są krótkie skłania także to, że przy pierwszych dwóch interpretacjach kolejne stwierdzenie Arystotelesa, że kiedyś tragedia mogła trwać tak samo długo jak epopeja, byłoby absurdalne.
„Jeden obieg słońca” postulowany przez Arystotelesa jako długość trwania akcji tragedii prawdopodobnie nie oznacza tu doby, ale dzień. Reguła ta wywodzi się z konieczności obecności na orchestrze chóru w ciągu całego przedstawienia – obecność chóru w jednym miejscu przez 24 godziny lub więcej byłaby nierealistyczna i nieprawdopodobna. U Sofoklesa i Eurypidesa akcja większości dramatów rzeczywiście mieści się w dwunastu godzinach, chociaż reguła ta nie jest ściśle przestrzegana.
Przyszłą „jedność akcji” Arystoteles charakteryzuje szerzej. Właściwy dla tragedii przebieg akcji charakteryzuje w wielu miejscach "Poetyki", ale zwłaszcza w rozdziale VII (1450 b):
Badacze podkreślają często, że wytworzona w późnorenesansowych Włoszech zasada trzech jedności nie była znana wielkim dramaturgom przed Arystotelesem, ani nawet samemu Arystotelesowi. Cechy rzeczywiście występujące w greckiej tragedii stały się podstawą tej teorii. Twierdzenie, że grecka tragedia zamyka się na ogół w przeciągu doby jest prawdziwe. Ponadto ograniczenie czasu akcji było w tragedii greckiej bardziej potrzebne niż w teatrze współczesnym – prócz wymienionej obecności chóru i traktowania natury jako dekoracji, trzeba wziąć tu pod uwagę większe ograniczenia teatru greckiego w zakresie szybkiej zmiany dekoracji. Czynnikiem, który ułatwiał greckim dramaturgom zachowanie jedności czasu i akcji było to, że tragedie wystawiane były jako trylogie. Części trylogii były zazwyczaj ściśle związane tematycznie, więc tam, gdzie zbyt skondensowana treść sztuki mogłaby być trudno zrozumiała, dramaturg miał możliwość objaśnienia jej w dwóch pozostałych tragediach. Jedność akcji nie oznacza też w tragedii greckiej jedności nastroju – dość często zdarzają się w niej elementy niskie i humorystyczne, występujące zwłaszcza przy postaciach starych nianiek, posłańców itp. Jedność miejsca, nie wzmiankowana przez Arystotelesa, jest w tragedii greckiej częściej łamana niż pozostałe jedności – wprawdzie rzadko występują gwałtowne i nagłe zmiany miejsca, dość często jednak, jak w "Ajasie" Sofoklesa czy "Eumenidach" Ajschylosa akcja toczy się w różnych miejscach. W tragedii greckiej istniały więc trzy jedności, nie były jednak wyrażone "explicite" ani ujęte w formę teorii, dzięki czemu nieskrępowani teorią i krytyką dramaturdzy mieli duży margines swobody, opierając się na konwencji i naturalnym poczuciu piękna oraz szukając nasilenia efektu dzieła zawsze w stosunku do potrzeb konkretnego dramatu.
Klasycyzm.
Mimo że Arystoteles nie wymienia wszystkich zasad, ani nie przywiązuje do nich bardzo dużej wagi, włoscy komentatorzy Arystotelesa z XVI w. wywiedli je z "Poetyki" – po raz pierwszy pojawiają się one we włoskiej parafrazie Lodovica Castelvetro "Poetica d'Aristotele vulgarizzata et sposta" (Wiedeń 1570). Castelvetro do swojej parafrazy wprowadza wiele, nieraz długich uzupełnień – należy do nich wyliczenie trzech jedności i ich charakterystyka. Poetyka normatywna późnego Renesansu włoskiego wywarła znaczny wpływ na całość dramaturgii i refleksji literackiej XVII wieku – prócz samej zasady trzech jedności, wprowadziła zasadę pięciu aktów sztuki dramatycznej, zasadę połączenia przyjemności z pouczeniem moralnym, zasadę rangi społecznej bohaterów, eliminowania pokazywania scen zbrodni na scenie, wzniosłości języka. Gromadzenie tego rodzaju błyskotliwych zestawień były typowe dla poetyki manieryzmu – nie wywarły one jednak większego wpływu na praktykę artystyczną dramaturgii włoskiej. Fakt, że „zasada trzech jedności” została sformułowana właśnie we Włoszech jest znaczący – sztukę włoską uznaje się za posługującą się często improwizacją i swobodną ekspresją (zob. commedia dell’arte), więc to, że zasady zostały sformułowane we Włoszech, podważa przekonanie o niszczącym swobodną ekspresję charakterze reguł. 
Z Włoch zasada trzech jedności przeszła do Francji, stając się jedną z podstaw poetyki klasycyzmu francuskiego. Pierwszy francuski przekład "Poetyki" (z komentarzem) dał André Dacier, uznający jej zasady za zasady naturalne i pragnący uzdrowić dzięki nim francuską dramaturgię. Odwołania do zasady trzech jedności występują u bardzo wielu pisarzy i krytyków francuskich XVII w., m.in. u Jeana Chapelaina, Pierre’a Corneille’a w "Discours de trois unités" (1660) i przede wszystkim u Nicolasa Boileau w "Sztuce poetyckiej". Corneille polemizuje wprawdzie z teoretykami włoskimi, pragnie jednak wykazać zgodność swoich tragedii z regułami klasycznymi, regułami właśnie w formie nadanej im przez Włochów. Także Jean Racine we wstępach do swoich tragedii często wykazuje taką zgodność. 
W tragedii XVII i XVIII wieku reguły te ulegają spetryfikowaniu, przy czym wielkim dramaturgom francuskim XVII w. zdarzają się jeszcze odstępstwa od nich, podczas gdy w wieku XVIII przybierają one postać rygorystyczną, co zresztą bywa uważane za jeden z czynników ich mniejszej wartości literackiej. Poetyka klasycyzmu francuskiego przenikała w wieku XVII i XVIII także do innych krajów, zwłaszcza do Anglii, w której po dramacie elżbietańskim została wprowadzona przez Bena Jonsona, po okresie upadku dramaturgii w okresie republiki rozwinęła się w znajdującej się pod silnym wpływem francuskim dramaturgii restauracji. Bywała tam jednak stosowana mniej ściśle i została poddana krytyce, m.in. przez Pope’a. 
Henri Peyre w "Co to jest klasycyzm?" krytykuje naiwne rozumienie funkcji reguł, w tym zwłaszcza zasady trzech jedności, w sztuce i poetyce klasycyzmu. Uważa, że wynika ono ze słabej znajomości literatury i poetyki klasycystycznej wśród jej romantycznych krytyków oraz z funkcji tej krytyki, tego, że nie chciała ona przeprowadzać obiektywnej analizy, ale była zaangażowana w żywiołowy spór z klasycyzmem. Pisze:
Krytyka.
Trzy jedności zostały poddane krytyce przez krytyków literackich romantyzmu, krytyka ta występowała jednak już wcześniej, w różnych nurtach sentymentalizmu i preromantyzmu, np. u Lessinga i Diderota. Lessing pragnął stworzyć nową, narodową dramaturgię niemiecką, zakładając w Hamburgu teatr narodowy, i z tego względu starał się w "Dramaturgii hamburskiej" (1767) zdystansować od nieniemieckiej poetyki, często przejaskrawiając jej cechy. Wilhelm Schlegel w wykładach wiedeńskich z 1808 wyszydził tragedię francuską i jej zasady, ze względu na zamiłowanie do dramaturgii hiszpańskiej (Calderona), elżbietańskiej i starożytnej.
Ostatecznie reguły zostały przełamane dopiero przez dramaturgię romantyczną, która, zgodnie z literacką teorią dramatu budowała utwory dramatyczne na zasadzie swobodnej kompozycji fabularnej, nawiązując przy tym do dramatu elżbietańskiego i, w pewnym stopniu, średniowiecznego.

</doc>
<doc id="298001" url="https://pl.wikipedia.org/wiki?curid=298001" title="Hotele Premiere Classe">
Hotele Premiere Classe

Hotel Premiere Classe to międzynarodowa sieć hoteli należąca do francuskiej grupy Louvre Hotels. Istnieje prawie 200 hoteli tego typu w 4 krajach europejskich. Najwięcej hoteli znajduje się we Francji.
W Polsce znajdują się dwa Hotele Premiere Classe w Warszawie oraz we Wrocławiu.

</doc>
<doc id="298002" url="https://pl.wikipedia.org/wiki?curid=298002" title="Skellige">
Skellige



</doc>
<doc id="298006" url="https://pl.wikipedia.org/wiki?curid=298006" title="Jean Marais">
Jean Marais

Jean Marais, właściwie Jean-Alfred Villain-Marais (ur. 11 grudnia 1913 w Cherbourgu, zm. 8 listopada 1998 w Cannes) – francuski aktor teatralny i filmowy, reżyser, pisarz, malarz, rzeźbiarz, garncarz i kaskader. Obok Michèle Morgan i Jeana Gabin uznawany był za jednego z najsławniejszych i najwybitniejszych aktorów francuskich lat 40. i 50.
Życiorys.
Wczesne lata.
Urodził się w Cherbourgu. Jego ojciec był weterynarzem, brał udział w I wojnie światowej. Młody Jean Marais w wieku czterech lat, po rozwodzie rodziców został zabrany do Paryża i wraz ze starszym bratem Henrim był wychowywany przez matkę i babkę w Le Vésinet. Uczęszczał do Lycée Condorcet, prestiżowej państwowej szkoły, gdzie uczyli się także Louis de Funès i Jean Cocteau, a wydział miał takie postacie, jak Jean-Paul Sartre. W wieku 13 lat Marais opuścił liceum. Próbował dostać się do kilku innych szkół, w końcu został umieszczony do katolickiej szkoły z internatem. W wieku 16 lat porzucił szkołę i starał się zrealizować swoje marzenia o aktorstwie w ruchu amatorskim. Po nieudanej próbie zdania egzaminów do szkoły aktorskiej w Konserwatorium Paryskim (fr. Conservatoire de Paris), podjął pracę asystenta fotografa, a także jako caddy (noszący kije golfowe) w klubie.
Kariera.
W latach 1933-34 statystował w kilku filmach Marcela l'Herbiera, m.in. "Jastrząb" ("L'Épervier", 1933). Aby opłacić kursy aktorskie u Charlesa Dullina imał się różnych zawodów. W 1936 poznał Jeana Cocteau – jednego z prominentów paryskiego życia kulturalnego i zaczął występować w jego sztukach, w tym w tragedii "Król Edyp" Sofoklesa (1937). Wówczas, za jego namową przybrał pseudonim Jean Marais. W czasie II wojny światowej przebywał w Paryżu i grał w filmach. Podczas operacji Neptun wstąpił do wojska. Walczył w Alzacji; został odznaczony Krzyżem Wojennym.
Po wojnie wrócił do Paryża i nadal współpracował z Jeanem Cocteau, pozostali bliskimi przyjaciółmi aż do śmierci. Cocteau miał znaczący wpływ na jego życie i karierę. Marais pojawił się prawie w każdym filmie Cocteau. Razem nakręcili takie klasyki, jak "Piękna i Bestia" ("La Belle et la Bête", 1946), "Straszne dzieci" ("Les Parents terribles", 1948), "Orfeusz" ("Le Orphée", 1949) czy "Testament Orfeusza" ("Le Testament d'Orphée", 1959).
W 1958 był członkiem jury Międzynarodowego Festiwalu Filmowego w Berlinie, a w 1985 przewodniczył temu gremium. W 1980, w paryskim Théatre du Châtelet, przewodniczył ceremonii rozdania Cezarów.
26 kwietnia 2006 plac w 18. dzielnicy Paryża, na szczycie wzgórza Montmartre, został nazwany jego imieniem – Place Jean-Marais.
Życie prywatne.
W latach 1942–1944 był żonaty z Olgą Colette Peszynsky, znaną jako Mila Parély. Adoptowali syna Serge'a. W latach 1937–1963 był w związku partnerskim z Jeanem Cocteau. Ich związek trwał 25 lat, aż do śmierci Cocteau. Marais był muzą Cocteau, pomagając mu wyjść z uzależnienia od opium. Zmarł 8 listopada 1998 w Cannes na atak serca, w wieku 84 lat, a pochowany został w Vallauris.

</doc>
<doc id="298008" url="https://pl.wikipedia.org/wiki?curid=298008" title="La (dźwięk)">
La (dźwięk)



</doc>
<doc id="298015" url="https://pl.wikipedia.org/wiki?curid=298015" title="Datura">
Datura



</doc>
<doc id="298017" url="https://pl.wikipedia.org/wiki?curid=298017" title="William Crapo Durant">
William Crapo Durant

William Crapo Durant (ur. 8 grudnia 1861 w Bostonie, zm. 18 marca 1947 w Nowym Jorku) – amerykański przedsiębiorca, pionier przemysłu motoryzacyjnego i założyciel koncernu General Motors.

</doc>
<doc id="298024" url="https://pl.wikipedia.org/wiki?curid=298024" title="Technika analityczna">
Technika analityczna

Technika analityczna

</doc>
<doc id="298027" url="https://pl.wikipedia.org/wiki?curid=298027" title="Programy antywirusowe">
Programy antywirusowe



</doc>
<doc id="298028" url="https://pl.wikipedia.org/wiki?curid=298028" title="Underground Out of Poland">
Underground Out of Poland

Underground Out of Poland – pierwszy album muzyczny Dezertera, wydany w 1987 roku w USA przez niezależną wytwórnię Maximumrocknroll. Na płycie znalazł się w całości materiał z wydanego w 1983 przez Tonpress singla „Ku przyszłości”.

</doc>
<doc id="298031" url="https://pl.wikipedia.org/wiki?curid=298031" title="Dahszur">
Dahszur

Dahszur (arab. دهشور) - miejscowość w Egipcie, w muhafazie Giza. W 2006 roku liczyła 14 736 mieszkańców.
Znajduje się w niej nekropola staroegipska z okresu Starego i Średniego Państwa, położona około 3 km na południe od nekropoli w Sakkara. Znajduje się na liście światowego dziedzictwa UNESCO.
Zbudowano tu 5 piramid: dwie króla Snofru (ojca Cheopsa) z IV dynastii, z okresu Starego Państwa (zbudował on jeszcze dwie piramidy w Seila i Meidum), oraz trzy: Amenemhata II, Senusereta III i Amenemhata III z XII dynastii, z okresu Średniego Państwa. Piramidy owe zbudowane zostały z cegły mułowej jedynie z oblicowaniem wapiennym, co po rozebraniu licówki spowodowało ich niemal całkowity rozpad.
Piramidy Snofru w Dahszur, pod względem wielkości zajmują trzecie i czwarte miejsce po piramidach Cheopsa i Chefrena. Często określa się je mianem: Czerwonej i Łamanej.

</doc>
<doc id="298033" url="https://pl.wikipedia.org/wiki?curid=298033" title="Asas">
Asas

Asas – dźwięk, którego częstotliwość dla asas¹ wynosi około 391,9 Hz. Jest to obniżony za pomocą podwójnego bemola dźwięk a. Dźwięki enharmonicznie równoważne to: g i fisis.

</doc>
<doc id="298034" url="https://pl.wikipedia.org/wiki?curid=298034" title="KAB-500S">
KAB-500S

KAB-500S – rosyjska bomba kierowana.
Historia.
Pierwsza prezentacja makiety tej bomby miała miejsce w 2003 roku na moskiewskich targach MAKS. 21 września 2005 roku na wystawie urządzonej z okazji 85 rocznicy założenia ośrodka doświadczalnego Ministerstwa Obrony Federacji Rosyjskiej (929 Gosudarstwiennyj Liotno-Ispytatielnyj Centr im. W.P.Czkałowa) w Achtubinsku pokazano prototypowy egzemplarz tej bomby przechodzącej końcowe badania przed przyjęciem do arsenału.
Bomba burząca jest wyposażona w 24-kanałowy odbiornik nawigacji satelitarnej o nazwie PSN-2001 wykorzystujący sygnał GPS i GLONASS.

</doc>
<doc id="298035" url="https://pl.wikipedia.org/wiki?curid=298035" title="Trzebiel">
Trzebiel

Trzebiel (tuż po wojnie "Trebuła", niem. "Triebel", dlnłuż. "Trjebule" lub "Trjebul", 1945-46 "Trąby") – wieś i siedziba gminy w województwie lubuskim, w powiecie żarskim, dawniej miasto. W latach 1975–1998 miejscowość administracyjnie należała do województwa zielonogórskiego. 
Trzebiel leży około 5 km od granicy z Niemcami, przy drodze krajowej nr 12 i 18.
W 2009 roku miejscowość liczyła 1347 mieszkańców. 
Historia.
Pierwsza wzmianka historyczna dotycząca miejscowości pochodzi z 1301 roku, choć na pewno powstała ona dużo wcześniej. Do 1337 pozostawało w granicach piastowskiego księstwa jaworskiego, powstałego w wyniku postępującego rozbicia dzielnicowego Polski. W 1318 roku miasto otrzymało przywilej sądowniczy. Od pierwszej połowy XIV w. (pomiędzy 1319 a 1329 r.) do 1765 roku było własnością różnych rodów rycerskich: Hackebornów, Hornów, Bibersteinów i Promnitzów. Od pierwszej połowy XIV w. do 1815 roku było też stolicą trzebielskiego państwa stanowego. Miasto zostało niemal całkowicie zniszczone podczas wojny trzydziestoletniej (1618–1648). Ocalało wówczas zaledwie 180 mieszkańców. W 1939 roku w mieście zamieszkiwały 2354 osoby. Podczas działań wojennych w 1945 roku zostało prawie całkowicie zniszczone. Po wojnie utraciło prawa miejskie.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="298039" url="https://pl.wikipedia.org/wiki?curid=298039" title="Kwas orotowy">
Kwas orotowy

Kwas orotowy (nazwa systematyczna - "kwas 2,6-diokso-1,2,3,6-tetrahydro-4-pirymidynowy" lub "kwas 6-uracylokarboksylowy") - organiczny związek chemiczny, pochodna uracylu, uczestniczy w metabolizmie kwasu foliowego i witaminy B12. Powstaje i jest niezbędny przy przemianach pirymidyn, np. w trakcie syntezy nukleotydów.
Poprawia funkcjonowanie wątroby, spowalnia procesy starzenia się. Kwas orotowy występuje w warzywach korzeniowych, serwatce oraz kwaśnym mleku. W niektórych źródłach określany jest jako witamina B13, choć jego klasyfikacja jako witaminy nie jest powszechnie akceptowana.

</doc>
<doc id="298041" url="https://pl.wikipedia.org/wiki?curid=298041" title="KAB-250L">
KAB-250L

KAB-250L – rosyjska bomba kierowana laserowo, wagomiaru 250 kg. W 2003 roku była wystawiana na moskiewskich targach MAKS pod eksportowym oznaczeniem "LGB-250". 21 września 2005 roku na wystawie urządzonej z okazji 85 rocznicy założenia ośrodka doświadczalnego Ministerstwa Obrony Federacji Rosyjskiej (929 Gosudarstwiennyj Liotno-Ispytatielnyj Centr im. W.P.Czkałowa) w Achtubinsku pokazano prototyp bomby KAB-250L o numerze 005 pomalowany w żółto-czerwony szachownicowy sposób, jak dla próbowanego uzbrojenia.

</doc>
<doc id="298045" url="https://pl.wikipedia.org/wiki?curid=298045" title="Sercanie biali">
Sercanie biali

Sercanie biali, właśc. Zgromadzenie Najświętszych Serc Jezusa i Maryi oraz Wieczystej Adoracji Najświętszego Sakramentu Ołtarza (łac. "Congregatio Sacrorum Cordium Iesu et Mariae necnon adorationis perpetuae Sanctissimi Sacramenti altaris)" – katolickie zgromadzenie zakonne założone na początku XIX wieku we Francji przez o. Józefa Coudrin (1768–1837) oraz s. Henriettę Aymer de Chevalerie (1767–1834).
Za moment powstania Zgromadzenia uważa się Wigilię Bożego Narodzenia – 24 grudnia 1800, gdy Józef Coudrin i Henrietta Aymer złożyli swoje śluby zakonne.
W Polsce sercanie biali pojawili się w 1947, gdy prowincja niemiecka Zgromadzenia musiała opuścić klasztor „Christus Rex” w Sokołówce koło Polanicy-Zdroju. Na tereny poniemieckie przybyli wówczas polscy ojcowie ze Zgromadzenia, studiujący we Francji. Otworzono dom dla sierot, a później dla powołań zakonnych.
Oficjalny strój zakonny tego zgromadzenia to biały habit, skórzany pas oraz wyhaftowane na szkaplerzu Serce Jezusa i Serce Maryi otoczone cierniową koroną.
Jednym z najbardziej znanych sercanów białych jest św. ojciec Damian (właściwie Jozef De Veuster; od 2009 święty Kościoła katolickiego), który zamieszkując w kolonii trędowatych na wyspie Molokaʻi poświęcił się, by nieść im pomoc. Jest patronem chorych na trąd, AIDS, wszystkich odtrąconych oraz Hawajów.

</doc>
<doc id="298046" url="https://pl.wikipedia.org/wiki?curid=298046" title="Funkcja błędu">
Funkcja błędu

Funkcja błędu Gaussa – funkcja nieelementarna, która występuje w rachunku prawdopodobieństwa, statystyce oraz w teorii równań różniczkowych cząstkowych. Jest zdefiniowana jako
Funkcja formula_2 jest ściśle związana z uzupełniającą funkcją błędu formula_3
Definiuje się także zespoloną funkcję błędu formula_5 nazywaną także funkcją Faddiejewej:
Najważniejsze własności i zastosowania.
Funkcja błędu jest nieparzysta:
Ponadto należy zauważyć, że prawdziwe jest równanie:
gdzie formula_9 oznacza sprzężenie zespolone liczby formula_10
Dla osi rzeczywistej funkcja błędu przyjmuje następujące granice:
natomiast dla osi urojonej:
Funkcja błędu jest ściśle związana z rozkładem normalnym Gaussa. Można to zauważyć, wyliczając pochodną i funkcję pierwotną funkcji błędu:
Szereg Taylora.
Przez zapisanie prawej strony definicji jako szereg Taylora i całkowanie, można dowieść, że
dla każdego rzeczywistego formula_16
Dla formula_17 wartość funkcji błędu można wygodnie wyliczyć z rozwinięcia
gdzie formula_19 oznacza silnię podwójną liczby formula_20
Dla formula_21 wygodne jest następujące rozwinięcie
Przybliżenie przy pomocy funkcji elementarnych.
Jak można łatwo sprawdzić graficznie funkcje błędu można dobrze i zwięźle przybliżyć przez podobnie wyglądające i trochę zdeformowane funkcje cyklometryczne
i funkcje hiperboliczne typu tangens, tzn. formula_23 i formula_24
i
Są one więc także odwracalne poprzez rozwiązanie zredukowanego równania czwartego i piątego stopnia.
Także bardzo dokładne i odwracalne przybliżenie funkcji błędu (błąd poniżej 0,00035) można uzyskać poprzez deformacje odjęcia funkcji Gaussa od jedynki:
gdzie:
jest przybliżeniem Padégo rzędu formula_29 z
zmieniającej się szerokości funkcji Gaussa.
Przybliżenie to można jeszcze poprawić, redukując błąd do formula_31
gdzie formula_33 formula_34 jest uciąglonym przy pomocy wzoru Stirlinga rozkładem Poissona dla formula_35

</doc>
<doc id="298053" url="https://pl.wikipedia.org/wiki?curid=298053" title="C (dźwięk)">
C (dźwięk)

C (nazwa solmizacyjna: do) – dźwięk, którego częstotliwość dla c¹ wynosi 261,6 Hz. Jest to tonika gam C-dur i c-moll. W szeregu diatonicznym jest to pierwszy dźwięk w każdej oktawie.
W enharmonii dźwięki o tej samej wysokości to: his i deses.

</doc>
<doc id="298056" url="https://pl.wikipedia.org/wiki?curid=298056" title="Maureen Connolly">
Maureen Connolly

Maureen Catherine Connolly, zamężna Brinker (ur. 17 września 1934 w San Diego, zm. 21 czerwca 1969 w Dallas) – tenisistka amerykańska, pierwsza zawodniczka z Wielkim Szlemem w tenisie kobiecym. Nosiła przydomek "Little Mo".
Treningi tenisowe rozpoczęła, ponieważ jej matka nie była w stanie opłacać drogich zajęć z jazdy konnej. W wieku 14 lat została najmłodszą w historii mistrzynią USA w kategorii do lat 18. W 1951 jako niespełna 17-latka wygrała wielkoszlemowe mistrzostwa USA, przejmując na prawie 30 lat tytuł najmłodszej mistrzyni (młodsza o dwa miesiące była triumfatorka z 1979 – Tracy Austin). W drodze do pierwszego tytułu wielkoszlemowego pokonała w półfinale rozstawioną z pierwszym numerem Doris Hart, a w finale turniejową „dwójkę”, Shirley Fry. Rok później obroniła tytuł, odniosła również pierwsze zwycięstwo na Wimbledonie. Sezon 1953 rozpoczęła z nowym trenerem, słynnym Australijczykiem Harry Hopmanem; doprowadził on Connolly do pierwszego w dziejach kobiecego tenisa Wielkiego Szlema (wśród mężczyzn pierwszy był piętnaście lat wcześniej Don Budge) – na mistrzostwach Australii pokonała w finale Julię Sampson, a na Wimbledonie, mistrzostwach Francji i mistrzostwach USA – Doris Hart. Kolejne tytuły Amerykanka zdobyła w 1954 – mistrzostwa Francji i Wimbledon, w Paryżu wygrywając także grę podwójną i grę mieszaną. Pozostawała niepokonana w turniejach wielkoszlemowych przez 50 kolejnych pojedynków singlowych. Poza wymienionymi wyżej sukcesami wygrała także konkurencję debla w mistrzostwach Australii Open w 1953.
20 lipca 1954, krótko po kolejnym triumfie wimbledońskim, jej kariera została gwałtownie przerwana. Wypadek podczas jazdy konnej (kolizja z samochodem) uniemożliwił jej występy turniejowe na korcie, długa rehabilitacja pozwoliła jedynie na rolę instruktorki. Była m.in. trenerką ekipy brytyjskiej podczas jej występów w Pucharze Wightman; sama Connolly, jeszcze jako aktywna tenisistka, reprezentowała w tych rozgrywkach USA i w latach 1951–1954 wygrała siedem pojedynków singlowych, nie przegrywając żadnego. W 1955 wyszła za mąż za Normana Brinkera, jeźdźca, olimpijczyka z Helsinek 1952, doczekali się dwojga dzieci. Wraz z mężem prowadziła w Teksasie "Maureen Connolly Brinker Foundation", promującą tenis młodzieżowy. Udzielała się także jako korespondentka sportowa.
W 1966 została u niej zdiagnozowana choroba nowotworowa. Maureen Connolly zmarła w czerwcu 1969 w wieku 34 lat, została pochowana w Dallas. Uhonorowano ją miejscem w Międzynarodowej Tenisowej Galerii Sławy (1968) oraz w Międzynarodowej Hall of Fame Sportu Kobiecego, jej imię nadano także rywalizacji tenisowej ("Maureen Connolly Brinker Cup") między zespołami kobiecymi do lat 21 z USA i Wielkiej Brytanii.
Była dominującą postacią tenisa kobiecego pierwszej połowy lat 50., liderką rankingu światowego (1952-1954) i rankingu amerykańskiego (1951-1953). Znany dziennikarz sportowy Lance Tingay uważał ją za najwybitniejszą mistrzynię w historii tenisa.

</doc>
<doc id="298057" url="https://pl.wikipedia.org/wiki?curid=298057" title="Maureen Connolly Brinker">
Maureen Connolly Brinker



</doc>
<doc id="298059" url="https://pl.wikipedia.org/wiki?curid=298059" title="D (dźwięk)">
D (dźwięk)

D (nazwa solmizacyjna: re) – dźwięk, którego częstotliwość dla d¹ wynosi 293,7 Hz. Jest to tonika gam D-dur i d-moll. W szeregu diatonicznym jest to drugi dźwięk w każdej oktawie.
W enharmonii dźwięki o tej samej wysokości to: cisis i eses.

</doc>
<doc id="298062" url="https://pl.wikipedia.org/wiki?curid=298062" title="Waldemar Nocny">
Waldemar Nocny

Waldemar Nocny (ur. 22 czerwca 1951 w Gdańsku-Świbnie) – polski historyk, pedagog, pisarz i urzędnik samorządowy. W latach 2002–2005 Wiceprezydent Miasta Gdańska ds. Polityki Społecznej.
Życiorys.
Absolwent Instytutu Historii Uniwersytetu Gdańskiego (1974). Następnie ukończył studia podyplomowe w zakresie organizacji pomocy społecznej oraz organizacji oświaty. Autor publikacji dotyczących historii Gdańska i jego okolic. W latach 1974–1990 pracował w szkołach Gdańska i Gdyni. W latach 1990–1994 był radnym Rady Miasta Gdańska. W latach 1990–1992 był dyrektorem Kuratorium Oświaty w Gdańsku, następnie w latach 1992–1999 naczelnikiem Wydziału Edukacji Urzędu Miejskiego w Gdańsku, w latach 1999–2002 i w 2006 wicedyrektorem Miejskiego Ośrodka Pomocy Społecznej w Gdańsku. W 2002 objął stanowisko wiceprezydenta Gdańska, złożył dymisję ze stanowiska w grudniu 2005. Związane to było z podejrzeniem korupcji dwóch podległych mu pracowników. W roku szkolnym 2006/2007 został dyrektorem II Liceum Ogólnokształcącego w Gdańsku.

</doc>
<doc id="298063" url="https://pl.wikipedia.org/wiki?curid=298063" title="E (dźwięk)">
E (dźwięk)

E (nazwa solmizacyjna: mi) – dźwięk, którego częstotliwość dla e¹ wynosi 329,6 Hz. Stanowi tonikę gam E-dur i e-moll. W szeregu diatonicznym jest to trzeci dźwięk w każdej oktawie.
W enharmonii dźwięki o tej samej wysokości to: disis i fes.

</doc>
<doc id="298068" url="https://pl.wikipedia.org/wiki?curid=298068" title="F (dźwięk)">
F (dźwięk)

F (nazwa solmizacyjna: fa) – dźwięk, którego częstotliwość w oktawie razkreślnej wynosi 349,6 Hz. Jest to tonika gam F-dur i f-moll. W szeregu diatonicznym jest to czwarty dźwięk w każdej oktawie.
Dźwięki równoważne enharmonicznie to: eis i geses.

</doc>
<doc id="298069" url="https://pl.wikipedia.org/wiki?curid=298069" title="Sojusz Narodowy (Włochy)">
Sojusz Narodowy (Włochy)

Sojusz Narodowy (wł. "Alleanza Nazionale", AN) – włoska prawicowa partia polityczna, działająca w latach 1995–2009.
Historia.
Koncepcja utworzenia Sojuszu Narodowego pojawiła się już przed wyborami parlamentarnymi w 1994. Wówczas listę wyborczą o takiej nazwie utworzył przywódca postfaszystowskiego Włoskiego Ruchu Socjalnego, Gianfranco Fini, zapraszając na nią poza działaczami MSI także przedstawicieli rozwiązanej w wyniku afer korupcyjnych Chrześcijańskiej Demokracji. AN zblokował swoje listy wyborcze z innymi ugrupowaniami Bieguna Wolności, zainicjowanego przez Silvia Berlusconiego, łączącego nowe bądź marginalizowane dotąd formacje na scenie politycznej.
Pierwszy kongres Sojuszu Narodowego odbył się na początku 1995, kiedy to formalnie rozwiązano Włoski Ruch Socjalny. AN od początku pozostawał stałym koalicjantem bloku centroprawicy, będąc pod względem poparcia drugim (po Forza Italia) ugrupowaniem najpierw Bieguna Wolności (w wyborach 1994 i 1996), a następnie Domu Wolności (w wyborach 2001 i 2006).
Nowa formacja zaczęła stopniowo dystansować się od poglądów głoszonych przez MSI, przechodząc na pozycje europejskiego konserwatyzmu. Ewolucja narodowców w tym kierunku była przeprowadzana przez Gianfranca Finiego i jego najbliższe otoczenie, w tym trzech tzw. pułkowników (Maurizia Gasparriego, Ignazia La Russę i Altera Matteoliego). Symbolem zerwania z postfaszyzmem stała się wizyta przywódcy AN (wówczas wicepremiera w rządzie Silvia Berlusconiego w Izraelu z 2003, gdy po spotkaniu w instytucie Jad Waszem przyznał, że „włoski faszyzm był haniebną kartą”. Odchodzenie od dotychczasowych haseł i przechodzenie na pozycje centroprawicowe i proeuropejskie doprowadziło do paru niewielkich rozłamów w Sojuszu Narodowym, m.in. w 2003 odeszła z niego Alessandra Mussolini, a w 2007 grupa skupiona wokół senatora Francesca Storace.
Gdy na jesieni 2007 Silvio Berlusconi ogłosił koncepcję utworzenia nowej szerokiej formacji na bazie dotychczasowej koalicji Dom Wolności, przywódcy Sojuszu Narodowego początkowo skrytykowali tę propozycję. Wkrótce jednak liderzy prawicy doszli do porozumienia, w ramach którego Gianfranco Fini zgłosił akces AN do federacyjnego Ludu Wolności. Po zwycięstwie PdL i jego sojuszników w przedterminowych wyborach parlamentarnych w 2008, przywódca Sojuszu Narodowego został przewodniczącym Izby Deputowanych XVI kadencji. Stanowisko pełniącego obowiązki przewodniczącego partii objął wówczas Ignazio La Russa.
Współpraca w ramach PdL doprowadziła do samorozwiązania się Sojuszu Narodowego na kongresie 22 marca 2009 i przystąpieniu do tworzenia jednolitej partii pod nazwą Lud Wolności, którego zjazd zjednoczeniowy odbył się kilka dni później.
Wyniki wyborcze.
Wybory do Izby Deputowanych i Senatu:
Wybory do Parlamentu Europejskiego:

</doc>
<doc id="298070" url="https://pl.wikipedia.org/wiki?curid=298070" title="Hej Arnold!">
Hej Arnold!

Hej Arnold! (, 1996–2004) – amerykański serial animowany.
Fabuła.
Arnold to sympatyczny i ciekawy świata chłopiec, mieszkający z dziadkami w jednym z wielkich miast. Dzięki swej bujnej wyobraźni nigdy się nie nudzi, a jego nieustanna chęć zabawy sprawia, że przeżywa mnóstwo fascynujących przygód. Wraz ze swym przyjacielem Geraldem i przyjaciółką Helgą codziennie odkrywa, że życie w metropolii jest pełne zaskakujących niespodzianek, które go cieszą i z którymi trzeba się niekiedy uporać. Każdego dnia Arnold przekonuje się, że oprócz ukochanego baseballa, jest mnóstwo innych interesujących rzeczy.
Wersja polska.
TVP Regionalna.
Wersja z angielskim dubbingiem i polskim lektorem, którym był Stanisław Heropolitański.
Canal+, Fantastic i MiniMax.
Opracowanie wersji polskiej: na zlecenie CANALu+ − START INTERNATIONAL POLSKAReżyseria: Ewa KaniaDialogi:
Teksty piosenek: Marek RobaczewskiDźwięk i montaż: Hanna MakowskaKierownictwo produkcji: Elżbieta AraszkiewiczKierownictwo muzyczne: Marek KlimczukUdział wzięli:
i inni
Śpiewały: Krystyna Kozanecka, Jolanta Mrotek, Joanna Wizmur
Nickelodeon Polska.
Wersja polska: na zlecenie Nickelodeon Polska – START INTERNATIONAL POLSKAReżyseria: Anna Apostolakis-GluzińskaDialogi polskie: Witold SurowiakDźwięk i montaż: 
Kierownictwo produkcji: Elżbieta AraszkiewiczUdział wzięli:
i inni
Odcinki.
Premiery w Polsce:

</doc>
<doc id="298072" url="https://pl.wikipedia.org/wiki?curid=298072" title="G (dźwięk)">
G (dźwięk)

G (nazwa solmizacyjna: sol) – dźwięk, którego częstotliwość dla g¹ wynosi 391,9 Hz. Jest to tonika gam G-dur i g-moll. W szeregu diatonicznym jest to piąty dźwięk licząc od dźwięku C w każdej oktawie.
W enharmonii dźwięki o tej samej wysokości to: fisis i asas.

</doc>
<doc id="298077" url="https://pl.wikipedia.org/wiki?curid=298077" title="Demokraci Lewicy">
Demokraci Lewicy

Demokraci Lewicy (wł. "Democratici di Sinistra", DS) – główna włoska lewicowa partia polityczna, działająca w latach 1998–2007, należąca do koalicji Drzewo Oliwne.
Historia.
Ugrupowanie powstało w 1998 na bazie będącej spadkobierczynią Włoskiej Partii Komunistycznej Demokratycznej Partii Lewicy. Partia ta pod przewodnictwem Massima D’Alemy zjednoczyła się wówczas z małymi ugrupowaniami lewicy, zmieniła też symbolikę, zastępując w swoim logo sierp oraz młot różą.
W wyborach do Parlamentu Europejskiego w 1999 Demokraci Lewicy uzyskali 17,3% głosów, co dało im 15 deputowanych. Podobny wynik odnotowali w wyborach parlamentarnych w 2001 (16,6% głosów i 172 miejsca w Izbie Deputowanych).
W wyborach do Parlamentu Europejskiego w 2004 i zwycięskich dla centrolewicowej "L’Unione" wyborach parlamentarnych w 2006 Demokraci Lewicy startowali w ramach wspólnej listy Drzewa Oliwnego. Powołany m.in. przez ich posłów klub "Ulivo" w Izbie Deputowanych kadencji 2006–2008 liczył blisko 200 osób, a w nowym rządzie Romano Prodiego przedstawiciele tej partii objęli 9 tek ministerialnych.
W partii dominował nurt umiarkowany, łączący elementy socjalliberalizmu i socjaldemokracji. Zwolennicy powrotu do tradycyjnych poglądów socjalistycznych, sprzeciwiając się dalszemu zbliżaniu z centrowymi i chadeckimi koalicjantami, w 2007 powołali nową formację pod nazwą Demokratyczna Lewica.
14 października 2007 na kongresie zjednoczeniowym Demokratów Lewicy, Margherity i kilku mniejszych partii bloku utworzono nowe ugrupowanie pod nazwą Partia Demokratyczna.

</doc>
<doc id="298080" url="https://pl.wikipedia.org/wiki?curid=298080" title="H (dźwięk)">
H (dźwięk)

H (nazwa solmizacyjna: si) – dźwięk, którego częstotliwość dla h¹ wynosi 493,9 Hz. Jest to tonika gam H-dur i h-moll. W szeregu diatonicznym jest to siódmy dźwięk licząc od dźwięku C w każdej oktawie.
W enharmonii dźwięki o tej samej wysokości to: aisis i ces.
Dźwięk H w większości krajów określany jest literą B, która w pozostałych oznacza dźwięk H obniżony przez bemol.

</doc>
<doc id="298087" url="https://pl.wikipedia.org/wiki?curid=298087" title="Nowa Włoska Partia Socjalistyczna">
Nowa Włoska Partia Socjalistyczna

Nowa Włoska Partia Socjalistyczna (wł. "Nuovo PSI", NPSI) – włoska partia socjaldemokratyczna, uznająca się za kontynuatorkę Włoskiej Partii Socjalistycznej (PSI), rozwiązanej po serii skandali korupcyjnych (afera Tangentopoli) w połowie lat 90.
Historia.
NPSI powstała w 2001 z połączenia kilku niewielkich ugrupowań i środowisk centrolewicowych. Pomimo takiej nazwy i oficjalnie głoszonej ideologii stała się częścią centroprawicowej koalicji Silvia Berlusconiego pod nazwą Dom Wolności. W odbywających się w tym samym roku wyborach uzyskała 1% głosów, zdobywając 3 mandaty w Izbie Deputowanych i 1 w Senacie. Trzy lata później w wyborach do Parlamentu Europejskiego wprowadziła 2 posłów.
W 2006 w partii doszło do rozłamu na tle wyboru potencjalnego bloku wyborczego. Zwolennicy przejścia do "L’Unione" pod przywództwem lidera NPSI Vittoria Craxiego (syna Bettina Craxiego, byłego przewodniczącego PSI) powołali nowe stronnictwo – Włoscy Socjaliści. Lider NPSI Gianni De Michelis podpisał natomiast w ramach Domu Wolności porozumienie z Chrześcijańską Demokracją dla Autonomii, które w wyborach parlamentarnych w 2006 przyniosło partii 2 mandaty w Izbie Deputowanych. W czerwcu 2007 doszło do kolejnego podziału w ramach NPSI. Zwolennicy dotychczasowego przewodniczącego, dążący do zerwania dotychczasowych koalicji i przyłączenia się do budowy Partii Socjalistycznej, opuścili ugrupowanie i powołali własną niewielką formację (również pod nazwą Partia Socjalistyczna).
Nowym liderem NPSI w 2007 został Stefano Caldoro, były minister i poseł, a partia podpisała porozumienie o wejściu w skład federacji Lud Wolności. W przedterminowych wyborach w 2008 dwóch przedstawicieli socjalistów zostało posłami Izby Deputowanych kolejnej kadencji. W marcu 2009 NPSI przystąpiła do przekształconego w jednolite ugrupowanie Ludu Wolności, zachowując jednak pewną odrębność organizacyjną. W 2011 sekretarzem partii został Lucio Barani (który w 2013 został wybrany w skład Senatu). Pełnił tę funkcję do 2015 (do czasu rekonstrukcji stryktury kierowniczej partii), powrócił na nią w 2019. Ugrupowanie po rozpadzie PdL nawiązało współpracę z reaktywowaną partią Forza Italia; w 2018 i 2022 jeden z liderów NPSI Alessandro Battilocchio uzyskał mandat deputowanego.

</doc>
<doc id="298093" url="https://pl.wikipedia.org/wiki?curid=298093" title="A (muzyka)">
A (muzyka)



</doc>
<doc id="298094" url="https://pl.wikipedia.org/wiki?curid=298094" title="Democratici di Sinistra">
Democratici di Sinistra



</doc>
<doc id="298095" url="https://pl.wikipedia.org/wiki?curid=298095" title="Point Place">
Point Place

Point Place – fikcyjne, małe miasteczko w stanie Wisconsin w USA, miejsce akcji telewizyjnego sitcomu "Różowe lata siedemdziesiąte". 
Postacie posługują się środkowo-zachodnim akcentem amerykańskiej odmiany języka angielskiego, podobnie jak mieszkańcy centralnego Wisconsin. Serialowe dialogi zawierają czasy przejazdu i odległości dzielące go od rzeczywistych miast takich jak Kenosha, Milwaukee i Madison. Po ich analizie staje się jasne, że autor scenariusza umieścił Point Place w miejscu realnego Stevens Point.

</doc>
<doc id="298096" url="https://pl.wikipedia.org/wiki?curid=298096" title="Alleanza Nazionale">
Alleanza Nazionale



</doc>
<doc id="298098" url="https://pl.wikipedia.org/wiki?curid=298098" title="Partia Komunistów Włoskich">
Partia Komunistów Włoskich

Partia Komunistów Włoskich (wł. "Partito dei Communisti Italiani", PdCI) – włoska komunistyczna partia polityczna.
Powstała w 1998 na skutek rozłamu w Odrodzeniu Komunistycznym wobec niechęci części członków tej partii do obalenia rządu Romano Prodiego. PdCI wspierała gabinet jeszcze przez 2 lata, ale opuściła go po dyskusji wewnątrzpartyjnej na temat polityki społecznej, w której zwyciężyły głosy trockistów. Pierwszym sekretarzem partii był Armando Cossutta, od 2000 do 2013 liderem ugrupowania był Oliviero Diliberto, następnie kierował nim Cesare Procaccini.
W wyborach w 2001 wzięła jednak udział w koalicji Drzewo Oliwne, uzyskała 1,7% głosów, co dało 10 miejsc w Izbie Deputowanych). W 2006 partia weszła do szerszego bloku wyborczego "L'Unione", w wyborach parlamentarnych w tym samym roku uzyskała 2,32% (16 posłów i 4 senatorów).
W 1999 i 2004 uzyskiwała po 2 przedstawicieli w Parlamencie Europejskim.
W 2008 razem z innymi ugrupowaniami lewicy powołała nową koalicję wyborczą (pod nazwą Lewica-Tęcza), która w przedterminowych wyborach w tym samym roku otrzymała tylko 3% głosów, nie uzyskując żadnych mandatów w Izbie Deputowanych ani w Senacie. Została później członkinią koalicji Federacja Lewicy i Rewolucja Obywatelska, nie odnosząc sukcesów w kolejnych wyborach.
W 2014 przekształciła się w Komunistyczną Partię Włoch.

</doc>
<doc id="298101" url="https://pl.wikipedia.org/wiki?curid=298101" title="Elizabeth Taylor">
Elizabeth Taylor

Elizabeth Rosemond Taylor (ur. 27 lutego 1932 w Hampstead, zm. 23 marca 2011 w Los Angeles) – amerykańska aktorka, producentka filmowa, businesswoman i działaczka humanitarna. Jedna z największych gwiazd Hollywood. Wyróżniona wieloma nagrodami, w tym dwoma Oscarami: w 1961 za rolę Glorii Wondrous ("Butterfield 8") i w 1967 za rolę Marthy ("Kto się boi Virginii Woolf?"). American Film Institute umieścił ją na siódmym miejscu na liście największych aktorek wszech czasów ("The 50 Greatest American Screen Legends").
Życiorys.
Dzieciństwo.
Urodziła się w Hampstead. Jej rodzice byli Amerykanami zamieszkałymi w Anglii. Jej starszy brat Howard urodził się w 1929. Ojciec aktorki, Francis Lenn Taylor (1897–1968) był handlarzem sztuki, a matka, Sara Sothern z domu Warmbrodt (1895–1994), aktorką. Elizabeth w wieku trzech lat zaczęła brać lekcje baletowe. Rok przed wybuchem II wojny światowej wróciła z rodzicami do Stanów Zjednoczonych.
Kariera.
Zadebiutowała jako aktorka w 1942 rolą w "There's One Born Every Minute". Rok później zagrała w filmie "Lassie, wróć!", który zapewnił jej międzynarodową popularność. Pierwszą wielką rolę otrzymała w melodramacie "Miejsce pod słońcem". Szczytowy okres jej kariery przypadł na lata 50 i 60 XX w., kiedy to za udział w trzech kolejnych filmach była nominowana do Oscara, a w 1960 otrzymała nagrodę za rolę w filmie "Butterfield 8". Jej najwybitniejsze kreacje to bohaterki filmów "Kto się boi Virginii Woolf?" i "Poskromienie złośnicy" (oba z 1966). Jej najsłynniejszą rolą była tytułowa Kleopatra z filmu Josepha L. Mankiewicza z 1963.
W latach 60. Andy Warhol stworzył serię portretów Taylor, które są jednymi z najbardziej znanych dzieł artysty.
W 2001 zagrała w filmie telewizyjnym "Wieczny blask gwiazd".
Ostatnie lata i śmierć.
W listopadzie 2004 ujawniła, że miała niewydolność serca. Ponadto chorowała onkologicznie − przeszła operacje usunięcia guza mózgu i raka skóry. Kilkukrotnie zmagała się też z zapaleniem płuc.
W 2005 opowiedziała się po stronie Michaela Jacksona w jego procesie w Kalifornii pod zarzutem seksualnego wykorzystania dziecka. Piosenkarz został uniewinniony.
W ostatnich latach życia preferowała spędzanie czasu w samotności. W 2009 przeszła operację zastawki serca. W lutym 2011 trafiła z objawami niewydolności serca na leczenie do szpitala w Los Angeles, gdzie 23 marca 2011 zmarła w otoczeniu rodziny, w wieku 79 lat. Dwa dni po śmierci została pochowana na cmentarzu Forest Lawn w Glendale. Uroczystości pogrzebowe odbyły się zgodnie z obrządkiem żydowskim, prowadził je rabin Jerry Cutler.
Życie prywatne.
Była mężatką ośmiokrotnie, z czego siedem małżeństw zakończyło się rozwodem, a raz owdowiała, ponieważ jej mąż Michael Todd zginął w katastrofie lotniczej.
W kwietniu 1959 przeszła konwersję na judaizm i przyjęła imiona Elisheba Rachel.
Otwarcie wspierała społeczność gejowską. W latach 80. zaczęła czynnie angażować się w pomoc osobom chorującym na AIDS.
W 1987 na aukcji zorganizowanej przez firmę Sotheby’s w Genewie zakupiła wysadzaną brylantami platynową broszkę, która należała do Wallis Simpson. Pod koniec życia związana była z irlandzkim aktorem Colinem Farrellem.

</doc>
<doc id="298105" url="https://pl.wikipedia.org/wiki?curid=298105" title="The Runaways">
The Runaways

The Runaways – amerykański zespół rockowy, istniejący w drugiej połowie lat 70. XX wieku. Często mylnie uznawany za pierwszy kobiecy zespół rockowy. Mimo tego grupa jest pierwszą spośród żeńskich, która zdobyła światową popularność.
Grupa tworzyła muzykę z pogranicza klasycznego rock ‘n’ rolla, punk rocka i heavy metalu inspirowanego glam rockiem, tzw. glam punk / protopunk. Przyjaciółka i autorka tekstów zespołu, Kari Krome, jeszcze przed właściwym stworzeniem zespołu stwierdziła, że „chce, by The Runaways były żeńskimi Stonesami / New York Dolls”.
Historia.
Wczesny okres od sierpnia 1975 do maja 1976.
Nastoletnia autorka tekstów Kari Krome poznała producenta Kima Fowleya na imprezie urodzinowej Alice Coopera w 1975. Nastolatka opowiedziała Fowleyowi o swojej idei „żeńskiego New York Dolls”. Wkrótce producent zainspirowany pomysłem Krome rozpoczął poszukiwania dziewczyn, które grały na instrumentach i były gotowe do założenia zespołu.
Niedługo potem do Fowleya zgłosiła się perkusistka Sandra Pesavento z Long Beach, która przedstawiła się jako Sandy West. W tym samym czasie Kari Krome poinformowała swoją przyjaciółkę, gitarzystkę Joan Jett o możliwości stworzenia zespołu. Jett skorzystała z propozycji. Szybko zorganizowano kilka improwizowanych prób trzech nastolatek. Fowley stwierdził jednak, że Krome nie nadaje się na wokalistkę i zamieścił w czasopismach muzycznych ogłoszenia w poszukiwaniu kolejnych chętnych. Na ogłoszenie odpowiedziała basistka Micki Steele, wtedy znana jeszcze jako Sue Thomas.
Zespół w postaci tria muzycznego nagrał pierwsze demo zatytułowane "Born To Be Bad", wydane dopiero po rozpadzie zespołu, w roku 1993. Oficjalny, pierwszy publiczny występ The Runaways odbył się 5 sierpnia 1975 i tę datę uznaje się za oficjalną datę założenie grupy.
Niedługo później Kim Fowley w lokalnym klubie zauważył Litę Ford, która była jedyną dziewczyną w swoim ówczesnym zespole. Lita zgłosiła się jako kandydatka na basistkę i pojawiła się na jam session z pozostałymi nastolatkami. Gdy zauważono jej umiejętności, została oficjalnie gitarzystką prowadzącą grupy.
Pod koniec roku 1975 skład zasiliła wokalistka Cherie Currie. Pierwotnie chciano, by piosenkarką została jej siostra bliźniaczka, Marie, jednak ta stanowczo odmówiła. Cherie uważała się za „gorszą” niż Marie, więc bycie w zespole było dla niej pewną szansą na stanie się popularną, oraz pozwoliło jej spełnić marzenie bycia żeńskim Davidem Bowie, z którego twórczością się identyfikowała. Napisano dla niej późniejszy przebój zespołu, „Cherry Bomb”.
Wkrótce zespół opuściła Micki Steele. Po rekrutacji dwóch kolejnych basistek, Ann Boleyn i Peggy Foster (żadna z nich nie została w formacji dłużej niż dwa tygodnie), znaleziono Jackie Fox, wtedy znaną jako Jacqueline Fuchs, i to ona została najsłynniejszą basistką Runaways. Mimo wstąpienia Jackie do zespołu, nie zagrała ona na pierwszym albumie grupy, ponieważ Fowley uważał, że nie ma jeszcze wystarczających umiejętności (nastolatka tuż przed audycją do grupy porzuciła gitarę elektryczną na rzecz basowej).
Rozwój zespołu i szczytowa popularność (czerwiec 1976 – lipiec 1977).
Grupa rozpoczęła nagrywanie pierwszego krążka, "The Runaways", na początku 1976 roku. Album wydano 1 czerwca tego samego roku. Po jego wydaniu oraz po sukcesie głównego singla promującego płytę, „Cherry Bomb”, The Runaways zdobyły wielką popularność między innymi w Japonii i Szwecji, gdzie singel zdobył pierwsze miejsce list przebojów. W rodzinnym kraju zespół nie był już tak popularny – uważano za żart ideę żeńskiego zespołu rockowego, tworzonego przez nastolatki i śpiewającego o seksie, narkotykach i imprezach. Aby promować płytę, dziewczyny ruszyły w trasę koncertową po Ameryce i Europie, odwiedzając między innymi Agora Ballroom w Cleveland (nagrano tam płytę bootlegową "Live at the Agora") oraz legendarny klub punk rockowy CBGB’s w Nowym Jorku. Koncertowały wtedy z takimi zespołami jak Cheap Trick, Tom Petty and the Heartbreakers czy The Ramones.
Po nagraniu drugiego albumu, "Queens of Noise", w 1977 roku, który zdobył popularność w Ameryce dzięki większemu nagłośnieniu w mediach, zespół wyruszył w drugą trasę koncertową po świecie, w trakcie której wydano krążek "live" nagrywany w Japonii. W tym samym czasie Runaways osiągnęły szczytową popularność w "kraju kwitnącej wiśni", stając się tam zespołem podobnym do The Beatles. Masowa histeria skierowana na zespół została nazwana przez członkinie właśnie Beatlemanią.
Jeszcze w trakcie owej trasy zespół opuściła basistka Jackie Fox, która nie wytrzymała presji popularności oraz odrzucenia przez resztę grupy. To zmusiło Joan do chwilowego grania na basie.
Zmiana stylu muzycznego i wizerunku zespołu (sierpień 1977–1978).
Po koncertach w Japonii do zespołu zgłosiła się kolejna basistka, Vicki Blue, którą nazwano „kuzynką Lity Ford” ze względu na ich podobieństwo do siebie. Vicki trafiła na trudny czas w zespole – pozostałe członkinie często się kłóciły, a we współpracy nie pomagał im Kim Fowley, który był głównym prowokatorem sprzeczek między nimi. Jedna z kłótni pomiędzy Cherie Currie i Litą Ford, dotycząca większej popularności wokalistki od samego zespołu oraz tego, że Cherie poświęcała większą uwagę swojej siostrze bliźniaczce niż zespołowi, doprowadziła do opuszczenia zespołu przez Currie w trakcie pierwszych prób nagrywania nowej płyty.
W nowym czteroosobowym składzie, w którym znalazła się Vicki Blue, a Joan Jett przejęła obowiązki wokalistki, The Runaways nagrały płytę "Waitin’ for the Night". Krążek przedstawił bardziej punkowe i heavy metalowe brzmienia. Płyta zdobyła wysokie notowania w Szwecji i Belgii, tak samo jak single „School Days” i „Wasted”.
Wizerunek zespołu w tamtym czasie znacznie odbiegał od tego przedstawianego na koncertach z ery albumów "The Runaways" i "Queens Of Noise". Już sama okładka "Waitin’ for the Night" pokazuje, że The Runaways stają się groźne i powoli wyzwalają się z „niewoli” Fowleya, który często narzucał nastolatkom w zespole, jak mają wyglądać i zachowywać się na scenie.
Ostatnia płyta i koniec działalności grupy (1978 – kwiecień 1979).
Tuż przed nagrywaniem ostatniej płyty "And Now... The Runaways" grupę opuściła Vicki Blue, co spowodowało, że partie basowe zostały zagrane przez Litę Ford. W dodatku grupa zakończyła współpracę z dotychczasowym menedżerem, zaczynając pracę z Johnem Alcockiem, zmieniając znacznie wizerunek i wyjechała do Anglii. Krążek wydany w 1978 zawierał m.in. cover Slade „Mama Weer All Crazee Now”, oraz The Professionals – „Black Leather”. Grupa na potrzeby koncertów rekrutowała ostatnią basistkę, Laurie McAllister. Ostatni koncert odbył się 31 grudnia 1978 w Hollywood.
Zespół rozpadł się z powodu różnic muzycznych. Gitarzystka, wokalistka oraz dotychczasowa liderka zespołu Joan Jett chciała tworzyć muzykę w stylu punk rock/glam rock. Natomiast gitarzystka Lita Ford i perkusistka Sandy West wolały tworzyć heavy metal. Członkinie, by uniknąć dalszych kłótni, pozwoliły na odejście Jett z zespołu. Ford i West próbowały kontynuować współpracę z menedżerem Johnem Alcockiem, jednak nic z tego nie wynikło. Oficjalnie zespół rozpadł się w wyniku odejścia jego liderki w kwietniu 1979.
Po rozpadzie zespołu.
Po opuszczeniu formacji Jett podjęła krótką współpracę ze Stevem Jonesem i Paulem Cookiem z punkowej grupy Sex Pistols, a po powrocie do Stanów Zjednoczonych założyła zespół The Blackhearts, z którym odniosła światowy sukces dzięki singlowi "I Love Rock ’n’ Roll" z 1981.
Lita Ford rozpoczęła solową karierę z takimi albumami jak "Out for Blood" i "Dancin’ on the Edge", a światową sławę przyniósł jej krążek "Lita" i singel w duecie z Ozzym Osbournem, "Close My Eyes Forever".
Pozostałe członkinie nie miały tyle szczęścia w przemyśle muzycznym. Cherie Currie tworzyła własną muzykę już po odejściu z zespołu w 1977, wydając płyty Beauty's Only Skin Deep w 1978 oraz "Messin’ With The Boys" z siostrą bliźniaczką Marie w 1980. Następnie Currie została aktorką i rzeźbiarką posługującą się piłą maszynową, wracając do muzyki dopiero w ostatnich latach. Jej ostatnią płytą jest "Reverie" z 2015.
Jackie Fox po odejściu z The Runaways miała jeszcze traumę po presji popularności. Mimo to angażowała się w kilka mało znanych projektów muzycznych, by potem podjąć studia w kierunku prawnym.
Sandy West brała udział w próbach reaktywacji Runaways razem z Litą Ford na początku lat osiemdziesiątych. Potem zajęła się karierą solową aż do swojej śmierci w 2006 roku.
Micki Steele, pierwsza basistka zespołu, na początku lat 80. założyła The Bangles, popowy żeński zespół znany z takich hitów jak "Walk Like An Egyptian", "Manic Monday" oraz "Eternal Flame".
Vicki Blue, basistka zespołu z ery albumu "Waitin’ for the Night", została reżyserką. Stworzyła ona pierwszy film dokumentalny o The Runaways – "Edgeplay: A Film About The Runaways". Wyreżyserowała także film przedstawiający historię Suzi Quatro, "Naked Under Leather".

</doc>
<doc id="298106" url="https://pl.wikipedia.org/wiki?curid=298106" title="Teleradioterapia">
Teleradioterapia

Teleradioterapia – technika leczenia za pomocą promieniowania jonizującego (radioterapia), w metodzie tej źródło promieniowania umieszczone jest w pewnej odległości od tkanek. Polega na napromienianiu wiązkami zewnętrznymi określonej objętości tkanek, obejmującej guz nowotworowy z adekwatnym marginesem tkanek oraz, w razie potrzeby, regionalne węzły chłonne.
Objętość napromieniania powinna być określona jak najbardziej precyzyjnie, tak aby możliwe było podanie jednorazowej dużej dawki przy maksymalnej ochronie tkanek prawidłowych, zwłaszcza tzw. narządów krytycznych. Służy temu proces planowania leczenia przy użyciu TK lub MRI. Stosowana jest w onkologii do leczenia chorób nowotworowych oraz łagodzenia bólu związanego z rozsianym procesem nowotworowym, np. w przerzutach nowotworowych do kości.
Jednym z rodzajów teleradioterapii jest terapia hadronowa. Wyróżnia się jej rodzaje:

</doc>
<doc id="298107" url="https://pl.wikipedia.org/wiki?curid=298107" title="Cara Black">
Cara Black

Cara Black (ur. 17 lutego 1979 w Salisbury) – zimbabwejska tenisistka, mistrzyni pięciu turniejów wielkoszlemowych w grze podwójnej oraz pięciu w grze mieszanej (karierowy Wielki Szlem), pierwsza kobieta z Zimbabwe w historii, która zdobyła tytuł wielkoszlemowy (French Open 2002), trzykrotna triumfatorka Mistrzostw WTA w grze podwójnej (2007, 2008, 2014), liderka rankingu WTA w grze podwójnej, reprezentantka Zimbabwe w Pucharze Federacji (1993 – 1996), Pucharze Hopmana (1999, 2005) i na letnich igrzyskach olimpijskich (2000, 2004, 2008). Tenisistka praworęczna z oburęcznym backhandem.
Kariera tenisowa.
Cara Black rozpoczęła treningi tenisowe w wieku czterech lat. Była czołową juniorką w rozgrywkach Międzynarodowej Federacji Tenisowej, według notowań z dnia 31 grudnia zajmowała pierwsze miejsca w klasyfikacjach singlistek i deblistek. W tym sezonie wygrała wielkoszlemowe Wimbledon i US Open w grze pojedynczej dziewcząt, a finał French Open przegrała z Justine Henin. W grze podwójnej zwyciężała w Wimbledonie 1995 z Aleksandrą Olszą, French Open 1997 i Wimbledonie 1997 z Iriną Sielutiną. Status profesjonalny otrzymała 1 stycznia 1998 roku.
Gra pojedyncza.
W styczniu 1998 próbowała swoich sił w pierwszych kwalifikacjach do turnieju WTA w Auckland. Debiut odnotowała w marcu w Indian Wells, gdzie organizatorzy przyznali jej dziką kartę. Swój pierwszy zawodowy mecz przegrała z Ruxandrą Dragomir 3:6, 3:6. W maju przeszła eliminacje i zadebiutowała w wielkoszlemowej imprezie, we French Open. Doszła do drugiej rundy; miesiąc później osiągnęła jedną rundę więcej w Wimbledonie. W sierpniu w Bostonie osiągnęła pierwszy półfinał w WTA Tour, w którym przegrała z Barbarą Schett. W styczniu 1999 była w ćwierćfinale w Hobarcie. Wkrótce znalazła się w najlepszej czwórce w Birmingham (pokonana przez Julie Halard-Decugis). 15 marca zajmowała najwyższe w swojej karierze, 31. miejsce w rankingu singlowym. W styczniu 2000 po raz pierwszy zagrała w finale zawodów WTA; stało się to w Auckland, w ćwierćfinale ograła najwyżej rozstawioną Jelenę Lichowcewą, ale w finale musiała uznać wyższość Anne Kremer. Po serii słabszych występach doszła do półfinału w Birmingham i ćwierćfinału w ’s-Hertogenbosch. Wiosną 2001 awansowała do czwartej rundy French Open, co w całej karierze jest jej najlepszym wynikiem w grze pojedynczej w turniejach wielkoszlemowych. W marcu 2002 zagrała w czwartej rundzie dwóch ważnych amerykańskich turniejów, w Indian Wells i Miami. We wrześniu wygrała swój jedyny singlowy tytuł WTA, uczyniła to w amerykańskim Waikoloa, pokonując w finale reprezentantkę gospodarzy, Lisę Raymond. Po 2007 roku zrezygnowała z występów w grze pojedynczej ze względu na brak znaczących sukcesów i skupiła się na rywalizacji w gronie deblistek. W 2008 wystąpiła w czterech imprezach, aby móc reprezentować swój kraj w letnich igrzyskach olimpijskich; okazyjnie próbowała też swoich sił w eliminacjach do zmagań w Cincinnati w 2010 roku.
Gra podwójna.
Cara Black jest utytułowaną deblistką i to w tej konkurencji osiąga najlepsze wyniki. Według stanu na 31 sierpnia 2015, wygrała 60 turniejów w tej konkurencji.
Lata 1993–1997.
Pierwszy raz wystąpiła w meczu deblowym w 1993 roku, kiedy to wraz z Tiffany Brant doszła do ćwierćfinału małego turnieju ITF rozgrywanego w stolicy Zimbabwe – Harare. Rok później wygrała swój pierwszy tytuł deblowy w turnieju ITF w Nairobi. W 1995 roku wystąpiła w trzech turniejach ITF i w każdym doszła do finału, z których wygrała jeden, ponownie w Nairobi. W następnym sezonie wygrała już trzy turnieje deblowe ITF i na koniec roku była już sklasyfikowana na 306 miejscu w rankingu WTA. Sezon 1997 zakończyła z czterema tytułami deblowymi w turniejach ITF oraz na 159 miejscu w rankingu.
Lata 1998–1999.
Cara Black zadebiutowała w turnieju deblowym WTA w styczniu 1998 roku w Auckland. Partnerowała jej Nirupama Vaidyanathan, z którą przegrała w meczu pierwszej rundy z Cătăliną Cristeą i Eun-Ha Kim 3:6, 4:6. Następnie przez dłuższy czas grała z Kazaszką Iriną Sielutiną, z którą w lutym osiągnęła dwa ćwierćfinały w turniejach ITF (Midland i Rochester). Późniejsze porażki w pierwszych rundach przerwał pierwszy ćwierćfinał WTA w Birmingham, gdzie musiały uznać wyższość rozstawionych z numerem pierwszym Lisy Raymond i Rennae Stubbs 5:7, 1:6. Porażkę w pierwszym meczu podczas Wimbledonu powetowały sobie pierwszym półfinałem WTA, w Bostonie, w którym ponownie okazały się gorsze od Raymond i Stubbs 6:7(2), 1:6. Porażkę w pierwszej rundzie w ostatnim turnieju wielkoszlemowym w roku (US Open) poprawiły wygraniem zwycięstwem w turnieju ITF w Santa Clara oraz kolejne półfinały turniejów WTA: w Moskwie (trzecia w sezonie porażka z Raymond i Stubbs 3:6, 5:7) i Luksemburgu. W marcu 1999 doszły do półfinału imprezy wysokiej rangi w Key Biscayne, gdzie pokonały takie sławy tenisa, jak Virginia Ruano Pascual, Paola Suárez, Conchita Martínez i Patricia Tarabini. Zimbabwejka, w parze z Kristie Boogert, doszła do swojego pierwszego finału WTA w ’s-Hertogenbosch. W mistrzowskim meczu przegrały z Silvią Fariną Elią i Ritą Grande 5:7, 6:7(2). W sezonie 1999 wystąpiła jeszcze w finale turnieju WTA Quebec City, w którym wraz z Debbie Graham przegrała z Amy Frazier i Katie Schlukebir 2:6, 3:6.
Rok 2000.
Rok 2000 rozpoczęła od pierwszego turniejowego zwycięstwa, wywalczonego w Auckland razem z Alexandrą Fusai. W lutym, ponownie z Iriną Sielutiną przegrała półfinał w Oklahoma City z Tamarine Tanasugarn i Eleną Tatarkovą 3:6, 4:6. Tydzień później podczas turnieju Scottsdale wygrała półfinał, ale mecz finałowy nie odbył się. Później nastąpiła seria porażek Black z Sielutiną w pierwszych lub drugich rundach w sześciu kolejnych turniejach. Przerwana ona została dopiero w czerwcu przegranym finałem w Birmingham. Black ostatni mecz z Sielutiną rozegrała podczas Wimbledonu, w którym przegrały w pierwszej rundzie z rozstawionymi z numerem ósmym Venus i Sereną Williams 3:6, 2:6. W lipcu zagrała z Amy Frazier w turnieju w Stanford, w którym przegrała w finale z Chandą Rubin i Sandrine Testud 4:6, 4:6. We wrześniu odniosła swój największy dotychczasowy sukces w karierze, dochodząc z Jeleną Lichowcewą do finału wielkoszlemowego US Open. W ćwierćfinale pokonała odwieczne rywalki Lisę Raymond i Rennae Stubbs 6:3, 6:4, a mecz półfinałowy wygrała walkowerem od sióstr Williams. W meczu mistrzowskim uległy Julie Halard-Decugis i Ai Sugiyamie 1:6, 6:1, 1:6. W parze z Rosjanką Black doszła do półfinału we Filderstadt oraz ćwierćfinału w Zurychu. Dobra końcówka sezonu pozwoliła im awansować po raz pierwszy do Turnieju Mistrzyń w Nowym Jorku. Tam jednak w meczu ćwierćfinałowym przegrały z późniejszymi triumfatorkami imprezy Martiną Hingis i Anną Kurnikową 0:6, 5:7.
Rok 2001.
W parze z Rosjanką Black wygrała w sezonie 2001 zawody w Hobarcie, Hamburgu, Rzymie, Birmingham, San Diego i New Haven, wystąpiły w Mistrzostwach WTA, przegrywając finałową walkę z Lisą Raymond i Rennae Stubbs. Zimbabwejka jesienią wystartowała przypadkowo w Tokio u boku Liezel Huber, afrykańska para zdobyła tam tytuł po zwycięstwie nad Kim Clijsters i Ai Sugiyamą. Black awansowała do czołowej dziesiątki deblowego rankingu WTA.
Lata 2002–2004.
W 2002 była w półfinałach French Open i Wimbledonu; z Lichowcewą zakwalifikowały się do Mistrzostw WTA i ponownie przegrały w finale, tym razem z Jeleną Diemientjewą i Janette Husárovą. W sezonie 2003 również wygrała kolejne turnieje, ale w imprezach wielkoszlemowych nadalej znajdowała się w półfinałach. W 2004 jej deblową partnerką została Rennae Stubbs i razem z Australijką Cara zdobyła pierwsze deblowe mistrzostwo wielkoszlemowe podczas Wimbledonu. W finale wygrały z Liezel Huber i Ai Sugiyamą. Ze Stubbs zostały pokonane w finale Mistrzostw WTA przez Nadię Pietrową i Meghann Shaughnessy.
Lata 2005–2006.
W maju 2005 z Huber znalazła się w finale French Open, w walce o puchar pokonały ich Ruano Pascual i Suárez. Panie wywalczyły miesiąc później wspólne trofeum wimbledońskie po finale ze Swietłaną Kuzniecową i Amélie Mauresmo. 17 października Black została nową liderką rankingu WTA w grze podwójnej. Do Mistrzostw WTA zakwalifikowała się jednak razem ze Stubbs, niemal tradycyjnie doszły do finału i tam przegrały (z Raymond i Stosur). W 2006 grała w większości turniejów z Rennae Stubbs, rok zakończyła przegranym finałem Mistrzostw WTA. Był to jej piąty przegrany finał w tym turnieju i trzeci z rzędu.
Rok 2007.
W styczniu 2007 w parze z Huber po raz pierwszy triumfowała w Australian Open. W finale imprezy pokonały niespodziewane wicemistrzynie, Chan Yung-jan i Chuang Chia-jung. Black rozpoczęła stałą współpracę z Huber, która reprezentowała Republikę Południowej Afryki, a potem zmieniła obywatelstwo na amerykańskie. Razem wygrały również Wimbledon. 11 czerwca zastąpiła Lisę Raymond na pozycji liderki światowej klasyfikacji; utrzymała to miejsce przez dwa tygodnie, by powrócić na nie po kolejnych czterech. W listopadzie po raz pierwszy w karierze, w szóstym finale, wygrała Mistrzostwa WTA i po tym turnieju była światowym numerem jeden ex-aequo z Liezel Huber.
Lata 2008–2010.
Amerykanka i Zimbabwejka zdominowały kobiece rozgrywki deblowe w 2008 roku, wygrywając ostatni z turniejów wielkoszlemowych (US Open), Mistrzostwa WTA i kilka prestiżowych turniejów w kalendarzu. Pierwsze miejsca w rankingu okupowały do połowy 2010 roku. W 2009 wciąż były najlepszym deblem świata, ale już bez tytułu w Wielkim Szlemie (trzy mistrzostwa wywalczyły wówczas siostry Williams, startujące w grze podwójnej wyłącznie w turniejach wielkoszlemowych). W Mistrzostwach WTA w Dosze przegrały w finale z Nurią Llagosterą Vives i Marią José Martínez Sánchez. W styczniu 2010 wspólnie dotarły do finału w Melbourne. Niespodziewanie w marcu rozegrały ostatni wspólny mecz, przegrywając w pierwszej rundzie w Miami z Natalie Grandin i Abigail Spears. Panie pokłóciły się o to, że Huber wystąpiła w Charleston z Nadią Pietrową (Black nie chciała tam grać) i wówczas zyskała przewagę punktową nad Zimbabwejką, obejmując samodzielne prowadzenie w rankingu WTA z dnia 19 kwietnia. Automatycznie Black spadła na drugie miejsce. Współpraca została sensacyjnie zerwana, choć Black i Huber stanowiły jeden z najlepszych debli ostatnich lat.
Cara rozpoczęła poszukiwania nowej partnerki; w Stuttgarcie doszła do półfinału z Szachar Pe’er. W maju zagrała w finale w Warszawie z Yan Zi, ale na kortach Rolanda Garrosa pojawiła się u boku Jeleny Wiesniny. W czerwcu wygrała pierwszy turniej od czasu rozstania z Huber, tym razem w Birmingham z Lisą Raymond (w finale pokonały Huber i Bethanie Mattek-Sands). Przez pewien czas grała razem z Anastasiją Rodionową, w 2010 awansowały do półfinału US Open, który przegrały z późniejszymi mistrzyniami, Vanią King i Jarosławą Szwiedową. Po nowojorskiej imprezie nie pojawiła się na światowych kortach już do końca sezonu, po raz pierwszy od 1999 nie zakwalifikowała się do Mistrzostw WTA i po raz pierwszy od 2000 na koniec roku była sklasyfikowana poza czołową dziesiątką rankingu deblistek.
Rok 2011.
Przez pierwsze tygodnie sezonu 2011 występowała w parze z Anastasiją Rodionową, u boku której awansowała do półfinału w Brisbane i ćwierćfinału Australian Open. Black wystąpiła tylko w kilku turniejach, ostatnim jej startem był Wimbledon, gdzie razem z Szachar Pe’er poległy w trzeciej rundzie.
Rok 2012.
Cara Black urodziła syna w kwietniu 2012 roku, a już w październiku powróciła do rywalizacji. Pod koniec sezonu zgłosiła się wspólnie z Ariną Rodionową do dwóch turniejów rangi ITF (oba z niską pulą nagród 25 000 dolarów). W pierwszym w Traralgon odniosły zwycięstwo, a w drugim w Bendigo przegrały dopiero w finale. Te dwa udane występy pozwoliły Black wrócić do rankingu WTA deblistek na koniec roku – zajęła w nim 624 miejsce.
Rok 2013.
Do rozgrywek WTA Tour powróciła już w styczniu 2013 roku, kiedy to ponownie z Anastasiją Rodionową zwyciężyła w turnieju w Auckland. Osiągnęła trzecią rundę Australian Open w deblu, a także zagrała w jednym meczu turnieju legend kobiet, z którego następnie się wycofała. Awansowała także do półfinału zawodów w Dubaju, w którym musiała uznać wyższość Bethanie Mattek-Sands i Sanii Mirzy 2:6, 5:7. Po porażkach w pierwszych rundach w trzech kolejnych turniejach z Rodionową zaczęła szukać nowej partnerki. W Oeiras zagrała z Kolumbijską tenisistką Cataliną Castaño, ale przegrały z Raquel Kops-Jones i Abigail Spears 5:7, 3:6. Później nawiązała współpracę z Nowozelandką Mariną Erakovic, z którą odniosła kilka sukcesów. W Madrycie i w Strasburgu awansowała do finału zawodów – porażki odpowiednio z Anastasiją Pawluczenkową i Lucie Šafářovą 2:6, 4:6 oraz Kimiko Date-Krumm i Chanelle Scheepers 4:6, 6:3, 12-14. Na French Open zanotowały ćwierćfinał, porażka z Andreą Hlaváčkovą i Lucie Hradecką 6:2, 6:7(3), 4:6. Kolejny finał osiągnęła w Birmingham, w którym musiała uznać wyższość Ashleigh Barty i Casey Dellacquy 5:7, 4:6. Później nastąpił jednak spadek formy i porażki: w pierwszej rundzie w Eastbourne, drugiej podczas Wimbledonu, ponownie pierwszej w Cincinnati oraz trzeciej na US Open. To zakończyło ich wspólne występy. We wrześniu Black zaczęła występować wspólnie z Hinduską Sanią Mirzą, z którą wygrała wszystkie turnieje w jakich wystąpiła do końca roku. Zwyciężyły w turnieju rangi Premier 5 w Tokio oraz Premier Mandatory Pekinie. W turnieju w Chinach w półfinale pokonały ówczesne liderki rankingu WTA Włoszki Sarę Errani i Robertę Vinci 6:4, 6:4. Cara Black zakończyła sezon na 13 miejscu w rankingu deblistek – skok o 611 pozycji względem poprzedniego roku!
Rok 2014.
Black prawie cały sezon grała z Mirzą (na 24 starty tylko dwa razy zagrała z innymi partnerkami: w Auckland z Marina Erakovic i w Wuhanie z Caroline Garcią) odnosząc szereg sukcesów. W Australian Open i Doha doszły do ćwierćfinałów – porażki odpowiednio z Errani i Vinci 2:6, 6:3, 4:6 oraz z Anastasiją Pawluczenkową i Nadieżdą Pietrową 6:4, 4:6, 12-14. W turniejach rangi Premier Mandatory w Indian Wells przegrały dopiero w finale z nowymi liderkami rankingu deblistek Hsieh Su-wei i Peng Shuai 6:7(5), 2:6, a w Miami w półfinale z Sabine Lisicki oraz powracającą do wielkiej formy Martiną Hingis 3:6, 4:6. Do kolejnego finału awansowały w Stuttgarcie, w którym po raz kolejny przegrały z Errani i Vinci 2:6, 3:6. Na początku maja triumfowała w Oeiras. Później odpadały w ćwierćfinałach w Madrycie, Rzymie i French Open – porażki z Hsieh i Peng 7:5, 1:6, 8:10, Errani i Vinci 2:6, 3:6 oraz ponownie z Hsieh i Peng 2:6, 6:3, 3:6. W drugiej połowie sezonu ponownie awansowała do finału także w Montrealu, Wuhan i Pekinie. Odpadła w półfinale US Open (porażka z Hingis i Flavią Pennettą 2:6, 4:6) oraz wygrała w Tokio, pokonując Garbiñe Muguruzę i Carlę Suárez Navarro 6:2, 7:5. Dzięki bardzo dobrym występom awansowała po raz 11 w karierze do Turnieju Mistrzyń, w którym triumfowała (po raz trzeci) pokonując w finale Hsieh i Peng 6:1, 6:0. Był to ostatni wspólny mecz Black z Mirzą.
Rok 2015.
Zakończywszy współpracę z Sanią Mirzą zaczęła występy z Zheng Saisai, jednak po porażkach w pierwszych rundach w Hobart i Australian Open zaprzestała występów. Wróciła na korty dopiero w czerwcu, i rozpoczęła starty wspólnie z Lisą Raymond. Doszły wspólnie do ćwierćfinałów w Nottingham, Eastbourne i podczas Wimbledonu. Występ w Londynie był ostatnim startem tenisistki w 2015 roku.
Gra mieszana.
Cara Black (według stanu na 27 kwietnia 2013) wygrała pięć turniejów wielkoszlemowych w grze mieszanej. Zwycięską passę rozpoczęła w 2002 roku triumfem we French Open u boku swojego brata, Wayne’a. W 2004 z tym samym partnerem wygrała Wimbledon. Od 2008 roku regularnie odnosiła sukcesy w parze z Leanderem Paesem. Wspólnie zwyciężali w US Open 2008, Australian Open 2010 i Wimbledonie 2010. W styczniu 2010, po triumfie w Melbourne ustanowiła Karierowego Wielkiego Szlema w grze mieszanej. Została szóstą kobietą w historii, która może się pochwalić takim osiągnięciem i trzecią w erze open (po Doris Hart, Margaret Smith Court, Billie Jean King, Martinie Navrátilovej i Danieli Hantuchovej).
Występy reprezentacyjne.
W latach 1993–1996 reprezentowała Zimbabwe w rozgrywkach o Puchar Federacji. Występowała w konfrontacjach strefowych Europy i Afryki. Po 1996 nie bierze udziału w tym turnieju, głównie ze względu na trudności ze skompletowaniem żeńskiej reprezentacji z Zimbabwe.
Trzykrotnie reprezentowała Zimbabwe na letnich igrzyskach olimpijskich (2000, 2004, 2008). W Atenach doszła do drugiej rundy gry pojedynczej. Nigdy nie wystartowała w grze podwójnej z powodu braku partnerki.
Cara Black jest obecnie jedyną tenisistką z Zimbabwe klasyfikowaną w rankingu WTA, dlatego jej państwo nie bierze udziału w Pucharze Federacji, a sama zawodniczka nie występuje w swojej koronnej konkurencji – grze podwójnej – na letnich igrzyskach olimpijskich.
W 2007 i 2008 roku razem z Liezel Huber otrzymała nagrodę WTA dla Najlepszej Pary Deblowej Roku.
W grudniu 2011 podano do informacji, że tenisistka spodziewa się narodzin pierwszego dziecka i z tego powodu nie występuje w turniejach w roku 2012.
Życie prywatne.
Cara jest córką Dona Blacka, trenera tenisowego, który był tenisistą i wystąpił na Wimbledonie i jego żony Velii, nauczycielki. Ma dwóch starszych braci, Byrona i Wayne’a, obydwaj byli tenisistami. Żoną Wayne’a jest od 2003 roku Irina Sielutina, była deblowa partnerka Black, z którą ta wygrywała juniorskie mistrzostwa wielkoszlemowe. 2 grudnia 2006 Cara została żoną Bretta Stephensa, trenera fitness pochodzącego z Australii. Ich ślub miał miejsce na wyspie Spurwing na Jeziorze Kariba w Zimbabwe. 26 kwietnia 2012 w Melbourne urodziła syna, Lachlana. Rodzina zamierza wyprowadzić się z Australii i w najbliższym czasie mieszkać w Zimbabwe, gdzie przebywa obecnie cała rodzina tenisistki.

</doc>
<doc id="298110" url="https://pl.wikipedia.org/wiki?curid=298110" title="Sokoły">
Sokoły

Sokoły (Falconinae) – podrodzina ptaków z rodziny sokołowatych (Falconidae).
Występowanie.
Podrodzina obejmuje gatunki drapieżne, zamieszkujące wszystkie kontynenty poza Antarktydą.
Cechy charakterystyczne.
Charakteryzują się silną budową ciała. Mają mocny, krótki, zakończony hakiem dziób. Na bocznych krawędziach górnej części dzioba umieszczony jest wyrostek – tzw. „sokoli ząb”, a na dolnej części – odpowiadające mu wgłębienie. „Sokoli ząb” pozwala im uśmiercać ofiary poprzez chwyt za kark i zgniatanie kręgów szyjnych. Wąskie i długie skrzydła umożliwiają im zręczny i szybki lot. Sokoły wędrowne ("Falco peregrinus) "potrafią w locie nurkowym osiągnąć prędkość do ok. 320 kilometrów na godzinę. Odżywiają się głównie kręgowcami lądowymi i owadami, zazwyczaj chwytanymi w locie. Z reguły nie budują gniazd – jaja składają na półkach skalnych, w dziuplach lub w opuszczonych gniazdach innych ptaków. Wyprowadzają jeden lęg w roku, składając od 2 do 6 jaj. Doskonale rozwinięte oczy umożliwiają identyfikację ofiary z wysokości.
Systematyka.
Do podrodziny należą następujące plemiona:

</doc>
<doc id="298111" url="https://pl.wikipedia.org/wiki?curid=298111" title="Skrzydlik">
Skrzydlik

Skrzydlik (łac. "pterygium", z gr. "pterygion" = "skrzydło") – zmiana chorobowa oka polegająca na zgrubieniu spojówki gałkowej w obrębie szpary powiekowej, w kształcie trójkąta zwróconego wierzchołkiem do rogówki.
Etiologia.
Nie ma w pełni udokumentowanego wytłumaczenia przyczyn powstawania skrzydlika. Najczęściej pojawia się on u osób, które wiele czasu spędzają na otwartej przestrzeni, a szczególnie w słonecznym klimacie. Długotrwała ekspozycja na światło słoneczne, w szczególności na promieniowanie ultrafioletowe oraz przewlekłe drażnienie oczu przez suche, zapylone środowisko wydają się grać ważną rolę jako przyczyna powstawania skrzydlika.
Leczenie.
W przypadku zaczerwienienia i podrażnienia skrzydlika stosuje się miejscowe leczenie kroplami lub maściami do oczu, w celu zlikwidowania stanu zapalnego. Jeżeli skrzydlik jest bardzo duży, tak, że upośledza widzenie lub oko wygląda brzydko, wtedy może być usunięty chirurgicznie. 
Pomimo prawidłowo przeprowadzonego zabiegu usunięcia skrzydlika, może on nawrócić w tym samym miejscu. Czasami naświetlanie, przymrażanie lub miejscowe leczenie po zabiegu, mogą zapobiec ponownemu wzrostowi skrzydlika.
Ochrona przed nadmiarem promieniowania ultrafioletowego za pomocą właściwych szkieł przeciwsłonecznych oraz unikanie suchego, zapylonego środowiska mogą także zapobiec nawrotom lub powstawaniu skrzydlika.

</doc>
<doc id="298114" url="https://pl.wikipedia.org/wiki?curid=298114" title="Guliwer (radioodbiornik)">
Guliwer (radioodbiornik)

Guliwer – polski radioodbiornik z zakresem fal krótkich.
Produkcja pierwszych odbiorników tranzystorowych z zakresem fal krótkich zapowiadana była w Polsce na rok 1965. Były to modele: Krokus 10501 z dzierżoniowskiej Diory i Guliwer z ZRK w Warszawie. Początkowo egzemplarze „Guliwera” jednak zakresu krótkofalowego nie miały. Na płytce drukowanej pozostawało wolne miejsce na elementy dla tego zakresu. Wytwórca tłumaczył to brakiem w kraju odpowiednich tranzystorów w.cz. oraz anten teleskopowych. Wersja z zakresem KR pojawiła się w 1967 r. Załączone zdjęcia prezentują model rozbudowany.
Antena teleskopowa (na pierwszym zdjęciu rozłożona), po złożeniu była trochę dłuższa od wysokości radia. Z tego powodu była odkręcana i chowana do kanału, biegnącego dołem wzdłuż odbiornika (widoczna na drugim zdjęciu). Baterie zasilające odbiornik umieszczało się w ochronnym pojemniku z tworzywa sztucznego, aby wysączający się z nich niejednokrotnie elektrolit nie niszczył elementów i połączeń.
Zastosowano głośnik eliptyczny o mocy 1,5 VA i impedancji 4 omy.

</doc>
<doc id="298115" url="https://pl.wikipedia.org/wiki?curid=298115" title="Słowo (dziennik)">
Słowo (dziennik)



</doc>
<doc id="298116" url="https://pl.wikipedia.org/wiki?curid=298116" title="Aleksandrs Starkovs">
Aleksandrs Starkovs

Aleksandrs Starkovs (ros. Александр Петрович Старков, "Aleksandr Pietrowicz Starkow", ur. 26 lipca 1955 w Madonie) – łotewski piłkarz i trener piłkarski pochodzenia rosyjskiego. Przez jedenaście lat był szkoleniowcem klubu Skonto Ryga, z którym jedenastokrotnie triumfował w rozgrywkach ligowych. Od 2001 do 2004 pełnił obowiązki selekcjonera reprezentacji Łotwy. Jako pierwszy trener w historii wprowadził ją do wielkiej piłkarskiej imprezy. Po Euro 2004 pracował w Spartaku Moskwa. Od kwietnia 2007 po raz drugi jest trenerem Łotwy.
Kariera piłkarska.
Występował na pozycji napastnika, najdłużej, aż trzynaście lat grał w barwach Daugavy Ryga, w której barwach zdobył 110 goli w 301 meczach. W 1977 roku był najlepszym strzelcem radzieckiej drugiej ligi.
Kariera szkoleniowa.
Od 1993 do 2004 był trenerem Skonto Ryga, z którym jedenastokrotnie w latach 1993–2003 zdobywał mistrzostwo kraju. W tym samym czasie był asystentem kolejnych selekcjonererów reprezentacji Łotwy.
W 2001 przejął stery drużyny narodowej i po raz pierwszy w historii wprowadził ją do wielkiego turnieju – Euro 2004. Łotysze w barażach ograli Turcję. Na boiskach Portugalii zaprezentowali się słabiej i po dwóch porażach i bezbramkowym remisie (z Niemcami) zajęli ostatecznie czwarte miejsce w grupie.
Starkovs po mistrzostwach przyjął propozycję prowadzenia Spartaka Moskwa. W 2005 zdobył z nim wicemistrzostwo Rosji. Został zwolniony w kwietniu 2006 na wniosek kibiców klubu.

</doc>
<doc id="298117" url="https://pl.wikipedia.org/wiki?curid=298117" title="Es (dźwięk)">
Es (dźwięk)

Es (E♭) – dźwięk, którego częstotliwość dla es¹ wynosi około 311,2 Hz. Stanowi tonikę gam Es-dur i es-moll. Jest to obniżony za pomocą bemola dźwięk e. Dźwięki o tej samej wysokości to: dis oraz feses (dźwięki enharmoniczne).

</doc>
<doc id="298121" url="https://pl.wikipedia.org/wiki?curid=298121" title="Fes (dźwięk)">
Fes (dźwięk)

Fes – dźwięk, którego częstotliwość dla fes¹ wynosi około 329,6 Hz. Stanowi tonikę gam Fes-dur i fes-moll. Jest to obniżony za pomocą bemola dźwięk f. Enharmonicznie dźwięki o tej samej wysokości to disis oraz e.

</doc>
<doc id="298125" url="https://pl.wikipedia.org/wiki?curid=298125" title="Diego García de Padilla">
Diego García de Padilla

Diego García de Padilla – wielki mistrz zakonu Calatrava w latach 1355–1365.
Brat Marii de Padilla, wpływowej kochanki króla Kastylii i Leónu Piotra I Okrutnego
Jego wybór spotkał się z oporem części braci, którzy zbuntowali się przeciwko nowemu mistrzowi i poparli jednocześnie bunt braci Henryka i Fadryka Trastamarów przeciwko królowi. Opanowali oni kilkanaście posiadłości zakonnych m.in. Víboras, Porcuna i Martos, a ich przywódca Piotr Estébanez Carpentero, dotychczasowy główny komandor ("Comendador Mayor") zakonu, ogłosił się nowym wielkim mistrzem. Bunt został opanowany po straceniu na rozkaz królewski Estébaneza i ucieczce braci do Aragonii. Poparcie Aragonii dla buntowników zapoczątkowało „wojnę dwóch Piotrów”.
Podczas tej wojny prowadzonej między Piotrem I Okrutnym i Piotrem IV Aragońskim, oddziały zakonne pod wodzą wielkiego mistrza walczyły w składzie armii kastylijskiej.

</doc>
<doc id="298126" url="https://pl.wikipedia.org/wiki?curid=298126" title="Domicja Lepida">
Domicja Lepida

Domicja Lepida Młodsza ("Domitia Lepida Minor") występująca w źródłach najczęściej jako Domicja Lepida ("Domitia Lepida") (ur. 10 p.n.e.- zm. 54 n.e.) była przedstawicielką rzymskiego rodu Domicjuszy Ahenobarbów. Spokrewniona z najpotężniejszymi osobami końca republiki i początków cesarstwa - była prawnuczką triumwira Marka Lepidusa, wnuczką triumwira Marka Antoniusza i Oktawii Młodszej siostry cesarza Augusta. Jej siostrą była Domicja Lepida Starsza ("Domitia Lepida Maior") a bratem Gnejusz Domicjusz Ahenobarbus, ojciec cesarza Nerona.
Potomkowie.
Była trzykrotnie zamężna. Po raz pierwszy z bliskim kuzynem, również wnukiem Oktawii Młodszej, Markiem Waleriuszem Messalą Barbatusem. Ich córka to osławiona Messalina - żona cesarza Klaudiusza. Drugim jej mężem był Faustus Korneliusz Sulla Feliks - potomek dyktatora Lucjusza Korneliusza Sulli, a ich syn poślubił córkę cesarza Klaudiusza - Klaudię Antonię. Trzecim mężem Domicji Lepidy był Gajusz Apiusz Juniusz Sylan. Oboje sprawowali do 41 n.e opiekę nad jej bratankiem, Lucjuszem Domicjuszem, późniejszym cesarzem Neronem, po śmierci jego ojca i wygnaniu matki. Silanus został zabity z rozkazu cesarza Klaudiusza (ponieważ przyśniło się mu się, że to Silanus może go zabić).
Domicja Lepida była silną, bogatą i wpływową osobistością w okresie panowania Kaliguli i Klaudiusza. Skłócona z córką Messaliną w okresie jej największej władzy a jednocześnie ekscesów seksualnych, towarzyszyła jej w ostatnich chwilach. Według Tacyta namawiała córkę skazaną już na śmierć do godnego odebrania sobie życia.
Jej bratowa Agrypina Młodsza została w 49 nową żoną cesarza Klaudiusza i doprowadziła do zguby Domicję Lepidę obawiając się jej wpływu na syna Agrypiny, Nerona.

</doc>
<doc id="298128" url="https://pl.wikipedia.org/wiki?curid=298128" title="Rada Czterystu">
Rada Czterystu

Rada Czterystu, bule ateńska – najwyższy organ władzy państwowej w starożytnych Atenach, pełniący funkcje sądownicze i administracyjne. Została utworzona po reformach Solona w 594 p.n.e., przejęła większość funkcji areopagu. W jej skład wchodziło po 100 przedstawicieli z wszystkich 4 fyli. Klejstenes zastąpił ją Radą Pięciuset.

</doc>
<doc id="298134" url="https://pl.wikipedia.org/wiki?curid=298134" title="Wykałaczka">
Wykałaczka

Wykałaczka – mały kawałek drewna lub innej substancji, np. plastiku, służący do usuwania resztek pokarmu spomiędzy zębów po jedzeniu. Przypomina mały (o długości kilku centymetrów), cienki (1 milimetr) patyczek, ostro zakończony z co najmniej jednej strony.
Historia.
Pomimo że wykałaczki były zapewne wykorzystywane przez ludzi od najdawniejszych czasów, stały się popularniejsze dopiero w XIX wieku, gdy rozpoczęto ich produkcję w celach handlowych.
Niektóre źródła mówią, że doktor Levi Spear Parmly z Nowego Orleanu, dentysta, wymyślił wykałaczki z drewna na początku pierwszej dekady XIX wieku. Następnie jego rodzina ręcznie strugała wykałaczki, wykorzystując do tego drzazgi.
Inne źródła mówią, że wykałaczki były po raz pierwszy użyte w Stanach Zjednoczonych w restauracji "Union Oyster House" w Bostonie w stanie Massachusetts. Charles Forster sprowadził je tam z Ameryki Południowej, płacąc studentom Harvardu za jedzenie w tej restauracji i korzystanie z nich.
20 lutego 1872 stworzono pierwszą maszynę, która automatycznie wytwarzała wykałaczki. Jej twórcami byli Silas Noble oraz James Cooley z Granville w Massachusetts.

</doc>
<doc id="298137" url="https://pl.wikipedia.org/wiki?curid=298137" title="Ceses">
Ceses

Ceses – dźwięk, którego częstotliwość dla ceses¹ wynosi około 233,1 Hz. Jest to obniżony za pomocą podwójnego bemola dźwięk c. Dźwięki enharmonicznie równoważne (o tej samej wysokości) to: ais i b. 

</doc>
<doc id="298140" url="https://pl.wikipedia.org/wiki?curid=298140" title="Saint-Dié">
Saint-Dié



</doc>
<doc id="298142" url="https://pl.wikipedia.org/wiki?curid=298142" title="Babie Doły">
Babie Doły

Babie Doły – najbardziej wysunięta na północ dzielnica Gdyni. Liczy 1913 mieszkańców (na koniec roku 2022).
Babie Doły dzielą się na dwie części: osiedle bloków mieszkalnych (zlokalizowanych przy ulicach Dedala i Ikara) oraz kolonię domów jednorodzinnych (tzw. „Rybaki”, przy ul. Rybaków).
W obszarze administracyjnym miasta oficjalnie od 1 stycznia 1972, na podstawie uchwały Miejskiej Rady Narodowej Gdyni z 1971 o przyłączeniu do Gdyni 65,86 ha gromady Kosakowo w powiecie puckim, z siedliskami Babie Doły i Nowe Obłuże. Do 1971 Nowe Obłuże i Kolonia Rybacka należały do Obłuża. Do dnia dzisiejszego łodzie rybaków z Kolonii Rybackiej mają oznaczenie OBŁ.
Nad morzem wyznaczono letnie kąpielisko Gdynia Babie Doły o łącznej długości linii brzegowej 100 metrów.
Położenie.
Od południa Babie Doły graniczą z dzielnicami Gdyni: Obłużem i Oksywiem. Od zachodu sąsiadują z gminą Kosakowo, ogrodami działkowymi i lotniskiem Brygady Lotnictwa Marynarki Wojennej. Granicę wschodnią zaś wyznaczają piaszczysta plaża i klif.
Z Gdyni prowadzi do niej jedna droga dojazdowa – ul. Zielona. Kursuje tu kilka linii autobusowych gdyńskiego ZKM – nr 109, 163, 196, 209, 309, 770, N10.
Instytucje.
W dzielnicy działają:
Na osiedlu znajdują się placówki handlowo-usługowe.
Historia szkoły.
Szkoła rozpoczęła działalność 1 września 1957 r., jako filia SP nr 15 na Obłużu, w drewnianym budynku zwolnionym przez przenoszoną jednostkę wojskową WOP. Naukę w 4 klasach pobierało sześcioro uczniów.
Wobec rozbudowy osiedla i wzrostu liczby uczniów władze Gdyni zdecydowały o wydzieleniu szkoły na Babich Dołach jako samodzielnej placówki. Pierwszy rok szkolny pod szyldem Szkoły Podstawowej nr 28 rozpoczął się 1 września 1961, szkoła miała wtedy 6 klas i 114 uczniów.
W 1964 zawiązany został Społeczny Komitet Rozbudowy Szkoły, dzięki staraniom którego 15 września 1967 wmurowano kamień węgielny pod rozbudowę szkoły. Rok później nowy budynek szkolny oraz drugi – przedszkola, zostały uroczyście otwarte. W klasach I–VIII uczyło się 160 uczniów.
30 stycznia 1976 Wojewódzkie Kuratorium Oświaty oficjalnie wydało decyzję aprobującą prośbę dyrekcji szkoły o nadanie imienia Lotników Polskich. Sztandar dla szkoły ufundowała pobliska jednostka wojskowa lotnictwa.
Pogarszający się stan budynku oraz wzrost liczby uczniów do 600 skłonił pod koniec lat 80. XX w. dyrekcję szkoły do rozpoczęcia zabiegów o kolejną rozbudowę szkoły. Ze względu na wyż demograficzny. Na salę gimnastyczną prowizorycznie adaptowano hol na piętrze szkoły.
Generalny remont przeprowadzony na początku lat 90. uzupełniła przebudowa szkoły z 2001.
W latach 2000–2001 budynki przedszkola i szkoły połączono i dobudowano do tego kompleksu salę gimnastyczną. Obecnie szkoła jest w pełni przystosowana do potrzeb uczniów niepełnosprawnych, prowadzone są klasy integracyjne.
W maju 2001 szkolnej bibliotece nadano imię pilotów Andrzeja Leśnika i Bolesława Sobani, z tutejszego pułku lotniczego, którzy zginęli 5 czerwca 1981 w trakcie wykonywania lotu szkoleniowego (ich samolot rozbił się na pasie lotniska).
Parafia.
W dzielnicy działa parafia rzymskokatolicka Matki Boskiej Licheńskiej.
Parafię erygował 1 października 1989 roku abp Marian Przykucki. 10.06.1990 r. tenże hierarcha poświęcił kaplicę i teren pod budowę kościoła.
Geneza nazwy.
Nazwę „Babi Dół” można odnaleźć już na pruskich mapach sporządzanych pod koniec XIX wieku. „Babi Dole oder Hexengrund” – tak określony jest wąwóz długości około 2 kilometrów, ciągnący się około kilometr na północ od majątku Nowe Obłuże (mapa niemiecka z 1915 roku z takim zapisem reprodukowana jest np. w albumie "Gdynia. Miasto z morza i marzeń"). Równoległe niemieckie tłumaczenie nazwy na „Hexengrund” – czyli „Ziemia Czarownic” wyjaśniać może, że „Babi Dół” pochodzi od bab – czarownic, pokrewnych słowiańskiej Babie Jadze. Wbrew powszechnym sugestiom, nazwa „Babi Dół / Babie Doły” raczej nie ma żadnych konotacji anatomicznych.
W okresie przedwojennym nazwa „Babi Dół” odnosiła się tylko do wąwozu. Np. w przewodniku "Mapa polskiego wybrzeża morskiego z krótkim opisem w 4-ch językach" znajduje się opis:
„Babi Dół” wymieniony jest m.in. w zachowanych dokumentach przedwojennego Komisariatu Rządu w Gdyni, powołujących do życia Szpital Zakaźny wraz z ośrodkiem kwarantanny dla załóg jednostek morskich zawijających do gdyńskiego portu. Budynek szpitala ulokowano około kilometr w głąb wąwozu. Dla statków wybudowano niewielki pomost przy brzegu Zatoki Gdańskiej.
Franciszek Sokół, komisarz rządu w Gdyni w latach 1933–1939, zanotował w swoich wspomnieniach, że stąd ewakuowano go na Hel we wrześniu 1939 roku:
Sam Sokół był inicjatorem budowy Szpitala Zakaźnego.
Pisownia była czasem zniekształcana – np. na mapie topograficznej z 1925 r. figuruje „Babidół”.
W okresie II wojny światowej Niemcy używali tłumaczenia na "Hexengrund", umieszczając je np. w nazwie ośrodka badawczego torped Luftwaffe – "Torpedowaffenplatz (TWP) Gotenhafen-Hexengrund".
Wydaje się niemożliwym do ustalenia, kiedy dokładnie i w jakich okolicznościach zaczęto używać nazwy „Babie Doły”. Przedwojenny „Babi Dół”, był nazwą własną wąwozu, po wojnie zaś „Babimi Dołami” najpierw zaczęto określać lotnisko wojskowe. Od początku lat 50. XX wieku także – budowane w lesie za południową ścianą wąwozu – osiedle baraków, zasiedlonych przez kadrę jednostki wraz z rodzinami. Z czasem nazwa „Babie Doły” przylgnęła do rozbudowywanego osiedla. W późniejszych latach lotnisko otrzymało w wojskowej nomenklaturze inne określenie (dokładnie – „lotnisko Oksywie”). Zagadkowym pozostaje dlaczego z liczby pojedynczej nazwa zaczęła funkcjonować w liczbie mnogiej.
W PRL wszelkie szczegóły dyslokacyjne jednostek wojskowych podlegały ochronie, a więc i cenzurze. Dlatego „Babi Dół” zniknął z map nie tylko jako nazwa, ale również jako wąwóz – szczegół topograficzny.
Usankcjonowaniem przekształcenia „Babiego Dołu” w „Babie Doły” oraz przemieszczenia o kilkaset metrów na mapie i zamiany z wąwozu w osiedle, była uchwała Miejskiej Rady Narodowej w Gdyni z 1971 roku o włączeniu tych terenów w obszar miasta.
Własny osąd zasadności używania nazwy „Babie Doły” przedstawia Kazimierz Małkowski, przewodnik i działacz Towarzystwa Miłośników Gdyni, w wydanym w 2001 roku "Bedekerze gdyńskim". Pisze on, że:
W 2003 roku przy węźle drogowym na Obłużu stał drogowskaz z błędem ortograficznym, kierujący na „Babie doły”. Po kilku miesiącach Wydział Dróg i Komunikacji gdyńskiego magistratu zamienił błędną tablicę.
Lotnisko.
Lotnisko wojskowe funkcjonujące przez lata pod nazwą „Gdynia Babie Doły” znajduje się w gminie Kosakowo sąsiadującej z Gdynią. Nazwa lotniska wynika z tego, iż należy ono do jednostki wojskowej mieszczącej się w Babich Dołach, a także tego, iż lotniska nie leżące w miastach zazwyczaj przejmują nazwy najbliższych ośrodków miejskich. W 2006 roku rozpoczęto prace nad przejęciem lotniska wojskowego na potrzeby cywilne. W sierpniu 2007 roku samorządy Gdyni i Kosakowa powołały spółkę Port lotniczy Gdynia-Kosakowo, której celem jest zorganizowanie pracy portu do 2011 roku. Od 2006 roku na początku lipca odbywa się na terenie lotniska Open’er Festival. 31 marca 2009 na lotnisku nastąpiła katastrofa lotnicza samolotu An-28 Bryza 2RF.
Filmowe.
Babie Doły dwukrotnie były plenerem dla polskich filmów. Na położonej w dzielnicy plaży rozgrywa się finał ósmego odcinka serialu "Czterej pancerni i pies" pt. "Brzeg morza". Tutaj żołnierze 1 Armii Wojska Polskiego wespół z Armią Czerwoną rozbijają niedobitki Wehrmachtu i Kriegsmarine oraz dokonują się zaślubiny Polski z morzem. Tu Janek Kos, dowódca czołgu „Rudy” 102, rozpoznaje w jednym z partyzantów zaginionego przed laty ojca.
O wyborze miejsca jako pleneru zadecydowała bliskość wojskowej infrastruktury, czyli lotniska, dzięki któremu łatwo było przetransportować na plan pojawiające się w filmie czołgi i działa. W scenach batalistycznych jako statyści zagrało wielu mężczyzn służących na lotnisku, wykorzystano także mało wówczas (1966) naruszone zabudowania poniemieckiego drewnianego portu i budynek torpedowni.
Drugi film to "Superwizja" (1990) Roberta Glińskiego. Na Babich Dołach nakręcono sceny, w których główny bohater Robert (w tej roli Jan Nowicki) spędza wraz z przyjaciółmi noc na plaży przy ognisku. Kręcono je dokładnie w tych samych miejscach, co "Czterech pancernych".
Plenery lotniska, plaży i klifu posłużyły także red. Dariuszowi Baliszewskiemu z programu TVP "Rewizja nadzwyczajna" do ilustracji programu o katastrofie gibraltarskiej (w 1993). W 2004 babiedolska plaża była jednym z plenerów w teledysku polskiej grupy hip-hopowej Analogia pt. "Daję rytm".
W czerwcu 2006 na poniemieckiej torpedowni realizowano zdjęcia do piątej serii polskiego serialu sensacyjnego pt. "Kryminalni".
Latem 2009 roku plaża była miejscem kręcenia scen do filmu historycznego o początkach Gdyni Miasto z morza.
W lipcu 2015 roku na plaży Babie Doły kręcono sceny do serialu obyczajowego TVN o losach rodziny Domirskich Aż po sufit!.

</doc>
<doc id="298143" url="https://pl.wikipedia.org/wiki?curid=298143" title="Saint-Etienne-au-Temple">
Saint-Etienne-au-Temple



</doc>
<doc id="298144" url="https://pl.wikipedia.org/wiki?curid=298144" title="Deses">
Deses

Deses – dźwięk, którego częstotliwość dla deses¹ wynosi około 261,6 Hz. Jest to obniżony za pomocą podwójnego bemola dźwięk d. Dźwięki enharmonicznie równoważne to: his i c.

</doc>
<doc id="298146" url="https://pl.wikipedia.org/wiki?curid=298146" title="His (muzyka)">
His (muzyka)



</doc>
<doc id="298148" url="https://pl.wikipedia.org/wiki?curid=298148" title="Eses">
Eses

Eses – dźwięk, którego częstotliwość dla eses¹ wynosi około 293,7 Hz. Jest to obniżony za pomocą podwójnego bemola dźwięk e. Enharmonicznie dźwięki o tej samej wysokości to: cisis i d.

</doc>
<doc id="298150" url="https://pl.wikipedia.org/wiki?curid=298150" title="Feses">
Feses

Feses – dźwięk, którego częstotliwość dla feses¹ wynosi około 311,2 Hz. Jest to obniżony za pomocą podwójnego bemola dźwięk f. Dźwięki enharmonicznie równoważne (o tej samej wysokości) to: dis i es.

</doc>
<doc id="298152" url="https://pl.wikipedia.org/wiki?curid=298152" title="YSL">
YSL



</doc>
<doc id="298155" url="https://pl.wikipedia.org/wiki?curid=298155" title="Aisis">
Aisis

Aisis – dźwięk, którego częstotliwość dla aisis¹ wynosi około 493,9 Hz. Jest to podwyższony za pomocą podwójnego krzyżyka dźwięk a. Dźwięki enharmonicznie równoważne (o tej samej wysokości) to: h i ces.

</doc>
<doc id="298157" url="https://pl.wikipedia.org/wiki?curid=298157" title="Kelud">
Kelud

Kelud (; także Kelut) – czynny wulkan we wschodniej części Jawy w Indonezji; zaliczany do stratowulkanów. Wysokość 1731 m n.p.m.
W kraterze jezioro kraterowe z wodą o temperaturze ok. 36 °C i pH 6 (dane z 2000 r.). Ze względu na zagrożenie laharami wybudowano (1926 r.) system tuneli i kanałów utrzymujący objętość wody w jeziorze na poziomie 2 milionów m³. W czasie wzmożonej aktywności temperatura wody wzrasta nawet do 50 °C.
Jeden z najniebezpieczniejszych wulkanów na Jawie. Najsilniejsze odnotowane erupcje: w 1586 (ponad 10 000 ofiar); w 1919 r. (ponad 5000 ofiar) i w 1990 r., kiedy został zdewastowany obszar 35 km² wokół krateru; lahary zniszczyły 1546 budynków, drogi i mosty, ok. 25 tys. ha ziemi uprawnej, ok. 6400 ha lasów; zginęło 35 osób.

</doc>
<doc id="298159" url="https://pl.wikipedia.org/wiki?curid=298159" title="Cis (muzyka)">
Cis (muzyka)



</doc>
<doc id="298161" url="https://pl.wikipedia.org/wiki?curid=298161" title="Hot Hot Heat">
Hot Hot Heat

Hot Hot Heat – kanadyjski zespół indie rockowy działający od 1999 roku w składzie: Steve Bays (śpiew, instrumenty klawiszowe), Paul Hawley (perkusja) i Dustin Hawthorne (gitara basowa). Podczas koncertów grupa jest wspierana przez gitarzystę Luke’a Pacquina.
Historia.
Dustin Hawthorne i Steve Bays grali razem w różnych zespołach do roku 1995. Poznali Paula Hawleya w 1998, a rok później powstał Hot Hot Heat. Do grania na keyboardzie został zmuszony Bays, ponieważ nikt inny nie miał nigdy do czynienia z instrumentami klawiszowymi. Hawley postanowił grać na perkusji, a Hawthorne na gitarze basowej. Matthew Marnick, przyjaciel zespołu, przyjął rolę wokalisty.
W 2000 roku zespół postanowił grać bardziej melodyjnie, w stylu pełnym wpływów z muzyki pop. Ze śpiewania zrezygnował Marnick. Do grupy przyjęto gitarzystę Dantego DeCaro. Inspirując się brzmieniem zespołów Nowej Fali takich jak XTC czy The Clash, nowy skład z Baysem jako wokalistą wydał serię singli i zaczął intensywnie koncertować z zespołami amerykańskiej sceny indie.
Koncertowe oblicze Hot Hot Heat zainteresowało wytwórnię Sub Pop. W 2001 roku podpisała z zespołem kontrakt, a rok później została wydana ich pierwsza EP "Knock Knock Knock". Jej następcą była płyta zatytułowana "Make Up The Breakdown", wyprodukowana przez producenta Jacka Endino (znanego ze współpracy z Nirvaną i Soundgarden).
Album został ciepło przyjęty przez krytyków, a single z tej płyty (Bandages oraz Talk to Me, Dance With Me) były często grane w MTV oraz w amerykańskich stacjach radiowych. Natomiast w Wielkiej Brytanii emisja singla Bandages została zakazana w radiu BCC Radio 1 z powodu wojny na Bliskim Wschodzie. Dało to dość niską w porównaniu z USA lokatę na liście sprzedaży singli.
W 2003 roku, nakładem wytwórni OHEV Records została wydana składanka "Scenes One Through Thirteen" (była już przygotowana w 2001 roku). Zawierała ona utwory Hot Hot Heat z okresu, kiedy poszukiwali oni jeszcze swojego brzmienia.
W 2004 roku "Make up Breakdown" wygrał nagrodę Canadian Independent Music Awards w kategorii "Najlepszy album". W październiku Dante DeCaro ogłosił, że pozostanie w zespole do czasu nagrania ich drugiej płyty o tytule "Elevator". Na jego miejsce został przyjęty Luke Paquin.

</doc>
<doc id="298163" url="https://pl.wikipedia.org/wiki?curid=298163" title="Chris Atkinson">
Chris Atkinson

Chris Atkinson (ur. 30 listopada 1979 w Bedze, stan Nowa Południowa Walia) – australijski kierowca rajdowy.
Kariera.
Pierwsze starty w rajdach zaliczył jako pilot swojego brata Bena. Pod koniec 2000 roku, zamienił się miejscami z bratem i tak już zostało. W latach 2003-2004 został mistrzem klasy Super1600 w rajdowych mistrzostwach Azji i Pacyfiku. W 2004 roku został również wicemistrzem Australii. W tym samym roku zadebiutował w swoim pierwszym rajdzie na szczeblu WRC - Rajdzie Nowej Zelandii.
W sezonie 2005 został zaangażowany jako kierowca fabryczny zespołu Subaru. Jego pilotem został wtedy Glenn McNeall. W tym samym roku w Rajdzie Japonii zajął 3. miejsce i po raz pierwszy stanął na podium Rajdowych Mistrzostw Świata. W połowie 2007 roku jego pilotem został Stéphane Prévot.
Jak dotychczas najlepszy sezon miał w 2008 roku kiedy to pięciokrotnie stawał na podium i w klasyfikacji generalnej zajął 5. miejsce z 50 punktami. Jednak po sezonie 2008 Subaru wycofało się z Rajdowych Mistrzostw Świata tłumacząc się kryzysem finansowym i Atkinson został bez pracy.
W sezonie 2009 udało mu się zaliczyć jednorazowy start w nowo utworzonym zespole Citroën Junior Team w Rajdzie Irlandii. Zajął w nim 5. miejsce.
W 2010 związał się z zespołem Proton R3 Rally Team i samochodem Proton Satria Neo S2000 startował w rajdach zaliczanych do mistrzostw Azji i Pacyfiku.
W 2012 przeniósł się do australijskiego zespołu MRF Skoda Rally Team i kontynuował starty w mistrzostwach Škodą Fabia S2000, co przyniosło mu tytuł mistrza Azji i Pacyfiku. W 2012 powrócił także do startów w mistrzostwach świata zaliczając 7 rajdów. Najlepszy występ zanotował na rajdzie Niemiec – był w nim piąty.

</doc>
<doc id="298166" url="https://pl.wikipedia.org/wiki?curid=298166" title="Yves Saint Laurent">
Yves Saint Laurent

Yves Saint Laurent, właśc. Yves Henri Donat Mathieu Saint-Laurent (ur. 1 sierpnia 1936 w Oranie w Algierii, zm. 1 czerwca 2008 w Paryżu we Francji) – francuski projektant mody, współtwórca domu mody Yves Saint Laurent SAS.
Życiorys.
Saint Laurent w wieku 17 lat z teczką własnych rysunków przybył do Paryża. Pierwszym jego sukcesem w świecie mody stało się zwycięstwo w konkursie na projekt sukienki koktajlowej, organizowany przez firmę Woolmark. Ówczesna redaktor naczelna miesięcznika "Vogue" zaaranżowała jego spotkanie z Christianem Diorem, po którym Dior zatrudnił młodego Saint Laurenta na stanowisku głównego projektanta. Po śmierci Diora w 1957 YSL stanął na czele domu mody Dior i uratował firmę od bankructwa.
W samym środku sukcesów przyszło powołanie do wojska w związku z wojną francusko-algierską. Saint Laurent doznał głębokiego załamania nerwowego po brutalnym odrzuceniu przez współtowarzyszy-żołnierzy z powodu swojej orientacji homoseksualnej. Trafił do szpitala psychiatrycznego, gdzie przechodził nieskuteczną terapię elektrowstrząsową mającą na celu jego przemianę w heteroseksualistę.
Gdy wyszedł z załamania nerwowego odszedł z domu Diora i założył własne przedsiębiorstwo przy pomocy finansowej swego partnera w życiu i w interesach Pierre’a Bergé. Od tamtej pory był to uznany przez nich podział ról: Yves projektował, Pierre zajmował się stroną finansowo-organizacyjną. Lata 60. i 70. to triumfy i przełomowe kolekcje. YSL wypromował wygląd bitników w modzie – skórzane krótkie kurtki, wysokie buty. Wprowadził modę na tweedowe marynarki, a w 1966 ubrał kobietę w smoking, dotąd zarezerwowany dla mężczyzn. YSL był projektantem swojej epoki, w której kobiety podejmowały „męskie” zawody i w której młodzież tworzyła kontrkulturę wobec świata dorosłych i stawiała się wobec niego w opozycji także poprzez odmienne ubrania.
W 1972 Andy Warhol stworzył serię portretów YSL. 
Yves Saint Laurent odszedł na emeryturę w styczniu 2002 roku, w czterdziestoczterolecie rozpoczęcia swojej kariery.
W 1993 dom mody YSL sprzedano koncernowi farmaceutycznemu Sanofi. W 1999 grupa Gucci, część grupy PPR (Pinault-Printemps-Redoute) odkupiła markę YSL. Do 2004 projektantem odzieży pod marką YSL był Amerykanin Tom Ford, a po 2004 Włoch Stefano Pilati.
Yves Saint Laurent zmarł 1 czerwca 2008 w swoim domu w Paryżu w wieku 71 lat. Uroczystości pogrzebowe miały miejsce 5 czerwca 2008 w Paryżu, w kościele Św. Rocha. Wziął w nich udział prezydent Francji Nicolas Sarkozy z małżonką oraz projektanci mody, m.in. Jean-Paul Gaultier, Christian Lacroix. Po kremacji jego prochy miano rozsypać w ogrodzie willi Saint Laurenta w Marrakeszu.

</doc>
<doc id="298168" url="https://pl.wikipedia.org/wiki?curid=298168" title="Humenné">
Humenné

Humenné (nazwa historyczna węg. do 1920 , , ) – miasto powiatowe we wschodniej Słowacji, w kraju preszowskim, w regionie Zemplin. Liczba mieszkańców miasta wynosi 35 053 (2011), powierzchnia – 28,63 km².
Położenie.
Humenné leży na wysokości 157 m n.p.m., u ujścia Cirochy do Laborca, w dolinie oddzielającej Pogórze Ondawskie od pasma Wyhorlatu.
Historia.
Pierwsze ślady osadnictwa w okolicach Humennégo datują się jeszcze z epoki kamiennej. Osadnictwo słowiańskie zaczęło się w V wieku n.e., jednak właściwa, systematyczna kolonizacja zaczęła się w II połowie XIII wieku, po najazdach tatarskich. Okolicę zasiedlili głównie Rusini z pobliskiej Rusi Zakarpackiej. Pierwsza wzmianka o Humenném datuje się z 1317. Miasto znalazło się na transkarpackim szlaku handlowym z Polski na Węgry. Na początku XIV wieku stało się siedzibą węgierskiego rodu magnackiego Drugethów, który panował nad nim do czasu wygaśnięcia w 1684. Miasto rozwinęło się jako ośrodek rzemiosła, było również ośrodkiem administracyjnym jednej z największych feudalnych włości na Węgrzech. Przywilej króla Macieja Korwina potwierdził prawa miejskie Humennégo, miasto miało prawo składu i przywileje handlowe. W mieście znajdowała się komora celna na szlaku handlowym. W XVI wieku okolice miasta zaczęli zasiedlać Wołosi. W 1613 w mieście powstało kolegium jezuickie. Reformy terezjańskie w II połowie XVIII wieku nadały miastu nowy impuls do rozwoju. W 1619 roku w okolicy miasta doszło do bitwy pod Humiennem, znanej w historii jako tzw. pierwsza odsiecz wiedeńska. W XVIII wieku w Humenném mieszkali Węgrzy, Słowacy, Polacy, Żydzi i Rusini.
W XIX wieku miasto dostało się pod panowanie rodu Andrássych z Siedmiogrodu. Pod ich rządami miasto przez kilka kolejnych dekad przechodziło okres rozwoju, podobnie działo się na całym obszarze Królestwa Węgierskiego. W 1871 doprowadzono do Humennégo kolej zwaną jako Pierwsza Węgiersko-Galicyjska Kolej Żelazna. Pierwszy raz w historii Humenné uzyskało stałe, bezpośrednie połączenie za stołecznym Budapesztem, a także z dwoma galicyjskimi miastami: Przemyślem i Lwowem. W 1889 otwarto pierwszą w Austro-Węgrzech szkołę ekonomiczną. W 1910 miasto miało 4,5 tys. mieszkańców, z czego 1,7 tys. Węgrów, 1,4 tys. Słowaków i 0,9 tys. Niemców. Szybki rozwój miasta zahamowała I wojna światowa i jej dalsze konsekwencje. W wyniku Traktatu w Trianon po ponad 900-letniej przynależności do Królestwa Węgierskiego miasto znalazło się granicach nowo powstałej Czechosłowacji. Od marca 1939 roku do końca wojny Humenné leżało w granicach marionetkowego państwa słowackiego. W 1948 miasto miało 7 tysięcy mieszkańców. W 1956 w mieście ulokowano wielką fabrykę włókna poliamidowego "Chemlon", poza tym powstały zakłady przemysłu chemicznego, spożywczego i budowlanego. Zaowocowało to budową blokowisk. Lokalny przemysł nie podźwignął się jednak po kryzysie socjalistycznej gospodarki w latach 80. XX wieku.
Obecnie okolice Humennégo są zaliczane do najuboższych regionów Słowacji z wysokim wskaźnikiem bezrobocia i emigracji zarobkowej. Licznie występuje tu mniejszość cygańska.
Demografia.
Liczba mieszkańców miasta wynosi 35 053 (2011).
Narodowości
Słowacy – 78,7%Rusini – 6,5%Cyganie – 2,33%Ukraińcy – 1,16%Czesi – 0,49%Polacy – 0,07%
Religia.
Wyznania
rzymscy katolicy – 57,91%grekokatolicy – 23,00%bez wyznania – 8,69%prawosławni – 5,91%protestanci – 0,98%
Gospodarka.
W mieście rozwinął się przemysł materiałów budowlanych, spożywczy oraz chemiczny.
Transport.
Przez Humenné przebiega droga krajowa 74, prowadząca od granicy z Ukrainą (przejście graniczne Ubľa-Małyj Bereznyj) przez Sninę do miasta Strážske i dalej na zachód. Łączy się z nią droga lokalna 559 z Medzilaborec.
Turystyka.
Humenné służy turystom jako baza do wycieczek w Wyhorlat i w Góry Bukowskie. W najbliższej okolicy miasta leżą ruiny dwóch zamków – w Brekovie i w Jasenovie. W samym mieście znajdują się skansen, renesansowy zamek Drugethów z 1610 oraz gotycki kościół z XIV wieku ze szczątkami św. Bonifacego.

</doc>
<doc id="298169" url="https://pl.wikipedia.org/wiki?curid=298169" title="Cisis">
Cisis

Cisis – dźwięk, którego częstotliwość dla cisis¹ wynosi około 293,7 Hz. Jest to podwyższony za pomocą podwójnego krzyżyka dźwięk c. Dźwięki enharmonicznie równoważne to: d i eses. 

</doc>
<doc id="298171" url="https://pl.wikipedia.org/wiki?curid=298171" title="Nadszybie">
Nadszybie

Nadszybie – budowla, a w najprostszym przypadku pomost obok lub nad szybem, może być częścią wieży szybowej, wraz z urządzeniami (zbiorniki, wagi, przenośniki, urządzenia zasilające); na nadszybiu odbiera się urobek wydobywany z szybu, odbywa się stamtąd również transport sprzętu i ludzi. Najczęściej nadszybie jest odrębną budowlą, zawsze ściśle powiązaną z szybem i wieżą szybową.

</doc>
<doc id="298172" url="https://pl.wikipedia.org/wiki?curid=298172" title="Aleksander Szwedek">
Aleksander Szwedek

Aleksander Jerzy Szwedek (ur. 18 kwietnia 1940 w Bydgoszczy) – polski filolog specjalizujący się w językoznawstwie angielskim, lingwistyce kognitywnej i analizie dyskursu. 
Życiorys.
W 1957 roku ukończył II Liceum Ogólnokształcące w Bydgoszczy i podjął studia na filologii angielskiej na Uniwersytecie Łódzkim. Po ukończeniu studiów w 1963 roku został zatrudniony w Instytucie Filologii Angielskiej Uniwersytetu Łódzkiego. W 1969 roku uzyskał stopień doktora nauk humanistycznych. W 1975 roku przeniósł się do Wyższej Szkoły Pedagogicznej w Bydgoszczy, w której zorganizował kierunek filologii angielskiej i był kierownikiem Zakładu Filologii Angielskiej do marca 1982, kiedy to Ministerstwo Nauki i Szkolnictwa Wyższego wstrzymało nabór na ten kierunek: w proteście, prof. Szwedek zrezygnował z kierownictwa. Stopień doktora habilitowanego nauk humanistycznych uzyskał w 1976 roku na Uniwersytecie Poznańskim na podstawie rozprawy "A Contrastive Analysis of Reference in English and Polish". W latach 1976-1978 był dziekanem Wydziału Humanistycznego WSP. W 1981 r. został wybrany na przewodniczącego Komitetu Organizacyjnego „Solidarności” w WSP, a w okresie od października 1981 do marca 1982 był rektorem tej uczelni. Współpracował z Uniwersytetem Gdańskim (1978-1979) i Uniwersytetem Mikołaja Kopernika w Toruniu (1982-1983). W 1985 roku przeniósł się do UMK, gdzie zorganizował, i przez 17 lat kierował Katedrą Filologii Angielskiej. W tym czasie otrzymał tytuł profesora nadzwyczajnego (1988) i profesora zwyczajnego (1994) nauk humanistycznych. 
W 2005 przeniósł się do Uniwersytetu im. Adama Mickiewicza w Poznaniu, gdzie objął Katedrę Językoznawstwa Kognitywnego. Wykładał także w SWSPiZ (później Społeczna Akademia Nauk) w Łodzi (2005-2009) i Warszawie (2010-2019). W 2010 przeszedł na emeryturę. Od 2000 zajmuje się językoznawstwem kognitywnym, szczególnie relacją między strukturami mentalnymi (schematy wyobrażeniowe) a językiem. W ostatnich latach opublikował trzy przełomowe artykuły dotyczące schematów wyobrażeniowych (2018, 2019a i 2022).

</doc>
<doc id="298174" url="https://pl.wikipedia.org/wiki?curid=298174" title="Gianluigi Galli">
Gianluigi Galli

Gianluigi Galli zwany Gigi Galli (ur. 13 stycznia 1973 w Mediolanie) – włoski kierowca rajdowy.
Pierwszy raz wystartował w 1994 roku w rajdzie Valtellina, a w WRC w 1998 roku w Rajdzie San Remo. Mistrz Włoch w grupie N w latach 1998 i 2000. W sezonie 2002 startował za kierownicą Fiata Punto S1600 zespołu Trico Racing. Rok później startował w Mitsubishi Lancerze Evo VII zespołu Ralliart Italy w mistrzostwach Włoch oraz mistrzostwach świata. W latach 2004-2005 roku kierowca fabryczny zespołu Mitsubishi. Jego pilotem jest Giovanni Bernacchini.
W sezonie 2005 ustanowił nowy rekord, jeśli chodzi o najdłuższy skok samochodem WRC w mistrzostwach świata. W Rajdzie Finlandii, na jednym z odcinków specjalnych skoczył swoim Mitsubishi Lancerem WRC na odległość 84 metrów i wyrównał tym samym rekord czterokrotnego mistrza świata Tommi Mäkinena.
W sezonie 2007 wspierany przez Pirelli planował start w kilku rajdach WRC. Ostatecznie jednak w środku sezonu wsparcie finansowe dla Włocha zostało wycofane i Galli wystartował tylko w 3 rajdach w Citroënie Xsara WRC przygotowanym przez włoską stajnię Aimont Racing.
Na sezon 2008 Galli podpisał kontrakt na starty w pełnym cyklu WRC dla zespołu Stobart VK M-Sport Ford. Zdołał wystartować jednak jedynie w dziesięciu eliminacjach, ponieważ podczas Rajdu Niemiec miał poważny wypadek, w którym złamał lewą kość udową. Wyłączyło go to ze startów do końca sezonu.

</doc>
<doc id="298176" url="https://pl.wikipedia.org/wiki?curid=298176" title="Mała Syrenka (posąg)">
Mała Syrenka (posąg)

Mała Syrenka (duń. "Den Lille Havfrue") – posąg dłuta Edvarda Eriksena, przedstawiający postać z baśni "Mała Syrenka" autorstwa Hansa Christiana Andersena (będącą pół kobietą, pół rybą), znajdujący się w porcie w Kopenhadze.
Historia posągu.
Rzeźba została zamówiona i ufundowana w 1909 roku przez syna założyciela browaru Carlsberg – Carla Jacobsena, którego zafascynowała historia przedstawiona w balecie "Mała Syrenka" do muzyki Fini Henriquesa, wystawionym w Teatrze Królewskim w Kopenhadze.
Zainteresowała go zwłaszcza odtwórczyni głównej roli w tym balecie – duńska tancerka i aktorka Ellen Price. Poprosił ją o to aby pozowała do pomnika poświęconego Małej Syrence. Balerina wstępnie zgodziła się na tę propozycję, ale odmówiła pozowania do niego nago, gdy dowiedziała się, że będzie on postawiony w miejscu publicznym.
Pomnik wykonał duński rzeźbiarz Edvard Eriksen. Ma on głowę wzorowaną na głowie Price, a modelką dla jej ciała była żona rzeźbiarza Eline Eriksen.
Pomnik został odlany w brązie, mierzy 1,25 m wysokości i waży około 175 kg.
Odsłonięto go 23 sierpnia 1913 roku na promenadzie nabrzeża Langeline w Kopenhadze.
Symbol Kopenhagi i Danii.
Mała Syrenka stała się nie tylko jednym z najbardziej znanych symboli Kopenhagi, lecz także symbolem Danii i znaną na całym świecie atrakcją turystyczną, czego dowodem może być fakt, że w wielu miastach powstały kopie posągu.
Jednocześnie jednak prestiżowy przewodnik podróżniczy „UCityGuides” umieścił tę samą Syrenkę na pierwszym miejscu najbardziej przecenianych atrakcji turystycznych na świecie.
Posągi Małej Syrenki na świecie.
Można je znaleźć m.in. w:
Wandalizmy.
Kopenhaska Mała Syrenka wielokrotnie padała ofiarą wandalizmu:

</doc>
<doc id="298177" url="https://pl.wikipedia.org/wiki?curid=298177" title="Zugspitze">
Zugspitze

Zugspitze (2962 m n.p.m.) – najwyższy szczyt górski w Niemczech. Należy do Korony Europy.
Położenie i okolica.
Zugspitze należy do pasma górskiego Wettersteingebirge znajdującego się w Alpach Bawarskich (Tyrolsko-Bawarskich Alpach Wapiennych) na granicy niemiecko-austriackiej w okręgu Garmisch-Partenkirchen. Nazwa góry pochodzi od częstych lawin (z niemieckiego: Lawinenzüge) schodzących w dół stromej północnej ściany.
Na masywie Zugspitze spotykają się grań główna Wetterstein (stanowiąca granicę pomiędzy Austrią i Niemcami), grań Blassen i grań Waxenstein. Również tutaj znajdują się dwa z kilku niemieckich lodowców – Schneeferner i Höllentalferner (obydwa obecnie w znacznym regresie).
Na płaskowyżu Zugspitze, zwanym Zugspitzplatt, znajduje się najwyżej położony i jedyny w Niemczech ośrodek narciarski na lodowcu. Na wierzchołku góry znajduje się ponadstuletnie schronisko monachijskiej sekcji Niemieckiego Związku Alpejskiego – "Münchner Haus". Również od ponad stu lat na szczycie góry stoi stacja meteorologiczna, zbierająca dane o lokalnym klimacie w ramach międzynarodowego projektu GAW.
Trasy.
Góra jest dostępna dla turystów, którzy mogą skorzystać z kolei zębatej, której trasa prowadzi w wydrążonym wewnątrz góry tunelu (Bayerische Zugspitzbahn) bądź kolei linowej od strony niemieckiej (Eibsee-Seilbahn), lub korzystając z tyrolskiej kolei linowej (Tiroler Zugspitzbahn) od strony austriackiej. Żadna z kolei nie wjeżdża na główny wierzchołek. 
Dla bardziej wytrawnych turystów istnieje szereg wariantów wejścia na szczyt o własnych siłach: 
Historia.
Pierwsza wzmianka o Zugspitze pojawia się w 1590 roku w opisie granicy pomiędzy hrabstwem Werdenfels a Austrią. Nazwa ta była jednak tak nieznana, iż nawet 200 lat później, w wydanym w 1796 roku „Wycieczkowym Atlasie Bawarii” żadna wzmianka o Zugspitze się nie pojawia. Dla ówcześnie żyjących miejscowych hodowców rogacizny czy handlarzy drewnem, wysoki masyw Zugspitze nie odgrywał żadnej ekonomicznej ani turystycznej roli.
W XIX wieku zainteresowanie masywem zaczęło wzrastać. 7 sierpnia 1807 roku ruszyła z Partenkirchen pierwsza udokumentowana ekspedycja w kierunku szczytu. W skład ekipy wchodzili: François Gabriel Graf von Bray, Prezes Ratyzbońskiego Towarzystwa Botanicznego, botanik Kaspar Graf von Sternberg, profesor Charles François Duval, generał Reinhard Friedrich Freiherr von Werneck i dwunastu pomocników, w tym tragarze i przewodnicy. Celem ekspedycji było ustalanie biegu i zmian temperatury górskiej rzeki Partnach aż do jej źródeł na zachodnim końcu Doliny Rein oraz opis flory regionu. Pomimo że członkowie ekspedycji działali w odległości około 4 km od szczytu, w sprawozdaniu Grafa Braysa nie ma o nim żadnej wzmianki.
Pierwsze udokumentowane zdobycie.
Pierwsze udokumentowane zdobycie szczytu miało miejsce 27 sierpnia 1820 r. w ramach działalności Biura Topograficznego Króla Bawarii. Dokonanali tego podporucznik Josef Naus wraz ze służącym, niejakim Maierem, prowadzeni przez przewodnika górskiego Johanna Georga Tauschla.
7 stycznia 1882 r. Ferdinand Kilger, Heinrich Zametzer, Josef Zametzer, Heinrich Schwaiger oraz Alois Zott przeprowadzili pierwsze zimowe wejście na szczyt.
Wysokościowa Stacja Meteorologiczna.
Jesienią 1898 radca Adolf Wenz przedstawił projekt obserwatorium meteorologicznego na Zugspitze. Pomysł ten był efektem wcześniejszych rozmów Centrali Meteorologicznej z Monachium oraz Niemieckiego i Austriackiego Towarzystwa Alpejskiego. Budowa rozpoczęła się w 1899 roku. 19 lipca 1900 roku zwierzchnictwo nad obserwatorium przejął rząd królewski. Josef Enzensperger, meteorolog, alpinista, a w późniejszym czasie badacz Antarktyki jako pierwszy objął w 1900 stanowisko obserwatora w nowej stacji.
Od tamtego czasu, z krótką przerwą po wojnie w 1945, w stacji nieprzerwanie dokonuje się pomiarów pogody. Dziś zwierzchnictwo nad stacją przejęła Niemiecka Służba Meteorologiczna. Niedaleko działa również austriacka automatyczna stacja pogodowa.
Dokładna wysokość.
Dość długo wysokość Zugspitze szacowano na 2960 do 2970 metrów. Najnowsze pomiary Bawarskiego Krajowego Urzędu Pomiarowego wskazują na dokładną wartość 2962,06 m. Z tego powodu jedna z kawiarni na Zugspitze nazwana została „2962”. Na najwyższym wierzchołku znajduje się około 4-metrowej wysokości pozłacany krzyż.

</doc>
<doc id="298178" url="https://pl.wikipedia.org/wiki?curid=298178" title="Mała Syrenka (film 1989)">
Mała Syrenka (film 1989)

Mała Syrenka () – pełnometrażowy film animowany z 1989 roku, nawiązujący do baśni "Mała Syrenka" Hansa Christiana Andersena. Film został wyprodukowany przez wytwórnię filmową Walt Disney Pictures.
Serwis Rotten Tomatoes przyznał filmowi wynik 92%.
Film z polskim dubbingiem odbywał się premierowo 29 maja 1998 roku, dawniej w 1991 roku z dystrybucją ITI Cinema. Film wydany na kasetach wideo w wersji lektorskiej. Film wydany na płytach DVD i Blu-Ray z dystrybutorem Imperial, CD Projekt i Galapagos Films. Film wyemitowany w telewizji na kanałach: Puls 2, Disney Channel, Polsat, HBO, HBO 2, HBO 3.
Film aktorski o takim samym tytule został zapowiedziany na 2023 rok.
Na podstawie filmu w 1991 roku wydano grę komputerową "The Little Mermaid".
Fabuła.
Szesnastoletnia syrenka Ariel jest najmłodszą z siedmiu córek Trytona, króla mórz i oceanów. Syrenka jest zaciekawiona światem ponad powierzchnią wody, przez co popada w konflikt z ojcem. Pomimo jego zakazu wypływania na powierzchnię, nie posłuchała go. Gdy ukradkiem podgląda marynarzy tańczących na statku, rozpętuje się sztorm. Fale zatapiają statek, jednak prawie całej załodze udaje się uciec do szalup, z wyjątkiem przystojnego księcia Eryka, który próbuje ratować swojego psa. Zauroczona księciem Ariel ratuje mu życie, wyciągając go na brzeg. Gdy oszołomiony chłopak zaczyna dochodzić do siebie, jak przez mgłę zobaczył twarz Ariel, ale przede wszystkim usłyszy jej piękny głos. Syrenka musiała jednak uciekać, gdyż przestraszyła się psa księcia, który sprowadził ze sobą pomoc. Od tego czasu Eryk zakochuje się w nieznajomej, a w głowie wciąż słyszy jej śpiew.
Gdy Tryton dowiaduje się o tym, co zaszło, niszczy kolekcję przedmiotów należących do ludzi, którą zebrała Ariel. Zrozpaczoną dziewczynę postanawia wykorzystać Urszula, pół-kobieta, pół-ośmiornica, którą Tryton kiedyś wygnał z pałacu za zdradę. Podstępna wiedźma oferuje Ariel prostą umowę: da jej nogi na trzy dni, w zamian za jej głos. Jeśli w ciągu tego czasu książę ją pocałuje, zostanie człowiekiem na stałe. W innym przypadku już na zawsze będzie należeć do Urszuli. Mała syrenka zgadza się i – wiedząc, że przez to mogłaby już nie zobaczyć rodziny – podpisuje umowę. Z głębin wypływa na powierzchnię, gdzie odnalazła księcia.
Eryk w pierwszej chwili rozpoznaje w Ariel swoją wybawicielkę, jednak gdy okazuje się, że dziewczyna jest niemową, stwierdza, że chyba się pomylił. Mimo to zabiera ją do swojego pałacu pod swoją opiekę. Ariel powoli udaje się oczarować księcia dzięki swojej radości życia. Podczas romantycznej wycieczki łodzią prawie dochodzi do pocałunku, jednak Urszula, która za pomocą magii śledzi poczynania Ariel, wysyła swoje sługi mureny, które wywracają łódkę.
Nie chcąc dopuścić do powtórzenia się sytuacji, Urszula zmienia się w kobietę o imieniu Vanessa. Z pomocą głosu Ariel, zamkniętego w muszli, zaczarowuje księcia, który kazał natychmiast wyprawić wesele. Statek, na którym ma się odbyć uroczystość, wypływa w morze, a zrozpaczona Ariel pozostała na lądzie. Jej przyjaciel, mewa Blagier, przypadkiem odkrywa, kim jest tajemnicza narzeczona księcia. Z pomocą innych morskich stworzeń udaje się zakłócić uroczystość. Ariel natomiast udaje się dopłynąć do statku w momencie, gdy rozbija się muszla, w której Urszula trzymała jej głos. Uwolniony, powraca on do swojej właścicielki, a czar rzucony na księcia pryska. Padają sobie w ramiona, lecz w tym momencie zachodzi słońce, a Ariel z powrotem zmienia się w syrenę. Rozwścieczona Urszula przybiera swoją prawdziwą postać i porywa syrenkę.
Tryton, poinformowany przez kraba Sebastiana, przybywa na miejsce, by nie dopuścić do realizacji kontraktu, który okazuje się nie do złamania. Urszula zgadza się wymienić jego córkę na niego samego, wraz z magicznym trójzębem. Tryton nie mając innego wyjścia zgadza się i zostaje zamieniony w karłowatego stwora. Ariel nie chce się jednak poddać i przeciwstawia się wiedźmie. Książę Eryk ruszy jej na ratunek, ale Urszula zabiła przez przypadek swoje mureny, celując w księcia po tym jak dziewczyna ciągnęła wiedźmę za włosy. Rozwścieczona, za pomocą trójzębu powiększa się do olbrzymich rozmiarów. Ariel I Eryk znowu padają sobie na ramiona. Dziewczyna prosi Eryka, aby uciekł, ale Książę odmawia ucieczki, ponieważ nie chce narazić swojej ukochanej na niebezpieczeństwo. Rozdziela zakochanych i wywołuje wir wodny, który podnosi z dna morza wrak statku księcia z ostrą belą na dziobie. Gdy Urszula strzelała z berła do Ariel, Eryk wspina się na pływający obiekt i skierowuje jego dziób w kierunku serca władczyni mórz, zanim ta zadała ostateczny cios syrence.
Śmierć morskiej wiedźmy przywraca postać wszystkim ofiarom jej niecnych układów. Tryton dostrzegłszy, że uczucie Ariel do człowieka jest prawdziwe, sam darowuje jej nogi. Krótko potem para bierze ślub, a król mórz i oceanów błogosławi młodej parze.
Wersja polska.
Lektor.
Wersja wydana na VHS z polskim lektorem Markiem Gajewskim i angielskim dubbingiem z 1989 roku.
Dubbing (1998).
Opracowanie wersji polskiej: na zlecenie Disney Character Voices International – Studio Sonica
Reżyseria: Krzysztof Kołbasiuk
Dialogi polskie: Elżbieta Łopatniukowa
Dźwięk i montaż: Sławomir Czwórnóg
Teksty piosenek: Marek Robaczewski
Kierownictwo muzyczne: Marek Klimczuk
Kierownictwo produkcji: Beata Kawka
Opieka artystyczna: Mariusz Arno Jaworowski
Wystąpili:
Wykonanie piosenek:
Geneza.
Z pomysłem zrealizowania "Małej Syrenki" Walt Disney nosił się jeszcze przed powstaniem "Królewny Śnieżki". Baśń Andersena wydawała mu się świetnym tematem na film animowany, jednakże projekt ten odłożył. Wrócił do niego podczas prac nad "Fantazją", ale znów wkrótce zarzucił rozpoczęte rysunki.
Po śmierci Disneya, na początku lat 80., jego bratanek Roy natknął się na nieskończone prace do "Małej Syrenki". Wytwórnia, której był współudziałowcem, podjęła temat. W tym czasie studio Disneya przeżywało zapaść finansową po serii nieudanych produkcji, uważano, że tylko „nadzwyczajne wydarzenie” może uratować firmę od bankructwa. Tym wydarzeniem była "Mała Syrenka", która była wielkim sukcesem kasowym od pierwszych dni wyświetlania w kinach.
"Mała Syrenka" była pierwszą animacją, w której zastosowano efekty komputerowe (bąbelki, falowanie wodorostów). Muzykę do filmu napisał debiutujący w tym gatunku Alan Menken, któremu później powierzono stworzenie muzyki do produkcji, takich jak m.in.: "Piękna i Bestia" (1991), "Aladyn" (1992) oraz "Pocahontas" (1995). Dwie piosenki z filmu, które napisali Howard Ashman, Alan Menken oraz Robert Kraft, zostały nominowane do nagrody Amerykańskiej Akademii Filmowej; były to: „Kiss the Girl” i „Under the Sea”, która została uhonorowana nagrodą.
"Mała Syrenka" ma niewiele wspólnego z literackim pierwowzorem. Wartka akcja i pogodny charakter wyparły melancholię i tragiczne wątki andersenowskiej baśni. Wycięto motyw ceny, jaką musiała zapłacić syrenka za możliwość życia na lądzie, zmienione zostało samo zakończenie, a film, zgodnie z kanonami amerykańskiego kina sukcesu, kończy się happy endem, tj. ślubem syrenki i księcia. Głównej bohaterce realizatorzy filmu nadali imię Ariel, która jest nazwą specjalnej farby używanej przez twórców filmu do kolorowania włosów syrenki.
Kontynuacje.
Na podstawie filmu powstał 31-odcinkowy serial animowany "Mała Syrenka" (1992–1994) stanowiący jego prequel. W 2000 roku powstała kontynuacja filmu pt. ', a w 2008 – midquel pt. '.

</doc>
<doc id="298179" url="https://pl.wikipedia.org/wiki?curid=298179" title="Ladislav Brožek">
Ladislav Brožek

Ladislav Brožek (ur. 1952) – słowacki astronom, pracujący w czeskim obserwatorium astronomicznym Kleť. W latach 1979–1982 odkrył 23 planetoidy, którym nadano nazwy wiążące się głównie z dorobkiem czeskiej i słowackiej astronomii, bądź też z szeroko pojmowaną kulturą Czech i Słowacji. Odkryta przez niego planetoida (2613) Plzeň otrzymała nazwę pochodzącą od jego miejsca urodzenia.

</doc>
<doc id="298180" url="https://pl.wikipedia.org/wiki?curid=298180" title="Mała syrenka (baśń)">
Mała syrenka (baśń)

Mała syrenka (duń. "Den lille Havfrue") – baśń Hansa Christiana Andersena o syrenie, która zakochała się w człowieku, który był księciem. Opowiadanie to zostało opublikowane po raz pierwszy w 1837 roku.
Andersenowska "Mała syrenka" była inspiracją dla duńskiego rzeźbiarza Edvarda Eriksena. Posąg jego dłuta, noszący tę samą nazwę, co jego literacki pierwowzór, stanął na nadbrzeżu portu w Kopenhadze, stając się jednym z symboli Danii.
Historia o tragicznej miłości.
"Mała syrenka" należy do najbardziej znanych i lubianych baśni Andersena. Jest też jedną z piękniejszych historii miłości w literaturze. 
Andersen, który sam w życiu miał problemy ze sferą uczuć i nie potrafił nawiązać trwałych więzi, podejmując w swych baśniach temat miłości, przedstawiał ją często jako uczucie tragiczne. Obok opowieści o dozgonnych uczuciach pasterki i kominiarczyka, którzy "kochali się dotąd, dopóki się sami nie potłukli na kawałki" i ołowianego żołnierzyka, za którym tancerka pofrunęła do pieca, są takie, w których zakochani zostają rozdzieleni na skutek tragicznego splotu wydarzeń (los pary z piernika, bohaterów baśni "Ib i Krystynka", czy narzeczonych z "Latającego kufra"). 
W "Małej syrence" tragizm miłości nabiera szczególnego wymiaru: uczucie nigdy nie zostaje wypowiedziane przez syrenkę, książę nie przeczuł nawet jej miłości. Ale "Mała syrenka" jest nie tyle opowieścią o miłości, lecz o tym, co w niej najważniejsze: o poświęceniu i przezwyciężeniu egoizmu. Uczucie syrenki jest tak wzniosłe nie dlatego, że jest ona boginką; przestała nią być marząc o nieśmiertelności. Andersen, sam będąc człowiekiem głęboko religijnym, odwołuje się do istoty chrześcijaństwa; syrenka od "cór powietrza" usłyszy, że poprzez cierpienie i czynienie dobra zasłużyła, aby po 300 latach jej dusza stała się nieśmiertelna.
"Mała syrenka" uchodzi za smutną baśń, jej współczesne adaptacje teatralne i filmowe, na czele z "Małą syrenką" zrealizowaną w wytwórni Walta Disneya zmieniają jej zakończenie, w którym książę poślubia syrenkę. Jednakże w głębszej warstwie baśń ma bardzo optymistyczny wydźwięk, przekazuje myśl, że nie ma nic ostatecznego i zawsze istnieje inny poziom samorealizacji. Nie tylko w wymiarze religijnym. Córy powietrza zabierają syrenkę tam, gdzie mieszkają małe dzieci, pomagają ich rodzicom w wychowywaniu. Baśń nie jest wolna od dydaktyzmu (podobna myśl widoczna jest w innej baśni Andersena, "Ole-Zmruż oczko"), apeluje do dzieci, aby były grzeczne.
Fabuła utworu.
Król mórz miał sześć córek, z których najpiękniejszą była najmłodsza. Jak przystało na morskie księżniczki, zamiast nóg miały rybie ogony. Ich wychowaniem zajmowała się matka króla, jako że był on wdowcem. Babka obiecała im, że każda z nich, kiedy skończy 15 lat, będzie mogła wynurzyć się z morza i zobaczyć przepływające okręty, ludzi oraz miasta, w których żyli. Co roku jedna z księżniczek wyruszała z królestwa, przynosząc z wyprawy swoją opowieść o świecie. 
Aż przyszedł czas, kiedy najmłodsza z sióstr mogła również opuścić głębiny. Na powierzchni morza kołysał się statek, na którym ujrzała pięknego księcia. Nad ranem burza zmiotła statek wraz z załogą. Syrenka uratowała księcia, z nieprzytomnym przepłynęła do nieznanego kraju, pozostawiając go na brzegu przypałacowego ogrodu, do czasu, aż udzieliła mu pomocy przechodząca tamtędy dziewczyna. 
Od tej pory zmieniło się życie małej syrenki. Posmutniała, cały czas rozmyślała o księciu, przesiadywała w podwodnym ogrodzie przy posągu, który przypominał jej księcia lub podpływała w to samo miejsce, aby znów go ujrzeć. Nie chciała się pogodzić z myślą, że jak inne syreny, kiedyś zamieni się w morską pianę, chciała zostać człowiekiem. Babka powiedziała jej, że jest to możliwe tylko wtedy, jeśli książę pokocha ją i poślubi. 
Mała syrenka wiedziała, że nie może żyć wśród ludzi z syrenim ogonem. Stara wiedźma zamieniła go na nogi, ale za cenę jej głosu, który uchodził za najpiękniejszy wśród wszystkich syren – obcięła małej syrence język. Niema, ale za to niezwykle piękna, poruszająca się z niespotykanym wdziękiem i lekkością, choć każdy krok sprawiał jej wielki ból, wyruszyła do zamku księcia. 
Książę traktował ją jak siostrę, rozpamiętując wciąż nieznajomą z dalekiego kraju, która w jego mniemaniu uratowała mu życie. Kiedy przyszło mu się ożenić, zgodnie z wolą ojca, szczęśliwym zrządzeniem losu wybranką okazała się owa dziewczyna. Na zaślubiny książę zabrał również swoją ulubioną przyjaciółkę, małą syrenkę. Syrenka przeżywała wielki dramat: nie tylko traciła księcia, wraz z jego miłością traciła nieśmiertelność. Otrzymała ostatnią szansę powrotu do rodzinnego królestwa, jeśli zabije księcia. 
Nie potrafiła tego zrobić, ponieważ szczęście ukochanego było dla niej najważniejsze i zrozpaczona skoczyła do morza. Pochwyciły ją jednak córy powietrza, które również jak syreny nie mają duszy, ale przez dobre uczynki mogą na nią zasłużyć. Niewidzialne zamieszkują w domach, gdzie są małe dzieci. Jeśli sprawiają one swoim rodzicom radość, Bóg odlicza im jeden rok z trzystu lat.

</doc>
<doc id="298182" url="https://pl.wikipedia.org/wiki?curid=298182" title="Singularity (system operacyjny)">
Singularity (system operacyjny)

Singularity – nazwa projektu badawczego przedsiębiorstwa Microsoft, którego celem jest stworzenie systemu operacyjnego opartego na mikrojądrze i stanowiącego podstawę dla bardziej niezawodnej platformy systemowej oraz aplikacyjnej.
Wprowadzenie.
Twórcy systemu Singularity postanowili zaniechać używania sprzętowych systemów ochrony w komputerze, takich jak oddzielne przestrzenie adresowe, czy poziomy ochrony procesora, na rzecz programowej ochrony systemu i procesów ( – SIP). Możliwe jest to dzięki kompilacji programów i większości samego systemu do bezpiecznego kodu zarządzanego (). System operacyjny jest w stanie zweryfikować (udowodnić) poprawność takiej kompilacji podczas uruchamiania programu (instalowania w pamięci), natomiast po jego uruchomieniu kod aplikacji samodzielnie kontroluje poprawność pracy, w tym poprawność wskaźników pamięci. W większości przypadków kod kontrolny może być usunięty (zoptymalizowany) jeśli kompilator i weryfikator stwierdzi, że nigdy nie dojdzie do błędu. Wymiana komunikatów odbywa się poprzez tzw. "exchange heap", który pozwala na przenoszenie danych pomiędzy procesami w bezpieczny i wydajny sposób. Exchange heap ma uproszczony i restrykcyjny sposób użycia oraz półautomatyczne zarządzanie deallokacjami. Programy działające pod kontrolą Singularity mogą działać w ramach tej samej sprzętowej przestrzeni adresowej i w najwyższym poziomie ochrony procesora (ring 0).
Większość systemu, w tym także większość jądra została napisana w języku C# oraz Sing#, podstawą działania systemu i aplikacji jest kompilator natywnego kodu Bartok, będący elementarną częścią Singularity. Dodatkowo każdy proces posiada oddzielny stabilny garbage collector. Jedynie niewielkie fragmenty systemu, w najniższym poziomie abstrakcji i odpowiedzialne za wczesny rozruch, napisane zostały w językach asemblera, C++, czy C.
W późniejszej fazie rozwoju, do Singularity został dodany mechanizm wykorzystania sprzętowego mechanizmu ochrony. System może pogrupować procesy i każdej z grup przydzielić osobną przestrzeń adresową. Umożliwia to uruchamianie aplikacji pisanych w konwencjonalnych językach programowania, jak C, w tym aplikacji już istniejących.
Wydajność.
Dzięki wyłączeniu sprzętowych systemów ochrony, system Singularity zyskał na wydajności. Operacje takie jak przełączanie zadań, czy wywołanie systemowe (zajmujące do kilkuset cykli na procesorach x86), dzięki brakowi konieczności zmiany przestrzeni adresowej i trybu ochrony procesora wykonywane są znacznie szybciej niż w systemach takich jak np. Windows.

</doc>
<doc id="298186" url="https://pl.wikipedia.org/wiki?curid=298186" title="Yvelines">
Yvelines

Yvelines [] – departament (numer 78) we Francji położony w zachodniej części regionu Île-de-France. Departament został utworzony 1 stycznia 1968 r. Wcześniej był częścią nieistniejącego już departamentu Seine-et-Oise, który miał ten sam numer co Yvelines (78). 
Według danych na rok 2018 liczba zamieszkującej departament ludności wynosi 1 454 532 os. (636 os./km²); powierzchnia departamentu to 2 284 km². Siedzibą prefektury departamentu Yvelines jest miasto Wersal. 
Departament Yvelines wraz z departamentem Dolina Oise stanowi skupisko francuskiego przemysłu motoryzacyjnego. W ramach tych dwóch departamentów firmy motoryzacyjne (PSA Peugeot Citroën, Renault oraz ich podwykonawcy) zatrudniają około 75 tys. pracowników w 400 zakładach. Skupia się tam 20% produkcji motoryzacyjnej Francji, z czego 60% kierowane jest na eksport.

</doc>
<doc id="298187" url="https://pl.wikipedia.org/wiki?curid=298187" title="Archidiecezja lwowska">
Archidiecezja lwowska

Archidiecezja lwowska (łac. "Archidioecesis Leopolitana Latinorum") – historyczna diecezja Kościoła w Haliczu i Lwowie, metropolitalna archidiecezja rzymskokatolicka z siedzibą we Lwowie. Jest jednym z prawnych następców eparchii (diecezji) Kościoła Powszechniego (Wschodniego, Prawosławnego, Greckiego, Ruskiego i Ukraińskiego), która istniała na Rusi Czerwonej od chrztu Starej Rusi, Rusi Świętej, Rusi Kijowskiej i metropolii halickiej, która istniała w Galicji w latach 1303–1347 oraz 1371–1401 na terytorium Korony Królestwa Polskiego, później przechodząc pod ochronę Rzymu.
Historia.
Eparchia (diecezja) Kościoła istniała na Rusi Czerwonej od chrztu Starej Rusi Świętej. W XIV wieku na jej podstawie powstała metropolia halicka z siedzibą w Haliczu, istniejąca w latach 1303–1347 oraz 1371–1401. Została utworzona na ziemiach księstwa halicko-włodzimierskiego dzięki zabiegom księcia Lwa Halickiego i Jerzego I w 1303.
W sierpniu 1347, wskutek zabiegów metropolity kijowskiego Teognosta, decyzją patriarchy Izydora I i cesarza Jana VI Kantakuzena metropolia halicka została zlikwidowana.
W 1349 Kazimierz Wielki podjął starania o utworzenie metropolii łacińskiej w Haliczu – drugiej obok gnieźnieńskiej, a w latach 50. usiłował obsadzić biskupstwo we Lwowie.
W 1358 Innocenty VI mianował biskupem lwowskim Tomasza OP, diecezja nie została wówczas zorganizowana i Urban V w 1363 zlecił arcybiskupowi gnieźnieńskiemu przeprowadzenie procesu informacyjnego a Bonifacy IX mianował biskupów Jerzego OFM i Hermana Wytkinda OP.
W 1412 staraniem metropolity halickiego (bez metropolii) Macieja z Egeru i księcia Władysława Opolczyka antypapież Jan XXIII 28 sierpnia 1412 przeniósł stolicę metropolii z Halicza do Lwowa, bullę uroczyście promulgował 24 grudnia 1414 abp Jan Rzeszowski. Metropolii lwowskiej podlegały wtedy biskupstwa w Przemyślu, Chełmie, Włodzimierzu (od 1427r. w Łucku), Kijowie, Kamieńcu Podolskim oraz sufragania w Serecie na Mołdawii. W 1593 roku w archidiecezji lwowskiej diecezje zostały podzielone przez arcybiskupa Jana Dymitra Solikowskiego na dekanaty, grupujące kilka lub kilkanaście parafii. Dziekani czuwali nad funkcjonowaniem organizacji kościelnej w dekanacie i wizytowali podległe sobie miasta i wsie parafialne. Około 1650 r. w archidiecezji lwowskiej było 7 dekanatów i 125 parafii. Kolejna reorganizacja Kościoła na omawianym terenie nastąpiła dopiero w końcu XVIII w. W 1765 r. staraniem arcybiskupa Wacława Hieronima Sierakowskiego archidiecezja lwowska podzielona została na 3 archidiakonaty. W tym samym roku zwiększono również liczbę dekanatów z 7 do 12. W okresie od 1669 r. do 1772 r. powstało na wschodzie 5 kolegiat; z tego 3 w archidiecezji lwowskiej: w Stanisławowie, Żółkwi, Lwowie (parafia NMP – Śnieżnej). W 1772 r. w archidiecezji lwowskiej były 3 archidiakonaty i 12 dekanatów oraz 150 parafii.
Po I Rozbiorze doszło do zmian organizacyjnych. W 1782 r. cesarz Józef II wcielił do archidiecezji lwowskiej cząstki diecezji łuckiej (10 parafii) i kamienieckiej (10 parafii). Po trzecim rozbiorze Austria włączyła do archidiecezji lwowskiej 47 parafii odłączonych od diecezji łuckiej. W 1938 r. na terenie archidiecezji funkcjonowało 412 parafii. Po 1945 roku na terytorium Polski pozostało 27 parafii archidiecezji lwowskiej, dla których utworzono administrację apostolską z siedzibą w Lubaczowie.
Patroni archidiecezji.
W 1909 na prośbę św. abpa Józefa Bilczewskiego św. Pius X ustanowił święto NMP Królowej Polski obchodzone w archidiecezji lwowskiej wyznaczając je na pierwszą niedzielę maja na pamiątkę ślubów Jana Kazimierza oraz ogłosił Matkę Bożą Królową Korony Polskiej wraz z bł. Jakubem Strzemię patronami archidiecezji lwowskiej. W 1910 NMP Królowa Polski została ogłoszona główną patronką archidiecezji. Obecnie zamiast NMP Królowej Polski, patronką jest NMP Łaskawa, której uroczystość obchodzi się 1 kwietnia, w rocznicę ślubów króla Polski Jana Kazimierza w katedrze lwowskiej w 1656.
Siedziba kurii.
Kuria Rzymskokatolicka Archidiecezji Lwowskiej ma siedzibę w Pałacu Arcybiskupów Łacińskich umiejscowionym na wzgórzu nad Wałami Gubernatorskimi, wybudowanym w 1844 roku (obecnie ul.Winnyczenki 32).
Seminarium duchowne.
Od 1996 w Brzuchowicach pod Lwowem działa reaktywowane Wyższe Seminarium Duchowne Archidiecezji Lwowskiej. Od 2009 przy seminarium dla osób świeckich działa Instytut Teologiczny im. św. Józefa Bilczewskiego.
Dekanaty.
Obszar archidiecezji obejmuje obwód lwowski, iwanofrankowski, tarnopolski i czerniowiecki.
W 1992 roku archidiecezja została podzielona na dekanaty: Lwowski, Czerniowiecki, Iwano-Frankowski, Mościcki, Stryjski, Tarnopolski. W 1994 roku utworzono nowe dekanaty: Czortkowski, Samborski, a w 1998 roku utworzono dekanaty: Złoczowski, Żółkiewski. W 2000 roku utworzono dekanat Halicki, a w 2013 roku utworzono dekanat Gródecki.
Obecnie archidiecezja Lwowska jest podzielona na 12 dekanatów:
Medal.
Z okazji 600-lecia Metropolii Lwowskiej został wydany medal upamiętniający z inskrypcjami "1375-1975" oraz "Semper Fidelis" oraz z wizerunkiem bł. Jakuba Strzemię.

</doc>
<doc id="298189" url="https://pl.wikipedia.org/wiki?curid=298189" title="M33">
M33



</doc>
<doc id="298191" url="https://pl.wikipedia.org/wiki?curid=298191" title="Hisis">
Hisis

Hisis – dźwięk, którego częstotliwość dla hisis¹ wynosi około 554,4 Hz. Jest to podwyższony za pomocą podwójnego krzyżyka dźwięk h. Dźwięki enharmonicznie równoważne to: cis i des. 

</doc>
<doc id="298193" url="https://pl.wikipedia.org/wiki?curid=298193" title="Heses">
Heses

Heses – dźwięk, którego częstotliwość dla heses¹ wynosi 440 Hz. Jest to obniżony za pomocą podwójnego bemola dźwięk h. Dźwięki enharmonicznie równoważne to: gisis i a. 

</doc>
<doc id="298194" url="https://pl.wikipedia.org/wiki?curid=298194" title="Henryk Okarma">
Henryk Okarma

Henryk Okarma (ur. 12 listopada 1959 w Nysie) – polski biolog, profesor nauk biologicznych, zajmujący się badaniami nad ssakami drapieżnymi – głównie wilkiem, rysiem i żbikiem; obcymi gatunkami inwazyjnymi oraz badaniami z dziedziny biologii łowieckiej, nauczyciel akademicki Uniwersytetu Jagiellońskiego, długoletni dyrektor Instytutu Ochrony Przyrody PAN, członek korespondent Polskiej Akademii Nauk.
Życiorys.
Urodził się w Nysie, a dzieciństwo i młodość spędził w Nowym Sączu. Jest absolwentem nowosądeckiego I Liceum Ogólnokształcącego im. Jana Długosza. W 1983 ukończył studia na Uniwersytecie Jagiellońskim. Tam też podjął studia doktoranckie zakończone w 1989 obroną doktoratu w zakresie biologii – ekologii zwierząt. W latach 1989-1996 pracował w Zakładzie Badania Ssaków PAN w Białowieży. W 1996 na Wydziale Leśnym Szkoły Głównej Gospodarstwa Wiejskiego w Warszawie uzyskał habilitację ze specjalności ekologia lasu w zakresie nauk leśnych. Od 1997 pracuje w Instytucie Ochrony Przyrody PAN w Krakowie, do 2003 jako docent. W 2003 uzyskał tytuł profesora nauk biologicznych. W Instytucie Ochrony Przyrody PAN kieruje zespołem ekologii dużych drapieżników, a w latach 2002 - 2018 pełnił funkcję dyrektora Instytutu. Od 2004 pracuje również w Zakładzie Badań Łowieckich Instytutu Nauk o Środowisku Uniwersytetu Jagiellońskiego w Krakowie.
W 2013 wybrany członkiem korespondentem Polskiej Akademii Nauk. Jest członkiem Rady Kuratorów Wydziału II Nauk Biologicznych i Rolniczych PAN

</doc>
<doc id="298195" url="https://pl.wikipedia.org/wiki?curid=298195" title="Kombinacja językowa">
Kombinacja językowa

Kombinacja językowa – wszystkie języki, jakich tłumacz używa zawodowo. Poniższa klasyfikacja języków zaczerpnięta jest z definicji przyjętych przez AIIC, Międzynarodowe Stowarzyszenie Tłumaczy Konferencyjnych.
"Retour" (wym. retur) to słowo zapożyczone z języka francuskiego. Oznacza, że tłumacz pracuje na język B nie tylko konsekutywnie, ale też symultanicznie. Przykład: „Wiem, że pracujesz z angielskiego na polski, ale czy robisz też retour?”.

</doc>
<doc id="298197" url="https://pl.wikipedia.org/wiki?curid=298197" title="Kevin Roche">
Kevin Roche

Eamonn Kevin Roche (ur. 14 czerwca 1922 w Dublinie, zm. 1 marca 2019 w Guilford, USA) – amerykańsko-irlandzki architekt, laureat Nagrody Pritzkera w 1982.
Młodość.
Roche studiował do 1945 architekturę na Narodowym Uniwersytecie Irlandzkim w Dublinie i uzyskał tytuł bakałarza. W 1948 wyemigrował do USA i studiował tam na Illinois Institute of Technology u Miesa van der Rohe, po czym pracował w biurze Eero Saarinena. Po jego śmieci w 1961 Roche dokończył realizację kilku budynków Saarinena, m.in. tak znanych jak Łuk w St. Louis ("Gateway Arch"), ekspresjonizujący terminal linii lotniczych TWA na Lotnisku im. Kennedy'ego w Nowym Jorku, Dulles International Airport koło Waszyngtonu, czy silnie modernistyczne biurowce firm John Deere w Moline i CBS w Nowym Jorku.
Kariera.
W 1964 Roche uzyskał obywatelstwo USA, a w 1966 założył wspólne biuro z inżynierem budowlanym Johnem Dinkeloo. Pierwszym dużym własnym zleceniem Rochego było Oakland Museum of California – kompleks trzech budynków muzealnych, tarasów i ogrodów dachowych. Dinkeloo zmarł w 1981.
Śmierć.
Zmarł 1 marca 2019 w wieku 96 lat w swoim domu w Guilford.

</doc>
<doc id="298199" url="https://pl.wikipedia.org/wiki?curid=298199" title="Włodzimierz Jędrzejewski">
Włodzimierz Jędrzejewski

Włodzimierz Jędrzejewski (ur. 1961) — profesor nauk leśnych, biolog zajmujący się problemami ekologii w odniesieniu głównie do dużych drapieżników i zajmowanych przez nich ekosystemów. Pracował jako zastępca dyrektora Zakładu Badania Ssaków Instytut Biologii Ssaków Polskiej Akademii Nauk w Białowieży. Specjalności: ekologia, ewolucjonizm, embriologia. Zajmował się badaniami ekosystemu Puszczy Białowieskiej (ze szczególnym uwzględnieniem wilków).
Życiorys.
W 1985 ukończył studia na kierunku leśnictwo w Szkole Głównej Gospodarstwa Wiejskiego w Warszawie. W 1991 na Wydziale Leśnym SGGW na podstawie rozprawy pt. "Presja drapieżników na gryzonie leśne w warunkach lasów Białowieskiego Parku Narodowego" uzyskał stopień naukowy doktora. Tam też na podstawie dorobku naukowego oraz rozprawy pt. "Rola drapieżnictwa i zasobów pokarmowych w kształtowaniu dynamiki liczebności gryzoni" nadano mu w 1997 stopień naukowy doktora habilitowanego. Tytuł naukowy profesora nauk leśnych otrzymał w 2003
Pod jego kierunkiem w 1999 stopień naukowy doktora uzyskał Krzysztof Schmidt.

</doc>
<doc id="298200" url="https://pl.wikipedia.org/wiki?curid=298200" title="Problem decyzyjny (teoria obliczeń)">
Problem decyzyjny (teoria obliczeń)

Problem decyzyjny – pytanie sformułowane w systemie formalnym, na które możliwe są tylko odpowiedzi "tak" i "nie". Przykładowo problem „Dla danych liczb "x" i "y", czy "x" jest dzielnikiem "y"?” jest problemem decyzyjnym. Odpowiedzią może być "tak" lub "nie" w zależności od wartości "x" i "y".
Analogicznie do problemów decyzyjnych definiuje się problemy funkcyjne – na które wymagane są bardziej złożone odpowiedzi oraz problemy optymalizacyjne – polegające na znalezieniu "najlepszej" odpowiedzi.
Teoria złożoności obliczeniowej kategoryzuje problemy decyzyjne w zależności od tego jak trudno je rozwiązać, w terminach zasobów wymaganych przez najefektywniejsze algorytmy. Natomiast teoria rekursji definiuje również hierarchię dla problemów, których nie można algorytmicznie rozwiązać, określając stopień ich „nierozwiązywalności” jako stopień Turinga.
Teoria obliczeń zwykle skupia się na problemach decyzyjnych, ponieważ są najprostsze w analizie. Odpowiednie twierdzenia przenoszą się również na problemy funkcyjne, dzięki opisanej niżej redukcji.
Definicja.
"Problem decyzyjny" to dowolna dwuwartościowa funkcja na nieskończonej dziedzinie. Z tego powodu zwykle definiuje się problem jako zbiór wejść, dla których wynik jest równy "tak". W tym sensie problem decyzyjny jest równoważny językowi formalnemu poprawnych rozwiązań.
Formalnie, problem decyzyjny to dowolny podzbiór "A" liczb naturalnych. Używając numeracji Gödla można sprowadzić do takiego zbioru dowolny język formalny. Problem decyzyjny jest rozstrzygalny albo obliczalny, jeśli "A" jest zbiorem rekurencyjnym. Problem jest częściowo obliczalny, jeśli "A" jest zbiorem rekurencyjnie przeliczalnym. Problem jest nierozstrzygalny, jeśli nie jest obliczalny.
Przykłady.
Klasycznym przykładem problemu rozstrzygalnego jest zbiór liczb pierwszych. Istnieje metoda sprawdzenia, czy dana liczba jest pierwsza przez sprawdzenie wszystkich jej potencjalnych dzielników. Choć istnieją znacznie efektywniejsze testy pierwszości, powyższa metoda wystarcza do pokazania, że jest to problem rozstrzygalny.
Jednym z najważniejszych przykładów problemu nierozstrzygalnego jest problem stopu.
Równoważność z problemami funkcyjnymi.
Problem funkcyjny to dowolna częściowa funkcja "f". Każda taka funkcja może być zamieniona na problem decyzyjny. Przykładowo dla każdej funkcji możemy zdefiniować jej graf (zbiór par ("x","y"), takich że "f"("x") = "y") i rozważać go jako problem decyzyjny. Ta redukcja nie zachowuje jednak złożoności obliczeniowej – np. graf funkcji może być obliczalny w czasie wielomianowym, podczas gdy sama funkcja nie (licząc w stosunku do długości wejścia). Taką własność ma np. funkcja "f"("x") = "2""x".
Każdy problem decyzyjny można również zamienić na funkcyjny, wyliczając funkcję charakterystyczną zbioru akceptowanych wejść. Ta redukcja zachowuje obliczalność, ale w praktyce stosuje się bardziej dokładne redukcje zachowujące również klasy złożoności. W tej redukcji przykładowo funkcje charakterystyczne klasy NP są tym samym, co funkcje charakterystyczne klasy Co-NP, mimo że odpowiadające im klasy problemów decyzyjnych są uważane za różne.

</doc>
<doc id="298202" url="https://pl.wikipedia.org/wiki?curid=298202" title="Jarosław Wacław Lasecki">
Jarosław Wacław Lasecki



</doc>
<doc id="298205" url="https://pl.wikipedia.org/wiki?curid=298205" title="Bronisław Jan Korfanty">
Bronisław Jan Korfanty



</doc>
<doc id="298206" url="https://pl.wikipedia.org/wiki?curid=298206" title="Andrzej Jerzy Kawecki">
Andrzej Jerzy Kawecki



</doc>
<doc id="298207" url="https://pl.wikipedia.org/wiki?curid=298207" title="Sokół">
Sokół



</doc>
<doc id="298214" url="https://pl.wikipedia.org/wiki?curid=298214" title="Deszczownia (rolnictwo)">
Deszczownia (rolnictwo)

Deszczownia – urządzenie mechaniczne rozpylające wodę w postaci sztucznego deszczu, służące do powierzchniowego nawadniania upraw polowych i warzywnych, sadów, winnic, łąk itp. Deszczownie wiosną wykorzystuje się także do zapobiegania uszkodzeniom kwiatów lub innych części roślin przez przymrozki. Deszczownia składa się z pompowni, sieci wodociągów doprowadzających i rozprowadzających wodę oraz odpowiednich zestawów zraszaczy pracujących pod ciśnieniem około 0,4 MPa.
Rodzaje deszczowni:

</doc>
<doc id="298217" url="https://pl.wikipedia.org/wiki?curid=298217" title="Equalizer">
Equalizer



</doc>
<doc id="298221" url="https://pl.wikipedia.org/wiki?curid=298221" title="Rochester">
Rochester

Miejscowości w Australii:
Miejscowości w Anglii:
Miejscowości w Stanach Zjednoczonych:
Gminy w Stanach Zjednoczonych:

</doc>
<doc id="298232" url="https://pl.wikipedia.org/wiki?curid=298232" title="Adam Dziewoński">
Adam Dziewoński

Adam Marian Dziewoński (ur. 15 listopada 1936 we Lwowie, zm. 1 marca 2016) – polski geolog, geofizyk i sejsmolog pracujący w Stanach Zjednoczonych, profesor Harvard University, członek zagraniczny Polskiej Akademii Nauk.
Życiorys.
W 1954 ukończył III LO we Wrocławiu. W 1960 skończył studia fizyczne o specjalności geofizyka na ówczesnym Wydziale Matematyki i Fizyki na Uniwersytecie Warszawskim.
Po studiach pracował w Instytucie Geofizyki Polskiej Akademii Nauk w Warszawie, a jednocześnie przygotowywał rozprawę doktorską pod kierunkiem jednego z twórców geofizyki w Akademii Górniczo-Hutniczej, profesora Henryka Orkisza. Pracę doktorską zatytułowaną "Zagadnienie odbić wielokrotnych w problematyce sejsmogramów syntetycznych" obronił w 1965 na Wydziale Geologiczno-Poszukiwawczym AGH w Krakowie. W tym samym roku wyjechał na stałe do Stanów Zjednoczonych.
Od 1972 profesor Uniwersytetu Harvarda w Cambridge.
Autor wielu prac i publikacji z dziedziny geofizyki.
Nagrody i wyróżnienia.
Laureat wielu nagród i wyróżnień. W 1998 razem z Donem Andersonem otrzymał Nagrodę Crafoorda za badania struktury i procesów zachodzących we wnętrzu Ziemi.
Badania sejsmologiczne.
Adam Dziewoński zajmował się analizowaniem trzęsień ziemi. Prowadził badania sejsmologiczne. Wspólnie z Donem Andersonem, rozwinęli ogólnie akceptowany model opisujący budowę wnętrza Ziemi. Rozwinął globalną tomografię sejsmiczną co pozwoliło na określenie niektórych prądów konwekcyjnych w płaszczu Ziemi powodujących ruchy kontynentów, wulkanizm i trzęsienia ziemi.
Adam M. Dziewoński był pionierem obecnego podejścia do własności i sposobu rozchodzenia się fal sejsmicznych we wnętrzu Ziemi. Poprzez szczegółowe badanie wielkiego trzęsienia Ziemi, mającego miejsce na Alasce w 27 marca 1964 roku, Dziewoński wraz ze współpracownikami zdołał opracować obraz wnętrza Ziemi. Dzięki niemu wiadomo, że jądro Ziemi nie jest jednolite, ale składa się z jądra stałego wewnętrznego, zbudowanego głównie z żelaza i niklu, które jest otoczone płynnym jądrem zewnętrznym. Fale sejsmiczne przechodzące przez jądro Ziemi zmieniają swój kierunek – są anizotropowe. Według Dziewońskiego jest to spowodowane prądami konwekcyjnymi płynącymi w kierunkach określonych orientacją kryształów metalicznego żelaza rozmieszczonych w stałym jądrze wewnętrznym.
Ostatnio zespół współpracowników Adama Dziewońskiego zaobserwował, że jądro wewnętrzne obraca się o nieco szybciej (ok. 2-3 stopnie) niż powierzchnia (płaszcz) Ziemi. Prawdopodobnie odpowiada za to mechanizm, dzięki któremu Ziemia ma naturalne bieguny magnetyczne.

</doc>
<doc id="298240" url="https://pl.wikipedia.org/wiki?curid=298240" title="Fitol">
Fitol

Fitol – organiczny związek chemiczny należący do rodziny alkoholi. Jest nienasyconym alkoholem diterpenowym. Wraz z pochodną porfiryny tworzy chlorofil, w którym pełni funkcję kotwicy dla całej cząsteczki, wbudowując się w błonę chloroplastu. Używany jest do półsyntezy tokoferolu – witaminy E oraz filochinonu, czyli witaminy K.

</doc>
<doc id="298251" url="https://pl.wikipedia.org/wiki?curid=298251" title="Sieciowanie">
Sieciowanie

Sieciowanie – proces prowadzący do powstania trójwymiarowej sieci nadcząsteczkowej, na skutek powstawania mostków między różnymi cząsteczkami chemicznymi.
Najczęściej mówi się o sieciowaniu w kontekście polimerów. Gdy długie, liniowe cząsteczki polimeru zawierają reaktywne grupy boczne, mogą one z sobą reagować, na skutek czego tworzy się gęstsza lub rzadsza trójwymiarowa sieć, w której wszystkie albo prawie wszystkie pierwotne łańcuchy polimeru są z sobą powiązane chemiczne.
Polimery o niezbyt dużej wyjściowej masie cząsteczkowej, usieciowane w niewielkim stopniu, tworzą żele. Niezbyt gęsto usieciowane polimery o odpowiedniej strukturze i masie cząsteczkowej uzyskują często własności gumy. Proces sieciowania prowadzący do powstania gumy nazywa się wulkanizacją. Gęste usieciowanie prowadzi do otrzymania kruchych i twardych duromerów. Usieciowane polimery stają się nierozpuszczalne w niczym, zamiast tego mogą jedynie wchłaniać do swojej objętości rozpuszczalnik, w wyniku czego pęcznieją.
Sieciowanie może zachodzić także w innych układach niż polimery. Np. użycie wyjściowych związków posiadających więcej niż dwie grupy funkcyjne w procesie polikondensacji prowadzi od razu do otrzymania układu usieciowanego z pominięciem otrzymywania liniowego polimeru. Oprócz tego sieciowanie może też zachodzić w układach koloidalnych, gdzie łączą się z sobą nie cząsteczki polimerów, lecz raczej całe micele, co prowadzi do koagulacji.
Oprócz sieciowania poprzez reakcje chemiczne możliwe są też inne rodzaje sieciowania, np. poprzez nietrwałe oddziaływania międzycząsteczkowe (jonowe, Van Der Waalsa) oraz na skutek mechanicznego splątania długich łańcuchów polimeru. Sieciowanie radiacyjne prowadzi do powstania materiałów termokurczliwych.

</doc>
<doc id="298253" url="https://pl.wikipedia.org/wiki?curid=298253" title="Ladislav Brozek">
Ladislav Brozek



</doc>
<doc id="298255" url="https://pl.wikipedia.org/wiki?curid=298255" title="Nowozelandzka Partia Pracy">
Nowozelandzka Partia Pracy



</doc>
<doc id="298261" url="https://pl.wikipedia.org/wiki?curid=298261" title="Dis (dźwięk)">
Dis (dźwięk)

Dis (D♯) – dźwięk, którego częstotliwość dla dis¹ wynosi około 311,2 Hz. Stanowi tonikę gam Dis-dur i dis-moll. Jest to podwyższony za pomocą krzyżyka dźwięk d. Na klawiaturze dźwięki o tej samej wysokości to: es i feses, lecz na instrumentach smyczkowych są to dźwięki minimalnie podwyższone lub obniżone w zależności od znaku.

</doc>
<doc id="298263" url="https://pl.wikipedia.org/wiki?curid=298263" title="Disis">
Disis

Disis – dźwięk, którego częstotliwość dla disis¹ wynosi około 329,6 Hz. Jest to podwyższony za pomocą podwójnego krzyżyka dźwięk d. Dźwięki enharmonicznie równoważne (o tej samej wysokości) to: e i fes.

</doc>
<doc id="298270" url="https://pl.wikipedia.org/wiki?curid=298270" title="Ludgarda meklemburska">
Ludgarda meklemburska

Ludgarda meklemburska (ur. w 1260 lub 1261, zm. między 11 a 14 grudnia 1283) – córka Henryka I Pielgrzyma i Anastazji Barnimówny, żona Przemysła II.
Ślub 12-letniej Ludgardy z 16-letnim księciem Przemysłem II odbył się w 1273 roku w Szczecinie. Po ślubie para nowożeńców przybyła do Poznania, gdzie była witana w uroczystej procesji przez m.in. księcia kaliskiego Bolesława Pobożnego i jego żonę Helenę oraz biskupa poznańskiego Mikołaja. Ich pożycie nie układało się szczęśliwie. Najprawdopodobniej było to spowodowane niepłodnością Ludgardy.
W 1281 roku Ludgarda wraz z mężem Przemysłem II przebywała w Kaliszu.
Zmarła 10 lat po ślubie. 15 grudnia 1283 została pochowana w katedrze gnieźnieńskiej.
Według Jana Długosza została uduszona przez lub na żądanie swojego męża. Postać księżnej stała się kanwą wielu wierszy, poematów, pieśni, tragedii, m.in. Adama Naruszewicza, Franciszka Karpińskiego, przedstawienia plenerowego Jacka Kowalskiego czy niezachowanej średniowiecznej "Pieśni o Ludgardzie".
Jacek Kowalski napisał również artykuł o wzmiankach na temat zamku Przemysła i Ludgardy w literaturze średniowiecznej, zawierający jego tłumaczenie średniowiecznej, rymowanej opowieści o Ludgardzie z języka niemieckiego na polski.

</doc>
<doc id="298273" url="https://pl.wikipedia.org/wiki?curid=298273" title="Eis (dźwięk)">
Eis (dźwięk)

Eis – dźwięk, którego częstotliwość dla eis1 wynosi około 349,2 Hz. Stanowi tonikę gam Eis-dur i eis-moll. Jest to podwyższony za pomocą krzyżyka dźwięk e. Dźwiękami enharmonicznie równoważnymi z "eis" są: f i geses.

</doc>
<doc id="298274" url="https://pl.wikipedia.org/wiki?curid=298274" title="Eisis">
Eisis

Eisis – dźwięk, którego częstotliwość dla eisis¹ wynosi około 370 Hz. Jest to podwyższony za pomocą podwójnego krzyżyka dźwięk e. Dźwięki enharmonicznie równoważne (o tej samej wysokości) to: fis i ges.

</doc>
<doc id="298277" url="https://pl.wikipedia.org/wiki?curid=298277" title="Goleszów (województwo podkarpackie)">
Goleszów (województwo podkarpackie)

Goleszów – wieś w Polsce położona w województwie podkarpackim, w powiecie mieleckim, w gminie Mielec.
Historia.
Goleszów to stara, średniowieczna wieś o łanowym układzie pól, położona nieco na uboczu drogi powiatowej z Czermina do Przecławia. . W północnej części Goleszowa, . W 1853 powstała tu kolonia niemieckich osadników ("Goleschau"). W 1875 mieszkało tu 70 ewangelików należących do zboru w Czerminie. Jeszcze na początku XX wieku była to całkiem spora wieś, bowiem w roku 1900 liczyła 665 mieszkańców (dodatkowo w obszarze dworskim 171 mieszkańców, w tym 81 Niemców). W ostatnich dziesięcioleciach zaludnienie znacznie się zmniejszyło (413 osób w 2005 r.). W latach 1975–1998 miejscowość administracyjnie należała do województwa rzeszowskiego.
Infrastruktura.
W Goleszowie funkcjonuje Ochotnicza Straż Pożarna i znajduje się Dom Strażaka. Pośrodku pól, przy drodze biegnącej na Kiełków jest Stadion MADRAS Goleszów. W Goleszowie są drogi asfaltowe, sieć energetyczna, sieć gazowa oraz sieć telekomunikacyjna.

</doc>
<doc id="298278" url="https://pl.wikipedia.org/wiki?curid=298278" title="Colin McRae">
Colin McRae

Colin Steele McRae (ur. 5 sierpnia 1968 w Lanark, zm. 15 września 2007 tamże) – szkocki kierowca rajdowy. Syn Jimmy’ego McRae, pięciokrotnego rajdowego mistrza Wielkiej Brytanii. Pierwszy brytyjski rajdowy mistrz świata. Colin McRae był jednym z najsłynniejszych kierowców rajdowych na świecie.
Jego nazwiskiem promowana była seria gier komputerowych "Colin McRae Rally", produkowanych przez Codemasters.
Życiorys.
Zadebiutował w rodzimej mu Szkocji w 1986 r. za kierownicą Talbot Sunbeam. Rok później wystartował po raz pierwszy w mistrzostwach świata i za kierownicą Vauxhalla Nova zajął 36. miejsce.
W 1989 r. McRae odniósł zwycięstwo w mistrzostwach Wielkiej Brytanii jadąc samochodem Peugeot 309 GTi. W 1990 r. wygrał pierwszy rajd do mistrzostw Wielkiej Brytanii, a w całym cyklu wywalczył tytuł wicemistrza. W kolejnym roku Colin McRae przeszedł do Subaru.
Z japońską marką Colin osiągnął swoje największe sukcesy. W latach 1991 i 1992 zdobył mistrzostwo Wielkiej Brytanii. W 1993 r. wygrał swój pierwszy rajd w mistrzostwach świata, Rajd Nowej Zelandii. Dwa lata później został najmłodszym mistrzem świata w wieku 27 lat i 78 dni. W 1996 za wybitne osiągnięcia sportowe został odznaczony Orderem Imperium Brytyjskiego V klasy (MBE).
Pięciokrotnie brał udział w zawodach o nazwie Race of Champions, wygrywając je w 1998 roku. W 1999 r. McRae przeszedł do zespołu Forda, a w 2003 r. dołączył do ekipy Citroëna. W 2004 roku wystąpił w wyścigu 24h Le Mans. W latach 2004 i 2005 brał udział w Rajdzie Dakar. W sezonie 2005 wrócił na dwa rajdy do mistrzostw świata. W rajdach Walii (7. miejsce) i Australii startował dla zespołu Škody. W sezonie 2006 podczas Rajdu Turcji zastąpił kontuzjowanego Sébastiena Loeba w Citroënie Xsara WRC z nr 1. McRae nie ukończył jednak tego rajdu; zrezygnował z powodu awarii na 18. odcinku specjalnym.
W latach 2006 i 2007 brał udział jako kierowca rajdowy w X-Games (Igrzyska Sportów Ekstremalnych) w Stanach Zjednoczonych.
15 września 2007 r. Colin McRae zginął w katastrofie pilotowanego przez siebie śmigłowca Eurocopter AS 350 B2 Écureuil, pozostałe trzy ofiary to pasażerowie maszyny: pięcioletni syn Colina, Johnny Gavin McRae, 6-letni Ben Porcelli, kolega Johnny’ego, z którym chłopiec bawił się przed wypadkiem i Graeme Duncan, przyjaciel rodziny.

</doc>
<doc id="298279" url="https://pl.wikipedia.org/wiki?curid=298279" title="Fisis">
Fisis

Fisis – dźwięk, którego częstotliwość dla fisis¹ wynosi około 391,9 Hz. Jest to podwyższony za pomocą podwójnego krzyżyka dźwięk f. Dźwięki enharmonicznie równoważne to: g i asas.

</doc>
<doc id="298282" url="https://pl.wikipedia.org/wiki?curid=298282" title="Sacranus">
Sacranus



</doc>
<doc id="298283" url="https://pl.wikipedia.org/wiki?curid=298283" title="Geses">
Geses

Geses – dźwięk, którego częstotliwość dla geses¹ wynosi około 349,6 Hz. Jest to obniżony za pomocą podwójnego bemola dźwięk g. Enharmonicznie dźwięki o tej samej wysokości to: eis i f.

</doc>
<doc id="298284" url="https://pl.wikipedia.org/wiki?curid=298284" title="Sacran">
Sacran



</doc>
<doc id="298285" url="https://pl.wikipedia.org/wiki?curid=298285" title="Gis (muzyka)">
Gis (muzyka)



</doc>
<doc id="298288" url="https://pl.wikipedia.org/wiki?curid=298288" title="Ergotyzm">
Ergotyzm

Ergotyzm ( – święty ogień) – efekt zatrucia alkaloidami sporyszu.
Przyczyną jest grzyb "Claviceps purpurea", który infekuje ryż oraz inne zboża i trawy, pochodne jego alkaloidów znalazły zastosowanie w leczeniu migreny (ich stosowanie jest przyczyną niektórych zatruć). Ergotyzm jest także znany jako "ogień świętego Antoniego".
Objawy obejmują silny, palący ból, zaczerwienienie skóry, gorączkę, leukocytozę, halucynacje, manię, drgawki, niedokrwienia prowadzące do martwicy tkanek (w szczególności kończyn), niewydolność nerek.

</doc>
<doc id="298290" url="https://pl.wikipedia.org/wiki?curid=298290" title="Gisis">
Gisis

Gisis – dźwięk, którego częstotliwość dla gisis¹ wynosi 440 Hz. Jest to podwyższony za pomocą podwójnego krzyżyka dźwięk g. Dźwięki enharmonicznie równoważne to: a i heses.

</doc>
<doc id="298292" url="https://pl.wikipedia.org/wiki?curid=298292" title="Mojave (pustynia)">
Mojave (pustynia)

Mojave (Mohave) – pustynia w Stanach Zjednoczonych, położona w większości we wschodniej części stanu Kalifornia, a także w stanach Utah, Nevada i Arizona, w południowej części Wielkiej Kotliny. Jest piaszczysto-żwirowa. Zajmuje powierzchnię około 65 000 km². Opad roczny wynosi 45–130 mm. Nazwana na cześć Mohave – rdzennego plemienia, które ją zamieszkiwało. Zachodnią granicę stanowią góry Tehachapi, południowo-zachodnią góry San Gabriel i San Bernardino, a także uskok San Andreas i uskok Garlock. Na północy granicę stanowi Wielka Kotlina, a na południu pustynia Sonora. Północno-wschodnie granice są nieregularne – czasem w tej roli występuje zasięg populacji drzewa Jozuego. Liczba gatunków roślin szacowana jest od 1750 do 2000. Znajduje się tutaj Rezerwat Narodowy Mojave, Park Narodowy Joshua Tree i Park Narodowy Doliny Śmierci.
Na pustyni Mojave kręcono wiele filmów, np. "".
Klimat.
Wieloletnia średnia roczna suma opadów wynosi przykładowo ok. 60 mm w Dolinie Śmierci i ok. 200 mm w Searchlight. W górach opady są większe, np. do 600 mm w Mountain Pass (1440 m n.p.m.). Temperatura w Dolinie Śmierci latem osiąga 50 °C. Śnieg (choć to niezwykłe na pustyni) można spotkać na wysokości ok. 2400 m n.p.m. Np. ośnieżony jest szczyt Telescope Peak (3392 m) i Góra Clark na północ od autostrady międzystanowej nr 15. Najniższa udokumentowana temperatura wynosiła −18 °C. Zimą od ok. −7 do ok. −1 °C). Latem średnio 38 °C.
Miejscowości.
Na Mojave znajduje się wiele miast opuszczonych, m.in. Calico, będące niegdyś ośrodkiem przemysłu wydobywczego srebra i Kelso w Rezerwacie Mojave, którego atrakcją jest niemal nietknięta stacja kolejowa.
Znajdują się tu także większe miasta, np. Las Vegas. Wymienić też należy:

</doc>
<doc id="298297" url="https://pl.wikipedia.org/wiki?curid=298297" title="Krokus 10501">
Krokus 10501

Krokus – polski monofoniczny radioodbiornik posiadający wielofunkcyjną konstrukcję. Radio mogło służyć jako odbiornik domowy, przenośny lub samochodowy.
Do przenoszenia służył odpinany uchwyt. Złącze w dolnej ściance umożliwiało połączenie z instalacją samochodową. Dołączane były: zasilanie z akumulatora, dodatkowy wzmacniacz oraz antena zewnętrzna przez oddzielne gniazdo.
Krokus był pierwszym w Polsce odbiornikiem tranzystorowym z zakresem fal krótkich.

</doc>
<doc id="298299" url="https://pl.wikipedia.org/wiki?curid=298299" title="Silnik elektryczny klatkowy">
Silnik elektryczny klatkowy

Silnik klatkowy – rodzaj silnika elektrycznego asynchronicznego, w którym wirnik jest walcem zbudowanym z pakietu blach ferromagnetycznych ze żłobkami wypełnionymi aluminiowymi lub miedzianymi prętami przyłączonymi z pierścieniami czołowymi z tego samego metalu. Pręty razem z pierścieniem tworzą rodzaj metalowej klatki.
Na ogół części aluminiowe tworzące klatkę są formowane bezpośrednio przez odlew ciśnieniowy. Pręty klatki są na ogół ustawione skośnie do osi wirowania, co sprzyja równomierności pracy silnika. Klatka z prętów nie jest połączona elektrycznie z korpusem wirnika. Powierzchnia blach pokryta jest warstwą nieprzewodzących prądu tlenków. Taka konstrukcja ma na celu ograniczenie występowania prądów wirowych powodujących straty cieplne.
Stojan silnika klatkowego również zbudowany jest z pakietu blach. Wewnątrz stojana w tzw. żłobkach umieszczone są cewki wykonane z drutu nawojowego miedzianego. Cewki rozmieszczane są w żłobkach i łączone są ze sobą według ustalonego schematu, tworząc wewnątrz pole magnetyczne o określonej liczbie par biegunów magnetycznych. Końce cewek wyprowadzone są na zewnątrz stojana do tabliczki zaciskowej, do której doprowadzane jest zasilanie.
Regulacja obrotów silnika klatkowego.
Regulację obrotów silnika klatkowego można przeprowadzić na kilka sposobów:
Regulacja napięciem zasilania.
Ma ona bardzo ograniczone zastosowania głównie z powodu wpływu momentu obciążenia na prędkość obrotową silnika oraz na znaczny spadek sprawności wraz ze zmniejszaniem prędkości obrotowej. Stosowana jest w układach jednofazowych o niewielkiej mocy i określonym obciążeniu np. małych wentylatorach, oraz do łagodzenia startu silnika z układem przełączania gwiazda – trójkąt lub elektronicznych układów łagodnego startu.
Regulacja za pomocą zmiany częstotliwości napięcia zasilającego.
Zmianę częstotliwości zasilania przeprowadza się za pomocą przemienników częstotliwości. Przemienniki częstotliwości są często nazywane falownikami (przemiennik częstotliwości to układ składający się z kilku elementów, falownik jest ostatnim podzespołem i stąd potoczna nazwa). Jest to obecnie najczęściej spotykana metoda regulacji prędkości obrotowej. Przy czym falowniki realizują regulację prędkości obrotowej zapewniają także odpowiednie napięcie zasilania, które jest zależne od częstotliwości napięcia (U/f = const dla częstotliwości większej od częstotliwości przy której rezystancja uzwojeń przestaje odgrywać większą rolę aniżeli reaktancja, oraz niższej niż wynika to z ograniczeń nakładanych przez izolację). Regulacja taka pozwala także na rozruch silnika z momentem obrotowym dobranym do warunków napędzanego urządzenia, jak i ograniczonej mocy elektrycznej sieci zasilającej, dzięki czemu zmarginalizowany został problem rozruchu silnika klatkowego z odpowiednim momentem obrotowym i w sieciach o ograniczonej mocy.
Regulacja przez zmianę liczby par biegunów.
Prędkość obrotową można ustalić na etapie konstruowania silnika, zmieniając liczbę par biegunów. Istnieją także rozwiązania silników z większą ilością uzwojeń na jednym stojanie, aczkolwiek są one niepopularne zarówno ze względu na znacznie większe koszty, jak i znacznie większe gabaryty maszyny z kilkoma uzwojeniami. Rozwiązanie to stosowane było w pralkach automatycznych, gdzie silnik miał 2 prędkości obrotowe; jedną dla prania drugą dla wirowania.
Regulacja przez zmianę obciążenia.
Istnieje teoretyczna możliwość regulacji prędkości obrotowej obciążeniem maszyny – jeśli moment obciążenia maszyny przekroczy moment krytyczny, można stosunkowo łatwo zwiększając obciążenie, zmniejszyć prędkość obrotową silnika. Jest to jednak rozwiązanie czysto teoretyczne i skrajnie nieekonomiczne ze względu na olbrzymie prądy pobierane przez maszynę asynchroniczną przy bardzo dużych poślizgach. Powstaje przy tym duża możliwość trwałego uszkodzenia silnika ze względu na duży prąd pobierany w takim stanie pracy przez silnik, a co za tym idzie rosnącą temperaturę silnika.
Rozruch.
Prąd rozruchowy silników zawiera się w przedziale 3,5–8 krotności prądu pracy. W związku, z czym stosuje się różne sposoby zmniejszania prądu rozruchowego. Jednym z takich sposobów jest zastosowanie przełącznika trójkąt-gwiazda. Nowszymi sposobami są specjalne układy energoelektroniczne łagodzące rozruch typu soft start, bądź układy falownikowe.
Silnik indukcyjny klatkowy o budowie tradycyjnej posiada charakterystykę momentu opisaną w przybliżeniu równaniem Klossa:
Zgodnie z tą charakterystyką silnik ma bardzo dużą tolerancję na przeciążenia w stabilnym stanie pracy (po prawej stronie „garbu” charakterystyki). Natomiast przy mniejszych prędkościach aniżeli prędkość, przy której poślizg ma wartość krytyczną, charakterystyka gwałtownie opada. Moment rozruchowy w zależności od parametrów silnika ustala się na poziomie 5–30% momentu znamionowego. Z tego powodu w tego typu silnikach występują problemy z „twardym” rozruchem (bezpośrednie włączenie zatrzymanego silnika pod napięcie znamionowe) obciążonego silnika. Dlatego też stosuje się różnego rodzaju sprzęgła (np. hydrokinetyczne), które obciążają silnik dopiero, kiedy jego punkt pracy znajdzie się na stabilnej części charakterystyki.
Problem z niskim momentem rozruchowym we współczesnych silnikach rozwiązuje się albo przez modyfikację parametrów zasilania (falownik, patrz wyżej), albo poprzez specjalne konstrukcje klatki wirnika silnika. Otóż można tak ukształtować wirnik, aby podczas rozruchu na skutek działania efektu naskórkowości (występuje wtedy dość wielka stosunku do znamionowej częstotliwość prądu w wirniku) główny prąd wirnika płynął przez zewnętrzną część wirnika, która posiada większą rezystancję od głównej części wirnika. Realizuje się to na dwa zasadnicze sposoby: za pomocą utworzenia głębokich żłobków (silnik głębokożłobkowy), bądź poprzez utworzenie dwóch klatek silnika – rozruchowej i pracy (silnik dwuklatkowy). Silniki dwuklatkowe i głębokożłobkowe posiadają całą charakterystykę momentu powyżej momentu znamionowego silnika, a nawet w przypadku niektórych rozwiązań silników dwuklatkowych moment rozruchowy jest wyższy niż moment maksymalny (określony przez przeciążalność momentu znamionowego).
Silnik jednofazowy.
Silnik klatkowy jednofazowy ma zerowy moment startowy. Do uzyskania niezerowego momentu startowego wykorzystuje się uzwojenie pomocnicze z kondensatorem. Uzwojenie to jest podłączone podczas pracy silnika lub jest automatycznie rozłączane wyłącznikiem odśrodkowym po rozruchu.
Zastosowanie.
Silniki klatkowe ze względu na prostą konstrukcję i stosunkowo niską cenę są jednymi z najbardziej rozpowszechnionych maszyn elektrycznych na świecie. Dodatkowym atutem współczesnych silników jest bardzo prosta metoda kształtowania dowolnych charakterystyk zewnętrznych silnika, co przyczynia się do wprowadzania napędów opartych na tym silniku tam, gdzie do tej pory było miejsce silników prądu stałego.

</doc>
<doc id="298300" url="https://pl.wikipedia.org/wiki?curid=298300" title="Rennae Stubbs">
Rennae Stubbs

Rennae Stubbs (ur. 26 marca 1971 w Sydney) – australijska tenisistka, specjalistka debla, zwyciężczyni turniejów wielkoszlemowych w grze podwójnej i mieszanej, liderka rankingu deblistek, reprezentantka w Pucharze Federacji.
Kariera tenisowa.
Praworęczna tenisistka znana jest niemal wyłącznie z rywalizacji w grze podwójnej, ale i w singlu może pochwalić się pewnymi osiągnięciami; w swoim najlepszym sezonie w grze pojedynczej (1996) dotarła do miejsca nr 64 na świecie, była w ćwierćfinale turnieju w Essen, III rundzie "Canadian Open", wystąpiła też we wszystkich turniejach wielkoszlemowych (jedynie w Australian Open przechodząc jedną rundę). Wśród znanych rywalek, które udało się jej pokonać, są m.in. Silvia Farina, Jelena Lichowcewa, Lisa Raymond (także partnerka deblowa Stubbs); w drodze do ćwierćfinału turnieju w Essen w 1996 Australijka pokonała m.in. ówczesną najlepszą polską tenisistkę, Katarzynę Nowak.
Jako deblistka Rennae Stubbs do listopada 2005 wygrała 52 turnieje, w tym 4 wielkoszlemowe (ponadto dwa tytuły wielkoszlemowe w grze mieszanej). Tworzy lub tworzyła udane duety deblowe przede wszystkim z Lori McNeil, Carą Black i Lisą Raymond. W sierpniu 2000 została po raz pierwszy liderką rankingu światowego w grze podwójnej, początkowo dzieląc to miejsce z partnerką deblową Raymond; kilkakrotnie z Raymond kończyła sezony na czele rankingu najlepszych par deblowych. Uczestniczyła w turniejach Masters (WTA Tour Championships) w 1992, 1993, 1996, 1998, 1999, 2000, 2001 (wygrana w parze z Raymond), 2002, 2004 (finał) i 2005.
Ma na koncie liczne występy reprezentacyjne. W Pucharze Federacji występuje przede wszystkim jako deblistka – w latach 1992–2004 rozegrała w zespole narodowym zaledwie 3 mecze singlowe i 23 deblowe; wygrała 15 pojedynków, przegrała 11. Miała swój duży udział w awansie zespołu australijskiego do finału Pucharu Federacji w 1993, występując we wszystkich meczach w parze z Elizabeth Smylie i pokonując kolejno pary z Niemiec, Danii, Finlandii i Argentyny; w finale Australijki nie sprostały doświadczonym Hiszpankom, Sánchez Vicario i Martinez. Stubbs startowała także na trzech olimpiadach (Atlanta 1996, Sydney 2000 i Ateny 2004); w Atenach dotarła do ćwierćfinału debla (w parze z Alicią Molik), przegrywając z późniejszymi chińskimi mistrzyniami, Li Ting i Sun Tiantian.
Życie pozasportowe.
Jest lesbijką oraz zwolenniczką coming outu. W przeszłości związana była z amerykańską tenisistką Lisą Raymond.

</doc>
<doc id="298301" url="https://pl.wikipedia.org/wiki?curid=298301" title="Awu">
Awu

Awu () – czynny wulkan w Indonezji na wyspie w archipelagu Sangihe; zaliczany do stratowulkanów.
Wysokość 1318 m n.p.m. Położony w kalderze o średnicy 4,5 km. Kształt i wysokość zmienia się po każdej silniejszej erupcji.
Awu jest znany z tragicznych w skutkach erupcji, którym towarzyszą potężne lahary; najsilniejsze zanotowane wybuchy w 1711, 1812, 1856, 1892 i 1966 (łącznie w ich wyniku śmierć poniosło ponad 8 tys. osób). Ostatnia zanotowana erupcja w czerwcu 2004 r.

</doc>
<doc id="298303" url="https://pl.wikipedia.org/wiki?curid=298303" title="Baasizm">
Baasizm

Baasizm – nacjonalistyczna ideologia polityczna sformułowana w latach 40. XX wieku przez Michela Aflaka, oparta na hasłach jedności arabskiej, wolności i socjalizmu (utożsamianego z humanizmem i wyzwoleniem człowieka, jedynie w niewielkim stopniu tożsamego z marksizmem), zakładająca szczególne historyczne posłannictwo Arabów. Oficjalnie obowiązująca doktryna polityczna partii Baas i krajów, w których sprawowała ona lub nadal sprawuje władzę – Iraku (1963 i 1968–2003) i Syrii (od 1963). W praktyce nigdy nie była w pełni realizowana, także w propagandzie politycznej wymienionych krajów utrzymywały się, w zależności od okresu, jedynie wybrane elementy.
Okoliczności powstania.
Ideologia baasistowska kształtowała się w latach 40. i na początku lat 50. XX wieku. W okresie tym w Syrii coraz większą popularność zyskiwały idee lewicowe, entuzjastycznie przyjmowane zwłaszcza przez grupy dotąd nieposiadające własnej reprezentacji politycznej: chłopów, robotników i niezamożną inteligencję. Grupom tym nie wystarczały programy Partii Ludowej i Partii Narodowej, dotąd najważniejszych organizacji w kraju, głoszące jedność narodową. Tworząca się ideologia od początku rywalizowała z koncepcjami komunistycznymi propagowanymi przez Komunistyczną Partię Syrii, fundamentalizmem islamskim syryjskiego oddziału Braci Muzułmanów oraz ideą Wielkiej Syrii. Jej fundamentem były natomiast panarabizm i nacjonalizm arabski, które stały się popularne jeszcze w okresie mandatu francuskiego nad Republiką Syryjską. Na jej kształt wpłynął silny resentyment antyzachodni, stanowiący odpowiedź na doświadczenie francuskiej dominacji gospodarczej, kulturalnej i wojskowej. Baasizm miał przywracać Arabom dumę z ich własnych osiągnięć politycznych i kulturalnych.
Pierwszymi ideologami utworzonej w końcu lat 40. XX wieku Partii Odrodzenia Arabskiego byli Michel Aflak, Salah ad-Din al-Bitar oraz Zaki al-Arsuzi. W 1952 organizacja zjednoczyła się z Arabską Partią Socjalistyczną kierowaną przez Akrama al-Hauraniego, tworząc Partię Socjalistycznego Odrodzenia Arabskiego (z arab. "baʿth" – odrodzenie, zmartwychwstanie). Główny teoretykiem baasizmu był Michel Aflak, który swoje koncepcje zawarł w wydanej 24 lipca 1943 deklaracji programowej.
Zarys ideologii.
Centralnym konceptem Aflaka był „arabski duch” – siła Arabów, zdolna do skutecznego przezwyciężenia wszelkich trudności. Cecha ta miała przynależeć jedynie Arabom. Według Aflaka była niezwiązana z Zachodem i przeciwstawna jego kulturze. Zachód traktowany był jako ideologiczny przeciwnik świata arabskiego, w pierwszej kolejności z uwagi na konkurencję, jaką dla „ducha arabskiego” tworzyły filozofia i nauka zachodnioeuropejska, w drugiej – z uwagi na polityczną i ekonomiczną dominację krajów zachodnich nad światem arabskim i daleko posuniętą ingerencję w funkcjonowanie tamtejszych społeczeństw. Duch lub Idea stanowi o istnieniu narodu, który jest jego ucieleśnieniem, a nie tylko sumą jednostek. Formułując ideologię baasizmu w takiej postaci, Aflak pragnął stworzyć podwaliny pod wspólną tożsamość panarabską. Naród arabski, jednoczony przez wspólny język i tradycję kulturalną, według teoretyka był bytem ponadczasowym, choć zmiennym w formie.
Baasizm zawierał w sobie mesjanizm arabski, przekonanie o wyjątkowym przeznaczeniu Arabów, niosących całemu światu nadzieję i wzór prawdziwego człowieczeństwa, wynikający ze szczególnych moralnych kwalifikacji tej społeczności. Wzywał do twórczego wykorzystania przeszłości, by na jej podstawie budować lepszą przyszłość; to miało różnić go od odrzucającego dorobek historii komunizmu. Aby misja Arabów mogła zostać zrealizowana, niezbędne jest jednak odrzucenie narzuconego przez kolonializm podziału państwowego i utworzenie jednego wspólnego kraju arabskiego, grupującego wszystkie bez wyjątku terytoria należące dotąd do różnych krajów arabskich.
Po osiągnięciu jedności we wspólnym państwie Arabowie powinni przystąpić do budowy w nim socjalizmu arabskiego, tylko częściowo inspirującego się myślą marksistowską. Aflak podkreślał, iż warunki, w których kształtowała się doktryna socjalistów europejskich, były odmienne od sytuacji w krajach arabskich. Utrzymywał, że marksizm jest jedynie koncepcją ekonomiczną, podczas gdy socjalizm arabski, oparty na doświadczeniach ogółu ludów arabskich, ogarnia wszystkie dziedziny życia społecznego i kulturalnego. Aflak zrównywał socjalizm z humanizmem, podkreślał, że jego celem jest uwolnienie ludzkości od wyzysku i tyranii.
Trzecim, obok jedności i socjalizmu, konceptem Aflaka była wolność. Według baasistów wolność możliwa była tylko „w interesie mas” i w państwie, które realizuje ich interesy, podczas gdy liberalne myślenie o demokracji zachodnioeuropejskiej fałszuje istotę tego pojęcia.
Aflak, który sam należał do prawosławnego Patriarchatu Antiochii, wyznaczył w swojej ideologii szczególną rolę islamowi, który uważał za religię uniwersalną. Z jednej strony fakt, iż właśnie Arabowie rozpoczęli jej głoszenie, przedstawiał jako kolejny dowód ich dziejowego posłannictwa. Z drugiej strony twierdził, że religia ta w pełni wyraża arabskie myślenie o życiu, w najważniejszym stopniu kreowała historię tej zbiorowości i najpełniej ukazuje jedność wszystkich Arabów. Stosunek między panarabizmem i islamem porównywał do relacji ciała i duszy. Baasizm zakładał jednak rozdział państwa i religii, a pojmowanie islamu przez Aflaka sprowadzało się w gruncie rzeczy do wartości ogólnohumanistycznych. Wyznawanie islamu miało Arabom umożliwiać nieustanną odnowę moralną i integrowało ich jako społeczność.
Aflak odrzucał ewolucyjną drogę przekształceń, podkreślając, iż baasizm musi być ideologią rewolucyjną z powodu wagi problemów, które pragnie rozwiązać. W razie odstąpienia od rewolucji działalność baasistów byłaby skazana na klęskę, gdy częściowo tylko przekształcone państwo byłoby słabe i uzależnione od Zachodu. Natomiast przeprowadzenie rewolucji, w której odnowa moralna oparta na historycznych doświadczeniach łączyłaby się z przejściem na gospodarkę socjalistyczną, miała zakończyć się pełnym sukcesem. Aflak optymistycznie oceniał perspektywy przewrotu, twierdząc, że rewolucja październikowa i rewolucja w Chinach poniosły klęskę z powodu braku zainteresowania moralnym wymiarem przemian, Arabowie zaś nie popełnią tego błędu. Odnowione po rewolucji państwo panarabskie miało również zagwarantować jego mieszkańcom możliwość w pełni kreatywnego udziału w rozwoju całej ludzkości. Byłoby to, dzięki moralnym przymiotom Arabów, państwo doskonałe.
Rewolucję miała umożliwić zmiana świadomości Arabów, to zaś pozostawało zadaniem partii awangardy, rekrutującej swoich członków spośród robotników i inteligentów.
Praktyczna realizacja.
Baasizm w Syrii.
Przedstawiciele partii Baas uzyskali sześć mandatów do syryjskiego parlamentu w wyborach w 1954. Rola organizacji wzrastała w kolejnych latach, gdy w Syrii, po kryzysie sueskim i ogłoszeniu doktryny Eisenhowera coraz popularniejsze stały się hasła antyzachodnie. W 1956 przedstawiciele organizacji zasiedli w koalicyjnym rządzie Sabriego al-Asalego, zaś w 1957 sami utworzyli rząd. Aby zapobiec utracie poparcia na rzecz rosnącego w siłę ruchu komunistycznego, baasiści poparli projekt unii z naserowskim Egiptem, proklamowanej w 1958.
Unia egipsko-syryjska rozpadła się w 1961 po zamachu stanu Abd al-Karima an-Nahlawiego. W okresie jej istnienia partia Baas straciła niemal całe dawne poparcie, odzyskała je jednak już w kolejnym roku, w niestabilnej politycznej atmosferze, zakończonej przeprowadzonym przez baasistów zamachem stanu 8 marca 1963. W tym samym roku koncepty zawarte w pismach Aflaka ogłoszono oficjalną ideologią partyjno-państwową. W szczególności zaznaczono trzy elementy:
Partia Baas jako rządząca formacja "de facto" nie realizowała jednak koncepcji Aflaka. W organizacji doszło do rywalizacji między skrzydłem radykalnym i umiarkowanym, na które nakładały się konflikty wyznaniowe i ściśle personalne. 23 lutego 1966 lewe skrzydło organizacji na czele z Salahem Dżadidem przeprowadziło kolejny zamach stanu, odsuwając od wpływu na władzę umiarkowanych (w tym założycieli partii Aflaka i al-Bitara). Rządzący baasiści rozpoczęli budowę autorytarnego państwa podporządkowanego monopartii, mobilizującej społeczeństwo wokół idei rewolucyjnych jedności, wolności, a przede wszystkim socjalizmu, który miał zostać w szybkim tempie zbudowany w Syrii.
Radykałowie zostali odsunięci od władzy wskutek zamachu stanu Hafiza al-Asada, który ogłosił zmianę ideologicznej orientacji kraju: priorytetem dla Syrii miało stać się odzyskanie ziem straconych w wojnie sześciodniowej, pokonanie wrogów zewnętrznych i dopiero na dalszym etapie przebudowa ustroju społecznego. Z czasem hasła baasistowskie traciły na znaczeniu nawet w oficjalnej propagandzie państwowej, zastępowane przez coraz silniejszy kult samego Hafiza al-Asada. Baasizm był ideologią państwową, chociaż w jego założeniach zawarto postulaty likwidacji państw w granicach ukształtowanych przez mocarstwa. W latach 80. XX wieku całkowicie wycofano się z głoszenia haseł socjalistycznych, posługując się jedynie pojęciami solidarności społecznej i egalitaryzmu. Powtarzały się natomiast nawiązania do obrony przed Izraelem i innymi wrogami zewnętrznymi, postępu, z czasem pojawiły się elementy podkreślające przywiązanie al-Asada do islamu. Partia Baas zaczęła funkcjonować na zasadach dalekich od głoszonej ideologii, kierując się pragmatyzmem, czy wręcz oportunizmem. W jej obrębie działały nieformalne sieci klientelistyczne, całość porównuje się do "skostniałego aparatu urzędniczego". Mimo to ideologię baasistowską uważa się za czynnik kształtujący w decydującym stopniu kulturę polityczną Syrii początku XXI w.
Baasizm w Iraku.
Iracki oddział partii Baas po raz pierwszy objął władzę w swoim kraju w lutym 1963, obalając rząd Abd al-Karima Kasima. Po dziewięciu miesiącach wewnętrzne konflikty w organizacji doprowadziły jednak do jej odsunięcia od kierowania państwem. Drugi zamach stanu iraccy baasiści przeprowadzili w lipcu 1968. W ciągu kilku lat pełnię władzy w państwie zjednoczył w swoich rękach Saddam Husajn, który od 1979 był równocześnie prezydentem, premierem, szefem partii i dowódcą irackich sił zbrojnych.
Iraccy baasiści, dochodząc do władzy, kładli w swoim programie większy nacisk na realizację idei jedności arabskiej niż na budowę socjalizmu, co miało związek z problemem Kurdów i zwalczaniem ich państwowych aspiracji. Socjaliści byli w partii w mniejszości, a ich postulaty dochodziły do głosu okazjonalnie, gdy baasistom potrzebne było poparcie Irackiej Partii Komunistycznej. W ten sposób w 1969 partia ogłosiła dążenie do reformy rolnej i kolektywizacji rolnictwa, obrony praw robotników i chłopów. W 1974 za podstawy ideologii partii uznano dalsze dążenie do jedności arabskiej, rozwój struktur partyjnych i kształcenie jej członków, przygotowanie do budowy socjalizmu, ustalenie równowagi między wzmacnianiem Iraku jako bazy rewolucji i dążeniem do jednoczenia Arabów w jednym państwie, demokratyczne rozwiązanie problemu kurdyjskiego. Powrót do klasycznych haseł baasizmu nastąpił w Iraku w czasie wojny iracko-irańskiej, chociaż i tu wystąpiły znaczące różnice: akcentowanie roli religii (coraz silniejsze), wyeksponowanie znaczenia narodu kosztem koncepcji socjalistycznych, pochwała prywatnej inicjatywy. Równocześnie Saddam Husajn ogłosił się Przywódcą Konieczności, co oznaczało uznanie go za najwybitniejszego interpretatora baasizmu w Iraku, a zatem zezwolenie na jednoosobowe ustalanie przez niego ideologii państwowej niezależnie od jej pierwotnego brzmienia.

</doc>
<doc id="298305" url="https://pl.wikipedia.org/wiki?curid=298305" title="Podwójny bemol">
Podwójny bemol



</doc>
<doc id="298306" url="https://pl.wikipedia.org/wiki?curid=298306" title="Podwójny krzyżyk">
Podwójny krzyżyk



</doc>
<doc id="298309" url="https://pl.wikipedia.org/wiki?curid=298309" title="Pęcherzyk żółtkowy">
Pęcherzyk żółtkowy

Pęcherzyk żółtkowy, woreczek żółtkowy – błona płodowa otaczająca żółtko zarodka. Podczas rozwoju zarodek zużywa żółtko, więc pęcherzyk zmniejsza się i zostaje wcielony do pępowiny.
U świeżo wylęgniętego narybku widoczny po stronie brzusznej w postaci zwisającego woreczka.
U człowieka w rozwoju pęcherzyka żótkowego wyróżnia się 3 stadia:

</doc>
<doc id="298314" url="https://pl.wikipedia.org/wiki?curid=298314" title="Receptor powierzchniowy">
Receptor powierzchniowy



</doc>
<doc id="298321" url="https://pl.wikipedia.org/wiki?curid=298321" title="Litai">
Litai

Litai, Litaj (gr. "Litaí", l.poj. "Litḗ", łac. "Litae", l.poj. "Lita") – córki Zeusa. Opiekowały się ludźmi błagającymi o opiekę, a także naprawiały krzywdy wyrządzone przez Ate. Na ludzi, którzy odrzucili ich opiekę, sprowadzały gniew Ate.

</doc>
<doc id="298323" url="https://pl.wikipedia.org/wiki?curid=298323" title="Martin Ryle">
Martin Ryle

Sir Martin Ryle (ur. 27 września 1918 w Brighton, Anglia, zm. 14 października 1984 w Cambridge) – brytyjski fizyk i astronom, laureat Nagrody Nobla w dziedzinie fizyki w roku 1974 (pierwsza nagroda przyznana w uznaniu zasług w badaniach astronomicznych) za pionierskie prace w dziedzinie radioastronomii.
Życiorys.
Ukończył Bradfield College i Uniwersytet Oksfordzki (1939). W czasie II wojny światowej rozwijał techniki radarowe dla RAF. Po wojnie na Uniwersytecie w Cambridge współpracował z J.A. Ratcliffe'm i L. Bragg'iem przy badaniach promieniowania radiowego Słońca. Używając technik interferometrycznych, Martin Ryle i jego współpracownicy określali położenie radioźródeł z dokładnością, która pozwalała odnaleźć je i badać w zakresie optycznym widma. Przeprowadzone przez niego zliczenia radioźródeł o różnej jasności dostarczyły silnych argumentów przemawiających za modelem ewoluującego Wszechświat.
Od roku 1957 dyrektor, a od roku 1959 profesor radioastronomii Mullard Radio Astronomy Observatory w Cambridge. Od 1952 członek Royal Society, od 1971 członek Akademii Nauk ZSRR, od 1982 astronom królewski. Otrzymał wiele nagród i odznaczeń, m.in. w 1964 Złoty Medal Królewskiego Towarzystwa Astronomicznego i w 1974 Medal Bruce (Towarzystwa Astronomicznego Pacyfiku).
Autor tzw. metody syntezy apertury – techniki, która pozwoliła określać położenie i uzyskiwać obrazy radioźródeł z dużą kątową rozdzielczością w czasie obserwacji z użyciem radioteleskopów o małej średnicy. W 1974 został laureatem Nagrody Nobla w dziedzinie fizyki za pionierskie badania astrofizyczne, a zwłaszcza odegranie decydującej roli na drodze m.in. do odkrycia pulsarów (nagroda dzielona z Antonym Hewishem). Uważany jest za odkrywcę kwazarów i współodkrywcę pulsarów.

</doc>
<doc id="298324" url="https://pl.wikipedia.org/wiki?curid=298324" title="Claudio Caniggia">
Claudio Caniggia

Claudio Paul Caniggia (ur. 9 stycznia 1967 w Henderson, Buenos Aires) – argentyński piłkarz który grał na pozycji napastnika. W latach 1987–2002 reprezentant Argentyny z którą zdobył wicemistrzostwo świata 1990, złoty medal Copa América 1991, brązowy medal Copa América 1989 i złoty medal Pucharu Konfederacji 1992.
Kariera klubowa.
Piłkarz jest wychowankiem River Plate w którym zadebiutował 1985 roku.
Już w pierwszym sezonie gry dla "Los Millonarios," zdobył z klubem cztery najważniejsze trofea – mistrzostwo Argentyny, Copa Libertadores, Copa Interamericana oraz Puchar Interkontynentalny. W 1988 roku przeniósł się do Europy, zostając piłkarzem włoskiego Hellasu Werona. Dla klubu grał tylko przez rok, szybko przenosząc się do słabszej Atalanty Bergamo, gdzie stał się wiodącym zawodnikiem, doprowadzając klub do ćwierćfinału Pucharu UEFA 1990/91. W 1992 roku przeniósł się do stołecznej AS Romy. W "Wiecznym Mieście" jego forma znacznie osłabła. Zawodnik zatracił się w wirze nocnego życia, czego efektem była trzynastomiesięczna dyskwalifikacja po wykryciu w organizmie zawodnika kokainy. Do zawodowego futbolu wrócił na Mistrzostwach Świata 1994.
Po turnieju został piłkarzem SL Benfiki, gdzie spędził zaledwie sezon – rozgrywając dla klubu 23 spotkania, w których zdobył 8 goli. Latem 1995 roku, Argentyńczyk wrócił do macierzystej ligi, zostając zawodnikiem Boca Juniors, gdzie bez większych sukcesów do roku końca 1998 roku. Pobyt w "Xeneizes" zakłóciło samobójstw jego matki we wrześniu 1996 roku. Piłkarz pauzował przez cały sezon 1996/97, w kolejnym grał mało, przez co nie znalazł się w kadrze Argentyny na Mistrzostwa Świata 1998. W sezonie 1999/2000 wrócił na rok do Atalanty Bergamo, która wówczas grała w Serie B. Z klubu odszedł skłócony z trenerem Giovannim Vavassorim.
Końcowe lata kariery spędził w lidze szkockiej, gdzie grał dla zespołów Dundee FC i Glasgow Rangers, z którym zdobył Mistrzostwo Szkocji, dwa Puchary Szkocji oraz dwa Puchary Ligi Szkockiej.
Ostatnim klubem w karierze piłkarza był katarski Qatar S.C, gdzie zakończył karierę w wieku 37 lat.
Kariera reprezentacyjna.
Caniggia zadebiutował w reprezentacji Argentyny w 1987 roku, w spotkaniu przeciwko Włochom. Niedługo później został włączony do kadry na Copa America 1987.
Na Mistrzostwach Świata 1990 był liderem reprezentacji "Albicelestes", z którą zdobył srebrny medal. Na turnieju zdobył dwie bramki – w spotkaniu 1/8 finału z Brazylią (1:0) oraz w półfinale z Włochami (1:1, p.k 4:5). W finałowym spotkaniu piłkarz nie zagrał, wskutek otrzymania żółtej kartki w półfinałowym spotkaniu.
Na Mistrzostwa Świata 1994 udał się krótko, po zakończeniu okresu zawieszenia. Na turnieju rozegrał trzy spotkania w których zdobył dwa golę, oba w grupowym spotkaniu przeciwko Nigerii (1:2). Piłkarz nie został powołania na mundial w 1998 roku.
Cztery lata później, został sensacyjnie włączony przez Marcelo Bielsę do kadry Argentyny na Mistrzostwa Świata 2002. Na turnieju nie zagrał ani minuty, mimo to, jako rezerwowy, został ukarany czerwoną kartką za kierowanie przekleństw do sędziego Ali Bujsaimi, podczas ostatniego meczu grupowego z reprezentacją Szwecji (1:1).
Trzykrotny uczestnik turniejów Copa America (1987, brązowy medal 1989, złoty medal 1991), zwycięzca Pucharu Konfederacji 1992.
Łącznie w reprezentacji Argentyny rozegrał 50 spotkań i zdobył 16 goli.
Styl gry.
W trakcie kariery Argentyńczyk znany był z niebywałego przyśpieszenia, dryblingu oraz świetnej kontroli piłki. Jako młodzieniec trenował lekkoatletykę – skakał w dal oraz biegał na 100 i 200 metrów – dzięki czemu zyskał sobie przydomek "„El Hijo del Viento”" (Syn Wiatru)
W trakcie Mistrzostw Świata 1990, w spotkaniu z Kamerunem, Cannigia wykonał niezapomnianą akcję. W 89 minucie spotkania, piłkarz przejął piłkę przed polem karnym po czym, w szaleńczym biegu, minął dwóch kolejnych defensorów "„Nieposkromionych Lwów"”, akcję zakończył brutalny faul Benjamina Massinga, za który otrzymał czerwoną kartkę.
W reprezentacji "Albicelestes" i Boca Juniors, zawodnik tworzył duet z Diego Maradoną. Znakiem firmowym współpracy była akcja bramkowa przeprowadzona w trakcie spotkania 1/8 finału Mistrzostw Świata 1990, przeciwko Brazylii. W jej trakcie Maradona przejął piłkę w środku pola, skupiając na sobie uwagę obrońców "Canarinhos", po czym podał do niekrytego Cannigi, który wyminął bramkarza i trafił do pustej bramki.
Sukcesy.
Klubowe.
River Plate
Rangers
Qatar SC
Reprezentacyjne.
Argentyna

</doc>
<doc id="298327" url="https://pl.wikipedia.org/wiki?curid=298327" title="Tensor energii-pędu">
Tensor energii-pędu



</doc>
<doc id="298329" url="https://pl.wikipedia.org/wiki?curid=298329" title="Egina (wyspa)">
Egina (wyspa)

Egina (stgr. Αἴγινα Aigina; ngr. Αίγινα [Ejina]) – wyspa grecka w Zatoce Sarońskiej, należąca do archipelagu Wysp Sarońskich.
Leży w administracji zdecentralizowanej Attyka, w regionie Attyka, w jednostce regionalnej Wyspy, w gminie Egina.
Historia.
Według mitologii greckiej nazwa wyspy pochodzi od imienia nimfy Ajginy (Egina, "Aegina"), córki boga Asoposa, uwiedzionej przez Zeusa, który zabrał ją na wyspę, zmieniając przy tym jej nazwę. Urodziła mu ona syna Ajakosa (Eaka) – pierwszego króla wyspy i dziadka trojańskiego bohatera Achillesa, który na cześć matki przywrócił wyspie nazwę Aegina. Znaleziska archeologiczne w Kolonie (niedaleko stolicy wyspy) datowane na 3000 r. p.n.e., dowodzą, że była ona zamieszkana już w okresie neolitycznym. Później władali nią Minojczycy, a po nich Dorowie.
Największego rozwoju wyspa doświadczyła w VII i VI wieku p.n.e., gdy jej żegluga osiągnęła szczyt możliwości, szeroko rozwijając handel sięgający nawet do Egiptu i Fenicji. Egina była również tym miejscem Grecji, w którym najwcześniej podjęto wytwarzanie własnej monety. W 459 p.n.e. Ateńczycy pod przywództwem Peryklesa napadli na wyspę i nakazali usunięcie murów obronnych, co oznaczało koniec świetności Eginy.
W epoce nowożytnej Egina wniosła znaczny wkład w działania wojny o niepodległość Grecji z Turkami.
Współcześnie.
Obecnie Egina znana jest z upraw orzechów pistacjowych, jak również winogron, oliwek, fig i migdałów. Popularne są także miejscowe wyroby ceramiczne. Na wyspie corocznie odbywają się rozmaite wydarzenia kulturalne – szczególnie w sezonie turystycznym (liczne koncerty, festiwale, wystawy, rejsy jachtem). Jest ona także dogodnym punktem wypadowym do odwiedzania innych Wysp Sarońskich; ma też wygodne połączenia z Pireusem (podróż promem to 1,5-godzinny rejs, wodolotem – 45 minut).
Głównym punktem wyspy jest miejscowość Egina położona na jej północnym zachodzie, z malowniczym portem i najstarszym w Grecji Muzeum Archeologicznym. Przejściowo mieszkał tam Joanis Kapodistrias, pierwszy przywódca niepodległej Grecji. Również Nikos Kazandzakis w domu na Eginie napisał swą powieść "Grek Zorba".

</doc>
<doc id="298331" url="https://pl.wikipedia.org/wiki?curid=298331" title="Paralelizm (literatura)">
Paralelizm (literatura)

Paralelizm (z gr. "parallēlismós" – „zestawienie, porównanie”, od "parállēlos" – „równoległy”) – tożsamość lub podobieństwo treściowe (znaczeniowe) bądź kompozycyjne kilku analogicznych segmentów utworu literackiego (zdań, wersów, strof, scen, wydarzeń, wątków itp.).
Paralelizm może służyć podkreśleniu podobieństw lub – poprzez ukazanie ich powierzchowności – przeciwstawieniu elementów treści. Innymi słowy paralelizm jest to zjawisko równoległości, ciągłości, analogii pomiędzy grupami wyrazów układającymi się w ciąg.
Jeden ze środków stylistycznych i podstawowych mechanizmów uporządkowania danego tekstu literackiego.
Można wyróżnić następujące rodzaje paralelizmu:

</doc>
<doc id="298332" url="https://pl.wikipedia.org/wiki?curid=298332" title="Bolesław Dębiński">
Bolesław Dębiński

Bolesław Sylwester Dębiński, także Dembiński, pseud. Józef Drut (ur. 1868 w Siedlcach, zm. 15 kwietnia 1921 w Warszawie) – polski lekarz, przyrodnik, działacz społeczny.
Pochodził z rodziny szlacheckiej, jego rodzicami byli Piotr Dębiński i Lucyna z Wojewódzkich. Ukończył studia przyrodnicze na uniwersytecie w Petersburgu oraz medyczne na Uniwersytecie Warszawskim. Tytuł doktora medycyny uzyskał w 1899 r. na uniwersytecie w Paryżu, zaś docenta medycyny wewnętrznej w 1918 r. na Uniwersytecie Jagiellońskim. W latach 1899–1903 pracował jako asystent w Zakładzie Anatomii Patologicznej Pasteura w Paryżu, od 1903 r. był asystentem Oddziału Wewnętrznego Szpitala Saint Quentin, a od 1906 r. asystentem katedry Anatomii Patologicznej na Uniwersytecie Warszawskim. W latach 1906–1914 był asystentem, w latach 1914–1915 ordynatorem Oddziału Wewnętrznego Szpitala św. Ducha w Warszawie, a w latach 1916–1920 ordynatorem Oddziału Wewnętrznego Szpitala Przemienienia Pańskiego w Warszawie. 
Pozostawił znaczny dorobek naukowy w dziedzinie diagnostyki, terapii i profilaktyki gruźlicy (m.in. podręcznik "Diagnostyka gruźlicy"). Stworzył własną metodę rozróżniania gruźlicy na czynną i nieczynną poprzez stosowanie odczynników tuberkulinowych.
Od 1906 był członkiem Towarzystwa Lekarskiego Warszawskiego, współwłaścicielem "Gazety Lekarskiej"; w 1917 został członkiem rzeczywistym Towarzystwa Naukowego Warszawskiego.
Społecznik, działacz polskich organizacji konspiracyjnych ruchu robotniczego, założył w 1889 r. kółko rolnicze Bolkowicza. Organizował kasy oporu i kasy strajkowe, za co został w 1891 r. aresztowany i uwięziony w Cytadeli Warszawskiej. W lutym 1892 został zwolniony za kaucją i wyjechał na studia do Paryża; zaocznie został skazany na 3 miesiące więzienia, potem wyrok zmieniono na rok nadzoru policyjnego.

</doc>
<doc id="298333" url="https://pl.wikipedia.org/wiki?curid=298333" title="Steve Bays">
Steve Bays

Steve Aaron Bays (ur. 2 maja 1978) – kanadyjski muzyk rockowy, wokalista i klawiszowiec zespołu Hot Hot Heat. Znany również ze współpracy z Dustinem Hawthornen, z którym poznał się na rok przed powstaniem zespołu.
Od 1995 roku Steve był w wielu różnych zespołach, a w 1999 roku trafił do Hot Hot Heat. Na początku działalności zespołu Steve grał tylko na instrumentach klawiszowych, ale od 2000 roku jest w zespole już tylko wokalistą.

</doc>
<doc id="298334" url="https://pl.wikipedia.org/wiki?curid=298334" title="Bohdan Paczynski">
Bohdan Paczynski



</doc>
<doc id="298336" url="https://pl.wikipedia.org/wiki?curid=298336" title="Hylas">
Hylas

Hylas – w mitologii greckiej jeden z Argonautów.
Uchodził za syna Tejodamasa, króla Dryopów, oraz nimfy Menodike. Według Parandowskiego – syn Heraklesa. Wierny towarzysz i ulubieniec Heraklesa, który zabrał go ze sobą na wyprawę Argonautów. W czasie pobytu w Myzji został wciągnięty przez nimfy zachwycone jego urodą do źródła Pagaj, z którego próbował zaczerpnąć wodę. Na pamiątkę tego zdarzenia mieszkańcy Myzji obchodzili święto, w czasie którego składali ofiary nad źródłem.

</doc>
<doc id="298339" url="https://pl.wikipedia.org/wiki?curid=298339" title="Paul Hawley">
Paul Hawley

Paul Granville Scott Hawley (ur. 24 października 1980) – kanadyjski muzyk rockowy, perkusista zespołu Hot Hot Heat. 
W 1998 spotkał Steve'a Baysa i Dustina Hawthornea, przyszłych członków Hot Hot Heat. Rok później kupił Baysowi keyboard.
Przypisy.
 

</doc>
<doc id="298340" url="https://pl.wikipedia.org/wiki?curid=298340" title="Lotki (lotnictwo)">
Lotki (lotnictwo)

Lotki – powierzchnie sterowe statku powietrznego, służące do kontroli jego przechylenia, czyli obrotu wzdłuż osi podłużnej. Lotki są najczęściej zamocowane zawiasowo na krawędzi spływu skrzydeł (płata) w pobliżu końcówek, ale mogą zajmować nawet połowę długości skrzydła np. w samolotach akrobacyjnych (skuteczność lotek zależy od ich rozmiaru). Uczestniczą w zakręcaniu samolotu.
Działanie lotek.
Wychylenie lotki danego skrzydła w dół powoduje wysklepienie profilu i wzrost siły nośnej na tym skrzydle. Wychylenie lotki do góry natomiast powoduje zmniejszenie wysklepienia profilu, a zarazem zmniejszenie siły nośnej skrzydła.
Sterowanie przechyleniem samolotu osiąga się przez wychylenie lotek na lewym i prawym skrzydle w przeciwnych kierunkach (zobacz animację) – wychylenie drążka sterowego w prawo powoduje wychylenie prawej lotki ku górze, a lewej ku dołowi – i odwrotnie. Powstająca w ten sposób asymetria siły nośnej skrzydeł powoduje powstanie momentu przechylającego statek powietrzny w tym samym kierunku, w którym został wychylony drążek.
W locie normalnym lotki wraz ze sterem kierunku używane są do wykonywania zakrętów – w tym przypadku drążek wychylany jest w tym samym kierunku, co orczyk (tzw. zgodne działanie sterów). Możliwe jest również przeciwne użycie lotek i steru kierunku – np. w celu wykonania ześlizgu lub likwidacji trawersowania na niskiej wysokości.
Moment oporowy lotek.
Poza zmianą siły nośnej, wychylenie lotek powoduje wzrost oporu aerodynamicznego skrzydeł. Jeśli lotki wychylają się symetrycznie, opór ten jest większy na tym skrzydle, na którym lotka wychylona jest w dół. Jest to zjawisko niekorzystne.
Różnica oporów powoduje powstanie momentu oporowego lotek, która to siła powoduje obrót statku powietrznego wokół osi pionowej, w kierunku przeciwnym do przechylenia. Aby zapobiec powstawaniu tego momentu, stosuje się jedno z dwóch rozwiązań:
Flatter.
Zazwyczaj lotki zawierają wyważenie masowe, które polega na odpowiednim dociążeniu ich nosków wyliczoną masą. Ma to redukować możliwość wystąpienia drgań samowzbudnych (flatter) w użytkowanym zakresie prędkości lotu.
Klapolotki.
W statkach powietrznych można spotkać połączenie lotek z klapami (tzw. klapolotki), które charakteryzują się większą sprawnością przy mniejszych prędkościach.

</doc>
<doc id="298342" url="https://pl.wikipedia.org/wiki?curid=298342" title="GPHPEdit">
GPHPEdit

gPHPEdit – aplikacja wspomagająca tworzenie skryptów PHP. Napisana jest dla środowiska graficznego GNOME.
Do funkcji programu należy podświetlanie wierszy zawierających błędy składniowe oraz automatyczne uzupełnianie wpisywanych nazw funkcji.

</doc>
<doc id="298344" url="https://pl.wikipedia.org/wiki?curid=298344" title="Dustin Hawthorne">
Dustin Hawthorne

Dustin Patrick Hawthorne (ur. 21 lipca 1976) – kanadyjski muzyk rockowy, basista zespołu Hot Hot Heat. 
Grał z Steve Baysem (wokalistą Hot Hot Heat) w różnych grupach z lokalnej sceny muzycznej. W 1998 spotkał Paula Hawleya (przyszłego perkusistę) co zapoczątkowało istnienie Hot Hot Heat.
Przypisy.
 

</doc>
<doc id="298345" url="https://pl.wikipedia.org/wiki?curid=298345" title="Kwas trifluorometanosulfonowy">
Kwas trifluorometanosulfonowy

Kwas trifluorometanosulfonowy, kwas triflowy, , TfOH – organiczny związek chemiczny, kwas o bardzo dużej mocy, zaliczany do superkwasów. Jego moc ("H"0 = −14,1) jest ok. 100 razy większa od mocy 100% kwasu siarkowego ("H"0 = −11,9).
Po raz pierwszy został uzyskany w 1954 roku przez Haszeldine’a i Kidda w wyniku utleniania perhydrolem bis(trifluorometylotio)rtęci (. Otrzymany surowy produkt wytrącono w postaci soli barowej, z której odzyskano wolny kwas triflowy działaniem stężonego kwasu siarkowego i stosując destylację pod zmniejszonym ciśnieniem. Wyjściowy związek rtęcioorganiczny uzyskano naświetlając ultrafioletem mieszaninę disiarczku bis(trifluorometylu) i rtęci:
Grupa triflowa (–, TfO–) jest bardzo dobrą grupą odchodzącą, np. podczas substytucji nukleofilowej, co wykorzystywane jest m.in. w reakcji Suzukiego, reakcji Hecka lub polimeryzacji kationowej.
Grupa triflylowa (triflyl, ) jest standardowo oznaczana skrótem „Tf”, a grupa triflowa „TfO”. Kwasu triflowego (, TfOH) nie należy mylić z kwasem trifluorooctowym (; TFA), który również zawiera grupę trifluorometanową .

</doc>
<doc id="298347" url="https://pl.wikipedia.org/wiki?curid=298347" title="Marsz na Rzym">
Marsz na Rzym

Marsz na Rzym () – określenie faszystowskiego zamachu stanu, przeprowadzonego w dniach 27–29 października 1922 roku, w wyniku którego władzę we Włoszech zdobył Benito Mussolini. „Marsz na Rzym” polegał na koncentracji członków faszystowskich bojówek w stolicy Królestwa Włoch.
Tło historyczne.
Klęska państw centralnych w I wojnie światowej postawiła Włochy w obozie zwycięzców. Jednak olbrzymie poniesione straty – 650 tysięcy zabitych, zrujnowana ekonomia, narastający kryzys społeczny, których nie rekompensowały warunki traktatu pokojowego (określane jako "vittoria mutilata" – kalekie zwycięstwo) powodowały poczucie krzywdy i radykalizację nastrojów. 
W obliczu groźby rewolty komunistycznej, Mussolini, stojący na czele ruchu faszystowskiego (), jawił się niektórym jako mąż opatrznościowy. Nacjonalistom odpowiadały jego patriotyczne hasła i militaryzm. Kościół i konserwatyści traktowali go jako „mniejsze zło”.
W marcu 1919 Mussolini założył pierwszy Związek Kombatancki ("Fasci Italiani di Combattimento"), na początku tzw. „dwóch czerwonych lat” ("biennio rosso"), czyli okresu dominacji agitacji socjalistycznej. Jako polityk poniósł porażkę w wyborach w październiku 1919 roku, ale w wyniku wyborów w 1921 udało mu się wejść do parlamentu.
Częścią ruchu faszystowskiego były tzw. Czarne Koszule ("Squadristi"). W sierpniu 1920 r. ta formacja milicyjna została użyta do złamania strajku w fabryce Alfa Romeo w Mediolanie. W październiku 1920 r., po zabójstwie prawicowego radnego w Bolonii, Czarne Koszule rozpoczęły walki z ruchem socjalistycznym (w którym spore znaczenie miało skrzydło anarchosyndykalistyczne) w dolinie Padu. Związki zawodowe były rozwiązywane, a lewicowi burmistrzowie rezygnowali ze swoich funkcji. Faszyści znaleźli się na liście wyborczej Unii Narodowej Giovanniego Giolittiego w wyborach w maju 1921 r., wprowadzając do parlamentu 36 posłów. Wówczas Mussolini wycofał swe poparcie dla Giolittiego i zawarł tymczasowy rozejm z socjalistami w lecie 1921 r., znany jako „pakt pacyfikacyjny”. To doprowadziło do konfliktu z najbardziej fanatycznym skrzydłem ruchu faszystowskiego i jego przywódcami, nazywany "rasami". W lipcu 1921 r. Giolitti spróbował rozwiązać "Squadristi", jednak bezskutecznie. W ten sposób jego stosunki z faszystami zostały zerwane, a listopadzie 1921 r. Mussolini zaadaptował większość nacjonalistycznego i konserwatywnego programu, tworząc Narodową Partię Faszystowską, która już w lipcu 1922 r. liczyła 700 tys. członków. W sierpniu rozpoczął się antyfaszystowski strajk generalny, który został jednak zdławiony. Gdy Mussolini dowiedział się, że premier Luigi Facta polecił Gabriele D’Annunzio zorganizowanie dużej demonstracji w dniu 4 listopada 1922 w związku z rocznicą zwycięstwa w wojnie światowej, zdecydował się na podjęcie radykalnych działań, aby przejąć władzę i pozbyć się potencjalnej konkurencji.
Przebieg zamachu.
Marsz został zorganizowany przez „kwadrumwirat”, w składzie gen. Emilio De Bono, Italo Balbo (jeden z najsłynniejszych "rasów"), Michele Bianchi i Cesare Maria de Vecchi, podczas gdy "Duce" nie brał udziału w tym wydarzeniu, choć pozował do zdjęć z maszerującymi faszystami. W przygotowaniach do zamachu stanu brali udział także generałowie Gustavo Fara i Sante Ceccherini, a także markiz Dino Perrone Compagni oraz Ulisse Igliori.
W październiku 1922 roku odbyło się w Neapolu zgromadzenie głównych sił faszystowskich. Mussolini, przemawiając do 60 tys. swych zwolenników na Piazza del Plebiscito, mówił: Nastąpiła pełna mobilizacja faszystowskich bojówek - Czarnych Koszul. 26 października były premier Antonio Salandra ostrzegł urzędującego szefa rządu Luigiego Factę, że Mussolini przygotowuje zamach stanu i domaga się jego rezygnacji. Ten drugi jednak nie uwierzył w te doniesienia. Sam Mussolini nie brał udziału w zamachu, ale pozostał w Mediolanie, czekając tam na jego rezultaty. Gdy rozpoczął się „marsz na Rzym”, zbliżające się do stolicy oddziały "Czarnych Koszul" skłoniły rząd do przygotowania dekretu o wprowadzeniu stanu wojennego. Dekret ten nie został jednak wprowadzony w życie, ponieważ król Wiktor Emanuel III odmówił jego podpisania. 28 października król przekazał władzę Mussoliniemu.
W samym marszu wzięło udział mniej niż 30 tys. osób (w tym ok. 200 Żydów), ale monarcha obawiał się wybuchu wojny domowej. 29 października 1922 r. Mussolini otrzymał misję utworzenia rządu. W tym samym czasie ok. 25 tys. Czarnych Koszul paradowało w Rzymie. Formalnie Mussolini przejął władzę zgodnie z włoską konstytucją. Po 10 czerwca 1924 r. i morderstwie Giacomo Matteottiego, Mussolini wprowadził we Włoszech swą dyktaturę.

</doc>
<doc id="298350" url="https://pl.wikipedia.org/wiki?curid=298350" title="Fis (dźwięk)">
Fis (dźwięk)

Fis (F♯) – dźwięk, którego częstotliwość dla fis¹ wynosi około 370 Hz. Stanowi tonikę gam Fis-dur i fis-moll. Jest to podwyższony za pomocą krzyżyka dźwięk f. Enharmonicznie dźwięki o tej samej wysokości to ges i eisis.

</doc>
<doc id="298353" url="https://pl.wikipedia.org/wiki?curid=298353" title="Raven Software">
Raven Software

Raven Software – producent gier komputerowych z siedzibą w Madison w stanie
Wisconsin w USA. Firma została założona w 1990 roku przez braci Briana i Steve'a Raffela. W 1997 roku Raven został przejęty przez Activision.
Raven współpracował z id Software przy ich produkcie – "Quake'u 4", który został wydany 17 października 2005 roku na komputery osobiste oraz Wolfenstein – wydany w Polsce 21 sierpnia 2009.

</doc>
<doc id="298354" url="https://pl.wikipedia.org/wiki?curid=298354" title="Raven">
Raven



</doc>
<doc id="298355" url="https://pl.wikipedia.org/wiki?curid=298355" title="Lekcja (szkoła)">
Lekcja (szkoła)

Lekcja (inaczej: jednostka dydaktyczna) – organizacyjna forma nauczania oparta na realizacji określonego zadania dydaktycznego (poznawczego, kształcącego i wychowawczego). Jest formalnym rodzajem interakcji nauczyciela z uczniami, nastawionym na realizację celów kształcenia i celów wychowania. W Polsce przyjęto, iż trwa 45 minut, a rozpoczęcie następnej lekcji musi być poprzedzone przerwą międzylekcyjną. Lekcja jest stosowana w nauczaniu podstawowym i ponadpodstawowym (średnim). Szczególnym rodzajem lekcji jest godzina wychowawcza.

</doc>
<doc id="298356" url="https://pl.wikipedia.org/wiki?curid=298356" title="Zdziechowice Pierwsze">
Zdziechowice Pierwsze

Zdziechowice Pierwsze – wieś w Polsce położona w województwie podkarpackim, w powiecie stalowowolskim, w gminie Zaklików. Leży nad rzeką Karasiówką, na trasie Kraśnik - Stalowa Wola, 65 km na południe od Lublina.
Dawniej istniała gmina Zdziechowice. W latach 1975–1998 miejscowość położona była w województwie tarnobrzeskim.
Nazwa miejscowości pochodzi od synów lub potomków pierwotnego właściciela wsi, „Zdziecha”. Początki osadnictwa w okolicach wsi sięgają czasów wczesnego średniowiecza. Potwierdziły to badania archeologiczne prowadzone na terenie wzgórza leżącego na granicy Zdziechowic i Węglina potocznie zwanego Grodziskiem. Wieś położona na urodzajnych glebach rozwijała się szybko, co przyczyniło się do erekcji parafii 22 września 1409 r. Do XIX wieku w Zdziechowicach znajdował się dwór. Pierwszym znanym ze źródeł właścicielem Zdziechowic i mieszkańcem dworu był Jan Treska. Jego następcami byli Jan Czyżowski, herbu Półkozic, a w połowie XV wieku przez małżeństwo córki J. Czyżowskiego Agnieszki z Janem Zakliką dobra zdziechowskie znalazły się w rodzie Zaklików, herbu Topór. Po śmierci Jana dobra kolejno przechodziły na jego synów Jana, Hieronima, Stanisława i Zygmunta. W siedemdziesiątych latach XVII wieku miejscowość przeszła w ręce rodu Gniewoszów, herbu Kościasza z Dalewic. Z tego rodu wywodził się Marcin Gniewosz, który ok. roku 1570 przeszedł na kalwinizm, tworząc z kościoła parafialnego zbór i pociągając za sobą poddanych. Zbór upadł po 1595 r. Po śmierci Gniewosza jego żona wróciła do wyznania katolickiego i ofiarowała pieniądze na budowę kościoła w Zaklikowie.
Pod koniec XVII w. kościółek w Zdziechowicach został zniszczony, prawdopodobnie spalił się. Na jego miejscu mieszkańcy postawili kaplicę, która również uległa zniszczeniu. Później Zdziechowice przejęli Małachowscy, a w 1791 r. odkupił je Józef Puchała. Po jego śmierci dobra zdziechowskie odkupiła spółka obywatelska i podzieliła między siebie. Pod koniec XIX wieku miejscowy i kilka okolicznych folwarków kupili hrabiowie Tarnowscy, którzy wnet rozpoczęli wyprzedaż gruntów. Dworskie zabudowania i ostatnie kilkadziesiąt hektarów ziemi w Zdziechowicach nabył Rogaliński; po wojnie jego majątek został rozparcelowany na podstawie Dekretu o Reformie Rolnej PKWN. Z czasów historycznych została stara kuźnia będąca zabytkiem i młyn wodny.
Podczas II wojny światowej istniała tu placówka (podstawowa komórka organizacyjna) Armii Krajowej, którą dowodził miejscowy rolnik Szczepan Sołtys.
Obecnie Zdziechowice (podzielone na Zdziechowice I i II) to dość duża wieś, ciągle się rozrastająca. Znajdują się w niej szkoła podstawowa i gimnazjum, ośrodek zdrowia, apteka, klubowe boisko do piłki nożnej.
Linki zewnętrzne.
 

</doc>
<doc id="298357" url="https://pl.wikipedia.org/wiki?curid=298357" title="Ryszard Bieszyński">
Ryszard Bieszyński

Ryszard Bieszyński – funkcjonariusz polskich służb specjalnych (SB, UOP i ABW), pułkownik.
Jednym z jego tajnych informatorów był Edward Mazur.
Jako dyrektor Zarządu Śledczego Urzędu Ochrony Państwa kierował zasadniczą częścią śledztwa w sprawie zabójstwa nadinspektora Policji Marka Papały. Był jednym z oficerów UOP biorących udział w pracach międzyresortowej grupy ds. zabójstwa Papały. Reprezentował tam pogląd, że trop Edwarda Mazura jako zleceniodawcy zamachu jest fałszywy. Według płka Bieszyńskiego, najbardziej prawdopodobnym powodem zabójstwa Komendanta Głównego Policji nadinsp. Marka Papały była zemsta jednego z krewnych, któremu nadinspektor Policji nie załatwił dobrej pracy, lub konflikty małżeńskie. Media oskarżyły płk Ryszarda Bieszyńskiego o bezpośredni wpływ na zwolnienie przez prokuraturę Edwarda Mazura bez przesłuchania.
W 2001 koordynował zatrzymanie Zbigniewa Farmusa.
W lutym 2002 również pełniąc tę funkcję koordynował akcję zatrzymania Andrzeja Modrzejewskiego („afera Orlenu”). W latach 2003-2005 płk Bieszyński zajmował stanowisko dyrektora Departamentu Postępowań Karnych ABW (kontynuacja ZŚ UOP), gdzie między innymi zajmował się badaniem jednego z wątków „afery paliwowej”.
W dniu 20 lipca 2005 płk Bieszyński złożył raport „o bezzwłoczne odejście ze służby” jako efekt przeprowadzonej z nim rozmowy przez Szefa ABW. Raport ten został przyjęty i od 21 lipca 2005 roku Bieszyński pozostaje poza służbą.
Był jednym ze świadków obrony w procesie ekstradycyjnym Edwarda Mazura. Zeznał on, iż biznesmen nie jest zamieszany w zabójstwo nadinsp. Papały.
W 2012 r. Sąd Okręgowy w Warszawie skazał płk Bieszyńskiego w sprawie zatrzymania b. prezesa PKN Orlen - Andrzeja Modrzejewskiego, na karę 10 miesięcy pozbawienia wolności w zawieszeniu na 3 lata. W tej samej sprawie wyrok 1 roku pozbawienia wolności w zawieszeniu na 3 lata otrzymał b. szef Urzędu Ochrony Państwa - Zbigniew Siemiątkowski. Sąd, powołując się na konieczność ochrony tajemnicy państwowej, utajnił uzasadnienie wyroku.

</doc>
<doc id="298365" url="https://pl.wikipedia.org/wiki?curid=298365" title="Domicja">
Domicja

Domicja Lepida Starsza ("Domitia Lepida Maior") występująca w źródłach najczęściej jako Domicja ("Domitia", ur. 19 p.n.e. – zm. czerwiec 59 n.e.) – córka Lucjusza Domicjusza Ahenobarba i Antonii Starszej, była przedstawicielką rzymskiego rodu Domicjuszy Ahenobarbów. Spokrewniona z najpotężniejszymi osobami końca republiki i początków cesarstwa – była wnuczką triumwira Marka Antoniusza i Oktawii Młodszej siostry cesarza Augusta, kuzynką cesarzy Kaliguli i Klaudiusza, ciotką cesarzowej Messaliny i cesarza Nerona. Jej siostrą była Domicja Lepida Młodsza ("Domitia Lepida Minor"), a bratem Gnejusz Domicjusz Ahenobarbus, ojciec cesarza Nerona.
Poślubiła Decymusa Hateriusza Agrypę, syna znanego mówcy i senatora Kwintusa Hateriusza. Agrypa został konsulem w 22 n.e., zmarł w 32 n.e. jako ofiara terroru rządów cesarza Tyberiusza. Syn Domicji i Agrypy Kwintus Hateriusz Antoninus został konsulem w 53 n.e., by później w latach 57-58 całkowicie roztrwonić swoje dziedzictwo. Drugim jej mężem był Kwintus Juniusz Blesus. Z tego małżeństwa pochodził Juniusz Blesus, legat w Galii w 69. W 33 n.e. poślubiła bogatego i wpływowego senatora Gajusza Sallustiusza Krispusa Pasjena, adoptowanego wnuka historyka Salustiusza. W 41 n.e. na żądanie cesarza Klaudiusza, Domicja i Krispus rozwiedli się, żeby ten ostatni mógł poślubić odwołaną właśnie z wygnania Agrypinę Młodszą. Krispus w ten sposób został ojczymem Lucjusza Domicjusza, późniejszego cesarza Nerona.
Domicja Lepida była silną, bogatą i wpływową osobistością w okresie panowania cesarzy Kaliguli, Klaudiusza i Nerona, rywalizującą o wpływy z Agrypiną Młodszą. Wymuszony rozwód z Krispusem zaostrzył wzajemna wrogość. W 55 n.e. wyzwoleńcy Domicji, Atymet i Parys, wystąpili z oskarżeniem Agrypiny o przygotowywaniu przewrotu przeciwko Neronowi, nie zdołali jednak tego dowieść. Bratanek Domicji, Neron, otruł ją w czerwcu 59 n.e. Przykutej do łóżka długotrwałym zatwardzeniem lekarze podali zabójczą dawkę środków przeczyszczających. Jeszcze nie całkiem zmarła, gdy jej testament został podarty, a majątek zabrany.

</doc>
<doc id="298367" url="https://pl.wikipedia.org/wiki?curid=298367" title="Liryki lozańskie">
Liryki lozańskie

Liryki lozańskie – grupa wierszy Adama Mickiewicza, napisanych w latach 1839–1840 podczas pobytu poety w Lozannie. Do liryków lozańskich zalicza się wiersze: "Snuć miłość", "Nad wodą wielką i czystą", "Gdy tu mój trup", "Polały się łzy" (nazywany przez Juliana Przybosia "wierszem-płaczem"). Niektórzy wydawcy dołączają do nich również utwory: "Ach, już i w rodzicielskim domu" i "Uciec z duszą na listek". Liryki lozańskie opublikowano dopiero po śmierci autora.
Utwory te różnią się od wcześniejszej twórczości Mickiewicza oraz od ówczesnej liryki romantycznej. Charakteryzuje je większa zwięzłość oraz odejście od opisowości i retoryki. Wiersze cechują się także melodyjnością, opartą na paralelizmach i powtórzeniach. Uważa się, że stanowią one zapowiedź nowego etapu w twórczej biografii Mickiewicza oraz w rozwoju poezji romantycznej. Mickiewicz stwarza sentymentalne skojarzenia. 
Liryki te nie są ze sobą powiązane w przesłaniu ani w nastroju poetyckim. 

</doc>
<doc id="298368" url="https://pl.wikipedia.org/wiki?curid=298368" title="Ballady i romanse">
Ballady i romanse

Ballady i romanse – zbiór ballad Adama Mickiewicza, wydany w 1822 w Wilnie jako część pierwszego tomu "Poezyj". Uważany jest za początek rozwoju gatunku ballady w literaturze polskiej oraz za manifest polskiego romantyzmu. Jednocześnie "Ballady i romanse" pozostają w związku z gatunkami literackimi poprzedniego okresu, zwłaszcza z dumą, dumką i sielanką.
Charakter tomu.
Ballady Mickiewicza są silnie osadzone w realiach historycznych i lokalnych. Miejsce akcji jest ściśle określone (Świteź, Płużyny, Ruta i in.). W tę oswojoną rzeczywistość wkracza świat nadprzyrodzony, w codzienność ingerują siły nadprzyrodzone, a to, co znane, okazuje się niebezpieczne i tajemnicze. Ingerencje świata nadziemskiego mogą mieć charakter etyczny – to, co nadprzyrodzone, ocenia czyny ludzkie i wprowadza ład moralny, wymusza odpowiedzialność za czyny i wymierza karę za popełnione zło (m.in. ballady "Lilije", "Rybka", "Świtezianka").
Taka wizja rzeczywistości, według której w każdym momencie może dojść do przenikania się codzienności ze światem pozazmysłowym, miała charakter polemiczny wobec racjonalnych poglądów oświeceniowych. Szczególnie polemiczny charakter ma ballada "Romantyczność", w której oświeceniowemu racjonalizmowi (reprezentowanemu przez postać starca) przeciwstawiony zostaje postulat wiary w poznanie pozaracjonalne i istnienie zjawisk niemożliwych do objęcia przez rozum.
Występujące w tomie opisy przyrody służą wprowadzeniu nastroju tajemniczości i grozy. Uzyskiwany jest on poprzez takie elementy pejzażu, jak: dzikość, cisza, szum wiatru, światło księżyca, cmentarz, stara cerkiew itp. Czesław Zgorzelski nazwał "Świteź", "Świteziankę" i "Rybkę" utworami „rusałczanymi”, które „opierają «dziwność» romantyczną fabuły na cudowności przeobrażeń wiążących człowieka z przyrodą”.
Utwory "Ballad i romansów" napisane są w różnej tonacji – od poważnych po żartobliwe ("To lubię", "Pani Twardowska").
Przed wierszem "Romantyczność" Mickiewicz zamieścił fragment dramatu Williama Shakespeare’a "Hamlet":
Wpływ.
Chociaż utwory balladowe powstawały w literaturze polskiej już wcześniej, właściwa popularność tego gatunku rozpoczęła się od tomu "Ballady i romanse". Ballady stały się we wczesnym romantyzmie gatunkiem służącym polemice z oświeceniową wizją świata i stały się sztandarowym gatunkiem romantyzmu przedlistopadowego. Jednak pojawienie się licznych naśladowców ballad mickiewiczowskich, opartych na cudowności, doprowadziło z czasem do skonwencjonalizowania się tego typu literatury. Wykorzystane przez poetę elementy przyrody i pejzażu stały się obrazami stereotypowymi, naśladowcy chętnie epatują motywami sentymentalnymi oraz elementami okropności i grozy, a problematykę ballad (m.in. problem winy i kary) sprowadzają niejednokrotnie do prostego dydaktyzmu.
Zawartość tomu.
W zbiorze znajduje się 14 utworów, kolejno:

</doc>
<doc id="298370" url="https://pl.wikipedia.org/wiki?curid=298370" title="Hayden White">
Hayden White

Hayden White (ur. 12 lipca 1928 w Martin, zm. 5 marca 2018) – amerykański historyk historiografii, historyk życia intelektualnego i filozof historii, krytyk kultury, emerytowany profesor historii świadomości na University of California w Santa Cruz oraz profesor literatury porównawczej na Stanford University.
Życiorys.
W 1991 roku został członkiem American Academy of Arts and Sciences. Otrzymał szereg doktoratów "honoris causa" od uczelni z całego świata: University of Michigan (1995), University of West Ontario (2004), Central European University w Budapeszcie (2005), Universitatea din Bucureşti (2010) oraz Uniwersytetu Gdańskiego (2011).
Publikacje.
Jego najbardziej znana książka to "Metahistory. The Historical Imagination In Nineteenth-Century Europe" (1973). White proponuje tam, by na historiografię spojrzeć jak na dzieło literackie. Twierdzi, że myślenie o świecie ma charakter narracyjny. Rzeczywistość to czysty strumień zdarzeń, które sami porządkujemy i wyjaśniamy. Historia jest dostępna tylko poprzez język. Do opowiadania przeszłości historyk wykorzystuje cztery tropy (teoria tropów White’a): metaforę, metonimię, synekdochę i ironię oraz cztery archetypowe wzorce fabularne (za Northropem Frye'em): romans, komedię, tragedię, satyrę. W jego teoriach znaczącą rolę miały opracowania Rolanda Barthes'a, Johna Austina oraz różne nurty marksizmu. 
White zajmował się również wykorzystaniem poetyki modernistycznej i postmodernistycznej oraz figuracji i estetyzacji w literaturze o Holokauście. 
Jego opracowania wywoływały kontrowersje. Wielu krytyków zarzucało mu, że próbuje zatrzeć różnicę między literaturą a historiografią, a więc między reprezentacjami fikcyjnymi a obiektywnymi opisami rzeczywistości. 
Inne jego ważne książki to: "Tropics of Discourse. Essays in Cultural Criticism" (1978), "The Content of the Form. Narrative Discourse and Historical Representations" (1987), "Figural Realism. Studies in the Mimesis Effect" (1999).

</doc>
<doc id="298374" url="https://pl.wikipedia.org/wiki?curid=298374" title="Irving Langmuir">
Irving Langmuir

Irving Langmuir (ur. 31 stycznia 1881 w Nowym Jorku, zm. 16 sierpnia 1957 w Woods Hole, Massachusetts) – amerykański fizykochemik, pionier badań nad wyładowaniami elektrostatycznymi w gazach i zjawiskami powierzchniowymi. Laureat Nagrody Nobla w dziedzinie chemii w 1932 roku za osiągnięcia w chemii powierzchni.
Życiorys.
Urodził się w Brooklynie. Do 1903 studiował metalurgię na Columbia University, a następnie uzyskał doktorat z chemii fizycznej na Uniwersytecie w Getyndze pod kierunkiem noblisty, Waltera Nernsta. Po powrocie do USA pracował jako nauczyciel chemii w Stevens Institute of Technology w Hoboken. Praca ta nie satysfakcjonowała go, więc zatrudnił się w nowo powstałym General Electric Research Laboratory w Schenectady. Tam pracował nad przepływem prądu przez zjonizowane gazy, konstruując nowe przyrządy do badań.
Dokonania naukowe.
Jako pierwszy na świecie, prowadził systematyczne badania monowarstw adsorpcyjnych na powierzchni cieczy, które od jego nazwiska nazywa się warstwami Langmuira. Warstwy te stanowią do dziś podstawowe narzędzie do badania rozmaitych własności fizykochemicznych „pojedynczych” cząsteczek. Langmuir opracował także metodę przenoszenia takich monowarstw na podłoże stałe. Technika ta została później rozwinięta przez jego współpracowniczkę, Katharine Burr Blodgett, która opracowała metodę tworzenia wielowarstw molekularnych, nazywanych warstwami Langmuira-Blodgett. W ramach badań nad monowarstwami zaproponował koncepcję podstawowej izotermy adsorpcji nazwaną później izotermą Langmuira (1916).
Oprócz tego od jego nazwiska pochodzi palnik Langmuira, który jest wysokowydajną, prostą konstrukcją palnika wodorowego stosowanego do dzisiaj powszechnie w laboratoriach do obróbki szkła oraz sonda Langmuira do badań plazmy. Innym jego wynalazkiem jest pompa dyfuzyjna, za pomocą której można uzyskiwać w laboratoriach tzw. wysoką próżnię (rzędu 10−5 Tr), będąca nadal w powszechnym użyciu jako element współczesnych linii próżniowych. Udoskonalił też konstrukcję żarówki przez wprowadzenie do niej obojętnego gazu.
W 1946 Langmuir pracował nad sztucznym wywoływaniem deszczu wraz z meteorologiem Bernardem Vonnegutem, bratem pisarza, Kurta. Stał się pierwowzorem postaci Dr. Felixa Hoenikkera z powieści Kocia kołyska. Jest również autorem koncepcji substancji lód-9, grającej w tej powieści ważną rolę.

</doc>
<doc id="298379" url="https://pl.wikipedia.org/wiki?curid=298379" title="Carl Seyfert">
Carl Seyfert

Carl Keenan Seyfert (ur. 11 lutego 1911 w Cleveland, Ohio, zm. 13 czerwca 1960 w Nashville) – amerykański astronom.
Życiorys.
Był synem aptekarza z Cleveland w stanie Ohio. Studiował na Harvardzie, a następnie pracował w Obserwatorium McDonald w Teksasie (lata 1936-1940) i Mount Wilson w Kalifornii (1940-1942). To tam pierwszy zidentyfikował klasę galaktyk o niezwykle jasnych jądrach, które później zostały nazwane jego nazwiskiem (galaktyki Seyferta). W szczególności w niezwykle znaczącej pracy opublikowanej w 1943 analizował szczegółowo następujące obiekty: NGC 1068, NGC 1275, NGC 3516, NGC 4051, NGC 4151 oraz NGC 7469. Od 1946 pracował w Vanderbilt University w Nashville. W 1951 roku odkrył grupę galaktyk nazwaną Sekstetem Seyferta. Został dyrektorem wybudowanego w 1953 Arthur J. Dyer Observatory, do którego powstania się przyczynił. Funkcję tę pełnił aż do śmierci. Zginął w wypadku samochodowym w 1960.
Był członkiem kilku stowarzyszeń naukowych, m.in. American Astronomical Society i brytyjskiego Royal Astronomical Society.
Na jego cześć nazwano krater na Księżycu.

</doc>
<doc id="298387" url="https://pl.wikipedia.org/wiki?curid=298387" title="Dante DeCaro">
Dante DeCaro

Dante DeCaro (ur. 26 stycznia 1981) – kanadyjski muzyk rockowy, członek zespołu Wolf Parade. 
W latach 2001-2005 był członkiem zespołu Hot Hot Heat. Opuścił ten zespół po wydaniu ich drugiego albumu z powodu różnic artystycznych i przybierania komercyjnego charakteru zespołu.
Przez jakiś czas grał akustyczne koncerty z Arlenem Thompsonem (perkusistą Wolf Parade). DeCaro dołączył do tego zespołu latem 2005. 
Dyskografia.
Hot Hot Heat
Wolf Parade
Johnny and the Moon

</doc>
<doc id="298388" url="https://pl.wikipedia.org/wiki?curid=298388" title="Park Krajobrazowy Puszcza Zielonka">
Park Krajobrazowy Puszcza Zielonka

Park Krajobrazowy Puszcza Zielonka – park krajobrazowy w województwie wielkopolskim, położony na północny wschód od Poznania, między Murowaną Gośliną, Skokami, Kiszkowem i Pobiedziskami, na terenie gmin Czerwonak, Kiszkowo, Murowana Goślina, Pobiedziska i Skoki.
Park został utworzony w 1993, w celu zachowania i ochrony największego i najbardziej zbliżonego do naturalnego kompleksu leśnego, o dużych wartościach przyrodniczych i naukowo-dydaktycznych.
Po korektach granic powierzchnia parku wynosi 12 202,0 ha, z czego około 80% to tereny leśne. Przez teren parku przepływają rzeki: Warta, Trojanka (Goślinka), Struga Wierzenicka i Potok Dzwonowski oraz znajdują się jeziora: Czarne, Pławno, Kościołek, Leśne, Bolechowskie, Kamińskie i Miejskie. Wokół parku utworzono otulinę o powierzchni 9538,55 ha.
Rezerwaty.
W obrębie Parku utworzone są rezerwaty przyrody:
Poza obszarem Parku Krajobrazowego i jego otuliny leży rezerwat Śnieżycowy Jar (nazwa pochodzi od występującej tam rośliny śnieżycy wiosennej).
Fauna.
Na terenie parku bytują: jelenie, sarny, daniele, dziki, zające, wiewiórki, żmije, zaskrońce, lisy, dzikie króliki, borsuki, kuny, wydry, bobry, łosie, wilki, kruki, żurawie, bociany czarne, bieliki, orliki, rybołowy, raki, pijawki lekarskie.
Flora.
Roślinność parku stanowią m.in.: sosna, buk, klon, jawor, jarząb brekinia, dąb, grab, żubrówka leśna, sasanka dzwonkowata, oman wierzbolistny i oman kosmaty, pełnik europejski, lilia złotogłów, kokorycz pusta, fiołek przedziwny, orlik pospolity, brzoza, olcha, świerk, jesion, lipa, modrzew, żywiec dziewięciolistny, marzanka wonna, kokoryczka wielokwiatowa, kłoć wiechowata, widłak torfowy, mszar i mokradłacz, rosiczka okrągłolistna, żurawina błotna, jaskier wielki, rdestnica błyszcząca.

</doc>
<doc id="298390" url="https://pl.wikipedia.org/wiki?curid=298390" title="Bodziszek cuchnący">
Bodziszek cuchnący

Bodziszek cuchnący ("Geranium robertianum" L.) – gatunek rośliny z rodziny bodziszkowatych. Występuje w Europie, Azji i północnej Afryce. Jest pospolity na całym terenie Polski.
Biologia i ekologia.
Roślina jednoroczna lub dwuletnia, hemikryptofit. Występuje w zbiorowiskach leśnych od niżu po piętro subalpejskie, ale w niektórych częściach środkowej Europy sięga tylko po pogórze. Preferuje gleby bogate w azot, dlatego często spotykany na podłożu próchnicznym. Rośnie w lasach jesionowych, olchowych i wiązowych, także w zaroślach i na obrzeżach lasów. Pojawia się jako roślina ruderalna (torowiska kolejowe). W klasyfikacji zbiorowisk roślinnych gatunek charakterystyczny dla związku (All.) "Alliarion", Ass. "Epilobio-Geranietum robertiani.". Kwitnie od maja do września.
Nazewnictwo.
Bodziszek cuchnący to roślina o nieprzyjemnym zapachu, stąd też pochodzi jej polska nazwa. Inna nazwa potoczna tego gatunku to pychawiec.
Zastosowanie.
Dawniej stosowany w lecznictwie ludowym. Ziele rozgniatano i przykładano do ran i wrzodów. Odwar z ziela i korzeni służył do leczenia biegunki, czerwonki, hamowania krwotoków z nosa. Ziele najlepiej zbierać w okresie kwitnienia. W medycynie ludowej uważany jest za lek na bielactwo (przy długotrwałym stosowaniu).

</doc>
<doc id="298391" url="https://pl.wikipedia.org/wiki?curid=298391" title="Bitwa pod St. Jakob an der Sihl">
Bitwa pod St. Jakob an der Sihl

Bitwa pod St. Jakob an der Sihl – bitwa, która miała miejsce 22 lipca 1443 r. w trakcie szwajcarskiej wojny domowej 1436-1450.
W bitwie wzięły udział armie sprzymierzonych ośmiu miast szwajcarskich, które starły się z wojskami z Zurychu. Z tego powodu wojna 1436-1450 nazywana jest często w źródłach niemieckich wojną starego Zurychu. Wojnę domową starali się wykorzystać Austriacy, którym konflikt zwaśnionych miast szwajcarskich był na rękę w próbie zdobycia nowych terenów. Dlatego też król niemiecki Fryderyk III zdecydował się na zawarcie sojuszu z Zurichem, do którego wysłał nawet swoich rycerzy.
Wojska sprzymierzonych miast wkroczyły na ziemie kantonu zuryskiego, zmuszając obrońców do ukrycia się za murami miasta. Po spustoszeniu okolicy Szwajcarzy powrócili do domów na czas żniw, dodatkowo zbrojąc się na dalszą wojnę. Po żniwach Szwajcarzy zdecydowali się na zaatakowanie samego miasta. Dnia 22 lipca 1443 r. wojska z Zurychu dowodzone przez burmistrza miasta Rudolfa Stussi zdecydowały się na wypad z miasta. Źle zorganizowane oddziały zaatakowały most na rzece Sihl w pobliżu miejscowości St. Jakob. Kontratak Szwajcarów okazał się jednak bardzo skuteczny, zmuszając wojska Zurychu do odwrotu ku miastu. Jednym z ostatnich przekraczających most był burmistrz Zurychu, który swą opieszałość przypłacił życiem. W ślad za uciekającymi do miasta wdarła się już nawet niewielka grupa wojsk sprzymierzonych. Rozpoczęła się walka na ulicach miasta. Miasto przed klęską uratowała jedna z mieszczanek, która w decydującym momencie nakazała strażnikom spuścić kratę w bramie miejskiej. Zurych był uratowany.
Po bitwie obie strony starały się zawrzeć porozumienie pokojowe, jednak bez rezultatu. W Zurychu zwyciężyła ostatecznie partia wojenna, a zwolennicy rokowań ze Szwajcarami zostali straceni.

</doc>
<doc id="298398" url="https://pl.wikipedia.org/wiki?curid=298398" title="John Paul Stevens">
John Paul Stevens

John Paul Stevens (ur. 20 kwietnia 1920 w Chicago, zm. 16 lipca 2019 w Fort Lauderdale) – amerykański prawnik, w latach 1975–2010 sędzia Sądu Najwyższego Stanów Zjednoczonych ("Associate Justice of the United States"). Pod koniec swego urzędowania Stevens był najstarszym wiekiem i stażem sędzią, a także trzecim, po swoim poprzedniku Williamie O. Douglasie i Hugo Blacku, najdłużej zasiadającym w składzie SN członkiem tej instytucji w historii.
Wczesne lata i edukacja.
John Paul Stevens przyszedł na świat w Chicago, stan Illinois, w zamożnej rodzinie, która majątku dorobiła się m.in. na hotelarstwie. Jego rodzicami byli: Ernest James Stevens (prawnik z wykształcenia) i Elizabeth Maude Street Stevens (nauczycielka języka angielskiego w liceum). Miał trzech starszych braci, z których dwóch było prawnikami.
Wyższą edukację Stevens rozpoczął w University of Chicago Laboratory School, gdzie studiował filologię angielską i w 1941 uzyskał tytuł licencjata (Bachelor of Arts). Początkowo zamierzał kontynuować studia magisterskie na tym samym kierunku, jednak szybko zarzucił ten pomysł i w przeddzień japońskiego ataku na Pearl Harbor wstąpił do Marynarki Wojennej Stanów Zjednoczonych (United States Navy). W latach 1942–1945 służył jako oficer wywiadu w rejonie Pacyfiku. Wsławił się jako członek zespołu kryptologów, których praca doprowadziła do zestrzelenia samolotu japońskiego admirała Isoroku Yamamoto w 1943; otrzymał za to później Brązową Gwiazdę (Bronze Star).
Po zakończeniu wojny Stevens wrócił do Illinois, zamierzając na nowo podjąć studiowanie filologii angielskiej. Brat Richard, który sam był prawnikiem, zdołał go jednak przekonać do nauki na wydziale prawa. W 1945 r., korzystając z przywilejów wprowadzonych na mocy ustawy o weteranach wojennych (G.I. bill), Stevens rozpoczął studia na Northwestern University School of Law. Dał się poznać jako wybitny student, osiągając najlepsze wyniki w historii uczelni, a także będąc redaktorem naczelnym uczelnianego przeglądu prawniczego (law review). W 1947 r. zakończył wyższą edukację z wyróżnieniem (magna cum laude) i uzyskał tytuł Juris Doctor (J.D.).
Rodzina.
W lipcu 22-letni Stevens ożenił się po raz pierwszy. Jego wybranką była Elizabeth Jane Sheeren, z którą ma czwórkę dzieci: syna Johna Josepha (zmarł) oraz córki Kathryn Stevens Jedlicką, Elizabeth Jane i Susan Robertę. John Paul i Elizabeth Stevensowie rozwiedli się w 1979. Niedługo potem, bo jeszcze w czerwcu tego samego roku, Stevens ożenił się z Maryan Mulholland Simon, która ma piątkę własnych dzieci.
Kariera przed Sądem Najwyższym.
Dzięki swoim świetnym wynikom na uczelni, Stevens został zatrudniony w roli asystenta (law clerk) sędziego Wileya Rutledge’a z Sądu Najwyższego Stanów Zjednoczonych. Asystentura (clerkship) miała miejsce w czasie sesji Sądu, rozpoczętej w październiku 1947 (1947–1948). Doświadczenie to wywarło głęboki wpływ na Stevensa, co unaoczniają pisane przez niego później uzasadnienia, w których wykazuje – przejętą od sędziego Rutledge’a – dużą dbałość jeśli chodzi o analizę i interpretację stanu faktycznego każdej rozpatrywanej sprawy.
Po zakończeniu współpracy z sędzią Rutledge’em, trwającej zwyczajowo przez jedną sesję Sądu Najwyższego, Stevens powrócił do Chicago, gdzie podjął pracę w kancelarii Poppenhusen, Johnston, Thompson &amp; Raymond. Zajmował się prawem antymonopolowym. W 1949 został przyjęty do palestry.
W 1951 przeniósł się do Waszyngtonu, aby podjąć pracę w charakterze radcy prawnego jednej z podkomisji Izby Reprezentantów, zajmującej się analizą monopoli. W owym czasie uczestniczył w wielu dochodzeniach, które odbiły się szerokim echem w opinii publicznej, dotyczących szeregu przedsiębiorstw, w tym amerykańskiej ligi baseballa (Major League Baseball).
W 1952 Stevens powrócił do Chicago, gdzie – wraz z dwoma innymi młodymi prawnikami – założył kancelarię prawną Rothschild, Stevens, Barry &amp; Myers. Kancelaria szybko zaczęła odnosić sukcesy, zaś Stevens skupiał się na prowadzeniu spraw antymonopolowych. Jego ekspercka wiedza była doceniana w kręgach akademickich, co zaowocowało propozycją prowadzenia zajęć na temat konkurencji i monopolu na Wydziałach Prawa Uniwersytetu Chicagowskiego (University of Chicago Law School) oraz Northwestern University. W latach 1953–1955 Stevens był również członkiem krajowej komisji ds. prawa antymonopolowego, powołanej przez prokuratora generalnego USA. W tym samym czasie, w trakcie wielu procesów, w których brał udział, dał się poznać jako wyśmienity adwokat. Koledzy po fachu byli pod wrażeniem jego fantastycznej pamięci i umiejętności analitycznych, a także publikacji w zakresie prawa antymonopolowego, które wyszły spod pióra Stevensa.
W 1969 Stevens został radcą prawnym tzw. Komisji Greenberga, którą powołano do zbadania zarzutów korupcji przeciwko sędziom Sądu Najwyższego Stanu Illinois. Dzięki nieustępliwości, jaką Stevens wykazywał wówczas w dążeniu do wyjaśnienia sprawy, skorumpowani sędziowie zostali zmuszeniu do rezygnacji z piastowanych stanowisk.
Rola, jaką Stevens odegrał w pracach Komisji Greenberga, uczyniła z niego osobę znaną i szanowaną. W konsekwencji zdobytej reputacji, w dniu 20 listopada 1970 prezydent Richard Nixon nominował Stevensa na stanowisko sędziego Federalnego Sądu Apelacyjnego dla Siódmego Okręgu, obejmującego takie stany jak Illinois, Indiana i Wisconsin. Podczas swojej pracy w sądzie apelacyjnym Stevens utrzymał opinię wybitnego prawniczego umysłu.
Sąd Najwyższy Stanów Zjednoczonych.
Rzadko spotykana zgodna nominacja.
Kolejny, ostatni już, szczebel w swojej karierze Stevens pokonał, kiedy wieloletni sędzia Douglas ogłosił zamiar przejścia na emeryturę. W Białym Domu urzędował wówczas Gerald Ford, który na wakujące miejsce mianował właśnie sędziego Stevensa. Stevens został stosunkowo szybko zatwierdzony przez Senat 99 głosami bez ani jednego głosu sprzeciwu. Głosowali za nim zarówno wpływowi republikańscy konserwatyści, jak Strom Thurmond czy Roman L. Hruska, jak i liberalni demokraci, jak Ted Kennedy i Hubert Humphrey. Stevens został zaprzysiężony w grudniu 1975.
Ewolucja światopoglądowa i obecna sędziowska filozofia.
Orzekając w sądzie apelacyjnym Stevens uważany był za umiarkowanego konserwatystę. Na początku swojej kadencji w Sądzie Najwyższym zajmował umiarkowane stanowiska. W tamtym okresie zagłosował za przywróceniem kary śmierci w sprawie "Gregg v. Georgia" oraz opowiedział się przeciwko braniu pod uwagę rasy przy rekrutacji do szkół wyższych w sprawie Regents of the University of California v. Bakke. Po objęciu przez Williama H. Rehnquista funkcji prezesa Sądu Najwyższego oraz dołączeniu Antonina Scalii do składu sędziowskiego, kiedy to Sąd Najwyższy skręcił wyraźnie w stronę konserwatywną, Stevens zaczął przesuwać się w kierunku swoich bardziej liberalnych kolegów w takich dziedzinach jak prawo do aborcji (Planned Parenthood v. Casey, Stenberg v. Carhart), prawa gejów (Romer v. Evans, Lawrence v. Texas), prawa stanów (United States v. Lopez, Gonzales v. Raich), kara śmierci (Atkins v. Virginia), rozdział kościoła od państwa (Van Orden v. Perry) czy też kontrola dostępu do broni (District of Columbia v. Heller). W 2000 r. Stevens należał do mniejszości (obok Davida Soutera, Ruth Bader Ginsburg i Stephena Breyera), która stanowczo wystąpiła przeciwko orzeczeniu Sądu Najwyższego uznającego niekonstytucyjność ponownego przeliczenia głosów oddanych na Florydzie w wyborach prezydenckich, czym usankcjonowano zwycięstwo George’a W. Busha.
Nie da się jednoznacznie zdefiniować poglądów prawnych sędziego Stevensa, który przez lata wykazywał charakterystyczną dla siebie niezależność i umykał stereotypowym podziałom na konserwatystów i liberałów, co znajdywało odzwierciedlenie w stosunkowo dużej liczbie zgłaszanych przez niego zdań równoległych ("concurring opinions"). Co do zasady, przykładał dużą wagę do wnikliwej analizy stanu faktycznego sprawy, wykazywał też szacunek do ocen i opinii innych organów, w tym Kongresu (należał do zwolenników korzystania z tzw. historii ustawodawczej, tj. materiałów wytwarzanych w toku prac legislacyjnych, takich jak raporty komisji, opinie prawne, stenogramy z odbytych posiedzeń i debat). Stevens, w odróżnieniu od innych sędziów, zazwyczaj sam pisał wstępne projekty uzasadnień, nie delegował również swoich asystentów do pracy w zespole, którego zadaniem było opiniowanie wniosków do Sądu Najwyższego (cert pool).
Przejście w stan spoczynku.
9 kwietnia 2010, na niespełna dwa tygodnie przed swoimi 90. urodzinami, sędzia Stevens ogłosił zamiar przejścia w stan spoczynku. 10 maja 2010 prezydent Barack Obama ogłosił swoją kandydatkę na jego następczynię, którą została Elena Kagan. Stevens zakończył urzędowanie 29 czerwca, gdy dobiegła końca sesja sądu i rozpoczęła się tradycyjna, trzymiesięczna przerwa w jego pracach.

</doc>
<doc id="298406" url="https://pl.wikipedia.org/wiki?curid=298406" title="Debugowanie">
Debugowanie

Debugowanie (z ) – proces systematycznego redukowania liczby błędów w oprogramowaniu bądź systemie mikroprocesorowym, który zazwyczaj polega na kontrolowanym wykonaniu programu pod nadzorem debuggera.
Etymologia.
Popularyzację słowa "bug" (z ang. robak, insekt), rozumianego jako błąd, przypisuje się zazwyczaj admirał Grace Hopper. Podczas prac nad komputerem Mark II na Uniwersytecie Harvarda jej współpracownicy znaleźli ćmę, która zaplątała się w przekaźnik, utrudniając działanie urządzenia. Admirał Hopper nazwała usunięcie martwego owada debugowaniem, czyli odrobaczeniem. Pojęciem tym posłużył się jednak już w roku 1878 Thomas Edison, który w jednym ze swoich listów określił słowem "bugs" usterki techniczne.
Proces debugowania.
Chociaż każdy błąd wymaga indywidualnego podejścia, debugowanie można zazwyczaj podzielić na kilka etapów:
Reprodukcja błędu.
Odkrycia błędu może dokonać zarówno programista podczas rutynowych testów tworzonej funkcjonalności jak również tester bądź użytkownik. Po zgłoszeniu, błąd powinien zostać odtworzony na maszynie programisty, aby można było potwierdzić istnienie usterki. Zdarza się bowiem, że użytkownicy zgłaszają błędy dotyczące zamierzonego działania programu bądź podają informacje niewystarczające do zaobserwowania defektu, jak np. niekompletny scenariusz interakcji, niedokładne dane wejściowe lub niepełne środowisko wykonania. Niemożność odtworzenia problemu znacznie utrudnia programiście dotarcie do jego przyczyny. Odnalezienie źródła błędu może w takiej sytuacji wymagać nadzorowania wykonania zdalnego procesu bądź analizy informacji pośrednich (np. zrzutu pamięci lub śladu wykonania). Brak możliwości reprodukcji problemu utrudnia również weryfikację powodzenia naprawy oraz testowanie nawrotów błędu w kolejnych wersjach programu.
Wyizolowanie źródła błędu.
Kolejnym etapem debugowania jest eliminacja wszystkich tych czynników, które nie przyczyniają się bezpośrednio do powstania błędu. Dotyczy to zarówno zbędnych kroków scenariusza interakcji, jak i ilości danych wejściowych, których nadmiar może utrudnić dotarcie do źródła problemu. Eliminacja niepotrzebnych czynników ułatwia śledzenie duplikatów i jest tak bardzo istotna dla postępu pracy w dojrzałych systemach, że niektóre zespoły nakłaniają testerów do upraszczania już znalezionych błędów zamiast zgłaszania nowych.
W przypadku istnienia metody samoczynnego wykonania programu i określenia wyniku jego uruchomienia, krok ten można w dużej mierze zautomatyzować. Dokonuje się tego przy pomocy wyszukiwania binarnego, ograniczając ilość danych tak długo, aż odjęcie żadnego z najmniejszych elementów wejścia nie spowoduje błędu wykonania.
Identyfikacja przyczyny awarii.
Odnalezienie przyczyny awarii odbywa się zazwyczaj poprzez obserwację stanu programu podczas jego kontrolowanego uruchomienia. Do śledzenia wykorzystuje się zwykle specjalnie przygotowaną wersję programu. W przeciwieństwie do wersji udostępnianej klientom, debugowany program nie jest zaciemniony, sprawdza asercje oraz loguje najważniejsze zdarzenia i działania. Wykonanie programu można nadzorować przy pomocy debuggera, który umożliwia wstrzymywanie wykonania procesu oraz obserwację i modyfikację jego stanu. Ponadto, środowisko uruchomienia można wzbogacić o biblioteki, które dokonują ściślejszej kontroli dostępu do pamięci oraz śledzą jej alokację, aby wychwycić problemy, zanim pociągną za sobą kolejne.
Usunięcie defektu.
Ustalenie źródła błędu nie musi kończyć się usunięciem jego objawów lub przyczyn. Na przykład, komisja kontroli technicznej (ang. "Technical Review Committee") firmy Sun Microsystems przyznała, że brak metody clone() w interfejsie Cloneable jest niedopatrzeniem, ale zdecydowała nie zmieniać wadliwego typu, aby uniknąć problemów z kompilacją istniejących programów (pomimo ich niepoprawności).
W systemach, nad którymi pracują duże zespoły, niezwykle istotne jest, aby zdawać sobie sprawę ze wszystkich konsekwencji, jakie wprowadzona zmiana może mieć dla pozostałych części systemu. Badania nad rozwojem oprogramowania dla central telefonicznych 5ESS, prowadzone przez naukowców z Bell Labs, wykazały, że poprawianie usterek znacznie częściej niż inne rodzaje aktywności wprowadza nowe błędy.
Ponieważ wadliwy fragment systemu może na skutek duplikacji występować w innych miejscach kodu źródłowego, należy również upewnić się, że korekta została zaaplikowana do wszystkich jego kopii.
Weryfikacja powodzenia naprawy.
Proces debugowania kończy się sprawdzeniem, czy oryginalny scenariusz interakcji nie powoduje błędnego zachowania systemu. Ponadto, wymagane może być dokładniejsze zbadanie systemu w celu upewnienia się, czy naprawa nie wprowadziła innych, niechcianych efektów ubocznych. Następnie wykonuje się ewentualne testy regresji celem wykluczenia możliwości przywrócenia starszych błędów.
Uruchomienie pełnego zestawu testów dużego systemu może zabrać wiele czasu. W przypadku błędów związanych z bezpieczeństwem niektóre firmy decydują się na udostępnienie nie w pełni przetestowanej nowej wersji swojego systemu, aby jak najszybciej zapobiec ewentualnym skutkom wykorzystania danej luki przez osoby niepowołane.
Narzędzia.
Centralnym punktem procesu debugowania programu jest obserwacja jego wykonania w celu lokalizacji źródła usterki. Zadanie to ułatwiają narzędzia do dynamicznej analizy programu.
Debugger.
Debugger umożliwia:
Inne.
Narzędzia śledzące alokację pamięci (np. "Valgrind") ułatwiają odnajdywanie fragmentów programu odwołujących się do zwolnionych i niezaalokowanych obszarów pamięci jak również umożliwiają lokalizowanie wycieków pamięci.

</doc>
<doc id="298414" url="https://pl.wikipedia.org/wiki?curid=298414" title="Battlenet">
Battlenet



</doc>
<doc id="298420" url="https://pl.wikipedia.org/wiki?curid=298420" title="Carl Keenan Seyfert">
Carl Keenan Seyfert



</doc>
<doc id="298422" url="https://pl.wikipedia.org/wiki?curid=298422" title="VASIMR">
VASIMR

Silnik plazmowy o zmiennym impulsie właściwym, VASIMR (ang. "VAriable Specific Impulse Magnetoplasma Rocket") – jonowy napęd statku kosmicznego, który wykorzystuje energię mikrofal i pole magnetyczne do podgrzania, przyspieszania i ukierunkowania czynnika roboczego a tym samym wytworzenia siły ciągu. W porównaniu do silnika jonowego elektrostatycznego ma zapewnić znacznie większą i regulowaną siłę ciągu. Obecnie trwają prace nad skonstruowaniem silnika, który będzie mógł zostać zastosowany praktycznie.
Metoda podgrzewania plazmy stosowana w napędzie VASIMR była pierwotnie rozwijana w rezultacie badań nad reakcją termojądrową np. w tokamaku.
Prace nad napędem rozpoczęto w roku 1979 w Charles Stark Draper Laboratory pod kierownictwem dr Franklina Chang-Díaza. Kontynuowano je następnie w Plasma Fusion Center należącym do Massuchusetts Institute of Technology. Obecnie prace nad napędem trwają w założonym w grudniu 1993 Advanced Space Propulsion Laboratory (Ośrodek Kosmiczny im. Johnsona).
Konstrukcje VASIMR powinny być zdolne do wytwarzania impulsów właściwych w zakresie 10 000-300 000 m/s (1 000-30 000 sekund) – dolna granica zakresu odpowiada niektórym silnikom jonowym.
Jeśli uda się uzyskać urządzenie wytwarzające stosunkowo duży ciąg, to napęd VASIMR będzie wymagać sporo ciężkiego sprzętu, by nadać plazmie dużą prędkość, dlatego VASIMR będzie nieprzydatny do zastosowań takich jak np. start z powierzchni planety, ale może być wykorzystany do długotrwałych lotów. By stosowanie urządzenia było opłacalne musi wytwarzać większy impuls właściwy w odniesieniu do masy całego układu niż stosowane silniki z napędem chemicznym (spalanie). Jest to możliwe do uzyskania poprzez stosowanie źródła energii o dużej wydajności z jednostki masy, a jedynymi w zakresie praktycznych zastosowań są reakcje jądrowe. 
Budowa silnika VASIMR.
Główną częścią zespołu napędowego jest silnik plazmowy z regulowaną siłą ciągu (do wytwarzania plazmy wykorzystywana jest energia mikrofal), w skład którego wchodzą następujące podzespoły:
W komorze grzewczej i dyszy magnetycznej istnieje silne pole magnetyczne wytwarzane przez otaczające je nadprzewodzące elektromagnesy.
Oprócz silnika w zespole napędowym znajdują się również:
Działanie silnika VASIMR.
Wodór ze zbiorników jest przepompowywany poprzez układ doprowadzania paliwa, przejmuje część ciepła od elektromagnesów i silnika - przechodzi w stan gazowy. Po rozdzieleniu frakcji ciekłej i gazowej paliwo trafia do wytwornicy plazmy i zostaje podgrzane przez mikrofale do stanu plazmy niskotemperaturowej (czyli tzw. plazmy „zimnej” o temperaturze rzędu setek tysięcy kelwinów). Jony wodoru poruszają się po linii śrubowej wzdłuż linii pola magnetycznego (wytworzonego przez elektromagnesy) w komorze silnika. Linie pola magnetycznego przebiegają równolegle wzdłuż silnika - tworząc "kanał" zapobiegający rozbieganiu się jonów na boki a tym samym zderzeniom jonów ze ścianami komory silnika, które doprowadziłyby do silnego nagrzania i stopienia silnika. Stamtąd „zimna” plazma wchodzi do komory grzewczej. Mikrofale z drugiej anteny podgrzewają ją do stanu plazmy wysokotemperaturowej (tzw. plazmy „gorącej” o temperaturach rzędu dziesiątek milionów K) i powiększają jej energię kinetyczną, a zarazem jej szybkość przepływu. Przelatując kanałem z pól magnetycznych dochodzą do przewężenia dyszy magnetycznej silnika. Tam pole magnetyczne słabnie, jony przekraczają prędkość Alfvena i nie poruszają się już wzdłuż linii pola magnetycznego, opuszczają dyszę dostarczając siły ciągu napędzającej statek kosmiczny. Zewnętrzne elektrody (dopalacz plazmowy) emitują elektrony, zapobiegając naelektryzowaniu się ujemnie silnika. 
Napęd VASIMR może pracować w dwóch trybach:

</doc>
<doc id="298427" url="https://pl.wikipedia.org/wiki?curid=298427" title="Boguszowice Stare">
Boguszowice Stare

 Boguszowice Stare () – dzielnica Rybnika położona w południowej części miasta, w latach 1945–1954 siedziba gminy Boguszowice, 1954–1975 część miasta Boguszowice.
Historia.
Nazwa miejscowości wywodzi się od jej domniemanego założyciela Bogusza. Boguszowice zostały założone już w XIII wieku na prawie polskim. Jednak dokumenty z XVII wieku mówią o wsi na prawie niemieckim. Wieś była siedzibą parafii należącej do archiprezbiteriatu żorskiego. Na początku XIV wieku stał tu kościół.
W 1345 roku mieszkańcy miejscowości byli świadkami walk Kazimierza Wielkiego z Janem Luksemburskim. W XV wieku w okolicy działali husyci, natomiast w czasie wojny trzydziestoletniej wojska Mansfelda. Od XVI wieku Boguszowice są częścią państwa rybnickiego. Połowa miejscowości (z folwarkiem) stanowiła do 1725 roku własność klasztoru cysterskiego z Rud. W latach 1725–1788 Boguszowice należały do hrabiów węgierskich, a od 1788 roku były własnością króla pruskiego. Od 1818 roku stały się częścią nowego powiatu rybnickiego.
Wieś, ze względu na słabe gleby, była mała i biedna. Pod koniec XVI wieku liczyła 14 chłopów, na początku wieku XVII – 20, a w roku 1791 – 26 gospodarstw chłopskich. W początkach istnienia wsi był w niej sołtys, o czym świadczy nazwa części dzielnicy: Sołtystwo. Jednak w dokumentach z początków XVII wieku sołtys już nie występuje. Istniały w niej także młyn i karczma. Chłopi byli zobowiązani do różnych świadczeń na rzecz pana, głównie pańszczyzny, z której wykupili się w latach 1822–1834. Mieli także obowiązki wobec proboszcza (dziesięcina, meszne i ofertoria), z których się również wykupili w roku 1871. W latach 1847–1848 wielu biedniejszych mieszkańców osady zmarło na tyfus głodowy, z nimi proboszcz Markefka. Wpływ na życie mieszkańców miał folwark, który do roku 1788 był w posiadaniu Wengerskich, potem do roku 1834 był w rękach fiskusa państwowego, a od tej daty w rękach prywatnych właścicieli. W roku 1888 stał się własnością księcia von Donnersmarcka, który w roku 1916 uruchomił w lesie Judasza kopalnię (na przestrzeni lat różnie się nazywała:Feldmarschall Blücherschächte, Szyby Blüchera, Szyby Jankowice i Kopalnia Jankowice), a zabudowania folwarczne przeznaczył na mieszkania dla robotników.
Rozwój Boguszowic od początku XX wieku.
Boguszowice swój wzrost zawdzięczają rozwojowi przemysłu hutniczego i górniczego. W 1906 roku liczyły 1028 mieszkańców, w 1930 – 2502, w 1937 – 2750, w 1945 – 2404, w 1975 wraz z Kłokocinem i Gotartowicami ponad 19 tys. Pod względem administracyjnym Boguszowice były gminą wiejską, przy czym folwark stanowił do roku 1924 odrębny obszar dworski. Od 1 stycznia 1946 do roku 1950 Boguszowice były siedzibą gminy zbiorczej. W roku 1954 nadano im status Osiedla. W roku 1962 Boguszowice otrzymały prawa miejskie. W roku 1975 zostały włączone do miasta Rybnika, stając się jego dzielnicą.
Historia boguszowickich kościołów i parafii.
W Boguszowicach, pod koniec XIII w. stał drewniany kościół. Z dokumentów wizytacyjnych wynika, że była to budowla ozdobna, miała dzwonnicę z dwoma dzwonami i była otoczona gankiem. Kościół był poświęcony św. Wawrzyńcowi i św. Marcinowi. W 1688 roku określano jego stan jako starego budynku ze zmurszałymi fundamentami. W 1717 roku został on zastąpiony nową drewnianą budowlą. W roku 1935 za staraniem ówczesnego proboszcza, ks. Karola Długaja wybudowano nową neobarokową świątynię pw. Najświętszego Serca Pana Jezusa. Stary kościół przeniesiono w 1975 roku do Ligockiej Kuźni.
Inne wspólnoty religijne.
Na terenie dzielnicy znajduje się Sala Królestwa Świadków Jehowy.
Edukacja.
W Boguszowicach istniała także szkoła po raz pierwszy ukazana źródłowo w roku 1652. Nauczyciele byli równocześnie organistami. Nauka była prowadzona w języku polskim, a od roku 1872 w języku niemieckim. Początkowo nauka odbywała się w organistówce. W roku 1914 oddano do użytku nowy budynek szkolny (dzisiejsze przedszkole), a w roku 1937 otwarto nowoczesną wtedy szkołę. Po II wojnie światowej wybudowano jeszcze dwie szkoły podstawowe (dzisiaj SP nr 18 i Gimnazjum nr 5) oraz trzy przedszkola. By przygotować kadry dla rozwijającej się kopalni, zorganizowano w roku 1945 szkołę dokształcającą, przekształconą później w zasadniczą szkołę górniczą, dla której wybudowano w roku 1951 budynek szkolny.
Po przekształceniach ustrojowych po roku 1989 szkoła górnicza zakończyła swoją działalność. Aktualnie (2007) w budynku szkolnym mieści się Liceum Ogólnokształcące nr VI i Technikum nr 5. W związku z budową Osiedla Północ oddano w roku 1997 do użytku nowy budynek szkolny, w którym początkowo mieściła się Szkoła Podstawowa nr 36 i Gimnazjum nr 7, któremu 7 marca 2007 nadano imię Czesława Miłosza. Zgodnie z uchwałą Miejskiej Rady Narodowej w Rybniku docelowy model szkolnictwa w Boguszowicach to: 4 przedszkola, 2 szkoły podstawowe, 1 gimnazjum i 1 szkoła ponadgimnazjalna.
W roku 1997 oddano do użytku nowoczesny budynek Szkoły Podstawowej nr 36, następnie w roku 2000 podstawówkę zlikwidowano i obecnie budynek jest siedzibą Gimnazjum nr 7. Od roku 2002 przy szkole znajduje się nowoczesna sala gimnastyczna wybudowana za 3 mln złotych.
Inwestycje budowlane.
W roku 1922 ukończono budowę drogi Boguszowice–Ligota, w roku 1937 drogę Boguszowice–kopalnia „Szyby Jankowice”, w roku 1938 – Boguszowice–Gotartowice. Utwardzenia drogi do Świerklan dokonano w roku 1946, a do Kłokocina w latach 60. XX wieku. W okresie powojennym zmodernizowano także drogi przez nałożenie nawierzchni asfaltowej. Wieś została zelektryfikowana w roku 1929. W latach powojennych założono wodociągi, w części dzielnicy zainstalowano gaz przewodowy.
Prawie wszystkie stare domy zostały rozebrane lub zmodernizowane. Wybudowano także wiele budynków mieszkalnych, w tym osiedle domków jednorodzinnych i Osiedle Północ, znane jako "Manhattan". W północno-zachodniej części dzielnicy powstało wysypisko śmieci.
Znane nazwiska wójtów, naczelników i przewodniczących Boguszowic.
Walentyn Kula, Bartek Kula, Jan Kula, Franciszek Oleś, Antoni Garbocz, Franciszek Rojek, Franciszek Konik, Adolf Buchalik, Konstanty Rojek, Józef Śmieja, Franciszek Węgrzyk, Franciszek Kula, Fryderyk (Walenty) Garbocz, Paweł Grzesica, Władysław Kuczera, Józef Tralewski i Teofil Szejna, po r. 1975 przewodniczący zarządu dzielnicy: Paweł Grzesica, Eugeniusz Żak i Jan Mura.
Sport.
W miejscowości funkcjonuje Klub Sportowy Górnik Boguszowice, który ma za sobą występy w IV lidze.

</doc>
<doc id="298430" url="https://pl.wikipedia.org/wiki?curid=298430" title="Piława (dopływ Gwdy)">
Piława (dopływ Gwdy)

Piława – rzeka w zachodniej Polsce, prawy (najdłuższy) dopływ Gwdy. Płynie na Pojezierzu Południowopomorskim, w województwie zachodniopomorskim i wielkopolskim.
Rzeka zaczyna bieg od jeziora Komorze i dalej płynie kolejno przez jezioro Rakowo, Brody, Strzeszyn, Kocie i do największego jeziora w jej biegu Pile dalej płynie przez jeziora Dołgie i Berlińskie, lasy Puszczy Drawskiej i Równinę Wałecką. Do Gwdy uchodzi we wsi Dobrzyca.
Piławą prowadzi szlak kajakowy.
Przed II wojną światową wzdłuż Piławy Niemcy zbudowali pas umocnień wojskowych Wału Pomorskiego.
Główne dopływy:
Miejscowości nad Piławą: Liszkowo, Nadarzyce, Szwecja, Czechyń, Zabrodzie, Dobrzyca, Piława.
W 43,4 km Piławy we wsi Starowice zlokalizowana jest mała elektrownia wodna o mocy 82 kW z jazem piętrzącym.
Na polskiej mapie wojskowej z 1936 r. przy oznaczeniu rzeki podano polski egzonim "Piła". Do 1945 r. poprzednią niemiecką nazwą było "Pilow". W 1949 r. ustalono urzędowo polską nazwę "Piława".

</doc>
<doc id="298431" url="https://pl.wikipedia.org/wiki?curid=298431" title="Rękojmia">
Rękojmia

Rękojmia – ustawowa, czasami obligatoryjna odpowiedzialność sprzedawcy względem kupującego za wady fizyczne oraz prawne rzeczy sprzedanej. Stosowana przy umowie sprzedaży, ma również odpowiednie zastosowanie do innych stosunków prawnych.
Rękojmia w polskim prawie.
W polskim prawie cywilnym rękojmia jest uregulowana w art. 556–576 Kodeksu cywilnego.
Wady fizyczne i prawne.
Po nowelizacji Kodeksu cywilnego, tj. od 25 grudnia 2014 r. wada fizyczna polega na niezgodności rzeczy z umową.
Jeżeli kupującym jest konsument, na równi z zapewnieniem sprzedawcy traktuje się publiczne zapewnienia producenta lub jego przedstawiciela, osoby, która wprowadza rzecz do obrotu w zakresie swojej działalności gospodarczej (importera, dystrybutora), oraz osoby, która przez umieszczenie na rzeczy sprzedanej swojej nazwy, znaku towarowego lub innego oznaczenia odróżniającego przedstawia się jako producent (tzw. quasi-producenta).
Rzecz sprzedana ma wadę fizyczną także w razie nieprawidłowego jej zamontowania i uruchomienia, jeżeli czynności te zostały wykonane przez sprzedawcę lub osobę trzecią, za którą sprzedawca ponosi odpowiedzialność, albo przez kupującego, który postąpił według instrukcji otrzymanej od sprzedawcy.
Jeżeli kupującym jest konsument, a wada została stwierdzona przed upływem roku od dnia wydania rzeczy sprzedanej, domniemywa się, że wada lub jej przyczyna istniała w chwili przejścia niebezpieczeństwa na kupującego.
Wcześniej wady fizyczne mogły polegać na:
Wady prawne mogą polegać tylko na tym, że:
Ostatni z wymienionych przypadków wady prawnej wszedł w życie 25 grudnia 2014 r.
Sprzedawca jest zwolniony od odpowiedzialności z tytułu rękojmi, jeżeli kupujący wiedział o wadzie w chwili zawarcia umowy. Sprzedawca nie jest odpowiedzialny względem kupującego będącego konsumentem za to, że rzecz sprzedana nie ma właściwości wynikających z publicznych zapewnień producenta, tego kto się za producenta podaje (tzw. quasi-producenta), importera i dystrybutora oraz ich przedstawicieli, jeżeli zapewnień tych nie znał ani, oceniając rozsądnie, nie mógł znać albo nie mogły one mieć wpływu na decyzję kupującego o zawarciu umowy sprzedaży, albo gdy ich treść została sprostowana przed zawarciem umowy sprzedaży. Sprzedawca jest odpowiedzialny z tytułu rękojmi za wady fizyczne, które istniały w chwili przejścia niebezpieczeństwa na kupującego lub wynikły z przyczyny tkwiącej w rzeczy sprzedanej w tej samej chwili.
Uprawnienia i obowiązki kupującego oraz sprzedawcy.
Uprawnienia kupującego z tytułu rękojmi są następujące:
Sposób reklamacji wybiera kupujący.
Sprzedawca ponosi (co do zasady) koszty związane z naprawą lub wymianą rzeczy, np. koszty transportu, ubezpieczenia, pakowania itp.
Przed 1 stycznia 2023 r. jeżeli kupującym był konsument, mógł zamiast zaproponowanego przez sprzedawcę usunięcia wady żądać wymiany rzeczy na wolną od wad albo zamiast wymiany rzeczy żądać usunięcia wady, chyba że doprowadzenie rzeczy do zgodności z umową w sposób wybrany przez kupującego było niemożliwe albo wymagałoby nadmiernych kosztów w porównaniu ze sposobem proponowanym przez sprzedawcę. Przy ocenie nadmierności kosztów uwzględniano wartość rzeczy wolnej od wad, rodzaj i znaczenie stwierdzonej wady, a także brano pod uwagę niedogodności, na jakie narażałby kupującego inny sposób zaspokojenia.
Żądanie obniżenia ceny lub odstąpienia od umowy nie przysługuje, jeżeli sprzedawca niezwłocznie i bez nadmiernych niedogodności dla kupującego wymieni rzecz wadliwą na wolną od wad albo wadę usunie. Ograniczenie to nie ma zastosowania, jeżeli rzecz była już wymieniona lub naprawiana przez sprzedawcę albo sprzedawca nie uczynił zadość obowiązkowi wymiany rzeczy na wolną od wad lub usunięcia wady. Sprzedawca może odmówić zadośćuczynienia żądaniu kupującego, jeżeli doprowadzenie do zgodności z umową rzeczy wadliwej w sposób wybrany przez kupującego jest niemożliwe albo w porównaniu z drugim możliwym sposobem doprowadzenia do zgodności z umową wymagałoby nadmiernych kosztów. Jeżeli kupującym jest przedsiębiorca, sprzedawca może odmówić wymiany rzeczy na wolną od wad lub usunięcia wady także wtedy, gdy koszty zadośćuczynienia temu obowiązkowi przewyższają cenę rzeczy sprzedanej.
Sprzedawca jest obowiązany wymienić rzecz wadliwą na wolną od wad lub usunąć wadę w rozsądnym czasie bez nadmiernych niedogodności dla kupującego.
Jeżeli rzecz wadliwa została zamontowana, kupujący może żądać od sprzedawcy demontażu i ponownego zamontowania po dokonaniu wymiany na wolną od wad lub usunięciu wady. W razie niewykonania tego obowiązku przez sprzedawcę kupujący jest upoważniony do dokonania tych czynności na koszt i niebezpieczeństwo sprzedawcy. Sprzedawca może odmówić demontażu i ponownego zamontowania, jeżeli koszt tych czynności przewyższa cenę rzeczy sprzedanej. Przed 1 stycznia 2023 r. jeżeli kupującym był konsument, mógł on żądać od sprzedawcy demontażu i ponownego zamontowania, był obowiązany jednak ponieść część związanych z tym kosztów przewyższających cenę rzeczy sprzedanej albo mógł żądać od sprzedawcy zapłaty części kosztów demontażu i ponownego zamontowania, do wysokości ceny rzeczy sprzedanej.
Kupujący, który wykonuje uprawnienia z tytułu rękojmi, jest obowiązany na koszt sprzedawcy dostarczyć rzecz wadliwą do miejsca oznaczonego w umowie sprzedaży, a gdy takiego miejsca nie określono w umowie – do miejsca, w którym rzecz została wydana kupującemu. Jeżeli ze względu na rodzaj rzeczy lub sposób jej zamontowania dostarczenie rzeczy przez kupującego byłoby nadmiernie utrudnione, kupujący obowiązany jest udostępnić rzecz sprzedawcy w miejscu, w którym rzecz się znajduje. Zasady te stosuje się przy wymianie rzeczy na wolną od wad, a także przy odstąpieniu od umowy.
Sprzedawca obowiązany jest przyjąć od kupującego rzecz wadliwą w razie wymiany rzeczy na wolną od wad lub odstąpienia od umowy. Jeżeli kupujący będący konsumentem zażądał wymiany rzeczy lub usunięcia wady albo złożył oświadczenie o obniżeniu ceny, określając kwotę, o którą cena ma być obniżona, a sprzedawca nie ustosunkował się do tego żądania w terminie 14 dni, uważa się, że żądanie to uznał za uzasadnione.
Przy sprzedaży między przedsiębiorcami kupujący traci uprawnienia z tytułu rękojmi, jeżeli nie dokonał tzw. aktów staranności (nie zbadał rzeczy w czasie i w sposób przyjęty przy rzeczach tego rodzaju i nie zawiadomił niezwłocznie sprzedawcy o wadzie, a w przypadku gdy wada wyszła na jaw dopiero później – jeżeli nie zawiadomił sprzedawcy niezwłocznie po jej stwierdzeniu). Do zachowania powyższego terminu wystarczy wysłanie przed jego upływem zawiadomienia o wadzie. W przypadkach przewidzianych powyżej utrata uprawnień z tytułu rękojmi za wady fizyczne rzeczy nie następuje mimo niezachowania terminów do zbadania rzeczy przez kupującego lub do zawiadomienia sprzedawcy o wadzie, jeżeli sprzedawca wiedział o wadzie albo zapewnił kupującego, że wady nie istnieją.
Okres rękojmi.
Rękojmia za wady fizyczne ruchomości jest skuteczna przez okres 2 lat, a w przypadku nieruchomości przez 5 lat, licząc od dnia wydania rzeczy. Przed 1 stycznia 2023 r.jeżeli kupującym był konsument a przedmiotem sprzedaży była używana rzecz ruchoma, odpowiedzialność sprzedawcy mogła zostać ograniczona, nie mniej niż do roku od dnia wydania rzeczy kupującemu. Roszczenie o usunięcie wady lub wymianę rzeczy sprzedanej na wolną od wad przedawnia się z upływem roku, licząc od dnia stwierdzenia wady. Jeżeli kupującym jest konsument, bieg terminu przedawnienia nie może zakończyć się przed upływem okresu odpowiedzialności sprzedawcy z tytułu rękojmi (jest to tzw. wstrzymanie zakończenia biegu przedawnienia). W terminach przedawnienia określonych powyżej kupujący może złożyć oświadczenie o odstąpieniu od umowy albo obniżeniu ceny z powodu wady rzeczy sprzedanej. Jeżeli kupujący żądał wymiany rzeczy na wolną od wad lub usunięcia wady, bieg terminu do złożenia oświadczenia o odstąpieniu od umowy albo obniżeniu ceny rozpoczyna się z chwilą bezskutecznego upływu terminu do wymiany rzeczy lub usunięcia wady.
Jeżeli określony przez sprzedawcę lub producenta termin przydatności rzeczy do użycia kończy się po upływie dwóch lat od dnia wydania rzeczy kupującemu, sprzedawca odpowiada z tytułu rękojmi za wady fizyczne tej rzeczy stwierdzone przed upływem tego terminu.
Upływ terminu do stwierdzenia wady nie wyłącza wykonania uprawnień z tytułu rękojmi, jeżeli sprzedawca wadę podstępnie zataił. Okres odpowiedzialności sprzedawcy za wady rzeczy nie biegnie na nowo w przypadku wymiany towaru.
W przypadku rękojmi za wady prawne obowiązuje ten sam termin przedawnienia roszczenia o usunięcie wady lub wymianę rzeczy sprzedanej na wolną od wad oraz termin na złożenie oświadczenia o odstąpieniu od umowy albo obniżeniu ceny z powodu wady, jednakże bieg terminu przedawnienia roszczenia o usunięcie wady lub wymianę rzeczy na wolną od wad rozpoczyna się od dnia, w którym kupujący dowiedział się o istnieniu wady, a jeżeli kupujący dowiedział się o istnieniu wady dopiero na skutek powództwa osoby trzeciej – od dnia, w którym orzeczenie wydane w sporze z osobą trzecią stało się prawomocne.
Okres rękojmi za wady fizyczne artykułów żywnościowych także wynosi 2 lata. Jednakże roszczenie w stosunku do sprzedawcy powinno się zgłosić, biorąc pod uwagę trwałość środków spożywczych, przed upływem terminu przydatności produktu do spożycia lub minimalnej trwałości. Do 5 marca 2003 r. obowiązywało rozporządzenie Ministra Handlu Wewnętrznego z dnia 14 września 1970 r. w sprawie ustalenia terminów zawiadamiania o wadach fizycznych artykułów żywnościowych ().
Zmiana zakresu rękojmi i jej wyłączenie.
Strony mogą odpowiedzialność z tytułu rękojmi rozszerzyć, ograniczyć lub wyłączyć. Jeżeli kupującym jest konsument, ograniczenie lub wyłączenie odpowiedzialności z tytułu rękojmi jest dopuszczalne tylko w przypadkach określonych w przepisach szczególnych. Wyłączenie lub ograniczenie odpowiedzialności z tytułu rękojmi jest bezskuteczne, jeżeli sprzedawca zataił podstępnie wadę przed kupującym. Rękojmią nie są objęte rzeczy nabyte w postępowaniu egzekucyjnym lub upadłościowym.
Przedsiębiorcy jednoosobowi a rękojmia.
Przepisy dotyczące konsumenta, z wyjątkiem zakazu wyłączania lub ograniczania odpowiedzialności z tytułu rękojmi stosuje się do osoby fizycznej zawierającej umowę bezpośrednio związaną z jej działalnością gospodarczą, gdy z treści tej umowy wynika, że nie posiada ona dla tej osoby charakteru zawodowego, wynikającego w szczególności z przedmiotu wykonywanej przez nią działalności gospodarczej, udostępnionego na podstawie przepisów o Centralnej Ewidencji i Informacji o Działalności Gospodarczej. Osoba ta nie ma obowiązku dokonywania tzw. aktów staranności i nie jest obowiązana do sprzedaży rzeczy, której stan może się pogorszyć w razie zwłoki sprzedawcy w odebraniu rzeczy wadliwej.
Rękojmia a gwarancja.
Kupujący może wykonywać uprawnienia z tytułu niezgodności rzeczy sprzedanej z umową niezależnie od uprawnień wynikających z gwarancji. Wykonanie uprawnień z gwarancji nie wpływa na odpowiedzialność sprzedawcy z tytułu tej niezgodności. Jednakże w razie wykonywania przez kupującego uprawnień z gwarancji bieg terminu do wykonania uprawnień z tytułu niezgodności rzeczy sprzedanej z umową ulega zawieszeniu z dniem zawiadomienia sprzedawcy o wadzie. Termin ten biegnie dalej od dnia odmowy przez gwaranta wykonania obowiązków wynikających z gwarancji albo bezskutecznego upływu czasu na ich wykonanie.
Gwarancja może zawierać mniej korzystne postanowienia dla kupującego niż rękojmia, gdyż gwarant (importer, dystrybutor, producent lub sprzedawca towaru) samodzielnie określa swoje obowiązki i uprawnienia kupującego w razie braku właściwości rzeczy określonych w oświadczeniu gwarancyjnym. Gwarancja w przeciwieństwie do rękojmi jest fakultatywna.
W przypadku umowy o roboty budowlane – mimo iż tak jak w przypadku umowy o dzieło stosuje się do niej przepisy o rękojmi za wady rzeczy sprzedanej – stosowanie przepisów o gwarancji budzi wątpliwości, z racji braku zamieszczenia do nich wyraźnego odesłania.
Rękojmia a niezgodność towaru konsumpcyjnego z umową.
Od 1 stycznia 2003 do 25 grudnia 2014 r. obowiązywała ustawa z dnia 27 lipca 2002 r. o szczególnych warunkach sprzedaży konsumenckiej oraz o zmianie Kodeksu cywilnego (, z późn. zm.), która, jeśli dotyczyło to konsumentów w rozumieniu tej ustawy (osób fizycznych, które nabywały rzecz ruchomą w celu niezwiązanym z działalnością zawodową lub gospodarczą), wykluczała stosowanie art. 556–581 Kodeksu cywilnego na rzecz podobnej instytucji – niezgodności towaru konsumpcyjnego z umową. Ustawa z dnia 30 maja 2014 r. o prawach konsumenta () uchyliła tę ustawę, wciągając instytucję niezgodności z umową do przepisów o rękojmi za wady rzeczy sprzedanej. Jednakże do umów zawartych przez konsumentów przed 25 grudnia 2014 r. stosuje się przepisy o niezgodności towaru konsumpcyjnego z umową.
Nowelizacja przepisów kodeksowych wynikała z chęci ujednolicenia przepisów o umowach sprzedaży; przy czym jej kształt jest wymuszony koniecznością dostosowania ustawodawstwa polskiego do uregulowań prawa unijnego (nieobowiązująca już dyrektywa nr 1999/44/WE). Sam sposób transpozycji tej dyrektywy budzi jednak znaczne kontrowersje. Polski prawodawca – wprowadzając ujednolicenie – zrezygnował z terminologii i konstrukcji jurydycznych używanych w dyrektywie, starając się w jak największej mierze zachować dotychczasową nomenklaturę kodeksową (do tego stopnia, iż jedną instytucje prawną: wadę fizyczną rzeczy zdefiniował inną instytucją prawną: niezgodnością rzeczy z umową). Przy tym istnieje tu możliwość dokonywania pewnych korekt za pomocą tzw. wykładni prounijnej. Od 1 stycznia 2023 r. w stosunku do konsumentów nie stosuje się przepisów o rękojmi w przypadku sprzedaży towarów w rozumieniu ustawy o prawach konsumenta (rzeczy ruchomych, wody, gazu i energii elektrycznej sprzedawanych w ograniczonej objętości lub ilości). Zamiast tych przepisów stosuje się przepisy o niezgodności towaru z umową.
Stosowanie rękojmi do zwierząt.
Rękojmią są także objęte zwierzęta. Przed 25 grudnia 2014 r. obowiązywały przepisy art. 570-572 Kodeksu cywilnego, przewidujące odpowiedzialność sprzedawcy za wady główne zwierzęcia i ewentualnie na mocy umowy także za nieuznane za główne. Przepisy te stosowano wyłącznie do zwierząt wymienionych w rozporządzeniu ministra rolnictwa wydanym w porozumieniu z ministrami sprawiedliwości oraz przemysłu spożywczego i skupu. Rozporządzenie to określało wady główne oraz termin ich ujawnienia i zawiadomienia o nich. W przypadku tych wad uprawnienia z tytułu rękojmi za nie przysługiwały kupującemu przez krótszy okres.

</doc>
<doc id="298438" url="https://pl.wikipedia.org/wiki?curid=298438" title="Tom DeLay">
Tom DeLay

Thomas Dale „Tom” DeLay (ur. 8 kwietnia 1947 w Laredo w Teksasie) – amerykański polityk, republikanin. Część swego dzieciństwa spędził w Wenezueli, gdzie jego ojciec był pracownikiem koncernu naftowego.
Kariera polityczna.
DeLay, radykalny konserwatysta, członkiem Izby Reprezentantów został wybrany w roku 1984 z okręgu wyborczego w rodzinnym stanie Teksas.
W roku 2002, po spektakularnym zwycięstwie republikanów nad demokratami, został przywódcą frakcji rządzącej partii w Izbie. Przedtem był od początku 1995 zastępcą lidera/rzecznikiem dyscyplinarnym większości (tzw. "whipem", ang. „bicz”) i był jednym z najbliższych współpracowników spikera Izby Newta Gingricha.
DeLay, bliski współpracownik prezydenta George’a W. Busha, który zasłynął m.in. stwierdzeniem, że "przemoc w szkołach bierze się z tego, że nauczyciele nauczają tam teorii Darwina", był sprawnym organizatorem maszyny republikańskiej, dzięki której ich prezydent odniósł tyle sukcesów w Kongresie.
To on był autorem projektu zmian okręgów wyborczych w Teksasie, tak aby wyeliminować okręgi reprezentowane przez demokratów. Był też menedżerem kampanii do władz stanowych w Teksasie, dzięki której po raz pierwszy republikanie uzyskali większość w legislaturze. Jakkolwiek krytykowany często przez oponentów politycznych z powodu swoich radykalnych poglądów, ogólnie uznawany był za znakomitego stratega i organizatora machiny partyjnej. Przeciwnicy nazywali go „młotem” (ang. "the hammer", aluzja do skuteczności i siły politycznej).
Załamanie się kariery.
Karierze politycznej DeLaya mogą jednak położyć kres oskarżenia o korupcję i uleganie lobbystom. DeLay, któremu (jako że został już formalnie oskarżony przez teksańskiego prokuratora) grozi nawet dożywocie, został zmuszony do czasowego zrzeczenia się funkcji lidera większości w Izbie, a w styczniu 2006 zrezygnował z tej funkcji ostatecznie. Skandal wokół DeLaya pozostał nie bez wpływu na słabszy wynik Partii Republikańskiej w wyborach uzupełniających w 2005. Czasowo jego funkcję pełnił zastępca lidera Roy Blunt z Missouri, zanim nie wybrano Johna Boehnera z Ohio. W 2006 DeLay zrezygnował też z miejsca w Izbie.
Od 21 września 2009 do 6 października 2009 roku brał udział w programie Dancing with the Stars, 6 października wycofał się z programu, zajmując 13 miejsce (na 16 możliwych) jego partnerką była Cheryl Burke.

</doc>
<doc id="298439" url="https://pl.wikipedia.org/wiki?curid=298439" title="Momus">
Momus



</doc>
<doc id="298440" url="https://pl.wikipedia.org/wiki?curid=298440" title="Wrzos zwyczajny">
Wrzos zwyczajny

Wrzos zwyczajny, wrzos pospolity ("Calluna vulgaris" (L.) Hull) – jedyny gatunek rośliny wieloletniej z rodzaju wrzos ("Calluna" Salisb.) należącego do rodziny wrzosowatych ("Ericaceae" Juss.). Występuje w niemal całej Europie i przyległych obszarach Azji i Afryki oraz jako zawleczony na innych kontynentach. W Polsce jest to gatunek pospolity. Rośnie w różnych zbiorowiskach roślinnych i w różnych warunkach wilgotnościowych, zawsze jednak na glebach kwaśnych i ubogich. Jest wykorzystywany jako roślina miododajna i lecznicza oraz uprawiany jest jako roślina ozdobna. Wyhodowano liczne odmiany wrzosu różniące się formą wzrostu, barwą kwiatów i liści, terminami kwitnienia. Gatunek o szczególnym, symbolicznym znaczeniu i wszechstronnych zastosowaniach, zwłaszcza w północnej Europie – w Irlandii, Szkocji i Norwegii.
Rozmieszczenie geograficzne.
Rodzimy obszar występowania wrzosu obejmuje niemal całą Europę, część Azji (Turcja, Syberia) oraz północną Afrykę (góry w północnym Maroko, Azory, Madera). W Europie rośnie na północy po najdalsze końce Półwyspu Skandynawskiego oraz na Islandii, ale na południu brak go w południowo-wschodniej części Półwyspu Iberyjskiego, a na Półwyspie Apenińskim i Bałkańskim rośnie tylko w górach, w ich północnej części. Z wysp na Morzu Śródziemnym rośnie tylko na Korsyce. Ku wschodowi zasięg zwarty obejmuje północno-wschodnią część kontynentu po Ural, dalej na Syberii wrzos rośnie już bardzo rozproszony. Podobnie bardzo nieliczne stanowiska ma w Azji Mniejszej. Generalnie w zachodniej części zasięgu częściej gatunek powszechny i masowo rosnący, ku wschodowi spotykany coraz rzadziej i mniej licznie. 
W Polsce wrzos jest pospolity niemal na całym obszarze, lokalnie tylko bywa rzadszy (np. na Żuławach Wiślanych i Równinie Pyrzyckiej).
Jako gatunek zawleczony lub uciekinier z uprawy rozprzestrzenił się także w Australii, Nowej Zelandii oraz Ameryce Północnej. W Australii rośnie na Tasmanii. W Nowej Zelandii rozprzestrzenił się na Wyspie Północnej w Parku Narodowym Tongariro. W końcu XX wieku dominował tam na powierzchni 1 tys. ha, a obecny był na dalszych 25 tys. ha. W Ameryce rośnie głównie w jej części północno-wschodniej, wzdłuż wybrzeży od Labradoru po Wirginię Zachodnią oraz w Kolumbii Brytyjskiej. 
Biologia.
Rozwój.
Wrzos jest krzewinką, w klasyfikacji form życiowych roślin według Raunkiæra zaliczany jest do chamefitów. Początkowo roślina rośnie i rozkrzewia się rosnąc pionowo ku górze. Okres ten trwa w zależności od siedliska do 4–6 roku życia. W następnym okresie życia, do wieku lat kilkunastu, krzewinka rozrasta się na boki, przybierając formę poduchowatą. Po około 14 roku życia rośliny w części środkowej (najstarszej) zaczynają rzednąć. Po 25 roku życia pędy w środkowej części całkowicie zamierają. Długość życia krzewinek zależy od warunków siedliskowych – w borach świeżych i bagiennych żyją zwykle do kilkunastu lat, w borach suchych dożywają ok. 30–40 lat, a w lasach górskich znajdowane były też okazy ponad 50-letnie. Wrzosy rosnące w kobiercu mszaków – torfowców na mokradłach i najczęściej rokietnika w borach nie przybierają formy poduchowatej, ponieważ ich pędy sukcesywnie przerastane są przez mszaki, ukorzeniają się i wytwarzają wyrastające corocznie nad powierzchnię nowe pędy. Tak rosnące rośliny dożywają ok. 22 roku życia. Najintensywniejszy wzrost wrzosów według różnych źródeł następuje wiosną i jesienią lub w pełni lata. Przyrosty osiągają w przypadku pędów 200 g m-2 i 45 g m-2 w przypadku kwiatów. Wielkości te zmieniają się w różnych latach w zależności od warunków pogodowych (średniej temperatury i wielkości opadów w okresie od maja do sierpnia), ale pozostają podobne u krzewinek w różnym wieku. Pąki formują się od połowy do końca zimy. 
Wrzosy kwitnąć zaczynają już w drugim roku życia (w borach świeżych później – po 5 roku życia), ale największy udział pędów kwitnących występuje u roślin 6- i 7-letnich (w borach świeżych u roślin 6- do 9-letnich). Na intensywność kwitnienia istotny mają wpływ temperatury w kwietniu, kiedy rozwój kwiatów się zaczyna. Rośliny kwitną przez trzy tygodnie w okresie od końca lipca do końca września, dłużej w lata chłodne. W Europie Środkowej intensywne kwitnienie zaczyna się w pierwszej dekadzie sierpnia. U odmian ogrodowych kwitnienie jest wydłużone i trwać może w sumie od końca czerwca do listopada. Kwiaty są słabo przedprątne. Po przekwitnieniu listki okwiatu zasychają i utrzymują się na roślinie okrywając owoce przez całą zimę. 
Kwiaty są owadopylne i są zapylane przez owady z różnych grup systematycznych (patrz sekcja „Interakcje międzygatunkowe”). Do zapłodnienia może dojść także w wyniku wiatropylności i samopylności, przy czym ostatni sposób rzadko jest skuteczny. Owoce dojrzewają we wrześniu i październiku. Dorosłe rośliny wytwarzają tysiące nasion w ciągu roku, przy czym udział nasion zdolnych do kiełkowania jest odwrotnie skorelowany z wysokością, na jakiej rośliny rosną. Nasiona zachowują zdolność do kiełkowania przez co najmniej 100 lat i kiełkują przy dostępie do światła, znacznie skuteczniej na glebie mineralnej niż organicznej. Drobne, lekkie nasiona przenoszone są przez wiatr na duże odległości, ale pewną rolę w ich dyspersji odgrywać może także woda, ludzie, zwierzęta i pojazdy. W glebowym banku nasion może być zdeponowanych do 100 tys. nasion wrzosu na 1 m2. Depozyt ten odgrywa istotną rolę w regeneracji wrzosowiska w przypadku zniszczenia pokrywy roślinnej w wyniku pożaru, ingerencji człowieka lub z innych powodów. 
Wrzos rozprzestrzenia się głównie za pomocą nasion – mimo zdolności do korzenienia się pędów, zróżnicowanie genetyczne populacji świadczy o niewielkim znaczeniu rozmnażania wegetatywnego. Siewki pojawiają się najprawdopodobniej zarówno jesienią, jak i wiosną. Mają hipokotyl nagi, zielny, czerwonawy i osiągający zaledwie do 3 mm długości. Para siedzących liścieni ma nieco pochwowatą nasadę. Blaszka liścieni osiąga do 1 mm długości, jest nieco skórzasta, podługowato lancetowata, o nasadzie zbiegającej i wierzchołku zaokrąglonym. Epikotylu brak. Pierwsze liście o długości 1 mm wyrastają naprzeciwlegle i w okółkach.
W wyniku działania ognia lub zgryzienia gałęzi przez zwierzęta roślinożerne z nasady pędu wyrastają nowe odgałęzienia, ale tylko u osobników stosunkowo młodych – mających do 15–20 lat. Warunkiem jest też to, że temperatura podczas pożaru w rejonie nasady pędu nie może być wyższa niż 290 °C.
Cechy fitochemiczne.
Roślina o zapachu słabo aromatycznym i nieco gorzkim smaku. Ziele zawiera 0,35–0,42% arbutyny, ok. 7% garbników, erikolinę, alkaloidy (erykodynę), flawonoidy (kwercytrynę i mirycytrynę), procyjanidyny, niewielkie ilości olejku eterycznego, kwas cytrynowy, taninowy i krzemowy, związki mineralne m.in. z krzemem i potasem.
Ekologia.
Siedlisko.
Wrzos to roślina wybitnie kwasolubna – rośnie na glebach o różnej wilgotności od suchych piasków po bagna, jednak zawsze kwaśnych i ubogich. Uznawany jest za gatunek wskaźnikowy takich gleb. Unika skał wapiennych. Występuje na terenach nizinnych i w górach sięgając po 2700 m n.p.m. w Alpach, 2060 m n.p.m. w Tatrach. Optimum ekologiczne gatunek ma w formacjach krzewinkowych rozwijających się pod wpływem wilgotnego i łagodnego klimatu atlantyckiego – na wrzosowiskach. Do Europy Środkowej i Polski sięgają one wykształcone w postaci uproszczonej i wrzos rośnie tu często na siedliskach leśnych istotnie wpływając na fizjonomię i ekologię dna lasu, zwłaszcza na siedliskach borowych. Zasiedla poza tym murawy, zdegradowane łąki, torfowiska wysokie. Źle rośnie w miejscach zacienionych – słabo się w takich miejscach rozgałęzia i kwitnie. W Ameryce Północnej jako gatunek introdukowany rozprzestrzenia się i rośnie wewnątrz kontynentu głównie wzdłuż linii kolejowych. Na Nowej Zelandii rozprzestrzenia się wzdłuż dróg i dolin rzecznych.
Fitosocjologia.
Wrzos zwyczajny rośnie w różnych zbiorowiskach roślinnych: w borach sosnowych (chrobotkowych, suboceanicznych świeżych i bagiennych), na wrzosowiskach (zarówno bagiennych z wrzoścem bagiennym jak i suchych), także torfowiskach i ustabilizowanych wydmach. W klasyfikacji zbiorowisk roślinnych gatunek charakterystyczny dla rzędu (O.) "Calluno-Ulicetalia", Ass. "Calluno-Sarothamnetum".
Interakcje międzygatunkowe.
Korzenie wrzosu funkcjonują w symbiozie ze strzępkami grzybni tworzącej mikoryzę erikoidalną, typową dla roślin wrzosowatych. Grzyby wymieniają związki odżywcze uzyskane w wyniku enzymatycznego rozkładu złożonych związków organicznych występujących w glebie na węglowodany powstające w roślinach w wyniku fotosyntezy. Dzięki mikoryzie wrzos zyskuje także odporność na wysokie stężenia metali ciężkich w glebie. Wśród grzybów mikoryzowych pozyskanych z włośników wrzosów dominuje "Hymenoscyphus ericae" z rzędu tocznikowców "Helotiales" ("Ascomycota"), ale mniej liczne są różne inne gatunki, w tym szereg z rzędu patyczkowców "Leotiales". Skład mykobioty mikoryzowej i endofitów u wrzosu nie wykazuje istotnych różnic w stosunku do innych wrzosowatych rosnących także na innych kontynentach, w Ameryce Północnej i Australii. Na żywych pędach wrzosu stwierdzano takie grzyby jak: "Hymenochaete corrugata" (szczeciniakowate), "Tremella callunicola" (trzęsakowate), "Mycena sanguinolenta" (grzybówkowate), "Belonopsis obscura" ("Dermateaceae"), "Keissleriella subalpina" ("Massarinaceae"), "Setulipes androsaceus" ("Omphalotaceae"). Grzyby patogenne wymienione zostały w sekcji „Choroby”.
Na korzeniach wrzosu pasożytuje pszeniec leśny "Melampyrum sylvaticum", a na jego pędach kanianka macierzankowa "Cuscuta epithymum".
Wrzos, poza siedliskami mokradłowymi i skrajnie ubogimi, jako gatunek światłolubny ustępuje sukcesji roślin krzewiastych i drzew. Na siedliskach borowych wypierany jest przez krzewinki borówek i utrzymuje się na otwartych kobiercach mchów. Pędy wrzosów rosnące w kobiercach mchów pogrążane są w nich przez śnieg w okresie zimowym i obrastane są przez mech. Pogrążone w ten sposób pędy korzenią się, a ponad kobierzec mchów wyrastają nowe pędy roczne. Na torfowiskach przy wzroście dostępności związków azotu w glebie wrzos ustępuje trzęślicy modrej. Konkurencyjność trzęślicy zwiększa także zimowy wypas wrzosowisk. Wrzos oddziałuje silnie allelopatycznie na wzrost innych roślin (w badaniach wykazano takie oddziaływanie np. na koniczynę łąkową), przy czym przyczyną tych oddziaływań są najwyraźniej zawarte we wrzosie fenole.
Kwiaty wrzosu odwiedza 8 gatunków pszczolinek, lepiarkowate, porobnice, smukliki i wiele gatunków trzmieli i motyli. Zapylane są także przez wciornastki. Liście wrzosu zjadane są przez gąsienice 27 gatunków motyli, a także zwińcowate i tasznikowate. Sok z roślin spijają dorosłe i larwy "Kleidocerys ericae" – pluskwiaków różnoskrzydłych z rodziny zwińcowatych. Na pąkach żeruje przedstawiciel tasznikowatych – "Systellonotus triguttatus", a na kwiatach, z tej samej rodziny "Orthotylus ericetorum", a także "Ceratothrips ericae" z wciornastkowatych. Na liściach żerują "Altica ericeti", "Altica oleracea" i "Lochmaea suturalis" ze stonkowatych. Nasiona wrzosu są przenoszone przez robotnice murawki darniowca "Tetramorium caespitum". 
Krzewinki wrzosu wykorzystywane są jako szkielet do budowy mrowisk przez mrówki z gatunku podziemnica zwyczajna "Lasius flavus". Mrówki te nanoszą na wrzos ziarna piasku przysypując jego pędy, co powoduje silne ich rozkrzewianie się i rozwój korzeni przybyszowych. Cała roślina tworzy w ten sposób szkielet dla sukcesywnie powiększającego się mrowiska, przy czym wystające nad mrowisko końce pędów są krótkie, a kwiatostany na nich nie przekraczają z reguły 4 cm długości.
Wrzos jest istotną, całoroczną rośliną pokarmową dla pardwy mszarnej (w przypadku podgatunku – pardwy szkockiej – stanowi w okresie jesienno-zimowym ok. 90% pożywienia, a tylko wczesnym latem jego udział spada do ok. 50%), pardwy górskiej i głuszca. Korzystnie na rozwój wrzosowisk wpływa żerowanie królików zgryzających i odnawiających krzewinki oraz ograniczających rozwój traw. Podobny efekt daje wypas owiec stanowiący tradycyjną formę użytkowania rozległych wrzosowisk w niektórych obszarach. Zalecana w celu ochrony wrzosowisk obsada owiec wynosi 0,7 do 1,4 zwierząt na ha−1.
Taksonomia, nomenklatura i zmienność.
Monotypowy rodzaj "Calluna" należy do plemienia "Ericeae" wspólnie z rodzajami "Bruckenthalia", "Daboecia" i "Erica" z podrodziny "Ericoideae" Link. Naukowa nazwa rodzajowa "Calluna" wywodzi się z greckiego słowa "kallýno" oznaczającego „czyszczę, zamiatam” czego powodem ma być prawdopodobnie wykorzystywanie pędów tej rośliny do wyrobu mioteł.
Przed powszechną akceptacją nomenklatury binominalnej gatunków wrzos opisywany był u Jacquesa Daléchamps'a i Pierandrei Matthioliego jako "Erica prima", u Matthiasa de l’Obela i Pierre Pena jako "Erica myrica folio", u Adriaana van Royena jako "Erica foliis quadrifariam imbricatis". Karol Linneusz w "Species Plantarum" w 1753 nadał temu gatunkowi nazwę "Erica vulgaris". Pod stosowaną współcześnie nazwę naukową pierwszy przeniósł ten gatunek John Hull w 1808 w dziele "British Flora, or a Linnaean Arrangement of British Plants". 
W języku polskim wrzos dawniej zwany był "wrzes" od prasłowiańskiego "vres", ale przybrał współczesną formę przed XII wiekiem w wyniku przegłosu polskiego. W innych językach słowiańskich nazywany podobnie – po czesku "vřes", po rosyjsku "вереск", po chorwacku "vries, vriesak". Na Mazurach wrzosy nazywane były „wrzostem”. Od kwitnących wrzosów nazwany został w języku polskim dziewiąty miesiąc roku – wrzesień. Przed wyodrębnieniem rodzaju "Calluna" z rodzaju "Erica" na początku XIX wieku – wszyscy przedstawiciele rodzaju "Erica" (obecnie – wrzosiec) określani byli w języku polskim mianem „wrzosów”, i tak np. wrzosiec bagienny nazywany był „wrzosem błotnym”. Wrzosem nazywano również wrześnię. Zaznaczyć należy, że nazwa naukowa "Erica" nadana pierwotnie wrzosowi, a następnie przeniesiona na wrzosiec, od której wywodzi się nazwa rodziny wrzosowatych – "Ericaceae", pochodzi od greckiego słowa "ereico" – „łamię” i użyta została ze względu na łatwość z jaką pędy wrzosu dają się łamać.
W obrębie gatunku obok formy typowej o nagich pędach (var. "vulgaris", var. "geuina" Regel, var. "glabra" Neilr.) wyróżnia się jedną odmianę – var. "hirsuta" Presl (= var. "pubescens" Koch) – o białawo lub szaro owłosionych gałązkach i liściach. W Polsce występuje na Śląsku oraz w Puszczy Białowieskiej.
W obrębie odmiany typowej wyróżnia się dość pospolitą formę o kwiatach białych – f. "albiflora".
W Anglii odnaleziono mieszańca międzyrodzajowego wrzosu zwyczajnego i wrzośca popielatego "Erica cinerea" nazwanego erikalluną Beale'a ×"Ericalluna bealeana" Krzewinka ta osiąga 35 cm wysokości, ma liście nakrzyżległe lub po trzy w okółkach, do 3 mm długości, z nielicznymi włoskami na szczycie, kwiaty czterokrotne, z płaską, otwartą koroną.
Zastosowanie.
Wrzos należał do roślin wszechstronnie wykorzystywanych, zwłaszcza na obszarach, gdzie dominował w krajobrazie nie pozostawiając ich mieszkańcom innych alternatyw. Tak było na przykład w Szkocji. Tam pędy wrzosu wykorzystywane były do wyrobu mioteł, strzech na chatach (także w Laponii) i dodawano je do gliny, torfu i nawozu zwierzęcego podczas wyrobu ścian, układając bryły korzeniowe wrzosu korzeniami na zewnątrz domostw. Z pędów zaplatano także powrozy, a z korzeni wytaczano uchwyty narzędzi. Wobec braku alternatywy wrzos był także rośliną pastewną i na wrzosowiskach odnawianych ogniem wypasano owce (ogień powodował rozkrzewianie wrzosu, którego młodymi pędami żywiły się zwierzęta oraz wymuszał rozkrzewianie się roślin przy powierzchni gruntu). Gdzie indziej także na młodych pędach wrzosu spasano konie i bydło. Suchy chrust wrzosowy stosowany był jako opał, a cienkimi pędami wypychano materace. Wyrabiano z tej rośliny także piwo wrzosowe zwane Fraoch, warzone zwłaszcza na wyspie Islay. Wiersz o wielkiej wartości przepisu na piwo wrzosowe dla Piktów napisał Robert Louis Stevenson. Z wrzosów powstaje uznawany za zdrowy i ceniony miód wrzosowy, dodawany m.in. do likierów. W różnych obszarach Europy Północnej dodawano kwiatów wrzosu podczas wyrobu wina. Wrzos stosowany był także jako surogat herbaty i jako źródło żółtego barwnika stosowanego do barwienia tkanin.
Roślina lecznicza.
Wrzos jest rośliną leczniczą, na którą zapotrzebowanie jest zmienne i z naddatkiem zaspakajane z bogatych zasobów naturalnych. Wielkość pozyskania jest na tyle nieduża, że nie wpływa na zasoby gatunku. Po raz pierwszy jako roślina lecznicza opisany został w XV wieku przez Hieronymusa Brunschwiga. W następnym wieku wspominany był przez Pierandreę Matthioliego, Hieronima Bocka i Theodorusa Tabernaemontanusa. Wykorzystywany jest w lecznictwie ludowym i w homeopatii. Należy do ziół raczej rzadko wykorzystywanych.
Roślina miododajna.
Wrzos należy do szczególnie cenionych roślin miododajnych. Miód wrzosowy należy do najlepszych miodów kwiatowych, ma konsystencję galaretowatą i jest trudny do odwirowania z plastrów. Znalazł zastosowanie głównie w leczeniu schorzeń prostaty. W stanie płynnym ma zabarwienie czerwonobrunatne i konsystencję galaretowatą. Ma też silny aromat i charakterystyczny ostry słodko-gorzki smak. Z jednego hektara wrzosowiska o średnim zagęszczeniu roślin pszczoły zbierają do 50–120 kg miodu, a w optymalnych warunkach nawet 200 kg miodu (w ciągu jednego dnia przybytek ula na wadze może wynieść 2–3 kg, a przy optymalnej pogodzie nawet 5 kg). Przeciętnie na 1 m² obserwuje się 6 pszczół, co dla 1 ha oznacza ich obecność w liczbie 60 tys. Odpowiada to dwóm pniom i taką ich liczbę na 1 ha wystawiają na wrzosowiskach pszczelarze wędrujący z pasiekami. Miód wrzosowy bywa pozostawiany pszczołom na zimę, ponieważ umożliwia pasiece dobre zimowanie. Obnóże z pyłku wrzosowego ma barwę białawą.
Roślina ozdobna.
Wrzos uprawiany jest jako roślina ozdobna. Wykorzystywany jest do wyrobu wieńców i suchych bukietów zimowych. Odmiany ozdobne stosuje się w urządzaniu terenów zielonych, ale sprawdzają się także w niewielkich ogrodach. Najlepiej wyglądają sadzone w stosunkowo dużych, nieregularnych grupach (po kilkanaście okazów jednej odmiany), optymalnie w towarzystwie kontrastująco ubarwionych i zróżnicowanych pokrojem i wysokością roślin. Wrzosy sprawdzają się jako rośliny okrywowe, w ogrodach skalnych, na obrzeżach rabat i dróg ogrodowych. Mogą być sadzone w wieloletnich kompozycjach w pojemnikach na balkonach i tarasach oraz jako ozdoba grobów. Do ostatniego zastosowania nadają się zwłaszcza wrzosy odmian pączkowych – odpornych na temperatury ujemne i długo utrzymujące barwne pąki kwiatowe (są konkurencyjne w czasie Święta Zmarłych wobec często wówczas przemarzających chryzantem).
Uprawa wrzosu jako rośliny ozdobnej stała się popularna dopiero po latach 20. XIX wieku, po sprowadzeniu do Europy wrzośców południowoafrykańskich. Przed wiekiem XIX wrzos w zasadzie nie był wspominany jako roślina ogrodowa. Za zmianę tego stanu rzeczy wpływ miała też rozwijająca się w tym wieku moda na Celtów i związane z tym zainteresowanie wrzosowiskami. Do 1838 znanych było 15 odmian uprawnych, na początku XXI wieku było ich już ponad tysiąc, z czego ok. stu rozpowszechnionych w uprawie. Prace hodowlane nad wrzosami prowadzą głównie szkółki roślin ozdobnych w Niemczech, Holandii i Wielkiej Brytanii.
Odmiany uprawne różnią się wysokością, pokrojem, barwą kwiatów i liści, terminami kwitnienia, kwiatami pojedynczymi, pełnymi lub pozostającymi cały czas w pąkach (tzw. wrzosy pączkowe).
Choroby.
Wrzos może być także porażany przez opieńkę miodową "Armillaria mellea".
Zagrożenia i ochrona.
Wrzos jako gatunek jest szeroko rozprzestrzeniony i ma wielkie zasoby, przedmiotem troski jest jednak zanikanie w skali całego kontynentu tworzonych przezeń wrzosowisk, co wiąże się z utratą różnorodności biologicznej (zanikaniem gatunków towarzyszących, zwłaszcza fauny). Za przyczynę tego stanu rzeczy uznaje się wzrost dostępności nutrientów, w szczególności związków azotu, co zwiększa konkurencyjność roślinności trawiastej.
Jako siedliska przyrodnicze chronione są w sieci Natura 2000 różne ekosystemy, w których wrzos odgrywa istotną rolę. W ramach siedliska 1230 klify na wybrzeżu Atlantyku i Bałtyku chronione są występujące w takich miejscach wrzosowiska z "Ulex gallii" i "Scilla verna". Siedliskiem przyrodniczym są: nadmorskie wrzosowiska bażynowe (2140 i 2320); atlantyckie wrzosowiska z turzycami i wrzoścami "Calluno-Ulicetea" (2150); suche wrzosowiska z janowcem włosistym i angielskim (2310), suche wrzosowiska ("Calluno-Genistion", "Pohlio-Callunion", "Calluno-Arctostaphylion") (4030); endemiczne wrzosowiska makaronezyjskie (4050); wrzosowiska wysokogórskie i borealne (4060); zarośla jałowca pospolitego na wrzosowiskach (5130); torfowiska wysokie (7110 i 7120); przejściowe (7140) i dywanowe (7150). Poza tym lokalnie wrzos może mieć ważną pozycję w siedliskach takich, jak wilgotne wrzosowiska z wrzoścem bagiennym (4010, tak jest w Polsce, gdzie wrzosiec bagienny jest rzadszym gatunkiem, a sam ten typ siedliska jest bardzo rzadki), bogate florystycznie górskie i niżowe murawy bliźniczkowe (6230), śródlądowe bory chrobotkowe, kwaśne dąbrowy (9190), lasy mieszane i bory na wydmach nadmorskich (2018), wilgotne zagłębienia międzywydmowe (2190). Z drugiej strony, ekspansja wrzosu może świadczyć o degradacji, ewentualnie sukcesji siedlisk takich jak nadmorskie wydmy szare (2130), torfowiska wysokie (7110).
Na obszarach pod wpływem klimatu atlantyckiego wrzosowiska są trwałym elementem krajobrazu, których sukcesja ekologiczna jest powstrzymywana z powodu silnego zubożenia gleby, a dodatkowo też wypalania i wypasania. Utrzymanie wrzosowisk w Europie Środkowej wymaga okresowego usuwania drzew i krzewów, koszenia lub wypalania. W celu odmłodzenia wrzosowisk wykasza się przemiennie kolejne jego płaty co 3–5 lat jesienią, po wysypaniu nasion. Drzewa i krzewy usuwa się wiosną. Ewentualne wypalanie (zawsze tylko dla części wrzosowiska) stosowane jest co 8–10 lat na przełomie zimy i wiosny. Utrzymaniu wrzosowisk sprzyja także wypasanie ich owcami wrzosówkami. 
Zachowaniu wrzosowisk sprzyja również użytkowanie ich jako poligony wojskowe.
Znaczenie w kulturze.
Wrzos zwyczajny odgrywa szczególną rolę w kulturze krajów, gdzie pełni też znaczącą rolę w krajobrazie tj. w Irlandii i Szkocji, ale jest też jednym z narodowych symboli Norwegii. Liczne rody szkockie miały wrzos przedstawiony na swoich tarczach herbowych, a przywódcy rodu MacDonald przytwierdzali wiązkę wrzosów do swych włóczni.
Szczególne znaczenie, jako roślinie mającej przynosić szczęście, przypisywano rzadko spotykanym w naturze wrzosom kwitnącym na biało (brytyjski odpowiednik czterolistnej koniczyny). Białe wrzosy są w efekcie popularną ozdobą weselną, składnikiem bukietów panny młodej. Rzadkość ich występowania wiązano także z obfitującą w wojny historią Szkocji – wedle legend znaczyć miały bowiem miejsca, w których nie przelano krwi w bitwie, ewentualnie miejsca spoczynku wróżek (ang. "Faeries"). 
Biało kwitnące wrzosy wiązane są też z legendarną Malwiną mającą żyć w III wieku n.e. Bukiet wrzosów przyniósł jej posłaniec od jej narzeczonego – Oskara wraz z wieścią, że tuż po ich zerwaniu zginął on w bitwie. Łzy Malwiny zmieniły barwę kwiatów wrzosowych, a ona sama zaklęła białe kwiaty wrzosu, które mimo że stanowiły symbol jej żałoby, miały przynosić wszystkim ich znalazcom szczęście.
Wierzono także, że wrzos noszony przy sobie chroni przed przemocą, w tym zwłaszcza przed zgwałceniem. Spalenie przed domem paproci i wrzosu miało sprowadzać deszcz. Wrzos miał być świętą rośliną dla druidów. Roślina wykorzystywana była do „okiełzania złych duchów”. W aromaterapii używana jest do uwalniania pacjenta od różnorodnych problemów.
W Niemczech wierzono, że kwiaty wrzosu (niem. "Heide") zawdzięczają swą barwę krwi zabitych pogan (niem. "Heiden").
W kulturach anglojęzycznych od końca XIX wieku nadawane jest imię "Heather" ('wrzos'), od połowy XX wieku będąc jednym z bardziej popularnych imion żeńskich (w Stanach Zjednoczonych wyjątkowo nadawanym też chłopcom). W Stanach Zjednoczonych było w pierwszej dziesiątce imion żeńskich w latach 70. i 80. XX w., przekraczając 1 procent populacji, podczas gdy w pierwszej połowie XX w. i w XXI w. było o dwa rzędy wielkości mniej popularne. W innych krajach również jego popularność spada.

</doc>
<doc id="298441" url="https://pl.wikipedia.org/wiki?curid=298441" title="Towarzystwo Filaretów">
Towarzystwo Filaretów



</doc>
<doc id="298442" url="https://pl.wikipedia.org/wiki?curid=298442" title="Worms Armageddon">
Worms Armageddon

Worms Armageddon – komputerowa strategiczna gra turowa, wyprodukowana przez brytyjskie studio Team17 i wydana w 1999 roku przez MicroProse. "Worms Armageddon" jest trzecią częścią serii "Worms". Początkowo ukazała się w wersji na system operacyjny Microsoft Windows, natomiast później stworzono jej edycje na platformy PlayStation, Dreamcast, Nintendo 64 oraz Game Boy Color.
W "Worms Armageddon" gracz kieruje drużyną składającą się z najwyżej ośmiu dżdżownic, których zadaniem jest pokonanie drużyny przeciwnika. By osiągnąć ten cel, gracze mają do dyspozycji szeroki asortyment broni. Rozgrywka ma miejsce na dwuwymiarowej planszy podatnej na zniszczenia i toczy się w określonych czasem turach. Grę cechuje specyficzny humor oraz kreskówkowa oprawa graficzna.
"Worms Armageddon" została pozytywnie przyjęta przez krytyków, którzy chwalili dopracowaną rozgrywkę oraz stylizowaną oprawę graficzną.
Krytyka natomiast dotyczyła niewielkich zmian wprowadzonych w stosunku do poprzednich części serii. Główny projektant "Worms Armageddon", Andy Davidson, uznawał ją za skończone dzieło, po którego produkcji opuścił Team17. W 2009 roku ukazała się nawiązująca do gry tematyką produkcja "", z poprawioną oprawą audiowizualną.
Rozgrywka.
"Worms Armageddon" jest strategiczną grą turową, w której grający wykonują ruchy na zmianę. Rozgrywka odbywa się na dwuwymiarowych planszach i polega na walce dwóch lub więcej drużyn liczących po kilka dżdżownic. "Worms Armageddon" jest stylizowana na kreskówki i cechuje się specyficznym, surrealistycznym humorem.
W zależności od ustawień rozgrywki gracze rozpoczynają rozgrywkę na losowo generowanej lub predefiniowanej planszy. Pozycje dżdżownic na niej mogą być losowo wybrane przez komputer lub wręcz przeciwnie – gracz może ustalić, w którym miejscu rozgrywkę rozpoczną robaki. Każdy ruch rozpoczyna się od wybrania jednej dżdżownicy ze swej drużyny (zwykle w ustalonej kolejności), przemieszczenia jej oraz użycia broni lub narzędzia (na przykład ułatwiającej przemieszczanie się liny lub przebijającego planszę palnika) dostępnego w ekwipunku. Gracz ma do dyspozycji szeroki wybór rodzajów broni, od bazooki, strzelby i granatów, po niekonwencjonalne środki (na przykład owcę, bombę bananową, wybuchającą staruszkę czy skunksa). Każdą broń obsługuje się inaczej. Na przykład na lot pocisku z bazooki wpływa trajektoria pocisku, siła wystrzału oraz prędkość i kierunek wiatru; z kolei nalot powietrzny odbywa się poprzez wskazanie miejsca, w którym dokonuje się zrzutu. Właściwe użycie broni powoduje zniszczenia terenu oraz spadek liczby punktów życia u robaków, po utracie których giną. Śmierć dżdżownicy następuje również po wpadnięciu do wody. 
W stosunku do poprzedniej części serii, "Worms 2", wprowadzono nowe rodzaje broni, na przykład miotacz ognia, test nuklearny powodujący zatrucie graczy przeciwnika oraz tytułowy Armageddon, polegający na bombardowaniu planszy deszczem meteorytów. Do spadających na planszę skrzynek z punktami życia i bronią dołączyły skrzynie zawierające specjalne rodzaje narzędzi: plecak rakietowy ułatwiający przemieszczanie się po mapie; przyspieszenie ruchów robaka; zmniejszenie wpływu grawitacji; a także celownik laserowy, ułatwiający namierzanie celu przy korzystaniu z tradycyjnej broni palnej. Oprócz tego maksymalna rozdzielczość ekranu została zwiększona do 1024×768.
Grać można zarówno z komputerem, jak i z innym graczem. W przypadku kampanii dla jednego gracza, rozbudowanej w stosunku do "Worms 2", gra odblokowuje misje dopiero po zaliczeniu przez grającego podstawowych zadań szkoleniowych, na przykład zniszczenia określonej liczby celów w danym czasie. Gracz wówczas ma do dyspozycji szereg łamigłówek do rozwiązania, za których zaliczenie otrzymuje medal. Oprócz tego gracz ma do dyspozycji rozgrywanie szybkich potyczek z komputerem oraz tryb deathmatch, w którym należy pokonać coraz silniejsze drużyny przeciwnika. Rozgrywka wieloosobowa może się odbywać na jednym komputerze, w sieci lokalnej oraz w ramach serweru WormNET. Gracz ma możliwość dowolnej modyfikacji zasad rozgrywki przez rozegraniem meczu, jak również może korzystać z edytora krajobrazu.
Produkcja.
"Worms Armageddon" została wyprodukowana przez brytyjskie studio Team17. W początkowym zamierzeniu miała być jedynie dodatkiem do gry "Worms 2", jednak w trakcie procesu tworzenia stała się samodzielną produkcją. Oficjalnie prace nad grą Team17 ogłosiło 16 października 1998 roku, gdy przygotowało już serwer WormNET do rozgrywki wieloosobowej. Najwięcej uwagi bowiem twórcy poświęcili na budowę serwerów do gry w sieci. Głównym projektantem "Worms Armageddon" był Andy Davidson, odpowiedzialny za produkcję poprzednich części serii; po jej opublikowaniu rozstał się okresowo z Team17, nie uznawał bowiem faktu, że studio chce dyskontować sukces serii, za której zwieńczenie uznawał właśnie "Armageddon".
"Worms Armageddon" ukazała się na kilku platformach do gier. Jej premiera odbyła się 31 maja 1999 w wersji dla systemu operacyjnego Microsoft Windows. 30 listopada 1999 roku opublikowane zostały edycje gry na konsole PlayStation i Dreamcast, natomiast w 2000 roku premierę miały wersje na Game Boy Color i Nintendo 64.
"Worms Armageddon" mimo swego wieku nadal jest wspierana przez studio. Maksymalna rozdzielczość ekranu została zwiększona do największej możliwej dla danego sprzętu komputerowego; wprowadzono również kompatybilność gry z systemami Windows XP, Windows Vista, Windows 7 oraz Windows 10. Ostatnia dokonana aktualizacja pochodzi z lipca 2020 roku i ma numer 3.8.
Odbiór gry i jej znaczenie.
"Worms Armageddon" została przyjęta pozytywnie przez branżowych krytyków. Redaktor portalu GameSpot Greg Kasavin ocenił ją jako łatwą w obsłudze, dopracowaną i odpowiednią dla graczy w każdym wieku. Tom Chick z pisma „GamePro” stwierdził, że "Worms Armageddon" jest klasycznym przykładem zabawy w grach komputerowych.
Recenzenci pozytywnie odnieśli się do mechaniki gry. Matthew Pierce z brytyjskiego „PC Gamera” docenił fakt znaczącej poprawy trybu gry jednoosobowej oraz zauważył, że sztuczna inteligencja w grze jest znacząco poprawiona w stosunku do "Worms 2". Portal IGN również uznał ów tryb za bardziej dopracowany niż w poprzednich częściach serii, większą uwagę jednak przywiązał do rozgrywki wieloosobowej, z której seria słynęła. Kasavin zachwycił się oprawą graficzną, chwaląc znakomite animacje dżdżownic i surrealistyczny wygląd krajobrazu; docenił również „wyrafinowany” model fizyki w grze.
Krytyka skupiła się na niewielkich zmianach w stosunku do poprzedniej części. Cindy Banous z pisma „Computer Games Magazine” wprawdzie stwierdziła, że brak innowacji wychodzi grze na dobre, ale dopatrzyła się w "Worms Armageddon" pewnej monotonii. Łukasz Bonczol z magazynu „CD-Action” nie znalazł żadnych znaczących poprawek w oprawie graficznej – poza podwyższoną rozdzielczością, która jego zdaniem jednak utrudniała rozgrywkę. Chick podsumował, że "Worms Armageddon" przypomina bardziej dodatek niż samodzielną grę.
"Worms Armageddon" znalazła się na 57. miejscu w rankingu najlepszych gier komputerowych pisma „CD-Action” z 2006 roku. W uzasadnieniu redaktor pisma Maciej Kuc wskazywał na fakt, iż ta gra przyniosła szczytową popularność serii "Worms", po której zaczęła ona notować regres. W 2011 roku Smithsonian American Art Museum umieściło "Worms Armageddon" na wystawie „The Art of Video Games”, prezentującej najwybitniejsze plastycznie dzieła interaktywnej rozrywki.

</doc>
<doc id="298445" url="https://pl.wikipedia.org/wiki?curid=298445" title="Mitsutarō Shirai">
Mitsutarō Shirai

 – botanik japoński, specjalista od patologii roślin. 
Jest autorem "Nippon hakubutsu nenpyō", zawierającego tablice chronologiczne japońskich badań nad historią naturalną, wydanej po angielsku w 1943 roku. 
Zajmował się systematyką mszaków i roślin naczyniowych. 

</doc>
<doc id="298450" url="https://pl.wikipedia.org/wiki?curid=298450" title="Promieniowanie reliktowe">
Promieniowanie reliktowe



</doc>
<doc id="298454" url="https://pl.wikipedia.org/wiki?curid=298454" title="Maurice Papon">
Maurice Papon

Maurice Papon (ur. 3 września 1910 w Gretz-Armainvilliers, zm. 17 lutego 2007 w Pontault-Combault) – francuski polityk, w latach 40. XX w., w czasie rządów Vichy sekretarz generalny prefektury w Bordeaux, jeden z najbardziej znanych francuskich kolaborantów współpracujących z nazistami.
Był odpowiedzialny za deportacje do obozu koncentracyjnego w Drancy pod Paryżem ponad 1500 Żydów z rejonu Bordeaux. Deportacje te Papon nadzorował na polecenie Niemców w latach 1942–1944.
Współpracował z ruchem oporu. Po II wojnie światowej m.in. był prefektem kilku departamentów, wysokim urzędnikiem w rządach Charles’a de Gaulle’a oraz konserwatystów, szefem paryskiej policji, parlamentarzystą i merem, a nawet w latach 70. piastował urząd ministra finansów. Został odznaczony Legią Honorową. 
Jako szef policji paryskiej w 1961 roku wydał decyzje o krwawym stłumieniu demonstracji Algierczyków, protestujących przeciwko wprowadzeniu godziny policyjnej (zob. masakra paryska).
Prawda o przeszłości wojennej Papona wyszła na jaw w 1981 na łamach satyrycznej gazety „Le Canard enchaîné”. Opublikowano tam obciążające go dokumenty dotyczące jego działalności kolaboranckiej w czasie wojny. W 1997 został oskarżony o zbrodnie przeciwko ludzkości. W 1998 skazano go na 10 lat pozbawienia wolności. Był to jeden z najgoręcej dyskutowanych procesów i wyroków we Francji oraz okazja do rozrachunku Francji z jej wojenną przeszłością.
18 września 2002 92-letni Papon ze względu na zły stan zdrowia (choroba serca) został wypuszczony na wolność. Zmarł 17 lutego 2007 w klinice pod Paryżem (Pontault-Combault) w wieku 96 lat.

</doc>
<doc id="298456" url="https://pl.wikipedia.org/wiki?curid=298456" title="Teoria pól kwantowych">
Teoria pól kwantowych



</doc>
<doc id="298457" url="https://pl.wikipedia.org/wiki?curid=298457" title="Józef Kachel">
Józef Kachel

Józef Kachel (ur. 6 września 1913 w Bytomiu, zm. 11 listopada 1983) – działacz harcerstwa polskiego w Niemczech, naczelnik Związku Harcerstwa Polskiego w Niemczech, harcmistrz, poseł na Sejm PRL II kadencji z ramienia PZPR.
Życiorys.
Pochodził z rodziny górniczej; wychowany w tradycji polskiej. Był jednym z pięciu synów jednego z górników pracującego w kopalni Szombierki. W 1924 r. wstąpił do Związku Harcerstwa Polskiego w Niemczech. Był m.in. hufcowym w Opolu, a od marca 1935 do września 1939 naczelnikiem Związku Harcerstwa Polskiego w Niemczech; doszedł do stopnia harcmistrza. Organizował kursy szkoleniowe dla instruktorów harcerskich na Warmii i Powiślu. Był aktywistą Związku Polaków w Niemczech działającego w przedwojennych Niemczech.
Podczas II wojny światowej był więziony w obozie koncentracyjnym w Buchenwaldzie. Po wojnie uzyskał dyplom inżyniera górnika na Akademii Górniczo-Hutniczej w Krakowie i pracował w Bytomiu. W latach 1957–1961 pełnił mandat poselski. Brał udział w pracach Towarzystwa Rozwoju Ziem Zachodnich oraz Głównej Komisji Badania Zbrodni Hitlerowskich w Polsce. Jego wspomnienia ukazały się w zbiorze "Wspomnienia Opolan" (tom II, 1965, s. 76–86).

</doc>
<doc id="298459" url="https://pl.wikipedia.org/wiki?curid=298459" title="Kenzō Tange">
Kenzō Tange

 – japoński architekt modernizmu i postmodernizmu, działający na całym świecie, laureat Nagrody Pritzkera w 1987.
Młodość.
Dzieciństwo spędził w Imabari na wyspie Sikoku. Od 1935 studiował w Tokio, a w 1938 otrzymał nagrodę Tatsuno za swoją pracę dyplomową.
Swoją pracę rozpoczął w biurze Kunio Maekawy, byłego współpracownika Le Corbusiera. Od 1946 działał samodzielnie i pracował na Uniwersytecie Tokijskim.
Kariera.
W latach 50. XX wieku Kenzō Tange stał się znany dzięki swojemu projektowi Muzeum Pokoju w Hiroszimie. Połączył tam prostotę stylu międzynarodowego ze zbieżnymi z nim tendencjami tradycyjnej architektury japońskiej. Wkrótce powstały w całej Japonii liczne ratusze, biurowce i hale sportowe jego projektu.
W 1960 przedstawił w swoim "Planie dla Tokio" pomysł niekonwencjonalnej rozbudowy stolicy ponad taflą wody Zatoki Tokijskiej. Ciasna przestrzeń stolicy miała zostać rozszerzona o sztuczne wyspy, mosty i pływające parkingi. Projekt ten miał znaczny wpływ na rozwój grupy "Metabolism". Również projekt odbudowy zniszczonego w trzęsieniu ziemi miasta Skopje odziedziczył z niego pewne elementy.
Światową sławę zdobył Tange dzięki obiektom olimpiady w Tokio, pokazywanym przez telewizję na całym świecie, a także późniejszej wystawie światowej. Został też profesorem urbanistyki Uniwersytetu Tokijskiego. Tange budował w ponad 20 krajach, m.in. rozbudował pałac Saudów w Dżuddzie i muzeum w Minneapolis. Został laureatem Nagrody Asahi za 1964 rok. W 1975 otrzymał niemieckie odznaczenie Pour le Mérite w dziedzinie nauki i sztuki, w 1980 Order Kultury, a w 1987 Nagrodę Pritzkera. Zmarł w 2005 na serce.

</doc>
<doc id="298460" url="https://pl.wikipedia.org/wiki?curid=298460" title="Jerzy Krawczyk (malarz)">
Jerzy Krawczyk (malarz)

Jerzy Krawczyk (ur. 24 sierpnia 1921 w Łodzi, zm. 5 lipca 1969 tamże) – polski malarz, członek Grupy Realistów.
Życiorys.
Edukację artystyczną rozpoczynał w Szkole Rysunku i Malarstwa. Przełomowym wydarzeniem w jego karierze artystycznej był 1938, kiedy wyjechał z Polski do Wiednia w celu doskonalenia umiejętności. W czasie wojny przebywał w obozie jenieckim w Dortmundzie.
W 1945 swoje prace wystawił w Ośrodku Propagandy Sztuki w Łodzi i został przyjęty do Związku Plastyków. Później podjął studia w Państwowej Wyższej Szkole Sztuk Plastycznych, które jednak szybko przerwał. W 1947 rozpoczął pracę jako rysownik w Zakładzie Anatomii Prawidłowej Akademii Medycznej w swoim rodzimym mieście, gdzie zatrudniony był do końca życia.
Wystawiał wiele obrazów, prezentując je na licznych wystawach zbiorowych i indywidualnych zarówno w kraju, jak i za granicą. Od 1962 brał udział w ogólnopolskich wystawach malarzy realistów w warszawskiej Zachęcie. W 1967 reprezentował Polskę na Biennale w São Paulo.
Jego obrazy (głównie nastrojowe pejzaże oraz dzieła przedstawiające przeżycia obozowe, ale także dotyczące społeczności żydowskiej, Zagłady, a z ostatniego okresu twórczości programowo antyestetyczne „kompozycje przestrzenne”) znaleźć można w zbiorach m.in. Muzeów Narodowych w Krakowie, Warszawie, Wrocławiu, Gdańsku i Poznaniu, muzeach w Bydgoszczy, Rzeszowie, Toruniu i Chełmie, Muzeum Miasta Łodzi i Muzeum Sztuki w Łodzi oraz w wielu kolekcjach prywatnych.
Życie prywatne.
Jego żoną była Barbara Szajdzińska-Krawczyk – artystka także należąca do Grupy Realistów.

</doc>
<doc id="298462" url="https://pl.wikipedia.org/wiki?curid=298462" title="Kenzo Tange">
Kenzo Tange



</doc>
<doc id="298466" url="https://pl.wikipedia.org/wiki?curid=298466" title="Niedokrwistość sierpowatokrwinkowa">
Niedokrwistość sierpowatokrwinkowa

Niedokrwistość sierpowata, anemia sierpowata (, ) – rodzaj wrodzonej niedokrwistości spowodowanej nieprawidłową budową hemoglobiny. Mutacja punktowa w genie łańcucha β (HBB) hemoglobiny powoduje zmianę pojedynczego aminokwasu w sekwencji białka (z kwasu glutaminowego na walinę, w pozycji 6 od końca NH2). Hemoglobinę z tak zmienioną, nieprawidłową strukturą I-rzędową określa się jako hemoglobinę S (HbS) w przeciwieństwie do normalnej, występującej u dorosłych hemoglobiny A (HbA). Hemoglobina S charakteryzuje się zmienionymi w porównaniu z hemoglobiną A własnościami fizykochemicznymi.
Chorobę dziedziczy się w sposób autosomalny (nie jest sprzężona z płcią) recesywny, z allelem kodominującym. Ten rodzaj dziedziczenia polega na tym, że nosiciele tylko jednej kopii wadliwego genu (heterozygoty) w normalnych warunkach nie mają objawów klinicznych, jednak ich erytrocyty zawierają około 40% HbS.
Heterozygoty są również w dużym stopniu odporne na malarię. Zjawisko takie nazywa się przewagą heterozygot lub naddominacją. Naddominacja powoduje, że na terenach występowania malarii mutacja powodująca anemię sierpowatą utrzymuje się w populacji.
Patomechanizm.
Hemoglobina S ma niższe powinowactwo do tlenu, a przy niskich stężeniach tlenu polimeryzuje. Powoduje to, że erytrocyty (w tym przypadku nazywane drepanocytami) przyjmują sierpowaty kształt (stąd pochodzi nazwa tej anemii). Następstwem takiej zmiany erytrocytów jest ich skłonność do rozpadu, czyli do hemolizy (hemoliza jest to właśnie rozpad erytrocytów, o hemolizie mówimy zwykle, gdy rozpada się wiele erytrocytów, często znaczna ich część, np. 50% i gdy jest to zjawisko chorobowe, o hemolizie można także mówić wtedy, gdy erytrocyty w próbce krwi ulegną rozpadowi).
Występowanie.
Ten typ anemii jest przede wszystkim rozpowszechniony w środkowej i zachodniej Afryce, sporadycznie jest spotykany w rejonie Morza Śródziemnego.
Choroba ta występuje najczęściej u Mulatów i osób rasy czarnej, mutacja rzadko występuje u rasy białej (1/600000 urodzeń). Częstotliwość występowania u rasy czarnej to 1/625.
W obecnej chwili nie ma możliwości leczenia przyczyny tej choroby. Jedyne co można zrobić to transfuzja krwi. Schorzenie to można rozpoznać około 3 miesiące po urodzeniu, na podstawie mikroskopowego badania krwinek czerwonych oraz chemicznego badania hemoglobiny.
Leczenie.
Nie ma leczenia przyczynowego anemii sierpowatej. Stosuje się różne metody leczenia objawowego:

</doc>
<doc id="298468" url="https://pl.wikipedia.org/wiki?curid=298468" title="Przegląd Religioznawczy">
Przegląd Religioznawczy

Przegląd Religioznawczy (wcześniej Euhemer. Przegląd Religioznawczy) – czasopismo o tematyce religioznawczej, założone w 1957 w Warszawie przez Stowarzyszenie Ateistów i Wolnomyślicieli. W 1960 przekształcone w organ Polskiego Towarzystwa Religioznawczego. Wydawane w Warszawie. Zachowuje ciągłość poszczególnych numerów od 1957. Do końca 2016 wydano 262 numery tego czasopisma.
W latach 1959–1967 wydano 5 numerów "Euhemer. Przegląd Religioznawczy – Zeszyty Filozoficzne" oraz 1 numer "Euhemer. Przegląd Religioznawczy – Zeszyty Filozoficzne" przekształcony w nowe czasopismo Polskiego Towarzystwa Religioznawczego "Studia z Dziejów Kościoła Katolickiego", ukazujące się w latach 1960–67, które – po ukazaniu się 7 numerów – przejęte zostało przez Zakład Religioznawstwa PAN i dalej ukazywało się do 1991 jako "Studia Religioznawcze".
Profil.
W pierwszych latach pismo propagowało z założenia kulturę laicką. Z czasem stało się typowym pismem naukowym, drukującym m.in., obok artykułów teoretycznych, wyniki badań nad religijnością i przekłady tekstów źródłowych. Uznając religię za zjawisko wieloaspektowe, redakcja czasopisma prócz religioznawców, angażuje do współpracy orientalistów, filologów klasycznych, archeologów, historyków, etnografów, socjologów, psychologów, filozofów, politologów a także specjalistów z innych dziedzin.
Publikacje.
W ramach kolejnych numerów pisma ukazały się następujące publikacje:
Redakcja.
Redakcja pisma składa się z następujących osób:

</doc>
<doc id="298475" url="https://pl.wikipedia.org/wiki?curid=298475" title="Marcin Kaczmarek (ur. 1979)">
Marcin Kaczmarek (ur. 1979)

Marcin Kaczmarek (ur. 3 grudnia 1979 w Sieradzu) – polski piłkarz występujący na pozycji bocznego obrońcy lub pomocnika w Starze Starachowice.
Kariera klubowa.
Marcin Kaczmarek piłkarską karierę rozpoczynał w Piaście Błaszki, z którego trafił do KKS–u Kalisz. W rundzie wiosennej sezonu 2000/2001 reprezentował barwy Włókniarza Konstantynów Łódzki, natomiast w kolejnych rozgrywkach ponownie grał w kaliskim klubie. W 2002 roku przeszedł do Ceramiki Opoczno. W jej barwach zadebiutował 3 sierpnia w II lidze, grając w wygranym 2:1 spotkaniu z Aluminium Konin. Pierwszego gola dla Ceramiki uzyskał w meczu Pucharu Polski, kiedy to pokonał bramkarza Polonii Olimpii Elbląg. W lidze pierwsze trafienie zanotował 5 października w meczu z Tłokami Gorzyce, przyczyniając się do zwycięstwa 3:1. W sezonach 2002/03 i 2003/04 (w którym klub występował pod nazwą Stasiak) Kaczmarek był podstawowym zawodnikiem swojego zespołu.
W 2004 roku Stasiak Opoczno został przeniesiony do Ostrowca Św. i sezon 2004/05 rozpoczął jako KSZO Ostrowiec Św. Kaczmarek trafił do nowo utworzonej drużyny, w której zadebiutował 30 lipca w wygranym 5:2 meczu z MKS-em Mława; strzelił w nim również dwa gole. W całych rozgrywkach był podstawowym zawodnikiem zespołu, z dziesięcioma bramkami na koncie został jego najlepszym strzelcem. W 2005 roku Kaczmarek trafił do Korony Kielce. Po raz pierwszy w I lidze wystąpił 26 lipca w zremisowanym 0:0 pojedynku z Cracovią. Debiutanckiego gola zdobył natomiast 12 sierpnia 2006 w meczu przeciwko Lechowi Poznań. W latach 2005–2008 był podstawowym zawodnikiem kieleckiego klubu, wraz z nim w sezonie 2006/07 dotarł do finału Pucharu Polski, w którym zagrał przez 72. minuty (został zmieniony przez Pawła Sasina), a jego klub przegrał 0:2 z Dyskobolią Grodzisk Wlkp.
Na początku sierpnia 2008 roku Kaczmarek przeszedł do Lechii Gdańsk. Pierwszego gola zdobył w wygranym meczu z Cracovią, a bramka ta była pierwszym po 20-letniej przerwie golem w najwyższej klasie rozgrywkowej zdobytym na stadionie przy ul. Traugutta. W sezonie 2008/09 był jednym z kluczowych zawodników gdańskiego zespołu, w kolejnych rozgrywkach również zebrał wiele pochwał i dobrych recenzji. Od maja 2010 roku zmagał się z chorobą zatok, w sierpniu przeszedł ich operację, do gry powrócił we wrześniu. Utracił jednak miejsce w podstawowym składzie, a w styczniu 2011 trener Tomasz Kafarski uznał, że forma Kaczmarka nie jest wystarczająca i nie zabrał go na zgrupowanie do Turcji.
11 lutego 2011 roku Kaczmarek przeszedł do ŁKS–u Łódź, podpisując z nim półroczny kontrakt z opcję przedłużenia w przypadku awansu klubu do Ekstraklasy. 13 stycznia 2012 roku z powodu zaległości finansowych ze strony ŁKS–u rozwiązał kontrakt i przeszedł do rywala zza miedzy, Widzewa Łódź. Kontrakt początkowo obowiązywał 2 na lata. Od tego czasu Kaczmarek stał się podstawowym zawodnikiem drużyny z al. Piłsudskiego. W sezonie 2013/14 spadł z drużyną Widzewa do I ligi.
W czerwcu 2014 roku podpisał kontrakt z drużyną Olimpii Grudziądz. 
Od sezonu 2021/2022 gra w IV ligowej drużynie Star Starachowice.
Kariera reprezentacyjna.
Pod koniec września 2005 roku Marcin Kaczmarek został powołany przez selekcjonera Pawła Janasa do reprezentacji Polski na towarzyskie mecze z Islandią i Anglią. 7 października wystąpił w pierwszym spotkaniu, zmieniając w 77. minucie Jacka Krzynówka. Debiutując w kadrze stał się pierwszym reprezentantem kraju w historii Korony Kielce.
Pod koniec października 2005 roku Kaczmarek został desygnowany na mecz z reprezentacją Estonii. W spotkaniu, które odbyło się 16 listopada na stadionie KSZO w Ostrowcu Św., zagrał w podstawowym składzie, natomiast w przerwie został zmieniony przez Ireneusza Jelenia.
W listopadzie 2005 roku Kaczmarek został powołany przez Edwarda Klejndinsta do reprezentacji B na mecz ze Szkocją. W przegranym 0:2 spotkaniu, które odbyło się w Kilmarnock, zagrał od 46. minuty, kiedy to zmienił Rafała Grzelaka.

</doc>
<doc id="298477" url="https://pl.wikipedia.org/wiki?curid=298477" title="Röyksopp">
Röyksopp

Röyksopp (wym. ) – norweski duet grający muzykę elektroniczną. W skład zespołu wchodzą Torbjørn Brundtland i Svein Berge. Röyksopp powstał w 1998 roku w Tromsø i do tej pory wydał pięć studyjnych albumów, które odniosły sukces w wielu krajach.
Historia.
Nazwa zespołu jest stylizowaną wersją norweskiego słowa "røyksopp", które dosłownie można przetłumaczyć jako "grzyb dymny" i po norwesku oznacza "purchawkę". Brundtland i Berge byli kolegami w szkole w swoim rodzinnym mieście Tromsø i od początku lat 90 eksperymentowali z instrumentami elektronicznymi. Röyksopp powstał jednak dopiero w 1998 roku, kiedy dwójka spotkała się ponownie w Bergen. Pierwsze single zostały wydane w niezależnej wytwórni Tellé, natomiast później zespół nawiązał współpracę z Wall of Sound i Astralwerks.
Swój pierwszy album "Melody A.M." duet wydał w 2001 roku. Zebrał on świetne recenzje i zdobył uznanie fanów. Kolejna płyta, "The Understanding", miała premierę w 2005. W 2009 zespół wydał trzeci album "Junior", natomiast w 2010 ukazał się czwarty album grupy "Senior".
W listopadzie 2014 zespół wydał swój piąty album "The Inevitable End", który został ogłoszony jako ostatni album zespołu wydanym w tradycyjnej formie.
Niektóre piosenki Röyksopp zostały użyte w reklamach, grach, programach telewizyjnych oraz filmach. Utwór "Eple" został wykorzystany w filmie powitalnym systemu OS X "Panther". Piosenka "What Else is There?" śpiewana przez Karin Dreijer Andersson została wykorzystana w filmie "Cashback". Utwór "Follow My Ruin" jest częścią soundtracku gry FIFA 06, Electronic Arts wykorzystał także piosenkę "It's What I Want" w grze FIFA 10. Zespół zyskał sporą popularność w USA dzięki wykorzystaniu fragmentu piosenki "Remind Me" w reklamie firmy ubezpieczeniowej Geico. Ponadto, utwór "So Easy" został wykorzystany w filmie Kranked 8 – Revolve.
Zespół odwiedził Polskę 5 czerwca 2009, grając koncert w Krakowie w ramach Selector Festival oraz 27 lipca 2012 występując w Płocku z okazji Audioriver.

</doc>
<doc id="298479" url="https://pl.wikipedia.org/wiki?curid=298479" title="Royksopp">
Royksopp



</doc>
<doc id="298483" url="https://pl.wikipedia.org/wiki?curid=298483" title="Hermes (piłkarz)">
Hermes (piłkarz)

Hermes, właśc. Hermes Neves Soares (ur. 19 września 1974 w São Paulo) – brazylijski i polski piłkarz występujący na pozycji pomocnika, trener. Od 24 listopada 2022 trener Arki Gdynia.
Kariera piłkarska.
Hermes jest wychowankiem Corinthians Paulista. W 1993 w Australii zdobył z reprezentacją Brazylii U-20 mistrzostwo świata w tej kategorii wiekowej. W 2002 z Olímpia FC trafił do Widzewa Łódź. Pół roku później przeszedł do Korony Kielce. W zespole tym grał przez pięć lat. W organizowanym przez siebie plebiscycie redakcja tygodnika "Piłka Nożna" wybrała go do Jedenastki obcokrajowców Orange Ekstraklasy za rok 2006. W sezonie 2003/04 współuczestniczył w ustawianiu meczów kieleckiej drużyny, za co 9 grudnia 2013 został skazany na dwa lata więzienia w zawieszeniu na trzy lata, a także 25 tysięcy zł grzywny. Ekipa prowadzona wówczas przez Dariusza Wdowczyka awansowała do II ligi. Niektórzy piłkarze zdecydowali się za pieniądze ze swoich premii przekupywać sędziów i obserwatorów PZPN. 2 kwietnia 2008 rozwiązał umowę z Koroną.
Następnie podpisał kontrakt z Jagiellonią Białystok, którą reprezentował przez cztery sezony, zdobywając w jej barwach Puchar i Superpuchar Polski. 20 stycznia 2012 Hermes odszedł z zespołu. Następnie zaliczył krótki epizod w grającej na drugim poziomie Polonii Bytom, a 3 lipca tamtego roku przeniósł się do grającego w tej samej lidze Zawiszy Bydgoszcz. Zadebiutował w jego barwach w meczu z Sandecją Nowy Sącz, w którym strzelił gola. W sezonie 2012/13 zdobył mistrzostwo I ligi i awansował z klubem do Ekstraklasy. W kolejnym sezonie Zawisza wywalczył Puchar Polski, a w kolejnym – Superpuchar. Po sezonie 2013/14 zdecydował się na zakończenie kariery piłkarskiej.
Kariera trenerska.
Latem 2014 krótko prowadził rezerwy Zawiszy Bydgoszcz, a w kolejnym roku był razem z Danielem Osińskim trenerem Zawiszy w Centralnej Lidze Juniorów.
W listopadzie 2016 Hermes został tymczasowym szkoleniowcem Chojniczanki Chojnice. Wcześniej, od kwietnia 2016 był drugim trenerem tej drużyny.
Po pierwszym meczu pod jego wodzą, w siedemnastej kolejce rozgrywek I ligi, Chojniczanka awansowała z drugiego na pierwsze miejsce.
24 listopada 2022 został trenerem Arki Gdynia, zastąpił na tym stanowisku Ryszarda Tarasiewicza, którego był asystentem. Podpisał umowę do 31 grudnia 2024.
Życie prywatne.
Hermes mieszka w Polsce od 2002. Przeprowadzając się do tego kraju, planował zostać w nim tylko przez rok. Po latach przyznał, że Polska jest dla niego nową ojczyzną. 10 kwietnia 2014 wojewoda kujawsko-pomorska Ewa Mes wręczyła Hermesowi akty nadania polskiego obywatelstwa.

</doc>
<doc id="298484" url="https://pl.wikipedia.org/wiki?curid=298484" title="Aluminografia">
Aluminografia



</doc>
<doc id="298488" url="https://pl.wikipedia.org/wiki?curid=298488" title="Przejścia graniczne Czech">
Przejścia graniczne Czech

Przejścia graniczne Czech funkcjonują jedynie w międzynarodowych portach lotniczych. W latach 1993–2007 Czechy posiadały również drogowe oraz kolejowe przejścia graniczne z Austrią, Niemcami, Polską i Słowacją. W dniu 21 grudnia 2007 r., w momencie przystąpienia Czech do Układu z Schengen, lądowe przejścia graniczne zostały zlikwidowane, gdyż od tej daty wszystkie państwa graniczące z Czechami są sygnatariuszami układu. Zgodnie z postanowieniami porozumienia, granicę państwa można przekraczać na całej jej długości.
Dawne lądowe przejścia graniczne, zlikwidowane 21 grudnia 2007 r..
Granica z Polską.
Rząd Republiki Czeskiej i Rząd Rzeczypospolitej Polskiej, kierując się dążeniem do rozwijania wzajemnych przyjaznych stosunków, do rozszerzenia współpracy w zakresie międzynarodowego handlu, transportu i ruchu osobowego, ułatwienia przekraczania granicy państwowej w ruchu turystycznym oraz mając na celu zapewnienie odpowiednich warunków przekraczania granicy państwowej przez osoby, środki transportu i towary podpisał 22 listopada 1996 r. w Warszawie Umowę o przejściach granicznych, przejściach na szlakach turystycznych przecinających granicę państwową oraz zasadach przekraczania granicy poza przejściami granicznymi.
przejścia małego ruchu granicznego.
Mały ruch graniczny między Polską a Czechami odbywał się na podstawie umowy zawartej w Pradze 17 stycznia 1995 r. Przejścia małego ruchu granicznego czynne były codziennie od 6.00 do 22.00. Przekraczać granicę można było pieszo, na rowerach, na motorowerach o pojemności skokowej silnika 50 cm³ i na pojazdach rolniczych. Wyjątki od tych zasad zostały zaznaczone. Mały ruch graniczny mógł się również odbywać na wszystkich zwykłych drogowych przejściach granicznych.

</doc>
<doc id="298489" url="https://pl.wikipedia.org/wiki?curid=298489" title="Arkadiusz Bilski">
Arkadiusz Bilski

Arkadiusz Bilski (ur. 15 lutego 1973 w Skarżysku-Kamiennej) – polski piłkarz, grający na pozycji pomocnika lub napastnika, a następnie trener; aktualnie prowadzący Spartakusa Daleszyce; jeden z głównych podejrzanych w aferze korupcyjnej w polskiej piłce nożnej.
Arkadiusz Bilski pierwsze treningi rozpoczynał w Ruchu Skarżysko, lecz już tydzień później został graczem Granatu Skarżysko-Kamienna. Następnie przeszedł do Stali Stalowa Wola, w której barwach zadebiutował w pierwszej lidze. Później był graczem GKS-u Katowice i KSZO Ostrowiec Świętokrzyski, gdzie znajduje się w „11 wszech czasów” wybranej przez oficjalny serwis internetowy klubu. Następnie Bilski występował w Ceramice Opoczno i ponownie KSZO. W przerwie zimowej sezonu 2002/2003 trafił do Korony Kielce, w której był kapitanem i z którą w sezonie 2004/2005 wywalczył historyczny awans do Ekstraklasy. Piłkarską karierę zakończył w 2006 roku.
Arkadiusz Bilski nie zagrał nigdy w meczu reprezentacji Polski. Wystąpił za to w jednym spotkaniu reprezentacji olimpijskiej.
Po zakończeniu piłkarskiej kariery bez powodzenia kandydował do sejmiku województwa świętokrzyskiego z listy Porozumienia Samorządowego. Był trenerem rezerw Korony, asystentem pierwszego szkoleniowca kieleckiego klubu i opiekunem GKS-u Rudki, później trener III ligowej Juventy Starachowice. Ostatnio trener III ligowego Spartakusa Daleszyce. Obecnie trener Staru Starachowice.
Arkadiusz Bilski został oskarżony o udział w aferze korupcyjnej. Przyznał się do zarzucanych mu czynów i zdecydował na dobrowolne poddanie się karze. 13 stycznia 2010 roku został skazany przez Sąd Rejonowy w Kielcach na karę dwóch lat pozbawienia wolności z warunkowym zawieszeniem na okres czterech lat oraz 9,5 tys. zł grzywny
Życie prywatne.
Arkadiusz Bilski urodził się 15 lutego 1973 roku w Skarżysku–Kamiennej. Ma żonę Marlenę, która prowadzi w Skarżysku–Kamiennej własny salon fryzjerski oraz córkę Wiktorię (ur. 1997). Jest szwagrem Roberta Bilskiego, byłego piłkarza, grającego niegdyś na pozycji bramkarza. Razem z nim w latach 90. występował w Granacie Skarżysko–Kamienna.
Kariera piłkarska.
Granat Skarżysko (1990–1994).
Arkadiusz Bilski rozpoczynał piłkarską karierę w Ruchu Skarżysko na początku lat 90.. Trenował tam tydzień, po czym przeszedł do Granatu Skarżysko–Kamienna. W juniorach grał dwa lata, a następnie trafił do pierwszego zespołu. W sezonie 1992/1993 wraz ze swoim klubem był bliski awansu do drugiej ligi, ale jego drużyna ostatecznie przegrała walkę o pierwsze miejsce z Radomiakiem Radom. Rok później Granat prowadzony przez ukraińskiego szkoleniowca Piotra Kuszłyka ponownie liczył się w walce o promocję do drugiej ligi. Po rundzie jesiennej był wiceliderem, mając w dorobku 22 punkty – dwa mniej od Lublinianki. Wiosną świętokrzyski zespół w piętnastu spotkaniach zdobył 14 punktów i rozgrywki zakończył na 5. miejscu. Bilski był wówczas podstawowym zawodnikiem Granatu.
Stal Stalowa Wola (1994–1995).
Latem 1994 roku młodym pomocnikiem zainteresował się trener Siarki Tarnobrzeg, Włodzimierz Gąsior i Bilski na tydzień trafił do prowadzonego przez niego zespołu. Nie został jednak zawodnikiem tarnobrzeskiego klubu, lecz na dwa tygodnie przed rozpoczęciem rozgrywek pierwszej ligi przeszedł do Stali Stalowa Wola, którą prowadził wówczas Adam Musiał. W jej barwach zadebiutował 30 lipca 1994 roku, w meczu ze Stalą Mielec. Strzelił w nim dwie bramki, a jego klub wygrał 1:3. Do końca ligowych rozgrywek Bilski był podstawowym zawodnikiem Stali. Zdobył jeszcze sześć innych goli (grał wówczas na pozycji napastnika), jednak nie pomógł drużynie uchronić się przed spadkiem (Stal Stalowa Wola zajęła w sezonie 1994/1995 16, trzecie od końca miejsce w ligowej tabeli; z ligi spadały wówczas cztery drużyny). Po zakończeniu sezonu został okrzyknięty przez media "odkryciem roku".
GKS Katowice (1995–1996).
Dobre występy w Stali spowodowały, że po spadku drużyny do drugiej ligi, Bilski otrzymał ofertę od trzeciej drużyny pierwszej ligi sezonu 1994/1995 – GKS-u Katowice, z którym podpisał kontrakt. Występy w nowym klubie rozpoczął od gry w podstawowym składzie, jednak po wrześniowym meczu z Amiką Wronki utracił je. Resztę sezonu spędził jako rezerwowy, choć w większości meczów pojawiał się na boisku w drugiej połowie. GKS nie spisywał się już tak dobrze, jak rok wcześniej, i nie powtórzył sukcesu z poprzedniego sezonu – uplasował się na jedenastym miejscu w tabeli, mając tylko jeden punkt przewagi nad strefą spadkową.
Katowicki zespół w sezonie 1995/1996 grał również w Pucharze Zdobywców Pucharów, gdzie odpadł w rundzie kwalifikacyjnej po dwumeczu z Araratem Erywań. W pierwszym spotkaniu pokonał co prawda ormiański klub, a jedną z dwóch bramek strzelił wówczas Bilski, jednak w rewanżu nie sprostał rywalowi. Na początku sezonu 1996/1997 Bilski nadal pełnił rolę rezerwowego, jednak w październikowych i listopadowych pojedynkach grał w pierwszej jedenastce. W GKS-ie został przemianowany na pomocnika i dość często występował na prawym skrzydle, choć czasem grywał jeszcze w linii ataku.
KSZO Ostrowiec i Ceramika Opoczno (1997–2002).
W przerwie zimowej sezonu 1996/1997 Bilski przeszedł do walczącego o awans do pierwszej ligi KSZO Ostrowiec Św. Jego nowy zespół w rundzie wiosennej spisywał się dobrze i na koniec rozgrywek zajął w tabeli grupy wschodniej drugiej miejsce za Petrochemią Płock i wywalczył historyczną promocję. Pobyt w gronie najlepszych okazał się krótki, bo trwał zaledwie sezon. KSZO uplasował się na siedemnastej, przedostatniej, pozycji i pożegnał się z pierwszą ligą. Bilski wystąpił we wszystkich 34 meczach oraz zdobył jedną bramkę (w czerwcowym pojedynku z Legią Warszawa, który KSZO przegrał 1:3). W kolejnym sezonie piłkarz również występował w ostrowieckim zespole, który w rozgrywkach drugiej ligi zajął czwartą lokatę.
W 1999 roku Bilski przeszedł do Ceramiki Opoczno, która w sezonie 1998/1999 była bliska awansu do pierwszej ligi, jednak przegrała walkę o pierwsze miejsce z Petrochemią. W Ceramice występował przez dwa lata, po czym powrócił do KSZO. 20 października wystąpił w barwach ostrowieckiego zespołu po raz pierwszy od 30 miesięcy. Zagrał wówczas w spotkaniu ze swoim byłym klubem – GKS-em Katowice – i był w nim pierwszoplanową postacią swojej drużyny, która wygrała 1:0. Następnie regularnie pojawiał się na boisku, a w czerwcu 2002 roku wystąpił w dwóch pojedynkach barażowych z Górnikiem Łęczna, które ostrowiecki zespół wygrał kolejno 1:0 i 2:1. W KSZO był jednym z tych piłkarzy, którzy decydowali o sile drużyny. Po zakończeniu rundy jesiennej sezonu 2002/2003 Bilski miał ofertę z Izraela, ale odszedł ostatecznie do Korony Kielce. Kilka lat po transferze przyznał, że "uczynił wtedy dwa kroki wstecz, ale wiedział, że z kieleckim klubem stopniowo będzie piąć się wzwyż piłkarskich rozgrywek".
Korona Kielce (2003–2006).
W Koronie Bilski zadebiutował w marcowym meczu z Siarką Tarnobrzeg, w którym kielczanie wygrali 5:1, a jedną z bramek strzelił m.in. Brazylijczyk Hermes. W spotkaniu następnej kolejki Korona podejmowała głównego rywala w walce o awans do drugiej ligi – Cracovię. Na trybunach zasiadło 10 tysięcy kibiców, prezes PZPN, działacz UEFA i prezydenci miast. Przed pojedynkiem odbyły się zamknięte treningi z obu stron, żeby rywale niczego nie podpatrzyli. Kielczanie wygrali 1:0 po strzale Bilskiego z rzutu wolnego w 31 minucie. Do końca rozgrywek zdobył jeszcze jedną bramkę, w kwietniowym meczu z Unią Tarnów, zaś Korona ostatecznie przegrała walkę o promocję z Cracovią, tracąc do niej siedem punktów. W sezonie 2003/2004 Bilski wraz z Piotrem Bajerą i Przemysławem Cichoniem stanowił o sile ofensywnej zespołu – w lidze zdobył dziewięć goli (najwięcej w całej drużynie). Zwycięstwo swojemu zespołowi zapewnił w spotkaniach z Sandecją Nowy Sącz i Stalą Stalowa Wola. Jako kapitan zespołu poprowadził Koronę do zajęcia pierwszego, premiowanego awansem do drugiej ligi, miejsca w tabeli oraz ćwierćfinału pucharu Polski, w którym kielczanie odpadli po dwumeczu z Legią Warszawa. Trener Dariusz Wdowczyk określił Bilskiego mianem zawodnika, który umie "pociągnąć zespół".
Sezon 2004/2005 Bilski rozpoczął od występu w meczu z Jagiellonią Białystok, w którym pojawił się na boisku w drugiej części gry, zmieniając w 46 minucie Macieja Wojtasia. Od następnej kolejki powrócił jednak do podstawowego składu Korony. 25 września 2004 roku zagrał w pojedynku z ŁKS-em w Łodzi. W 65 minucie kapitan kielczan „podeptał” zawodnika gospodarzy Arkadiusza Mysonę, który chwilę wcześniej brutalnie go sfaulował. Sędzia pokazał Bilskiemu czerwoną kartkę. Trzy dni później piłkarz został ukarany przez klub karą 1000 złotych, zaś prezes Wiesław Tkaczuk stwierdził, że "takie wypadki nie mają prawa się zdarzać". Wydział Dyscypliny PZPN nałożył na gracza dyskwalifikację w dwóch następnych meczach.
W kwietniu 2005 roku, kilka dni po śmierci papieża Jana Pawła II, doszło do pojednania kibiców Korony, KSZO i Radomiaka Radom, którzy razem uczestniczyli we mszy świętej w Bazylika na Świętym Krzyżu. Mecz derbowy, który odbył się 9 kwietnia w Ostrowcu Świętokrzyskim również przebiegać miał w pokojowej atmosferze, jednak zakończył się demolowaniem stadionu i wyzwiskami przez chuliganów (Korona została ukarana 10 tysiącami grzywny, zaś KSZO dwoma). W samym spotkaniu dominowali piłkarze Korony, którzy przewyższali rywali agresywnością i pressingiem. W 10. minucie na prowadzenie kielczan wyprowadził Bilski, który wykorzystał dokładne podanie Grzegorza Bonina. W drugiej połowie dwa gole strzelił późniejszy król strzelców drugiej i pierwszej ligi, Grzegorz Piechna, czym ustalił wynik meczu na 3:0 dla Korony.
Do końca sezonu Bilski regularnie pojawiał się na boisku. W zaległym spotkaniu 18. kolejki, rozegranej na początku maja, Korona zmierzyła się z Jagiellonią Białystok. Do 79 minuty nie oddała żadnego strzału. Wtedy to uderzenie z rzutu wolnego Bilskiego zapewniło jej cenny remis. 31 maja 2005 roku, Korona pokonała na wyjeździe GKS Bełchatów 2:1 i po raz pierwszy w historii klubu awansowała do Ekstraklasy. Gola dającego zwycięstwo strzelił wówczas wychowanek kieleckiej ekipy, Dariusz Kozubek. Kilka dni wcześniej Bilski został wybrany przez oficjalny serwis internetowy KSZO Ostrowiec Świętokrzyski do "11 wszech czasów".
W swoim pierwszym meczu w Ekstraklasie Korona zremisowała bezbramkowo z Cracovią, zaś Bilski wystąpił wówczas przez 84 minuty, po czym został zmieniony przez Aleksandra Kwieka. W sezonie 2005/2006 grał regularnie, choć tylko w 10 ligowych pojedynkach na boisku przebywał przez cały mecz. Wystąpił między innymi w spotkaniu z Zagłębiem Lubin, które inaugurowało otwarcie nowego, najnowocześniejszego stadionu piłkarskiego w Polsce. Mecz zakończył się remisem 1:1, zaś Bilski zagrał słabo – brakowało mu wyczucia, wiele jego podań był niecelnych. Sam przyznał po pojedynku, "że to Zagłębie szybciej przystosowało się do panujących na nowym stadionie warunków". Miesiąc wcześniej zdobył gola, który w dużym stopniu przyczynił się do awansu Korony do 1/2 finału pucharu Polski. Kielczanie w ćwierćfinale spotkali się z Legią Warszawa i w pierwszym meczu, rozegranym w stolicy, ulegli 0:2. W rewanżu pokonali stołeczny zespół po dogrywce 3:0, zaś pierwszą z bramek zdobył po strzale z ponad 20 metrów Bilski. W swoim debiutanckim sezonie w Ekstraklasie Korona zajęła 5. miejsce, zaś w pucharze Polski odpadło ostatecznie w półfinale. W maju 2006 roku zarząd klubu, dyrektor sportowy Piotr Burlikowski oraz trener Ryszard Wieczorek ogłosili, że kontrakt z Bilskim, który wygasał z końcem czerwca nie zostanie przedłużony. Z tego powodu latem piłkarz zakończył piłkarską karierę. W pierwszej lidze (obecnie Ekstraklasie) rozegrał łącznie 149 spotkań i zdobył 15 bramek.
Kariera trenerska.
Korona Kielce (2006–2008).
Po zakończeniu piłkarskiej kariery Bilski został wraz z byłym zawodnikiem Korony, Arkadiuszem Kaliszanem, trenerem trzecioligowego zespołu rezerw kieleckiego klubu. 7 maja 2007 roku z funkcji trenera pierwszego zespołu został zwolniony Ryszard Wieczorek. Powodem tej decyzji były słabe wyniki drużyny, a przede wszystkim styl i postawa zespołu, która była daleka od oczekiwań zarządu. Ówczesny właściciel klubu Krzysztof Klicki oraz jego prezes Wiesław Tkaczuk przyznali, że Wieczorek, który w Koronie pracował dwa i pół roku, był najlepszym trenerem w jej historii. Na jego miejsce powołano Arkadiusza Kaliszana, zaś drugim trenerem został Bilski. W pierwszym meczu pod wodzą nowego duetu szkoleniowców Korona uległa u siebie Cracovii 1:2, choć za zaprezentowała się lepiej niż w ostatnich spotkaniach, które prowadził jeszcze Wieczorek. Do końca sezonu kielczanie rozegrali jeszcze sześć innych meczów, w których odnieśli jedno zwycięstwo, zanotowali jeden remis i przegrali cztery razy. W ligowej tabeli uplasowali się na siódmym miejscu. Po zakończeniu rozgrywek, 15 czerwca 2007 roku, funkcję pierwszego trenera objął, prowadzący wcześniej Legię Warszawa, Jacek Zieliński. Drugim szkoleniowcem został Kaliszan, któremu do 28 marca 2008 roku (natychmiastowe zwolnienie z powodu zatrzymania przez Centralne Biuro Antykorupcyjne) pomagał Bilski.
GKS Rudki i Juventa Starachowice (2008–2011).
W czerwcu 2008 roku Bilski został pierwszym trenerem GKS-u Rudki. W pierwszym ligowym meczu pod jego wodzą, piłkarze czwartoligowego zespołu przegrali u siebie z Juventą Starachowice 0:4. Następnie pokonali Spartakusa Daleszyce 2:1, a do końca sezonu zwycięskie mecze przeplatali remisami i porażkami (bilans meczów 9–6–15; bramki 28–42). Ze swoim klubem Bilski zajął 14, trzecie od końca miejsce w tabeli IV ligi grupy świętokrzyskiej. W czerwcu 2009 roku objął trzecioligową Juventę Starachowice. Na stanowisku trenera zastąpił pracującego wcześniej przez dwa lata Jerzego Rota. 
W związku z decyzją o 3-letniej dyskwalifikacji, podjętej przez Trybunał Piłkarski PZPN, Arkadiusz Bilski przestał pełnić rolę trenera.
Od lipca 2021 jest trenerem IV ligowego Neptuna Końskie
Afera korupcyjna.
Arkadiusz Bilski został oskarżony o korumpowanie i usiłowanie korumpowania sędziów, obserwatorów PZPN i zawodników drużyn rywalizujących z Kolporterem Koroną w lidze. Piłkarz przyznał się do zarzucanych mu czynów i zdecydował na dobrowolne poddanie się karze. Zarzuty wobec byłego zawodnika dotyczyły 23 meczów rundy jesiennej i wiosennej sezonu piłkarskiego 2003/2004, kiedy Korona walczyła o awans do II ligi.
Według byłego kapitana kieleckiego klubu zawodnicy zdecydowali się składać na łapówki dla sędziów, bo widzieli jak w poprzednim sezonie arbitrzy podczas meczów faworyzowali Cracovię, która rywalizowała z Kolporterem Koroną o awans. Bilski wyjaśniał, że w rundzie jesiennej piłkarze składali się na łapówki sporadycznie, były to drobne sumy. Z sędziami kontaktował się kierownik drużyny, Paweł Wolicki. W rundzie wiosennej sprawa była już dobrze zorganizowana. Zawodnicy oddawali premie meczowe oraz dodatkowe pieniądze, które trener Dariusz Wdowczyk przekazywał Andrzejowi Blasze – ten miał być łącznikiem między zawodnikami i trenerem a korumpowanymi sędziami i obserwatorami PZPN.
Bilski wyjaśnił również, że po pewnym czasie zawodnicy Kolportera Korony zbuntowali się, bo kwoty składek rosły, a oni nie byli pewni, czy pieniądze były rzeczywiście przekazywane arbitrom. Piłkarze w rundzie wiosennej sami próbowali ustawić mecz z Siarką Tarnobrzeg i przekupić kilku zawodników przeciwników, ale ostatecznie do tego nie doszło. Wówczas trener wrócił do współpracy w procederze korupcyjnym z Andrzejem Blachą. Bilski stwierdził też, że udział piłkarzy w procederze sprowadzał się do składek, a reszta odbywała się poza nimi. Były kapitan zespołu Kolportera Korony przyznał, że wiedział, na co idą składki.
Arkadiusz Bilski został zatrzymany przez funkcjonariuszy Centralnego Biura Antykorupcyjnego 27 marca 2008 roku. Następnego dnia został w trybie natychmiastowym zwolniony z funkcji drugiego trenera Kolportera Korony. 13 stycznia 2010 roku został skazany przez Sąd Rejonowy w Kielcach na karę dwóch lat pozbawienia wolności z warunkowym zawieszeniem na okres czterech lat oraz 9,5 tys. zł grzywny.

</doc>
<doc id="298493" url="https://pl.wikipedia.org/wiki?curid=298493" title="George C. Scott">
George C. Scott

George Campbell Scott (ur. 18 października 1927 w Wise, zm. 22 września 1999 w Westlake Village) – amerykański aktor filmowy, telewizyjny i teatralny.
Życiorys.
Wczesne lata.
Urodził się w Wise w stanie Wirginia jako syn Heleny Agnes (z domu Slemp; 1904–1935) i George’a Deweya Scotta (1902–1988). Dorastał w Detroit, gdzie uczęszczał do Redford High School. W latach 1945-49 odbył służbę w United States Marine Corps. Studiował w University of Missouri.
Kariera.
W filmie "Patton" (1970; reż. Franklin J. Schaffner) wcielił się w autentyczną postać amerykańskiego generała z czasów II wojny światowej George’a Pattona. Za tę rolę otrzymał Oscara dla najlepszego aktora pierwszoplanowego. Nagrody jednak nie przyjął. Był to pierwszy taki przypadek w historii Oscarów. Scott przez całe życie krytykował ceremonie wręczania Oscarów, uważał, że nagrody nie są uczciwą oceną pracy aktorów. Gdy przyznawano mu Oscara, nie był obecny na sali; twierdził, że wolał obejrzeć mecz hokejowy. Ponadto aktor otrzymał jeszcze 3 nominacje do Oscara (przyjął tylko pierwszą z nich). Były to nominacje za role drugoplanowe w filmach: "Anatomia morderstwa" (1959; reż. Otto Preminger) i "Bilardzista" (1961; reż. Robert Rossen) oraz za pierwszoplanową w filmie "Szpital" (1971; reż. Arthur Hiller).
Życie prywatne.
Scott miał trudny charakter; często popadał w konflikty podczas pracy na planach filmowych. Przez wiele lat zmagał się z alkoholizmem. Był pięciokrotnie żonaty. Po dwóch nieudanych związkach małżeńskich, z Carolyn Hughes (1951-1955), z którą miał córkę Victorię (ur. 19 grudnia 1952) i Patricią Reed (1955-1960), z którą miał dwójkę dzieci: syna Matthew (ur. 27 maja 1957) i córkę Devon Scott (ur. 29 listopada 1958), w roku 1960 poślubił aktorkę Colleen Dewhurst, z którym miała dwóch synów: Alexandra (ur. 1960) i Campbella Whalena (ur. 19 lipca 1961 w Nowym Jorku), powszechnie znanego z roli chorego na białaczkę Victora Geddesa w melodramacie Joela Schumachera "Za wcześnie umierać" ("Dying Young", 1991) z Julią Roberts. W 1965 doszło do rozwodu, a 4 lipca 1967 ponownie ożenił się z Colleen Dewhurst, lecz 2 lutego 1972 ponownie się z nim rozwiodła. Ostatnie 27 lat życia spędził z aktorką Trish Van Devere.
Przez lata życia ciężko chorował na serce. Zmarł nagle w wyniku pęknięcia tętniaka aorty w wieku 72 lat.

</doc>
<doc id="298498" url="https://pl.wikipedia.org/wiki?curid=298498" title="Funkcje parzyste i nieparzyste">
Funkcje parzyste i nieparzyste

Funkcje parzyste i nieparzyste – funkcje cechujące się pewną symetrią przy zmianie znaku argumentu. Prowadzi to również do symetrii ich wykresów. Funkcja formula_1 jest:
Równania te muszą być prawdziwe dla wszystkich formula_4 należących do dziedziny funkcji formula_5 Powyższe równości wymagają, aby wraz z formula_4 do dziedziny należał również punkt formula_7 stąd dziedziny funkcji parzystych i nieparzystych muszą być symetryczne względem zera.
Przykłady.
Istnieją funkcje, które nie są ani parzyste, ani nieparzyste, np. niestała funkcja wykładnicza, a jedynymi funkcjami będącymi jednocześnie parzystymi i nieparzystymi są funkcje stałe równe zeru w każdym punkcie swojej dziedziny.
Wykresy.
Wykres funkcji parzystej jest symetryczny względem osi formula_40 a nieparzystej jest symetryczny względem początku układu współrzędnych. Jeśli formula_41 należy do dziedziny nieparzystej funkcji formula_23 to formula_43 (wykres funkcji przechodzi przez początek układu współrzędnych).
Rozszerzenie na inne algebry.
Zwykle pojęcia te stosuje się, gdy dziedziną funkcji jest podzbiór zbioru liczb rzeczywistych, czy w ogólności ciał. Definicje mają jednak sens także dla innych pierścieni, a nawet bardziej ogólnych grup.

</doc>
<doc id="298503" url="https://pl.wikipedia.org/wiki?curid=298503" title="Wielcy mistrzowie zakonu Santiago">
Wielcy mistrzowie zakonu Santiago

Wielcy mistrzowie zakonu Santiago:

</doc>
<doc id="298504" url="https://pl.wikipedia.org/wiki?curid=298504" title="Flaga Azorów">
Flaga Azorów

Flaga Azorów – jeden z symboli portugalskiego regionu autonomicznego Azory.
Historia i symbolika.
Flaga Azorów ma barwy flagi portugalskiej z lat 1830–1911. Obecna wersja została przyjęta 10 kwietnia 1979 r.
W kantonie jest tarcza herbu Portugalii. Jastrząb gołębiarz (po portugalsku "açor") nawiązuje do nazwy wysp. Gwiazdy symbolizują dziewięć wysp: Corvo, Faial, Flores, Graciosa, Pico, Santa Maria, São Jorge, São Miguel i Terceira.

</doc>
<doc id="298505" url="https://pl.wikipedia.org/wiki?curid=298505" title="Szyb">
Szyb



</doc>
<doc id="298506" url="https://pl.wikipedia.org/wiki?curid=298506" title="Flaga Madery">
Flaga Madery

Flaga Madery – to jeden z symboli portugalskiego regionu autonomicznego Madera.
Historia i symbolika.
Ustanowiona została 28 lipca 1978. Proporcje wynoszą 2:3.
Kolor niebieski symbolizuje morze, a żółty jest symbolem lądu. Krzyż Zakonu Rycerzy Chrystusa upamiętnia Henryka Żeglarza, który kolonizował niezamieszkane wcześniej wyspy.

</doc>
<doc id="298508" url="https://pl.wikipedia.org/wiki?curid=298508" title="Rezerwat przyrody Las grądowy nad Mogilnicą">
Rezerwat przyrody Las grądowy nad Mogilnicą



</doc>
<doc id="298509" url="https://pl.wikipedia.org/wiki?curid=298509" title="Parzystość liczb">
Parzystość liczb

Parzystość liczb – cecha liczb całkowitych, równoznaczna z ich podzielnością przez 2.
Każdą liczbę parzystą można przestawić jako formula_1 dla pewnego całkowitego formula_2
Zbiór liczb parzystych ma więc postać
Liczby całkowite, które nie są parzyste, nazywa się "nieparzystymi".
Każdą liczbę nieparzystą można przestawić jako formula_4 dla pewnego całkowitego formula_2
Zbiór liczb nieparzystych ma więc postać

</doc>
<doc id="298510" url="https://pl.wikipedia.org/wiki?curid=298510" title="Wojna domowa w Szwajcarii (1436–1450)">
Wojna domowa w Szwajcarii (1436–1450)

Szwajcarska wojna domowa 1436–1450.
W roku 1436 zmarł hrabia Fryderyk VII z dynastii Toggenburgów. Hrabia nie pozostawił po sobie potomka oraz nie spisał testamentu, co stało się powodem zaciekłej walki o pozostawione dziedzictwo pomiędzy kantonami Zurychu i Schwyz. Z oboma kantonami Fryderyk VII zawarł bowiem tuż przed śmiercią sojusze obronne. Burmistrz Zurychu Rudolf Stussi chciał pozyskać głównie hrabstwo Uznach oraz księstwo Gaster. W roku 1438 wojska ze Schwyz zajęły obszar Walensee, co zmusiło Zurych do zastosowania blokady dostaw zboża do tego kantonu. W roku 1440 siły ze Schwyz oraz z kantonu Glarus wyruszyły w kierunku sprzymierzonego z Zurychem kantonu Sargans. Ponieważ Zurych odmówił pośrednictwa kilku zagrożonym kantonom, zdecydowały się one wystąpić po stronie Schwyz. Każdego roku do 1443 r. wojska szwajcarskich miast związkowych pustoszyły rejony Zurychu. W tym czasie zdobyły zuryskie miasta Feusisberg, Freienbach i Wollerau. W roku 1440 Zurych zmuszony został na skutek wyczerpania swoich sił do zawieszenia broni z przeciwnikiem. 
Gdy w roku 1442 Fryderyk III ukoronowany został na króla Niemiec, władze Zurychu zwróciły mu odebrane w roku 1424 hrabstwo Kyburg i dały mu wolną rękę w kwestii odbicia Aargau w zamian za przyrzeczenie wykupienia utraconego hrabstwa Uznach i obrony Zurychu. Król wysłał swoich rycerzy do miasta na czele doświadczonych dowódców Hansa von Rechberga oraz Thuringa von Hallwil. Na wieść o tych wydarzeniach sprzymierzone kantony szwajcarskie wypowiedziały Zurychowi wojnę i zajęły miejscowości Bremgarten oraz Baden. W bitwie pod St. Jakob nad rzeką Sihl, odniosły one częściowe zwycięstwo zabijając m.in. burmistrza Zurychu, Stussiego. Zurych w dalszym ciągu obstawał przy zwrocie hrabstwa Uznach. Po ośmiu miesiącach zawieszenia broni, działania wojenne rozpoczęły się na nowo. Po zdobyciu Greifensee i mordzie na załodze miasta (masakra w Greifensee) 20-tysięczne siły związkowe 20 czerwca 1444 rozpoczęły oblężenie Zurychu i habsburskiego Rapperswilu. W tej sytuacji Fryderyk III zwrócił się o pomoc do króla francuskiego Karola VII. Ten wysłał 40-tysięczną armię Armaniaków (nazywaną tak od ich dowódcy, hrabiego Bernarda VII Armaniac) do Bazylei. Siły Armaniaków wzmocnione zostały przez wojska zuryskie. 26 sierpnia doszło do bitwy pod Pratteln. Francuzi zajęli wioski leżące nad rzeką Birs. Szwajcarzy przypuścili atak, który zniósł straż przednią Armaniaków, zmusił ich do ucieczki i zaatakowali most na rzece, gdzie natknęli się na siły główne Francuzów, których kawaleria zmusiła ich do odwrotu. 26 sierpnia 1444 w miejscowości St. Jakob nad rzeką Birs Szwajcarzy zostali rozgromieni przez otaczające ich siły francuskie (śmierć poniosło 1500 żołnierzy szwajcarskich). Straty Francuzów były jednak tak wysokie, że ci - zaszokowani niekonwencjonalnymi formami walk Szwajcarów - wycofali się z zajętych terenów. W roku 1446 Fryderyk III ponownie spróbował zaatakować Szwajcarów. Jego 5-tysięczna armia została jednak rozbita w bitwie pod Ragaz (6 marca 1446). Dnia 12 czerwca 1446 r. reńskiemu margrabiemu z Konstancji na kongresie pokojowym udało się nakłonić obie strony do podjęcia rozmów pokojowych. Rozmowy były trudne i przeciągały się i dopiero w roku 1450 zwaśnione strony zawarły pokój. Zurych zmuszony został do rozwiązania swojego sojuszu z Austrią, po czym otrzymał z powrotem utracone na rzecz Schwyz ziemie z wyjątkiem spornych terenów Uznach i Windegg, które dostały się pod panowanie kantonów Schwyz i Glarus.

</doc>
<doc id="298513" url="https://pl.wikipedia.org/wiki?curid=298513" title="Rezerwat przyrody Wielki Las">
Rezerwat przyrody Wielki Las



</doc>
<doc id="298517" url="https://pl.wikipedia.org/wiki?curid=298517" title="Mistrzostwa Polski w koszykówce">
Mistrzostwa Polski w koszykówce



</doc>
<doc id="298521" url="https://pl.wikipedia.org/wiki?curid=298521" title="Jadwiga Saska">
Jadwiga Saska

Jadwiga Saska (ur. 922 - zm. 10 maja 965).
Była córką Henryka I Ptasznika, księcia Saksonii i króla Niemiec oraz siostrą cesarza Ottona I Wielkiego i królowej Francji – Gerbergi Saskiej. W 937 wzięła ślub z Hugonem Wielkim, księciem Francji. Miała z nim pięcioro dzieci:

</doc>
<doc id="298526" url="https://pl.wikipedia.org/wiki?curid=298526" title="Michał Krukowski (1919–1990)">
Michał Krukowski (1919–1990)

Michał Zdzisław Krukowski (ur. 21 sierpnia 1919 w Warszawie, zm. 13 września 1990 w Warszawie) – polski ekonomista i polityk, przewodniczący Komitetu Pracy i Płac w latach 1968–1972.
Życiorys.
Syn Michała i Franciszki. Ukończył studia w Szkole Głównej Planowania i Statystyki w Warszawie. Przed wojną był urzędnikiem w towarzystwie ubezpieczeniowym, w czasie wojny przebywał na robotach przymusowych w Niemczech. W latach 1945–1948 księgowy w Hucie Szkła „Szczakowa”, następnie do 1949 kierownik wydziału w Zarządzie Głównym Związku Zawodowego w Sosnowcu W okresie 1950–1968 sekretarz komisji ekonomicznej Centralnej Rady Związków Zawodowych.
Należał od 1947 do Polskiej Partii Robotniczej, następnie Polskiej Zjednoczonej Partii Robotniczej. W latach 1968–1972 był przewodniczącym Komitetu Pracy i Płacy w czwartym rządzie Józefa Cyrankiewicza oraz w rządzie Józefa Cyrankiewicza i Piotra Jaroszewicza. Od 1972 do 1981 wiceprezes Zakładu Ubezpieczeń Społecznych.
Otrzymał Srebrny Krzyż Zasługi (1955) oraz Medal 10-lecia Polski Ludowej (1955).
Pochowany na cmentarzu Powązki Wojskowe w Warszawie (kwatera B3 tuje-3-8).

</doc>
<doc id="298527" url="https://pl.wikipedia.org/wiki?curid=298527" title="Gottfried Böhm">
Gottfried Böhm

Gottfried Böhm (ur. 23 stycznia 1920 w Offenbach am Main, zm. 9 czerwca 2021 w Kolonii) – niemiecki architekt i rzeźbiarz, laureat Nagrody Pritzkera w 1986.
Życiorys.
Studiował architekturę na Uniwersytecie Technicznym i rzeźbę na Akademii Sztuk Pięknych w Monachium. W 1947 wstąpił do biura swojego ojca Dominikusa Böhma, które przejął po jego śmierci w 1955.
Podobnie jak jego ojciec Dominikus, a także syn Paul, zbudował liczne kościoły, szczególnie w Nadrenii. W swej twórczości operuje plastycznie betonem i szkłem.

</doc>
<doc id="298528" url="https://pl.wikipedia.org/wiki?curid=298528" title="Kolorowy śnieg">
Kolorowy śnieg

Kolorowy śnieg – śnieg zabarwiony na pewien określony kolor (zwykle jest to czerwony śnieg), często o różnym nasyceniu barwy, dający niecodzienny efekt w wyglądzie krajobrazu. Najczęstszą przyczyną jego powstawania jest obecność naśnieżnych glonów, które w swoich chloroplastach zawierają barwniki. Rzadziej źródłem zabarwienia są czynniki fizyczne, np. opadający pył.
Zjawisko kolorowego śniegu występuje często w rejonach arktycznych. Obserwowane było jednak również w polskich Tatrach.

</doc>
<doc id="298530" url="https://pl.wikipedia.org/wiki?curid=298530" title="Claudia Black">
Claudia Black

Claudia Lee Black (ur. 11 października 1972 w Sydney) – australijska aktorka.
Życiorys.
Przełom w jej karierze przyniosła rola oficer Aeryn Sun w serialu "Ucieczka w kosmos" (tytuł oryg. "Farscape") oraz w miniserialu "Ucieczka w kosmos i wojny rozjemców" (tytuł oryg. "Farscape: The Peacekeeper Wars"), za którą została w 2005 roku uhonorowana nagrodą Saturn w kategorii Najlepsza aktorka telewizyjna.
Wcześniej zagrała Pandorę w filmie "Królowa potępionych" (tytuł oryg. "Queen of the Damned"), na podstawie bestsellerowej powieści Anne Rice, obok Aaliyah i Stuarta Townsenda, a także u boku Vina Diesela w filmie "Pitch Black", który w Stanach Zjednoczonych i na całym świecie stał się nieoczekiwanym przebojem.
W Australii pojawiała się w najpopularniejszych serialach telewizyjnych i filmach. Australijscy widzowie pamiętają jej przejmującą interpretację postaci hermafrodyty Jill Mayhew w jednym z odcinków serialu "Good Guys, Bad Guys", zagrała także główną rolę prawniczki Angeli Kostapas w nowozelandzkim serialu "City Life", emitowanym także w Polsce. Wystąpiła też w takich australijskich serialach jak "GP", "Police Rescue" i "Water Rats", znany polskim widzom kanału AXN jako "Szczury wodne", oraz w przygodowych serialach, także emitowanych w polskiej telewizji, jak "Hercules: The Legendary Journeys", "Xena" i "Beastmaster" ("Władca zwierząt").
Użyczyła również swojego głosu w kilku grach komputerowych: "Farscape: The Game", "Lords of Everquest", "God of War", w anglojęzycznej wersji japońskiego serialu anime "Steel Angel Kurumi", a także w filmie "Stolen Life" powstającym w technice machinima, gdzie głównymi bohaterami są roboty. Film "Stolen Life" został nominowany do sześciu nagród Machinima Awards, m.in. w kategorii Najlepszy film oraz Najlepsze aktorstwo głosowe (Best Voice Acting Performance). Zrobiła też narrację do jednego z programów wyprodukowanych przez National Geographic Society pt. "National Geographic Mission: Earth".
W lutym 2006 Claudia Black dołączyła do stałej obsady serialu "Stargate SG-1" (w Polsce "Gwiezdne wrota", emitowany na HBO/HBO2), gdzie jej bohaterka, Vala Mal Doran wraca na Ziemię i zostaje przyjęta do elitarnej drużyny SG-1.
Na swoim koncie ma również udział w nagraniu książek audio – 4 opowiadania George’a R.R. Martina znajdujące się na 3-częściowym wydaniu jego opowiadań – "Dreamsongs".

</doc>
<doc id="298531" url="https://pl.wikipedia.org/wiki?curid=298531" title="Franz Liszt">
Franz Liszt



</doc>
<doc id="298532" url="https://pl.wikipedia.org/wiki?curid=298532" title="Otto (książę Burgundii)">
Otto (książę Burgundii)

Otto I (ur. ok. 944 - zm. 23 lutego 965) – książę Burgundii w latach 956-965. Był starszym synem Hugona Wielkiego i Jadwigi Saskiej, a bratem późniejszego króla Francji - Hugona Kapeta.
W 955 poślubił Luitgardę de Vergy, córkę Gilberta de Chalon, hrabiego d'Autun i księcia Burgundii (952-956). Nie miał dzieci, Burgundię odziedziczył po nim jego młodszy brat Henryk.

</doc>
<doc id="298537" url="https://pl.wikipedia.org/wiki?curid=298537" title="Didier Deschamps">
Didier Deschamps

Didier Claude Deschamps (wym. []; ur. 15 października 1968 w Bajonnie) – francuski trener piłkarski i piłkarz.
Występował na pozycji defensywnego pomocnika. Był kapitanem reprezentacji Francji, która sięgała po mistrzostwo świata w 1998 i mistrzostwo Europy w 2000. Jako trener zdobył z reprezentacją Francji srebrny medal Mistrzostw Europy 2016 oraz złoty medal Mistrzostw Świata 2018.
Kariera klubowa.
Deschamps rozpoczynał karierę w amatorskim klubie Aviron Bayonnais. Wkrótce wypatrzyli go skauci pierwszoligowego FC Nantes, gdzie przeszedł w kwietniu 1983. We francuskiej ekstraklasie zadebiutował 27 września 1985.
W 1989 przetransferowany został do Olympique Marsylia. W 1990 wypożyczono go na jeden sezon do Girondins Bordeaux, po czym wrócił do OM. Po tym powrocie stał się czołową postacią drużyny, z którą w 1991 i 1992 sięgnął po mistrzostwo Francji, a w 1993 wygrał Ligę Mistrzów.
W 1994 przeniósł się do Juventusu, z którym trzykrotnie zdobył tytuł mistrza Włoch, raz krajowy puchar i dwukrotnie Superpuchar Włoch. W 1996 wraz ze „Starą Damą” po raz drugi w swojej karierze wygrał Ligę Mistrzów, a także Puchar Interkontynentalny.
W 1999 odszedł z Juventusu do Chelsea F.C., gdzie zdobył Puchar Anglii. Rok później przeszedł do Valencii, w której w 2001 zakończył karierę.
Kariera reprezentacyjna.
W reprezentacji Francji Deschamps zadebiutował w 1989 w meczu przeciwko Jugosławii. Po raz pierwszy kapitańską opaskę w spotkaniu kadry narodowej założył w towarzyskiej potyczce z Niemcami przed Euro 96.
W 1998 i 2000 Deschamps był kapitanem reprezentacji „Trójkolorowych”, która sięgnęła odpowiednio po mistrzostwo świata na własnych boiskach i po mistrzostwo Europy na stadionach Belgii i Holandii. Po Euro 2000 zrezygnował z występów w reprezentacji, które zakończył ze 102 spotkaniami i czterema bramkami. Do czasu zakończenia swojej kariery reprezentacyjnej był rekordzistą pod względem liczby meczów w kadrze narodowej. Jako pierwszy przegonił go Marcel Desailly. W marcu 2004 znalazł się na liście 125 najlepszych piłkarzy stulecia FIFA ogłoszonej przez Pelégo (FIFA 100).
Kariera trenerska.
Po zakończeniu kariery piłkarskiej Deschamps zajął się działalnością trenerską. W 2001 został szkoleniowcem AS Monaco, z którym w 2004 dotarł do finału Ligi Mistrzów, w którym przegrał jednak z FC Porto. 19 września 2005 Deschamps zrezygnował z funkcji trenera zespołu z księstwa. 10 lipca 2006 został trenerem Juventusu. Dnia 27 maja 2007 władze klubu za porozumieniem stron rozwiązały z nim kontrakt.
Od sezonu 2009/2010 prowadził francuski klub Olympique Marsylia. 8 lipca 2012 został selekcjonerem reprezentacji Francji. W 2016 jako trener reprezentacji Francji zdobył z nią wicemistrzostwo Europy przegrywając w finale z Portugalią 1:0, a w 2018 wywalczył mistrzostwo świata na mundialu w Rosji, pokonując w finale Chorwację 4:2. Trzy lata później jednak, na EURO 2020 Francuzi odpadli już w 1/8 finału, przegrywając po karnych ze Szwajcarią. Na mistrzostwach świata w Katarze w 2022 roku, reprezentacja Francji pod wodzą Deschampsa, zdobyła srebrny medal, ulegając w finale reprezentacji Argentyny po serii rzutów karnych.
Statystyki kariery trenerskiej.
"Aktualne na 4 grudnia 2022."

</doc>
<doc id="298541" url="https://pl.wikipedia.org/wiki?curid=298541" title="Antonin Scalia">
Antonin Scalia

Antonin Gregory Scalia (ur. 11 marca 1936 w Trenton, zm. 13 lutego 2016) – amerykański prawnik, sędzia. W 1986 został mianowany przez prezydenta Ronalda Reagana w skład Sądu Najwyższego USA i zasiadał w nim do śmierci. Znany był także pod zdrobniałym imieniem "Nino".
Życiorys.
Urodził się w Trenton w stanie New Jersey w rodzinie pochodzenia włoskiego. Kiedy miał 5 lat, jego rodzina przeprowadziła się do Nowego Jorku.
W latach 1961–1967 praktykował prawo, zaś w 1967 został profesorem na University of Virginia. Potem pracował w administracjach prezydentów Richarda Nixona i Geralda Forda (u tego ostatniego jako zastępca prokuratora generalnego). Następnie był sędzią sądu apelacyjnego w Dystrykcie Kolumbii do czasu, gdy prezydent Reagan mianował go sędzią SN.
Uchodził za jednego z najbardziej konserwatywnych sędziów SN USA w ostatnich dekadach. Był m.in. zdecydowanym przeciwnikiem uznania kary śmierci za sprzeczną z Konstytucją i ograniczania prawa stanów do regulowania aborcji. Tradycjonalista katolicki.
10 grudnia 2008 otrzymał nagrodę im. Pawła Włodkowica, przyznawaną przez Rzecznika Praw Obywatelskich.
Zmarł 13 lutego 2016, miesiąc przed 80 urodzinami. Na pozostawione przez niego miejsce w Sądzie Najwyższym 16 marca 2016 prezydent Barack Obama nominował sędziego Merricka Garlanda, którego kandydatury Senat nie poddał pod głosowanie. Kolejny prezydent Donald Trump nominował innego kandydata - Neila Gorsucha, który zajął miejsce Antonina Scalii 10 kwietnia 2017 roku.
W 2018 filmie "Vice" w reżyserii Adama McKaya w postać Scalii wcielił się Matthew Jacobs.

</doc>
<doc id="298542" url="https://pl.wikipedia.org/wiki?curid=298542" title="Pociągi pod specjalnym nadzorem (film)">
Pociągi pod specjalnym nadzorem (film)

Pociągi pod specjalnym nadzorem () – czechosłowacki czarno-biały film fabularny z 1966 roku w reżyserii Jirzego Menzla. Scenariusz powstał na podstawie opowiadania Bohumila Hrabala pod tym samym tytułem.
Film był czechosłowackim kandydatem do Oscara dla najlepszego filmu nieanglojęzycznego za 1967 roku i otrzymał tę nagrodę w 1968 roku. Otrzymał również nagrodę za reżyserię na Mannheim-Heidelberg International Filmfestival w 1966 r. Nominowano go także do Złotego Globu oraz nagród BAFTA.
Zdjęcia do filmu nakręcono na stacji kolejowej Loděnice koło Berouna, na linii nr 173 relacji Praha-Smíchov – Rudná u Prahy – Beroun. Z okazji 50. rocznicy premiery filmu na budynku stacji odsłonięto okolicznościową tablicę.
Treść.
Podczas II wojny światowej, na niewielkiej stacji kolejowej Kostomlaty, swą pierwszą w życiu pracę rozpoczyna młody aspirant Miloš Hrma, pochodzący z kolejarskiej rodziny. Jest to zarazem okres, w którym przeżywa on inicjację seksualną, styka się z życiem dorosłych i z toczącą się wojną. Film ma charakter nastrojowej groteski, w której banalne życie zwykłych ludzi przeplata się z wydarzeniami komicznymi, heroicznymi i tragicznymi.

</doc>
<doc id="298543" url="https://pl.wikipedia.org/wiki?curid=298543" title="Bizet">
Bizet



</doc>
<doc id="298544" url="https://pl.wikipedia.org/wiki?curid=298544" title="Flaga Andory">
Flaga Andory

Flaga Andory została przyjęta w obecnym kształcie w 1993.
Trójkolorowa, niebiesko-żółto-czerwona flaga jest używana od drugiej połowy XIX wieku. Proporcje 2:3, przy czym szerokość pionowych kolorowych pasów nie jest jednakowa i wynosi 8:9:8 (środkowy żółty pas jest nieco szerszy od obu pozostałych).
Na fladze połączono barwy Francji (niebieska i czerwona) i Hiszpanii (żółta i czerwona), co odzwierciedlać ma francusko-hiszpański nadzór nad Andorą. Na środku flagi znajduje się godło państwowe, łączące symbole biskupstwa Urgell oraz hrabiów Foix, Katalonii i Béarn. Pod herbem dewiza łacińska: "Virtus unita fortior", czyli "Jedność wzmacnia".
Kolorystycznie identyczne są flagi: Czadu, Rumunii i flaga Mołdawii, ale różnią się od flagi Andory (oprócz herbu pośrodku) tym, że wszystkie te trzy kraje mają flagi z pasami jednakowej szerokości, zaś środkowy pas we fladze Andory jest (jak wspomniano wyżej) nieco szerszy od obu skrajnych.

</doc>
<doc id="298545" url="https://pl.wikipedia.org/wiki?curid=298545" title="Odo-Henryk">
Odo-Henryk

Odo-Henryk (ur. ok. 946, zm. 15 października 1002, Château Pouilly-sur-Saône) – książę Burgundii w latach 965–1002 i hrabia Nevers.
Życiorys.
Był synem Hugona Wielkiego i Jadwigi Saskiej. Bratem króla Francji – Hugona Kapeta. Był trzykrotnie żonaty:
Miał dwoje dzieci:
Adoptował syna swojej żony Gebergi z pierwszego małżeństwa z Adalbertem z Ivrei – Otto Wilhelma, który został jego następcą.

</doc>
<doc id="298550" url="https://pl.wikipedia.org/wiki?curid=298550" title="Miara borelowska">
Miara borelowska

Miara borelowska – miara określona na formula_1-ciele podzbiorów borelowskich danej przestrzeni topologicznej, tzn. najmniejszym formula_1-ciele zawierającym wszystkie zbiory otwarte tej przestrzeni. 
Inne rozumienie miary borelowskiej.
Czasami „miara borelowska” oznacza wszystkie - rzeczywiste bądź zespolone - przeliczalnie addytywne funkcje zbiorów określone na rodzinie zbiorów borelowskich. Takie podejście jest szczególnie popularne w kontekście operowania miarami borelowskimi jako ciągłymi funkcjonałami liniowymi na przestrzeni funkcji ciągłych określonych na pewnej przestrzeni zwartej (por. twierdzenie Riesza).

</doc>
<doc id="298552" url="https://pl.wikipedia.org/wiki?curid=298552" title="Władysław Planetorz">
Władysław Planetorz

Władysław Planetorz (ur. 14 grudnia 1910 w Cisku, powiat Koźle, zm. 16 lutego 1944 w Kłodzku) – działacz Związku Harcerstwa Polskiego w Niemczech, podharcmistrz.
Życiorys.
Był synem Józefa Planetorza, powstańca śląskiego oraz działacza narodowego na Górnym Śląsku. Po ukończeniu Gimnazjum Polskiego w Bytomiu (1935) podjął studia slawistyczne na uniwersytecie w Królewcu, kontynuowane następnie (od 1937) na Uniwersytecie Wrocławskim. Działał w Związku Akademików Polaków w Niemczech, od 1927 należał do Związku Harcerstwa Polskiego w Niemczech (ZHPwN); był m.in. kierownikiem Wydziału Zuchowego Naczelnictwa ZHPwN, członkiem Naczelnictwa, instruktorem naczelnictwa na Prusy Wschodnie, wreszcie zastępcą naczelnika ZHPwN na Prusy Wschodnie, członek ZAPwN. Współpracował z polską prasą młodzieżową w Niemczech.
W czerwcu 1939 został wydalony z Uniwersytetu Wrocławskiego, a miesiąc później przymusowo wcielony do Wehrmachtu. Zainicjował działanie tajnej organizacji harcerskiej na terenie Bytomia i Strzelec Opolskich. W kwietniu 1941 aresztowany wraz z druhną Jadwigą Kauczor ze Strzelczek. 24 czerwca 1943 w tzw. procesie wrocławskim skazany na trzy i pół roku więzienia za „przygotowanie zdrady państwa”. Przetrzymywany w więzieniach w Brzegu, Wrocławiu i Jaworze, wysłany do obozów koncentracyjnych Auschwitz i Mauthausen-Gusen. Zmarł zakatowany w twierdzy kłodzkiej.

</doc>
<doc id="298553" url="https://pl.wikipedia.org/wiki?curid=298553" title="Fundacja Nasza Przyszłość">
Fundacja Nasza Przyszłość

Fundacja Nasza Przyszłość – polskie wydawnictwo istniejące od 1995 roku, z siedzibą w Warszawie. Posiada również filię w Szczecinku.
Charakterystyka.
Fundacja współpracuje ściśle z Radiem Maryja i instytucjami towarzyszącymi mu. Oprócz wielu książek, płyt CD i DVD, wydaje co roku "Kalendarz Rodziny Radia Maryja". W latach 1997-2009 wydawała miesięcznik "Rodzina Radia Maryja", a od roku 2010 miesięcznik "W Naszej Rodzinie".
W 1998 roku przy Fundacji "Nasza Przyszłość" powstało Prywatne Liceum Ogólnokształcące i Gimnazjum w Szczecinku.
Od 2001 roku Fundacja rozpoczęła wysyłkową dystrybucję książek poprzez drukowany katalog "Splendor" oraz księgarnię internetową.

</doc>
<doc id="298560" url="https://pl.wikipedia.org/wiki?curid=298560" title="Wielcy mistrzowie zakonu Alcántara">
Wielcy mistrzowie zakonu Alcántara

Wielcy mistrzowie zakonu Alcántara :

</doc>
<doc id="298562" url="https://pl.wikipedia.org/wiki?curid=298562" title="Reakcja odwracalna">
Reakcja odwracalna

Reakcja odwracalna – reakcja złożona, która w szerokim zakresie parametrów zewnętrznych (np. ciśnienie, temperatura, stężenia reagentów) może równocześnie zachodzić w dwóch przeciwnych kierunkach, zgodnie z tym samym równaniem, przy czym szybkości obu reakcji prostych (cząstkowych, elementarnych, izolowanych) są różne i zmieniają się w czasie wraz ze zmianami stężenia reagentów. W przypadku, gdy energia nie jest dostarczana z zewnątrz (reakcja zachodzi samorzutnie), większą szybkość ma ta z obu reakcji elementarnych, która przybliża układ termodynamiczny, jakim jest środowisko reakcji, do stanu równowagi (np. stanu o najmniejszej entalpii swobodnej, gdy "p,T" = const). 
Tak zdefiniowana reakcja odwracalna zwykle nie jest procesem odwracalnym z punktu widzenia termodynamiki chemicznej (nie jest możliwy powrót do początkowego stanu układu i jego otoczenia).
Historia.
Pojęcie reakcji odwracalnej zostało wprowadzone przez Bertholleta w roku 1803. Zaobserwował on osady węglanu sodu na obrzeżach słonych jezior położonych w skałach wapiennych w Egipcie powstałe w wyniku reakcji:
Berthollet rozpoznał, że jest to reakcja odwrotna do dobrze znanej reakcji:
Przed Bertholettem przyjmowano, że reakcje zachodzą w jednym kierunku. Berthollet zrozumial, że obecność dużej ilości soli "popycha" reakcję skierowaną w drugą stronę.
W roku 1864, Waage i Guldberg sformułowali prawo działania mas, które ilościowo opisało obserwację Bertholetta. W latach 1884 i 1888, Le Chatelier oraz Braun sformułowali regułę przekory, która rozszerzyła tę samą ideę na wpływ czynników innych niż stężenie na pozycję równowagi.

</doc>
<doc id="298563" url="https://pl.wikipedia.org/wiki?curid=298563" title="Houppelande">
Houppelande

Houppelande - strój dworski modny od przełomu XIV/XV w. do połowy XV w., charakteryzujący się szerokimi, lejkowatymi rękawami i wysokim kołnierzem. U kobiet spinany ozdobnym pasem pod biustem, u mężczyzn mógł mieć długość do kolan lub większą, spinany był pasem nisko na biodrach. Przeważnie szyty z sukna lub aksamitu, podbity futrem. 
Polska odmiana stroju houppelande zwana była popularnie "suknią" i charakteryzowała się stójką zamiast ozdobnego kołnierza. Jako nakrycie głowy houppelande'owi towarzyszył czepiec siodłowy - u kobiet, lub chaperon - u mężczyzn.

</doc>
<doc id="298567" url="https://pl.wikipedia.org/wiki?curid=298567" title="Eksplorator Windows">
Eksplorator Windows

Eksplorator Windows (), w systemie Windows 10 Eksplorator plików – aplikacja będąca menedżerem plików, stosowana w systemach operacyjnych Microsoft Windows począwszy od wersji Windows 95. Zarządzanie systemem plików ma w niej silne ukierunkowanie na obsługę myszy i wykorzystanie metody „przeciągnij i upuść” (). Ponadto plik wykonywalny Eksploratora o nazwie "explorer.exe" jest domyślną powłoką systemów operacyjnych Microsoftu. Elementami powłoki widocznymi dla użytkownika są ikony na pulpicie, pasek zadań, a także Menu Start, co więcej wygląd niektórych elementów Eksploratora i jego zachowanie jako powłoki systemowej może być rozszerzane.

</doc>
<doc id="298569" url="https://pl.wikipedia.org/wiki?curid=298569" title="Skala hypolidyjka kościelna">
Skala hypolidyjka kościelna



</doc>
<doc id="298573" url="https://pl.wikipedia.org/wiki?curid=298573" title="Dorota Irvina Arciszewska-Mielewczyk">
Dorota Irvina Arciszewska-Mielewczyk



</doc>
<doc id="298575" url="https://pl.wikipedia.org/wiki?curid=298575" title="Corset fendu">
Corset fendu

Corset fendu – wierzchnia suknia kobieca, będąca elementem reprezentacyjnego stroju dworskiego, której zachodnio- i środkowoeuropejska moda trwała od połowy XIV w.. Odmiana znanej od XIII w. szaty typu "surcot" w wersji "surcot ouvert".
Suknia typu "corset fendu" nie miała rękawów i charakteryzowała się głębokimi wycięciami bocznymi, przez które widoczna była obcisła szata spodnia, zwykle uszyta z tkaniny innej barwy. Od bioder poszerzano ją klinami, które rozmieszczano w równych odstępach, natomiast górną część sukni często obszywano futrem, przeważnie gronostajowym.
Terminem "corset fendu" określa się również XIII-wieczny typ ubioru męskiego, który był szeroko wycięty po bokach.

</doc>
<doc id="298576" url="https://pl.wikipedia.org/wiki?curid=298576" title="Klucz słaby">
Klucz słaby

Klucz słaby to klucz kryptograficzny dla którego algorytm kryptograficzny nie zachowuje w pełni swoich własności – na przykład jest bardziej podatny na kryptoanalizę, niż dla wszystkich innych kluczy.
Klucze słabe algorytmu DES.
Klucz słaby algorytmu DES to klucz kryptograficzny który powoduje wygenerowanie identycznego podklucza w kolejnych krokach algorytmu szyfrującego. W algorytmie tym stwierdzono istnienie czterech słabych kluczy: wektor samych 0 (heksadecymalnie: 0x00000000000000), wektor samych 1 (heksadecymalnie: 0xFFFFFFFFFFFFFF), pierwsza połowa wektora złożona z 1 a druga z 0 (heksadecymalnie: 0xFFFFFFF0000000) lub odwrotnie (heksadecymalnie: 0x0000000FFFFFFF).
Klucz półsłaby algorytmu DES to klucz kryptograficzny dla którego istnieje inny klucz, produkujący z danego tekstu jawnego taki sam szyfrogram.
W algorytmie DES stwierdzono istnienie 12 takich kluczy (zapis szesnastkowy z bitami parzystości):

</doc>
<doc id="298577" url="https://pl.wikipedia.org/wiki?curid=298577" title="Manipulator">
Manipulator



</doc>
<doc id="298579" url="https://pl.wikipedia.org/wiki?curid=298579" title="Manmohan Singh">
Manmohan Singh

Manmohan Singh (pendżabski: ਮਨਮੋਹਨ ਸਿੰਘ; hindi: मनमोहन सिंह; ur. 26 września 1932 w Gah, Pendżab) – indyjski ekonomista i polityk, premier Indii od 22 maja 2004 do 26 maja 2014.
Kształcił się na Uniwersytecie Pendżabskim w Czandigarh oraz na prestiżowych uczelniach angielskich – St John’s College na Uniwersytecie Cambridge, gdzie w 1957 uzyskał licencjat w dziedzinie ekonomii oraz Uniwersytet Oksfordzki, gdzie obronił doktorat z ekonomii. W latach 1982–1985 kierował Bankiem Rezerw Indii a od 1982 do 1987 był wiceszefem Komisji Planowania, w 1991 został ministrem finansów w rządzie P.V. Narasimha Rao. Po przejściu Indyjskiego Kongresu Narodowego do opozycji (1996) został przywódcą frakcji tej partii w izbie wyższej parlamentu (Rajya Sabha).
W maju 2004 r. został czternastym premierem niepodległych Indii; objął stanowisko po rezygnacji przywódczyni Partii Kongresowej, Sonii Gandhi, z misji sformowania rządu.
Religia.
Manmohan Singh jest pierwszym premierem Indii wyznającym sikhizm.

</doc>
<doc id="298580" url="https://pl.wikipedia.org/wiki?curid=298580" title="CCIE">
CCIE

CCIE, skrót (j. ang.) dla Cisco Certified Internetworking Expert, jest najwyższą certyfikacją dostępną od firmy Cisco. Dostępna w siedmiu specjalizacjach: "Routing and Switching", "Design", "Data Center", "Security", "Service Provider", "Collaboration", oraz "Wireless". Egzamin CCIE składa się z dwóch części tj. części teoretycznej składającej się z egzaminu w formie testu wielokrotnego wyboru Written Exam (100 pytań), który można zdawać w ośrodkach egzaminacyjnych VUE, oraz egzaminu praktycznego tzw. laboratorium, składającego się z szeregu praktycznych ćwiczeń, tworzących przekrój różnych testowanych technologii. Egzamin można zdawać tylko w kilku ośrodkach egzaminacyjnych firmy Cisco Systems. W Europie jedynym miejscem w którym aktualnie można przystąpić do egzaminu jest biuro Cisco Systems w Diegem w Belgii. Egzamin praktyczny trwa 8,5 godzin z przerwą na lunch. Kandydat na CCIE najczęściej otrzymuje swój wynik następnego dnia z ewentualną informacją o uzyskanym numerze certyfikatu CCIE.

</doc>
<doc id="298582" url="https://pl.wikipedia.org/wiki?curid=298582" title="Smooth-jazz">
Smooth-jazz



</doc>
<doc id="298583" url="https://pl.wikipedia.org/wiki?curid=298583" title="Matylda McKwacz">
Matylda McKwacz



</doc>
<doc id="298584" url="https://pl.wikipedia.org/wiki?curid=298584" title="O2">
O2



</doc>
