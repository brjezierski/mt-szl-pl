<doc id="298587" url="https://pl.wikipedia.org/wiki?curid=298587" title="Salmonelloza">
Salmonelloza

Salmonelloza, salmoneloza (łac. "salmonellosis") – jest to grupa chorób zakaźnych spowodowanych przez Gram-ujemne pałeczki "Salmonella" inne niż serotypy "Salmonella typhi" i "Salmonella paratyphi" odpowiedzialne z kolei za dur brzuszny. Salmonellozę wywołują głównie serotypy "Salmonella enterica" – "Salmonella enteritidis" i "Salmonella typhimurium". Głównym źródłem infekcji jest żywność skażona odchodami zakażonych zwierząt, przede wszystkim są to jaja i mięso drobiowe.
Zakażenia mogą przebiegać pod różnymi postaciami klinicznymi o różnym stopniu ciężkości, zwykle mają charakter samoograniczający i najczęściej przebiegają jako nieżyt żołądkowo-jelitowy. Rozpoznanie salmonellozy jest oparte o wyizolowanie bakterii z kału lub innego materiału biologicznego. Posiewy kału, ze względu na okresowość wydalania tych bakterii, muszą być co najmniej trzykrotnie powtórzone. Postać żołądkowo-jelitowa nie wymaga podaży antybiotyków, które sprzyjają występowaniu bezobjawowego nosicielstwa. W postaciach narządowych i uogólnionych stosuje się fluorochinolony lub cefalosporyny III generacji. Czasem konieczne jest postępowanie chirurgiczne. Nazwa pochodzi od nazwiska odkrywcy, amerykańskiego mikrobiologa Daniela Salmona.
Epidemiologia.
Salmonellozy są przyczyną około 90 milionów zachorowań i 155 000 zgonów rocznie. Szacuje się, że w Europie do zakażeń dochodzi u 690 osób na 100 000 rocznie.
Bakteria posiada szeroki rezerwuar zwierzęcy. Serotypy "Salmonella enteritidis" i "Salmonella typhimurium" izoluje się z odchodów kaczek, gęsi, gołębi, indyków oraz u kur. Bakterię można wyizolować u ssaków (konie, owce, cielęta i świnie), gryzoni domowych i zwierząt futerkowych (nutria i lis). Do infekcji dochodzi przez spożycie produktów spożywczych lub wody zanieczyszczanych kałem zakażonych zwierząt, głównie jaj i mięsa drobiowego. U 6% osób, głównie niemowląt, małych dzieci, osób starszych i z upośledzoną odpornością stwierdza się obecność bakterii we krwi. Źródłem zakażenia może być człowiek będący nosicielem pałeczek. Dużą rolę w ich przenoszeniu pełnią owady, które biernie przenoszą bakterie.
Obraz kliniczny.
Klinicznie zakażenie zwykle przebiega jako ostra biegunka i ma samoograniczający się charakter. U części chorych może dojść do penetracji bariery jelitowej i szerzenia się zakażenia drogą krwi co może przebiegać jako sepsa, zapalenie płuc, zapalenie opon mózgowo-rdzeniowych, zapalenie kości, zapalenie wsierdza, ropnie. U pewnego odsetka chorych następstwem zakażenia jest bezobjawowe nosicielstwo.
Postać żołądkowo-jelitowa.
Okres wylęgania choroby wynosi 8–36 godzin, zwykle wynosi 8–12 godzin. Początek zakażenia może być gwałtowny, z kolkowym bólem brzucha, wymiotami, wodnistą biegunką, niekiedy z domieszką śluzu lub krwi. Może występować stan podgorączkowy lub gorączka, często występuje ból głowy. W badaniu palpacyjnym brzucha stwierdza się bolesność palpacyjną brzucha najbardziej zaznaczoną w prawym lub lewym dole biodrowym, mogą występować objawy otrzewnowe. Wątroba i śledziona rzadko mogą być powiększone. Przy ciężkim przebiegu choroby występują objawy odwodnienia i zaburzenia elektrolitowe, głównie hipokaliemia. Objawy choroby występują 1–2 dni. Obraz kliniczny może sugerować zapalenie wyrostka robaczkowego, ostre rozdęcie okrężnicy, ostre zapalenie trzustki lub niedrożność jelit.
Postać septyczna.
Postać uogólniona charakteryzuje się ciężkim przebiegiem, ciężkim stanem ogólnym, gorączką o torze septycznym, odwodnieniem, hipotonią, tachykardią i zaburzeniami świadomości. Sepsa bez biegunki z obecnością bakterii we krwi najczęściej jest spowodowana przez "Salmonella dublin" i "Salmonella choleraesuis". Z kolei u chorych zakażonych HIV najczęściej rozpoznaje się "Salmonella typhimurium". Może przebiegać jako zespół durowy (postać durowa, duropodobna, gorączka durowa), który cechuje się bardzo wysoką gorączką, silnym bólem brzucha i bólem głowy, jednak rzadko występuje typowa dla duru brzusznego wysypka czy względna bradykardia oraz leukopenia.
Postać narządowa.
Postacie pozajelitowe (narządowe) są rezultatem sforsowania przez bakterie bariery jelitowej i przedostanie się ich do krwi, za pośrednictwem której dostają się do narządów.
Bezobjawowe nosicielstwo.
Bezobjawowe nosicielstwo jest definiowane jako obecność bakterii "Salmonella" w posiewie stolca po 12 miesiącach od zakażenia. Nosicielstwo bakterii wywołujących salmonellozę dotyczy 0,1–1% zakażonych. Bezobjawowe nosicielstwo jest istotnym problemem zdrowia publicznego, ponieważ bezobjawowi nosiciele przez wiele miesięcy mogą być źródłem skażenia wody lub żywności. Nosicielstwo może być czasowe trwające do kilku miesięcy lub trwałe.
Diagnostyka.
Salmonelloza cechuje się niecharakterystycznym przebiegiem i nie może być rozpoznana na podstawie samego obrazu klinicznego. Rozpoznanie salmonellozy jest oparte o wyizolowanie bakterii z kału lub posiewie z krwi albo innych płynów ustrojowych. Posiew kału musi być 3–5-krotnie powtórzony ze względu na okresowość wydalania tych bakterii. W posiewie bakterii stosuje się specjalne podłoża różnicujące: agar ss ("Salmonella-Shigella agar"), HEA ("Hektoen Enteric Agar") i XLD ("Xylose Lysine Desoxycholate"). W agarze SS wysokie stężenie soli żółciowych i cytrynianu sodu blokuje wzrost bakterii Gram-dodatnich i wielu bakterii Gram-ujemnych, wszystkie bakterie rozkładające laktozę tworzą czerwone kolonie, tiosiarczan sodu jest rozkładany przez bakterie powodując wydzielanie siarkowodóru i reagując z cytrynianem żelaza wytwarzając czarny osad. W agarze SS kolonie "Salmonella" są bezbarwne z ciemnym centrum i wydzielają gaz (siarkowodór), z kolei "Shigella" tworzy bezbarwne kolonie bez czarnego osadu. W HEA kolonie "Salmonella" przyjmują niebieskozielone zabarwienie z ciemny centrum związanym z rozkładem tiosiarczanu, a kolonie "Shigella" przyjmują bardziej zielony kolor, który jest bardziej zblakły na brzegach kolonii. W agarze XLD kolonie "Salmonella" są czerwone z ciemnym centrum. Badania serologiczne nie mają dużego znaczenia diagnostycznego. W badaniach laboratoryjnych może być obecna nieznaczna leukocytoza sięgająca 10 000–15 000 mm3. W badaniu mikroskopowym kału obecne są leukocyty, a okazjonalnie krwinki czerwone.
Leczenie.
W postaci żołądkowo-jelitowej nie stosuje się antybiotykoterapii, która sprzyja nosicielstwu tych bakterii. Leczenie antybiotykami postaci żołądkowo-jelitowej może być rozważone u noworodków, osób starszych, w immunosupresji lub z protezami zastawkowymi. Jeśli antybiotykoterapia jest konieczna, to stosuje się nifuroksazyd w dawce 200 mg co 6 godzin przez 5–7 dni lub fluorochinolony. Alternatywnymi lekami są azytromycyna, cefalosporyny III generacji, ampicylina, kotrimoksazol lub chloramfenikol. W postaciach uogólnionych zaleca się dożylną podaż fluorochinolonów lub cefalosporyny III generacji. Czasem konieczne jest postępowanie chirurgiczne.
Zapobieganie.
Zapobieganie jest oparte o przestrzeganie higieny osobistej i przestrzegania zaleceń sanitarnych przy produkcji żywności. Istotne jest przestrzeganie zasad higieny rąk i unikanie krzyżowego skażania żywności przez potencjalnie zanieczyszczone produkty spożywcze. Należy unikać spożywania produktów poddanych niedostatecznej obróbce termicznej. Warzywa i owoce powinny być dokładnie myte przed spożyciem. Konieczne jest mycie rąk po kontakcie ze zwierzętami.

</doc>
<doc id="298590" url="https://pl.wikipedia.org/wiki?curid=298590" title="Karbowa">
Karbowa

Karbowa – dawna osada wzniesiona na terenie współczesnych Katowic, w granicach dwóch dzielnic: Osiedla Paderewskiego-Muchowca i Śródmieścia. 
Wzmiankowana już w XVI wieku, początkowo należała wraz z Katowicami do Kuźnicy Boguckiej. Na jej terenach był czynny folwark, a od 1842 roku huta cynku "Emma". Wznoszono wówczas domy dla robotników tzw. familoki. Na początku XX wieku powstały dwie cegielnie. W 1865 roku, gdy Katowice uzyskały prawa miejskie, Karbowa stała się ich częścią. W grudniu 1885 roku Karbowa liczyła 487 osób.
We wrześniu 1939 roku na jej terenie stawiono silny opór wkraczającym wojskom niemieckim. W czasach PRL-u wzniesiono duże osiedle mieszkaniowe – osiedle im. I. Paderewskiego. W latach 90. XX wieku powstał także nowoczesny gmach Biblioteki Śląskiej przy ulicy Powstańców. Karbowa zniknęła z mapy Katowic, jej dawne tereny znajdują się obecnie między ulicami: Francuską, ks. Konstantego Damrota, Zygmunta Krasińskiego, Graniczną, Karbową i Pilotów.

</doc>
<doc id="298592" url="https://pl.wikipedia.org/wiki?curid=298592" title="Sugababes">
Sugababes

Sugababes – trio grające muzykę pop, pochodzące z Londynu w Wielkiej Brytanii. Grupa została utworzona w 1998. Od tego czasu wydała na rynek dwadzieścia jeden singli oraz sześć albumów, które znalazły się w TOP 40 światowej listy przebojów, włączając w to sześć piosenek i dwie płyty na pierwszym miejscu brytyjskiego odpowiednika zestawienia. Od powstania, trio wkroczyło ze swymi singlami do tamtejszego TOP 10 z największą liczbą oryginalnie nagranych kompozycji od czasów The Supremes i Bananarama. W 2003 roku wygrało ono nagrodę Brit Award zatytułowaną „Best Dance Act”, a w 2006 ogłoszono je najlepszą żeńską formacją XXI wieku za Brytyjskie Single-Hity i Albumy.
Grupa osiągnęła trzy potrójne platynowe płyty ze sprzedaży w sumie z sześciu albumów w Wielkiej Brytanii. Ich sprzedaż na całym świecie przekroczyła 40 milionów.
Historia.
"One Touch".
Zespół powstał, kiedy Keisha Buchanan i Mutya Buena, przyjaciółki z dzieciństwa od ósmego roku życia, poznały Siobhán Donaghy w 1998 roku na imprezie. Miały wtedy trzynaście lat i zdecydowały stworzyć zespół. Swojego menadżera poznały przez Siobhán, który nazwał je nieoficjalnie „SugarBabies”. W wieku czternastu lat otrzymały propozycję podpisania kontraktu z London Records i zaczęły nazywać siebie „Sugababes”. Ta korekta, która została dokonana w nazwie zespołu, polegała na wyrzuceniu 2 literek, ponieważ poprzednia nazwa była dziecinna.
Pierwszy debiutancki singel „Overload” wszedł do brytyjskiego TOP 10 i został nominowany do nagrody Brit Award. Piosenka dotarła także do trzeciego miejsca w Niemczech i do drugiego w Nowej Zelandii. Grupa napisała niektóre ścieżki na płycie, przy czym otrzymały pomoc producenta All Saints – Camerona McVeya. Debiutancki album Sugababes przyniósł kolejne trzy single w brytyjskim TOP 40 – „New Year”, „Run for Cover” i „Soul Sound”. Album dotarł najwyżej na 26 pozycję na oficjalnej brytyjskiej liście albumów, UK Album Chart, a w niemieckim odpowiedniku na pozycję 7. Mimo tego sprzedaż "One Touch" nie zgrała się z oczekiwaniami London Records, a to doprowadziło do opuszczenia tej wytwórni muzycznej przez zespół. Podczas Japońskiej trasy koncertowej Siobhán Donaghy opuściła zespół oświadczając początkowo, że chciała zrealizować karierę w świecie mody. Okazało się jednak, że doprowadziła do tego depresja spowodowana kłótniami wśród członkiń zespołu. Rozpoczęła ona karierę solową.
"Angels with Dirty Faces".
W 2001 roku Heidi Range oświadczyła, że zastąpi Donaghy. Była wcześniej przez krótki okres członkinią girlsbandu Atomic Kitten. Trio podpisało nowy kontrakt z Island Records. Ich pierwszy singel w nowej wytwórni „Freak like Me” został wyprodukowany przez Richarda X. Sugababes nagrały tę piosenkę w mieszkaniu Richarda X. W utworze użyto sampli z utworu „Are Friends Electric?” – Tubeway Army oraz tekstu Adiny Howard z jej „Freak like Me”. Teledyskowi towarzyszy mroczny klimat, ukazując wprowadzenie Heidi do zespołu. singel zadebiutował na pierwszym miejscu w Wielkiej Brytanii i na drugim w Irlandii. Był to ich pierwszy raz, kiedy znalazły się na szczycie notowania. Ich drugi singel z Range, „Round Round”, wyprodukowany przez Kenta oraz Xenomanie stał się drugim singlem-numerem jeden w Wielkiej Brytanii i dotarł także do drugiego miejsca w Irlandii, Nowej Zelandii oraz w Holandii.
Obok tych przebojów, drugi album Sugababes "Angels with Dirty Faces" zadebiutował na drugim miejscu brytyjskiej listy i odniósł sukces w Europie. Trzeci singel z ich albumu, ballada o nazwie „Stronger” przyniósł dziewczynom kolejny hit w pierwszej dziesiątce przebojów w ich rodowitym kraju. Drugi a-side „Angels with Dirty Faces” był głównym tematem do filmu o Atomówkach. Czwarty singel „Shape”, w którym sample pochodzą z kompozycji Stinga pt. „Shape Of My Heart,” wylądował na jedenastym miejscu oraz odniósł umiarkowany sukces w Holandii i Irlandii we wczesnym 2003 roku. B-sidem zostało zaśpiewane na żywo „Freak like Me” podczas Brit Awards w 2003 roku, gdzie dziewczynom udało się wygrać nagrodę „Best British Dance Act”. Osiągnięciom pomogła promocja piosenki nie zawartej na płycie zatytułowanej „Party In The Club”, która została użyta jako główna piosenka w produkcji ITV dla młodzieży pt. „Dziewczyny i miłość”, bazującej na książce „Dziewczyny się zakochują” Jacqueline Wilson.
"Three".
Trzeci album grupy "Three" został wydany pod koniec 2003 roku i kontynuował sukces znajdując się na trzeciej pozycji zestawienia najchętniej kupowanych albumów w Wielkiej Brytanii. Poprzedziło to produkcję Xenomanii „Hole in the Head”. Był to trzeci brytyjski numer jeden tej grupy, a pierwszy numer jeden w Danii. Dotarł on także na drugą pozycję w Irlandii, Holandii oraz Norwegii, a także stał się pierwszym singlem tria na oficjalnej liście Billboard lądując na miejscu 96, a na amerykańskiej liście Billboard Dance Chart na 1. Drugi singel „Too Lost in You”, który pojawił się na ścieżce dźwiękowej do „To właśnie miłość” i został napisany przez Diane Warren, wszedł do Top 10 singli w Wielkiej Brytanii, Niemczech, Holandii, Norwegii i po obu stronach Cieśniny Tajwańskiej (na Tajwanie i w Chinach). Piosenka oryginalnie nagrana została we Francji przez Patricię Kaas i była nazwana „Quand J’ai Peur De Tout”. Trzeci natomiast singel z „Three” pt. „In the Middle”, wydany w 2004 roku, doszedł do 8 pozycji w ojczystym kraju zespołu. Czwarty singel wydany z „Three” był balladą zatytułowaną „Caught in a Moment” i dał grupie kolejną kompozycję w brytyjskim Top 10, osiągając szczyt na 8 miejscu.
W 2004 roku trio razem z takimi wykonawcami jak Chris Martin z Coldplay, Dido i Robbie Williams nagrało nową wersję piosenki z 1984 roku Band Aid pt. „Do They Know It’s Christmas?”, która dotarła do 1 miejsca w Wielkiej Brytanii i sprzedała się w nakładzie ponad dwustu tysięcy egzemplarzy w pierwszym tygodniu. Był to charytatywny singel, z którego pieniądze na nim zarobione zostały przeznaczone na pomoc w uldze głodnym w Darfurze.
Po przerwie od przemysłu muzycznego, podczas nagrywania czwartego albumu Sugababes, Mutya oświadczyła, że ona i jej chłopak Jay oczekują dziecka. Ich córka Tahlia Maya Buena narodziła się w marcu 2005 roku.
Później grupa dała swój pierwszy występ od ponad roku na Live 8 w Edynburgu. W tym czasie trio nagrywało swój czwarty album, pracując z różnymi pisarzami i producentami, włączając w to amerykańskiego producenta Dallasa Austina.
"Taller in More Ways".
2 października 2005 roku singel wyprodukowany przez Dallasa Austina „Push the Button” zadebiutował na pierwszym miejscu brytyjskiej listy przebojów, dając zespołowi ich czwarty brytyjski numer jeden oraz pierwszy irlandzki numer jeden. Piosenka była potem także nominowana w Brit Awards za najlepszy brytyjski singel. Doszedł on także do pierwszego miejsca m.in. w Austrii, Nowej Zelandii i Polsce.
16 października 2005 roku "Taller in More Ways" stał się pierwszym albumem zespołu, który osiągnął szczyt notowania. W tym samym czasie dziewczyny triumfowały na pierwszych miejscach listy singli, albumów, najczęściej ściąganych piosenek z Internetu oraz najczęściej emitowanych piosenek w radiu. Nad „Taller in More Ways” pracował Guy Sigsworth, Brian Higgins, Xenomania, Cameron McVey i inni.
Pod pretekstem choroby Buena nie mogła uczestniczyć w promocji aktualnego singla „Ugly”. 21 grudnia 2005 roku zostało ogłoszone, że Buena opuściła Sugababes. Według oświadczenia na ich oficjalnej stronie, decyzja Mutyi bazowała na całkowicie osobistych powodach i chce ona wciąż być przyjaciółką Heidi i Keishy. Ostatnią pierwotną członkinią po odejściu Mutyi została Keisha Buchanan. W imieniu pozostałej dwójki napisano, że brakuje im Mutyi, ale wiedzą one także, że mają tutaj miejsce na dołączenie kogoś nowego, kto mógłby się zająć pomocą Sugababes w tworzeniu całkiem nowej muzyki.
Amelle Berrabah zajęła to miejsce tego samego miesiąca. Przed dołączeniem do Sugababes, Amelle śpiewała w zespole „Boo2” razem z jej siostrą Samiyą. Trzecim singlem był nagrany na nowo „Red Dress”, który został wydany na początku 2006 roku dając grupie trzeci z rzędu utwór w top 5 debiutując na czwartym miejscu brytyjskiej listy przebojów. Amelle nagrała także na nowo niektóre ścieżki z „Taller in More Ways” do reedycji tej płyty. Wokale Amelle pojawiają się w 4 kompozycjach, włączając w to dodatkowy utwór. Wokale Mutyi zostały niezmienione na reszcie album. Na początku 2006 roku „Taller in More Ways” uzyskał miano platynowej płyty uznając jeden milion sprzedanych kopii w Europie. W kwietniu tego samego roku Sugababes wygrały nagrodę w kategorii „Zespół Roku Świat” na gali ESKA Music Awards 2006 w Polsce. Ostatnim singlem promującym album był „Follow Me Home”, wydany w połowie 2006 roku. Pomimo tego, że zawierał on nowe wokale Amelle, dotarł do pozycji 32 – najniższej w karierze Sugababes.
"Overloaded: The Singles Collection".
Sugababes wróciły do studia nagraniowego, by zacząć prace nad ich piątym albumem zatytułowanym "". Jedyny nowy singel z kompilacji, „Easy”, został napisany wspólnie z George’em Astario i Jasonem Pebworthem z zespołu Orson. Został on wydany wcześniej niż kompilacja i zadebiutował na pozycji 8 w rodzimym kraju grupy.
Kompilacja singli została natomiast wydana 13 listopada 2006 roku, docierając do trzeciego miejsca listy najlepiej sprzedających się albumów w Wielkiej Brytanii. Zawiera ona utwory od albumu "One Touch" do "Taller in More Ways", wyłączając utwory „New Year”, „Soul Sound”, „Angels with Dirty Faces” oraz „Follow Me Home”, z których większość nie została wydana poza Wielką Brytanią. Wydano także osobno płytę DVD zawierającą 14 z ich teledysków i wersje karaoke utworów, specjalną cyfrową wersję z występami na żywo, wersję z remiksami singli zatytułowaną "Overloaded: The Remix Collection" oraz wersję Napster Live Session, zawierającą cztery z ich hitów wraz z coverem zespołu Primal Scream – „Rocks”. 6 października 2006 roku Sugababes dołączyły do Feedera na scenie na bis podczas koncertu tego zespołu w The Roundhouse w Camden, w Londynie. Zaśpiewali wspólnie piosenkę R.E.M. – „Everybody Hurts”, a także „Freak like Me”.
Sugababes wydały także charytatywny singel z towarzyszącą im grupą Girls Aloud. Premiera oddbyła się 12 marca. Charytatywny singel jest coverem klasycznego hitu „Walk This Way” – oryginalnie nagranego przez Aerosmith w latach siedemdziesiątych, a następnie ponownie z Run DMC w 1986 roku. Jest to oficjalny singel dla fundacji Comic Relief. Stał się on piątym numerem jeden na Wyspach Brytyjskich, a pierwszym z Berrabah. Drugi singel „Good To Be Gone” miał być wydany 29 stycznia 2007 roku, ale plany zostały anulowane z powodu braku czasu.
Firma Mattel współpracowała z Sugababes i stworzyła kolekcję lalek Barbie, które miały przypominać wokalistki z zespołu. Pojawiły się one w sklepach w maju 2007.
"Change".
Po trasie koncertowej promującej album z największymi hitami, Sugababes powróciły do studia by nagrywać ich piąty album, który otrzymał nazwę "Change". Grupa ponownie zdecydowała się pracować z amerykańskim producentem Dallasem Austinem, który pomagał także nad stworzeniem kilku piosenek do poprzedniego albumu "Taller in More Ways". Stwierdzono, że Austin ma stworzyć album, który pomoże Sugababes osiągnąć sukces także po drugiej stronie oceanu. Inni producenci, którzy prawdopodobnie pracują z zespołem to Timbaland i Mark Ronson.
Zostało potwierdzone, że nowy singel to utwór Dallasa Austina. Teledysk został nakręcony 31 lipca 2007. Jednak okazało się, że producentem kolejnego singla Sugababes jest Dr.Luke, który pracował m.in. z Avril Lavigne, Pink czy Kelly Clarkson. Piosenka, która ma promować piąty studyjny album to „About You Now”. Jej premiera odbyła się 24 września 2007 r. 21 września 2007 r. Sugababes wystąpiły w Łodzi na Vena Music Festiwal jako gwiazda festiwalu. Dziewczyny również gościnnie użyczyły swojego głosu do piosenki Annie Lennox – „Sing”. W nagraniu wzięły również takie sławy jak Shakira, Madonna, Céline Dion, Fergie, Pink czy Joss Stone. Drugim singlem promującym album "Change" została piosenka o takim samym tytule. W teledysku Heidi, Keisha i Amelle wcieliły się w cztery pory roku i przedstawiały je w każdym swoim wersie. Podczas refrenu zbierały się w trójkę i wcielały się w noc lub dzień. Trzecim singlem została piosenka „Denial”, która ukazała się w marcu 2008. Po trasie koncertowej promującą album zespół zrezygnował z wydawania singli z albumu.
"Catfights and Spotlights".
Po trasie koncertowej Change Tour dziewczyny wzięły się za prace nad nowym albumem. C&amp;S jest to album, który mimo słabej sprzedaży zebrał bardzo dużo pozytywnych recenzji. Na tym albumie słychać typowe soulowe dźwięki. Pierwszym singlem promującym był „Girls”, który uplasował się na miejscu 3, natomiast drugi „No Can Do” dotarł zaledwie do 23. Ze względu na słaby popyt albumu i singli dziewczyny zrezygnowały z jego dalszej promocji. Wiosną 2009 roku Sugababes ruszyły do Stanów by pracować nad ich już siódmym studyjnym krążkiem. Pod koniec września 2009 roku miejsce Keishy Buchanan w składzie grupy zajęła Jade Ewen, która reprezentowała Wielką Brytanię podczas Konkursu Piosenki Eurowizji w 2009 zorganizowanego w Moskwie.
"Sweet 7".
Początkowo płyta miała się ukazać 19 listopada 2009, jednak premierę albumu niespodziewanie przełożono na 12 marca 2010. Krążek jest także pierwszym albumem sygnowanym przez Roc Nation, wytwórnię amerykańskiego rapera Jaya-Z. "Sweet 7" wyprodukowany został między innymi przez RedOne Productions, The Smeezingtons oraz Ne-Yo, zaś na albumie gościnnie,w utworze „Miss Everything” udziela się Sean Kingston. Pierwszym singlem była piosenka „Get Sexy”, wydana w sierpniu 2009. Kompozycja jest również ostatnią, nagraną z Keishą Buchanan. Drugim singlem promującym krążek został utwór „About a Girl” wyprodukowany przez RedOne Productions, wydany w listopadzie 2009 i jest to pierwszy singel nagrany z nową członkinią Jade Ewen. Trzeci i ostatni singel, kompozycja „Wear My Kiss” wydana została w lutym 2010, debiutując na 7. pozycji zestawienia najpopularniejszych utworów w Wielkiej Brytanii.i
Rozwiązanie zespołu.
Członkinie Sugababes często były wypytywane o nową muzykę przez dziennikarzy. Amelle zawsze zapewniała, że pracują nad nową płytą i że prawdopodobnie zostanie wydana pod koniec 2014. Zaś Jade Ewen w jednym z wywiadów powiedziała, że nie można tak okłamywać fanów, ponieważ zespół rozwiązał się w 2012. Kolejnym dowodem rozwiązania zespołu jest to, że pewnego dnia ich oficjalna strona przestała działać.
Mutya Buena – jedna z założycielek Sugababes i MKS – pytana o zmianę nazwy MKS na Sugababes odpowiadała: „Nigdy nie mów nigdy.”
W 2019 roku girlsband się reaktywował, ale w oryginalnym składzie, tak jak to było do 2001 roku i później w projekcie MKS. W zespole nie występują już Jade, Heidi i Amelle.
Media.
Telewizyjne występy.
Sugababes pojawiły się w wielu muzycznych programach, takich jak CD:UK, TOTP, MTV, Popworld, VIVA, na galach rozdania nagród, np. na MOBO Awards, NME Awards, MTV Europe Awards, Brit Awards, Gali z okazji 20-lecia RMF FM oraz telewizyjnych programach takich jak The Paul O’Grady Show, BBC 1, T4 i innych. Występy na żywo włączając w to Glastonbury festival, Prince’s Trust Live 8 Edinburgh i występy w krajach na całym świecie. Zespół występował dla ponad miliona osób w samym 2005 roku.

</doc>
<doc id="298593" url="https://pl.wikipedia.org/wiki?curid=298593" title="Antoni Szczepański">
Antoni Szczepański

Antoni Szczepański (zm. po 1870 w Sząbruku koło Olsztyna) – polski działacz kulturalny na Warmii, założyciel biblioteki ludowej, rolnik.
Życiorys.
W 1846 zawarł związek małżeński z Elżbietą z Buynów, I voto Samulowską, wdową po Józefie Samulowskim; został wówczas gospodarzem w Sząbruku w powiecie olsztyńskim, a rodzinnie – ojczymem Andrzeja Samulowskiego, późniejszego księgarza, poety warmińskiego, działacza oświatowego. W lipcu 1863 Antoni Szczepański w imieniu chłopów warmińskich ogłosił na łamach pisma "Przyjaciel Ludu" list do Ignacego Łyskowskiego z prośbą o przesyłanie na Warmię polskich książek rolniczych. Zgromadzony w ten sposób księgozbiór stanowił pierwszą polską bibliotekę ludową na Warmii.

</doc>
<doc id="298595" url="https://pl.wikipedia.org/wiki?curid=298595" title="Geoffrey Rush">
Geoffrey Rush

Geoffrey Roy Rush (ur. 6 lipca 1951 w Toowoomba) – australijski aktor filmowy i teatralny i producent filmowy.
Życiorys.
Karierę aktorską poprzedziła edukacja w Everton Park State High School w Brisbane. Zadebiutował w amatorskich teatrach na początku lat 70. W 1975 wyjechał do Paryża, gdzie studiował w L'École Internationale de Théâtre Jacques Lecoq. Po powrocie do Australii uzyskał dyplom na Uniwersytecie Queensland. W 1979 poznał Mela Gibsona, z którym przez cztery miesiące dzielił pokój, kiedy obaj grali w sztuce "Czekając na Godota". Następnie rozpoczął serię występów w najsłynniejszych teatrach świata, gwiazdą filmu został w latach 90. po nagrodzonej Oscarem roli w filmie "Blask" (1996), do tej nagrody został ponownie nominowany w 1998 za drugoplanową rolę w filmie "Zakochany Szekspir".
Szczególnie doceniono jego role w filmach biograficznych – markiza de Sade'a w "Zatrutym piórze" (2000), Lwa Trockiego we "Fridzie" (2002) oraz Petera Sellersa w "Życiu i śmierci Petera Sellersa" (2004, nagrodzony Złotym Globem). W 2011 był nominowany do Oscara za rolę Lionela Logue’a w filmie Toma Hoopera "Jak zostać królem".
Życie prywatne.
Od 1988 jest żonaty z australijską aktorką, Jane Menelaos. Ma z nią dwoje dzieci: córkę – Angelicę (ur. 1992) i syna – Jamesa (ur. 1995). Mieszka w Camberwell, na przedmieściach Melbourne.

</doc>
<doc id="298596" url="https://pl.wikipedia.org/wiki?curid=298596" title="Mistrzostwa Europy w koszykówce kobiet">
Mistrzostwa Europy w koszykówce kobiet

Mistrzostwa Europy w koszykówce kobiet rozgrywane od 1938 r.

</doc>
<doc id="298599" url="https://pl.wikipedia.org/wiki?curid=298599" title="Prada">
Prada

Prada Group S.p.A. – włoski dom mody założony w 1913 roku w Mediolanie przez Mario Pradę.
Historia firmy.
Mario Prada urodził się w Mediolanie we Włoszech i zmarł w 1952 roku. W 1913 roku Mario Prada wraz ze swoim bratem Martino założył swój sklep "Fratelli Prada" (pol. Bracia Prada) w mediolańskiej Galerii Króla Wiktora Emmanuela III, w którym sprzedawał importowane angielskie kufry, torebki i inne wyroby skórzane. Marka zyskała prestiżową reputację, stając się ulubionym kierunkiem międzynarodowych arystokratów i wysokiej klasy klientów. W 1919 roku, dla uznania prestiżu, firma została oficjalnym dostawcą włoskiego domu królewskiego. Herb i symbol dynastii sabaudzkiej stały się główną częścią znaku towarowego Prady. Mario Prada uważał, że kobiety nie powinny odgrywać roli w biznesie i pogardzał członkiniami rodziny pracujących dla Prady. Jednak syn Mario Prady nie wykazywał zainteresowania przejęciem rodzinnej firmy i projektant zostawił ją swojej siostrze Luisie Pradzie. Luisa prowadziła firmę przez dwadzieścia lat, zanim przekazała ją swojej córce Miucci. Miuccia Prada, wnuczka założyciela rozpoczęła pracę w firmie w 1970 roku projektując akcesoria. W 1978 Miuccia Prada przejęła rodzinną firmę. Przejmując firmę Miuccia poznała Patrizio Bertelliego, przedsiębiorcę zajmującego się produkcją wysokiej klasy galanterii skórzanej. Razem stworzyli partnerstwo kładące podwaliny pod przyszły międzynarodowy rozwój i sukces firmy. Bertelli objął rolę menedżera biznesowego a Miuccia skoncentrowała się na projektowaniu. W 1979 roku Miuccia Prada wypuściła na rynek swoje pierwsze projekty plecaków i torebek wykonanych z materiału, którego jej dziadek używał do przykrywania kufrów. W tym samym roku Miuccia rozszerzyła kategorie produktów Prady, produkując swoją pierwszą kolekcję obuwia damskiego. W 1983 roku firma otworzyła drugi butik przy Via della Spiga w Mediolanie. W następnym roku firma rozszerzyła się na Florencję, Paryż, Madryt i Nowy Jork. W 1984 roku firma wypuściła na rynek klasyczną torebkę Prada. Prosta, elegancka i wykonana z czarnego nylonu torba odniosła natychmiastowy sukces. W 1985 roku Prada na rynek ponownie wprowadza nowoczesne plecaki Pocono, tym razem już z trójkątnym logiem i łańcuszkiem. Prada wprowadziła na rynek damską kolekcję ready-to-wear w 1988 roku, debiutując na mediolańskim tygodniu mody. Proste i luksusowe projekty charakteryzowały się czystymi liniami i podstawowymi kolorami. Pierwsza kolekcja prêt-à-porter Prady pojawiła się na wybiegu w 1989 roku. W 1992 roku Miuccia Prada wprowadziła tańszą linię strojów i akcesoriów, którą nazwała Miu Miu. Była ona skierowana do młodszej klienteli. Proponowała bardziej odważne kroje i kolory. Wkrótce powstała marka "Prada Sport", która oferowała linię męską oraz bieliznę. W 1993 roku Prada otworzyła swój drugi butik w centrum handlowym Mediolanu, Galerii Króla Wiktora Emmanuela III. W 1993 roku powstała "Prada Uomo". W tym samym roku CFDA przyznała Pradzie uznanie, ponownie przyznając nagrodę "Projektanta Roku". Rok 1995 był również początkiem w którym firma wykorzystywała celebrytów jako referencje marki Miu Miu. W 1996 roku Prada kontynuowała ekspansję, otwierając największy do tej pory sklep na Manhattanie w Nowym Jorku. W połowie lat dziewięćdziesiątych pojawiła się także linia odzieży męskiej typu ready-to-wear. W 2000 roku Prada wprowadziła na rynek linię okularów. Oznaczało to początek rozszerzania portfolio firmy o perfumy w 2003 roku i telefony komórkowe w 2007 roku. Obecnie Prada posiada 250 sklepów w 65 krajach świata. W latach 90. XX w. utworzona została Prada Group, która wykupiła kilka innych znanych marek w świecie mody, m.in.: Fendi oraz Helmut Lang. Obecnie w jej posiadaniu jest marka Jil Sander. Prada posiada 10% udziałów w domu mody Gucci i jest jego największym udziałowcem.
Prada Group S.p.A produkuje obecnie pod pięcioma markami:

</doc>
<doc id="298603" url="https://pl.wikipedia.org/wiki?curid=298603" title="Bagno (Katowice)">
Bagno (Katowice)

Bagno − dawna kolonia robotnicza oraz część Katowic, położona na terenie jednostki pomocniczej Szopienice-Burowiec, w rejonie ul. Bagiennej i Roździeńskiej.
Początki Bagna sięgają pierwszej połowy XIX wieku, kiedy to na bagnistych terenach Roździenia powstała kolonia robotnicza, która w późniejszym czasie wraz z budową arterii drogowej ukończonej w 1978 roku (obecna ul. Bagienna) została wyburzona. Obecnie obszar Bagna obejmuje rejon ul. Roździeńskiej. Znajduje się tu siedziba Zespołu Szkół Gastronomicznych im. Gustawa Morcinka w Katowicach, natomiast wierni rzymskokatoliccy z Bagna przynależą do parafii św. Jadwigi Śląskiej. W kwietniu 2012 roku na Bagnie mieszkało około 150 osób, w tym 35 dzieci.
Geografia.
Bagno graniczy od północy z Burowcem i Roździeniem, od wschodu również z Roździeniem i dalej z Szopienicami, od południa z jednostką pomocniczą Janów-Nikiszowiec, a od zachodu z Zawodziem. Osada położona jest w mezoregionie Wyżyna Katowicka (341.13), na obszarze Płaskowyżu Katowickiego zbudowanego z utworów karbońskich, rozciętego w rejonie Bagna przez dolinę Rawy, wypełnioną przez osady glacjalne. Bagno położone jest w zlewni Rawy, która płynie na północ od zabudowy osiedla z zachodu na wschód. Na całym odcinku rzeka ta jest uregulowana i obwałowana.
Historia i architektura.
Bagno jako kolonia robotnicza powstała w pierwszej połowie XIX wieku w rejonie bagnistych terenów Roździenia, przy granicy z Zawodziem. Od tych terenów pochodzi obecna nazwa osady. Początkowo zamieszkana przez górników działających w pobliżu kopalń "Elfriede" i "Vitus", a później dołączyli do nich hutnicy z powstałej w 1897 roku huty cynku "Bernhardi".
Zabudowę kolonii tworzyły parterowe i piętrowe domy robotnicze – familoki, pozbawione wodociągu i kanalizacji. W 1885 roku w kolonii mieszkały 472 osoby. W latach 1929−1930 działała tu biblioteka towarzystwa "Nasza Czytelnia", z której mogli korzystać robotnicy i ich rodziny. 17 maja 1939 roku kolonię zamieszkiwało już tylko 9 osób.
Od 1926 Bagno należało do gminy Szopienice-Roździeń, zaś 31 grudnia 1959 roku wraz z całą gminą zostało przyłączone do Katowic. W roku 1978 na terenie Bagna ukończono budowę węzła drogowego, które przebiegało przez tereny kolonii robotniczej, przez co zabudowa została wyburzona. Dawne jej tereny to obecnie okolice ulicy Bagiennej na odcinku od końca ul. 1 Maja oraz pomiędzy ul. Roździeńską a linią kolejową nr 1.
Za obszar Bagna współcześnie uznaje się rejon wzdłuż ul. Roździeńskiej. Składa się on głównie z zabudowy przemysłowo-usługowej powstałej w różnym okresie, a w mniejszym stopniu z obiektów mieszkalnych (ul. Roździeńska 20-20c, 22-26, 29, 31 i 39), a także z gmachu Zespołu Szkół Gastronomicznych z około 1910 roku, znajdującego się przy ul. Roździeńskiej 25.
W tym rejonie, w 1904 roku powstała walcownia cynku działająca przez około 110 lat. Została ona wpisana do rejestru zabytków 23 czerwca 2010 roku pod numerem A/308/10. Mieści się w niej Muzeum Hutnictwa Cynku.
Gospodarka i transport.
Bagno jest miejscem koncentracji przedsiębiorstw z różnych branż. Na Bagnie, na podstawie rozporządzenia Rady Ministrów z dnia 2 listopada 2006 roku został wytyczony jeden z kompleksów obszaru Katowice Katowickiej Specjalnej Strefy Ekonomicznej, znajdujący się w rejonie ul. Roździeńskiej i Obrońców Westerplatte, o powierzchni około 4,97 ha. Na tym obszarze, przy ul. Roździeńskiej 49 funkcjonuje zakład amerykańskiego przedsiębiorstwa z branży maszynowej – Rockwell Automation. W Pobliżu tego zakładu koncentrują się przedsiębiorstwa branży transportowej, w tym firmy spedycyjne oraz serwis samochodów ciężarowych. Przy ul. Roździeńskiej 40 swoją siedzibę ma pracownia artystyczno-projektowa a w rejonie Walcowni znajduje się przedsiębiorstwo budowlane specjalizujące się w branży drogowej oraz jeden z oddziałów firmy oferującej ochroną osób i mienia. Obszar Bagna pozbawiony jest natomiast podstawowych punktów usługowo-handlowych dla mieszkańców.
Główną drogą przechodzącą przez Bagno jest ul. Bagienna, która biegnie w południowej części w kierunku wschód-zachód; ze względu na równoleżnikowy przebieg stanowi ona alternatywę dla autostrady A4. Zapewnia ona połączenie Bagna w kierunku zachodnim z Chorzowem i Bytomiem, a w kierunku wschodnim z Mysłowicami, Jaworznem, Chrzanowem i Krakowem. W ruchu wewnętrznym główną drogą jest ulica Roździeńska. Jest to droga lokalna, która od zachodu łączy się z ul. Obrońców Westerplatte, natomiast oz wschodu z ul. ks. bp. Herberta Bednorza.
Na trasie wschód-zachód, w rejonie Bagna biegną dwie linie kolejowe: 1 i 161. Linia kolejowa nr 1 biegnie po południowej stronie osady przecinając ul. Bagienną, natomiast linia nr 161 północną częścią, na wysokości Walcowni. Przy ul. Roździeńskiej zlokalizowana jest nastawnia wykonawcza KSz-1 stacji Katowice Szopienice Północne.
W centrum Bagna nie ma żadnych przystanków transportu miejskiego. Najbliższe znajdują się przy skrzyżowaniu ul. Roździeńskiej i Obrońców Westerplatte ("Szopienice Roździeńska"; przystanek autobusowo-tramwajowy; po stronie zachodniej) oraz przy ul. ks. bp. Herberta Bednorza ("Szopienice Bednorza"; przystanek autobusowy; po stronie wschodniej). Łączą one Bagno z sąsiednimi miastami oraz dzielnicami Katowic. Są one uruchamiane na zlecenie ZTM.
Kultura i społeczeństwo.
Na początku XXI wieku na Bagnie zapoczątkowano inicjatywy na rzecz integracji sąsiedzkiej. W październiku 2007 roku założono kronikę pt. "Wyjście z Bagna", w której wskazano problemy osiedla, w tym brak poczucia bezpieczeństwa, nadmierne spożywanie alkoholu, brak przestrzeni publicznych na wspólne spędzanie wolnego czasu, a także zły stan techniczny budynków. W 2008 roku część mieszkańców postawiła w osadzie plac zabaw, który został odnowiony dwa lata później. W 2009 roku zawiązano grupę muzyczną "Szopienickie Perły", składającą się głównie z matek i ich dzieci, które występowały później również na lokalnych festynach orz katowickim jarmarku. 27 sierpnia 2010 roku na Bagnie odbył się piknik integracyjny organizowany przez mieszkańców z inicjatywy grupy muzycznej "Szopienickie Perły", która składa się z uczestników Programu Centrum Aktywności Lokalnej w Szopienicach.
W dalszym okresie mieszkańcy Bagna podjęli się następnych inicjatyw poprawiających sytuację osiedla, w tym pomalowania okien na jednej z klatek schodowych, urządzeń na placu zabaw i drzwi, naprawy płotu wokół placu zabaw czy sadzeniu kwiatów. Powstało miejsce spotkań dla dorosłych, na którym znajduje się ława, miejsce na grilla oraz mini fontanna. Dnia 22 marca 2013 roku świętowano pięciolecie przemiany osiedla. W tym samym dniu powołano Klub Mieszkańca, które od Hutniczo-Górniczej Spółdzielni Mieszkaniowej otrzymało wyremontowany wcześniej lokal. W klubie odbywają się cotygodniowe zajęcia dla dzieci oraz warsztaty artystyczne dla dorosłych.
W 2019 roku na budynku przy ul. Roździeńskiej 22 powstał mural przedstawiający Florę jako uosobienie natury oraz Floriana jako patrona hutników i strażaków. Autorką pracy jest Mona Tusz. Powstał on w ramach Festiwalu Murali organizowanego przez Muzeum Hutnictwa Cynku "Walcownia".

</doc>
<doc id="298604" url="https://pl.wikipedia.org/wiki?curid=298604" title="Prêt-à-porter (moda)">
Prêt-à-porter (moda)

Prêt-à-porter (, fr. "gotowe do noszenia" o ubraniach) – kolekcje ubrań dostępnych w sklepach, z produkcji seryjnej, a nie szyte na zamówienie u krawca. Tak powstała i rozpropagowała ten styl firma Cacharel. Projektantami kolekcji tego typu są m.in. Donna Karan czy Marc Jacobs.
Jego przeciwieństwem jest "haute couture".

</doc>
<doc id="298605" url="https://pl.wikipedia.org/wiki?curid=298605" title="Artur Sarnat">
Artur Sarnat

Artur Sarnat (ur. 20 września 1970 w Krakowie) – polski piłkarz. Występował na pozycji bramkarza.
Życiorys.
Wychowanek Wawelu Kraków. Rozegrał 181 meczów w I lidze w barwach Wisły Kraków i Polonii Warszawa. Będąc graczem tej pierwszej drużyny występował w latach 1998–2001 w europejskich pucharach, m.in. w spotkaniach z Parmą, FC Porto, Barceloną i Interem Mediolan. Był także zawodnikiem tureckiego Diyarbakırsporu, z którego odszedł ze względu na niewywiązanie się pracodawcy z zobowiązań finansowych. Karierę piłkarską zakończył w Kmicie Zabierzów po rundzie jesiennej sezonu 2007/2008. 1 lipca 2011 roku został trenerem bramkarzy Garbarni Kraków.
W lipcu 2011 roku został ukarany roczną dyskwalifikacją w zawieszeniu na trzy lata przez Polski Związek Piłki Nożnej w związku z czynami korupcyjnymi w klubie Świt Nowy Dwór Mazowiecki. Dodatkowo musiał zapłacić 10 tysięcy złotych kary.
Syn Ryszarda, byłego piłkarza m.in. Wisły Kraków i Cracovii.

</doc>
<doc id="298609" url="https://pl.wikipedia.org/wiki?curid=298609" title="Pistolet Fort 17">
Pistolet Fort 17

Fort 17 (ukr. Форт-17) – pistolet ukraiński, zaprezentowany po raz pierwszy na wystawie sprzętu wojskowego "Зброя та безпека-2004" w Kijowie (27-30 października 2004 roku). Jest modyfikacją wcześniejszego pistoletu Fort 12 opartą na identycznej konstrukcji i mechanizmach działania.
Konstrukcja.
Fort 17 zbudowany jest z polimerów (jest więc dużo lżejszy) oraz ma wymienną tylną część chwytu (możliwe jest zamontowanie różnej jej wielkości, co pozwala na dostosowanie chwytu do indywidualnych wymagań strzelca). Pistolet wstępnie oceniono jako precyzyjny i niezawodny.

</doc>
<doc id="298610" url="https://pl.wikipedia.org/wiki?curid=298610" title="Haute couture">
Haute couture

Haute couture [] (z fr. "wysokie krawiectwo") – dział luksusowego krawiectwa, zajmujący się tworzeniem ubrań na zamówienie dla konkretnego klienta (w przeciwieństwie do "prêt-à-porter", czyli ubrań dostępnych w gotowej formie, a nie szytych na miarę). Charakteryzują się one wysoką jakością materiałów i wykończeń, często są szyte ręcznie. We Francji, gdzie "haute couture" się narodziło, termin ten od 1945 roku jest chroniony przez przepisy prawa, co oznacza, że domy mody używające tej nazwy są zobowiązane przestrzegać określonych kryteriów (w tym: ręczne szycie, określona liczba pracowników i modelek, przynajmniej dwa warsztaty-pracownie, przynajmniej dwa pokazy różnych kolekcji w roku oraz zużycie określonej powierzchni materiału).
Historia.
Za pierwszą z wielkich osobistości francuskiego "haute couture" uważana jest Rose Bertin (1747–1813). W 1770 roku otworzyła dom mody pod szyldem "Le Grand Mogol". Wprowadzona na dwór przez królową Marię Antoninę zaczęła dyktować modę wśród dworskiej elity, zyskując tytuł Ministra Mody.
Podczas rządów Napoleona III Paryż przekształcił się w „oświecone miasto”, a jego prestiż przyciągał talenty z całej Europy. Młody krawiec pochodzenia angielskiego Charles Frederick Worth (1826–1895), po przybyciu do francuskiej stolicy i praktyce w domu mody Gagelin, otworzył swój własny, usytuowany w pobliżu placu Vendôme. Wprowadził nowe praktyki reklamowe, czyli pierwsze pokazy mody z udziałem modelek, a także pomysł tworzenia kolekcji. Jego legenda i autopromocja skutkują przyznaniem mu tytułu "ojca haute couture", chociaż nie był on ani pierwszym (Rose Bertin, Louis Hippolyte Leroy) ani jedynym twórcą paryskiej "haute couture".
Kolejne pokolenia twórców francuskiej "haute couture" to siostry Callot, Jean Patou, Paul Poiret, Vionnet, Lanvin, Chanel, Schiaparelli, Balenciaga oraz Christian Dior. W latach 60. XX wieku własne domy mody stworzyła grupa młodych projektantów. Najbardziej znani z nich to: Yves Saint Laurent, Pierre Cardin, André Courrèges oraz Emanuel Ungaro. Następnie pojawili się także Christian Lacroix, Jean-Paul Gaultier i Thierry Mugler.

</doc>
<doc id="298614" url="https://pl.wikipedia.org/wiki?curid=298614" title="Sardana">
Sardana

Sardana - narodowy taniec kataloński, symbol solidarności i jedności Katalończyków.
Tancerze powolnie chodząc trzymają się za ręce tworząc koło. Pomniki przedstawiające tańczących znajdują się w Barcelonie, Lloret de Mar i Calelli.
Obecnie tańce Sardany w Katalonii odbywają się cotygodniowo w soboty, natomiast w Lloret de Mar mieszkańcy tańczą Sardanę także w okresie lokalnego święta Św. Krystyny, które przypada na 24 lipca. W Calelli jest tańczona w niedziele wieczorem. Taniec ten, tańczony przede wszystkim przez ludzi starszych, kontrastuje z tysiącami - przeważnie młodych - turystów Lloret de Mar.

</doc>
<doc id="298616" url="https://pl.wikipedia.org/wiki?curid=298616" title="Pistolet Browning M1900">
Pistolet Browning M1900

Browning M1900 (Model 1900, FN 1900, Browning Nr.1) – pistolet samopowtarzalny konstrukcji Johna Mosesa Browninga. Był pierwszym sukcesem komercyjnym Browninga. Pistolet, znany również jako Browning Nr 1, był bardzo popularną bronią „kieszonkową” na początku XX wieku, zarówno na rynku cywilnym, jak i wśród policji. Zaprojektowany przez Browninga około roku 1896, wszedł do produkcji w belgijskiej firmie FN w 1899. W roku 1900 dokonano kilku istotnych modyfikacji i FN Browning M1900 przyjął swój bardzo charakterystyczny, ostateczny kształt (przede wszystkim o 20 mm skrócono lufę).
Produkcję pistoletu Browning No 1 zakończono po rozpoczęciu w 1910 roku produkcji pistoletu Browning M1910.
Historia.
Amerykański konstruktor broni John Browning w latach 90. XIX wieku rozpoczął prace nad pistoletami samopowtarzalnymi, które w tym okresie były w początkowym stadium rozwoju na świecie. Amerykańscy producenci broni, przede wszystkim Colt, któremu Browning sprzedał w 1895 roku prawa do jednego z pistoletów, przez dłuższy czas nie byli jednak zainteresowani podjęciem produkcji pistoletów, poprzestając na rewolwerach. W 1897 doszło w Hartford do przypadkowego spotkania Browninga z dyrektorem handlowym belgijskiej fabryki broni FN w Herstal, która po zaprzestaniu produkcji karabinów dla armii Belgii miała niewykorzystane moce produkcyjne i poszukiwała w USA licencji na produkcję rowerów. Browning zaprezentował swój najnowszy prototyp pistoletu, który wzbudził w firmie FN uznanie swoją niezawodnością i poręcznością, po czym w lipcu 1897 fabryka FN zawarła z Browningiem umowę na wytwarzanie jego pistoletu. Pistolet nazywany był początkowo po prostu pistoletem Browninga, później otrzymał numer „Model No 1”, a w późniejszej literaturze znany jest powszechnie jako FN 1900 lub M1900. 
Pistolet został opatentowany w 1899 (patent US621747 A). Było to rozwinięcie wcześniejszej prototypowej konstrukcji opatentowanej w 1897 (patent US580926 A).
Pierwsze pistolety (znane później jako FN 1899 lub model przedseryjny) wyprodukowano w styczniu 1899. Oprócz podstawowego małego modelu o długości lufy 100 mm, powstał także „duży” model oferowany dla wojska, z lufą długości 122 mm i magazynkiem mieszczącym 8 nabojów, lecz wyprodukowano tylko małą partię próbną, gdyż armia belgijska zażyczyła sobie małego pistoletu, zgodnego wymiarami z modelem komercyjnym. W efekcie opracowano ulepszony model seryjny, z lufą długości 102 mm, sprzedawany zarówno na rynek cywilny, dla armii belgijskiej i na eksport, znany później jako FN 1900. Produkcja pistoletu ustała w 1912 roku, kiedy został zastąpiony przez FN 1910 (również konstrukcji Browninga), lecz jeszcze w 1914 roku złożono partię z pozostałych części dla wojska. Powstało około 10 000 pistoletów przedseryjnych, po czym w latach 1900–1914, 724 550 pistoletów seryjnych. 
Konstrukcja.
Pistolet samopowtarzalny, mechanizm spustowy typu Single Action. Browning 1900 działa na zasadzie odrzutu zamka swobodnego. Lufa osadzona jest sztywno w szkielecie. Charakterystyczną cechą jest niskie osadzenie lufy, nad którą znajduje się sprężyna powrotna (a nie pod nią lub wokół niej, jak w większości późniejszych pistoletów). Stałe przyrządy celownicze. Magazynek pudełkowy, wymienny, osadzony w chwycie pistoletu, mieści 7 naboi. Do 1907 roku w owalu na okładkach chwytu widniał relief pistoletu i logo FN, po tej dacie – jedynie duże logo ze stylizowanych liter FN. Zatrzask zmiany magazynka umieszczony został w dolnej części chwytu.
Od numeru 10 000 pistolet wyposażono w umieszczony z lewej strony chwytu zaczep do smyczy. Bezpiecznik skrzydełkowy umieszczony po lewej stronie w tylnej części tuż nad chwytem.
Browning 1900 uważany jest za pierwszy masowo produkowany pistolet samopowtarzalny, który odniósł sukces na rynku komercyjnym, i którego wygląd i sposób funkcjonowania można uznać za nowoczesny. Udana i niezawodna, a przy tym zwarta i poręczna konstrukcja Browninga, otworzyła wręcz rynek cywilny na pistolety samopowtarzalne. Układ konstrukcyjny Browninga 1900, z zamkiem obejmującym lufę, sprężyną nad lufą i oknem wyrzutowym z boku szkieletu, był w kolejnych latach w mniejszym lub większym stopniu kopiowany w licznych konstrukcjach w Europie, a także w Chinach.
Bardzo wiele kopii Browninga 1900 pojawiło się w Azji – głównie w Chinach. W latach sześćdziesiątych Koreańska Republika Ludowo-Demokratyczna rozpoczęła masową produkcję klonu Browninga 1900 w kalibrze 7,65 mm Browning pod nazwą Typ 64.

</doc>
<doc id="298617" url="https://pl.wikipedia.org/wiki?curid=298617" title="Feliks Barabasz">
Feliks Barabasz

Feliks Barabasz (ur. 22 września 1919 w Skajbotach koło Olsztyna, zm. 6 czerwca 1982 w Olsztynie) – polski działacz społeczny, bankowiec, poseł na Sejm PRL VI i VII kadencji z ramienia PZPR.
Życiorys.
Syn Bernarda (1889–1961, znanego działacza warmińskiego) i Agnieszki z domu Kensbok (1884–1954). Należał do Związku Polaków w Niemczech, w latach 1938–1939 pracował w Banku Słowiańskim w Berlinie. W 1939 ukończył dwuletnią szkołę handlowo-zawodową w Berlinie. Posiadał wykształcenie średnie niepełne. Po II wojnie światowej był wieloletnim dyrektorem oddziału Powszechnej Kasy Oszczędności w Olsztynie. Działał w Warmińsko-Mazurskim Towarzystwie Społeczno-Kulturalnym (był jego prezesem od 1961), od 1957 zasiadał w Wojewódzkiej Radzie Narodowej w Olsztynie. W 1960 przystąpił do Polskiej Zjednoczonej Partii Robotniczej, w której w 1967 został członkiem Komitetu Miejskiego i Powiatowego. Przez dwie kadencje (w latach 1972–1980) był posłem na Sejm PRL.
Spoczywa na cmentarzu komunalnym w Olsztynie.
Odznaczenia i wyróżnienia.
Odznaczony Krzyżem Oficerskim i Kawalerskim Orderu Odrodzenia Polski, Złotym i Srebrnym Krzyżem Zasługi oraz Odznaką 1000-lecia Państwa Polskiego. W grudniu 1979 został wpisany do "Księgi Honorowej Samorządu Mieszkańców Olsztyna – Miejskiej Rady Narodowej" – za wkład w społeczno-gospodarczy rozwój miasta.

</doc>
<doc id="298618" url="https://pl.wikipedia.org/wiki?curid=298618" title="Prędkość Alfvena">
Prędkość Alfvena

Prędkość (fali) Alfvéna – w dynamice plazmy to prędkość rozchodzenia się w plazmie jednego z rodzajów fal magnetohydrodynamicznych (fale MHD) zwanych falami Alfvéna.
Prędkość ta jest określona wzorem:
gdzie:
Nazwę tym rodzajom fal nadano na cześć ich odkrywcy Hannesa Alfvéna.

</doc>
<doc id="298619" url="https://pl.wikipedia.org/wiki?curid=298619" title="Sostratos z Knidos">
Sostratos z Knidos

Sostratos z Knidos (l połowa III wieku p.n.e.) – architekt, konstruktor i dyplomata grecki, syn Deksifanesa.
Życiorys.
Działał na dworze Ptolemeusza II Filadelfosa. Był bliskim współpracownikiem i doradcą króla oraz zręcznym dyplomatą.
Najsławniejszym dziełem Sostratosa, a zarazem szczytowym osiągnięciem techniki hellenistycznej, była latarnia morska na wyspie Faros w Aleksandrii, uważana za jeden z siedmiu cudów świata starożytnego, która otwarta została na przełomie 280 / 279 p.n.e. Za to zlecenie Sostratos otrzymał od króla olbrzymie jak na ówczesne czasy wynagrodzenie w wysokości 800 talentów.
Inne budowle, których miał być autorem, to „wiszące” portyki w Knidos oraz niektóre konstrukcje w Delfach. Miał też pomóc przy zdobyciu Memfis, nadzorując wielkie prace inżynieryjne, które zmieniły bieg Nilu. Sostratos uchodzi również za inicjatora nowej formy stoa, dwukondygnacyjnej, stanowiącej w miastach hellenistycznych podstawowy element rozwiązań przestrzennych.

</doc>
<doc id="298621" url="https://pl.wikipedia.org/wiki?curid=298621" title="Edward Nożycoręki">
Edward Nożycoręki

Edward Nożycoręki – utrzymany w konwencji dark fantasy amerykański film fabularny w reżyserii Tima Burtona z 1990 roku.
Film otrzymał nagrodę Hugo w kategorii "najlepsza prezentacja dramatyczna" w 1991 roku.
Opis fabuły.
Akwizytorka firmy Avon, Peg Boggs (Dianne Wiest), nie zdoławszy wiele zarobić w swoim rejonie, udaje się do ponurego zamczyska na wzgórzu, gdzie spotyka Edwarda (Johnny Depp). Edward to android, największe dzieło niedocenianego za życia wynalazcy (Vincent Price) mieszkającego kiedyś w zamku. Nagła śmierć przerwała wynalazcy pracę, w związku z czym Edward pozostał z ostrymi jak brzytwa nożycami zamiast dłoni. Pani Boggs zabiera Edwarda do swego domu, gdzie zaczyna się on powoli przystosowywać do życia w małomiasteczkowej społeczności. Zakochuje się w Kim Boggs (Winona Ryder), która na początku go nie cierpi, ale stopniowo zaczyna odwzajemniać jego uczucie, podczas gdy mieszkańcy miasteczka uprzedzają się do niego coraz bardziej, ze względu na jego niebezpieczne dla innych upośledzenie.

</doc>
<doc id="298622" url="https://pl.wikipedia.org/wiki?curid=298622" title="Teribe">
Teribe

Teribe to:

</doc>
<doc id="298624" url="https://pl.wikipedia.org/wiki?curid=298624" title="Christian Tissier">
Christian Tissier

Christian Tissier (ur. 7 lutego 1951 w Paryżu) – jeden z najszerzej znanych w Europie nauczycieli aikido.
Życiorys.
Urodził się w Paryżu we Francji. Naukę aikido rozpoczął w 1962 u Jean-Claude Tavernier, a następnie u Mutsuro Nakazano. W wieku 17 lat uzyskał stopień 2 dan. W 1969 wyjechał do Japonii. Pobyt zaplanowany na 6 miesięcy przeciągnął się na 7 lat, w czasie których Tissier uczył się u większości mistrzów Aikikai, a także trenował kenjutsu i kick-boxing. Studiował także język japoński w Tokyo School of Japanese Language oraz w Sophia University. Utrzymywał się z nauczania francuskiego w liceum i Instytucie francusko-japońskim w Tokio. W późniejszych latach wielokrotnie odwiedzał Japonię.
W 1981 otrzymał stopień 5 dan, w 1986 – 6 dan, w 1998 otrzymał od dōshu Kisshōmaru Ueshiba stopień 7 dan, a w 2016 dōshu Moriteru Ueshiba nadał mu 8 dan. Jest jednym z nielicznych nie-Japończyków, którym Aikikai przyznało tytuł shihana. Wśród nauczycieli, którzy mieli na niego największy wpływ, są Seigo Yamaguchi, Kisaburo Osawa i drugi dōshu Kisshōmaru Ueshiba.
Christian Tissier prowadzi intensywną pracę edukacyjną, zarówno w swoim dojo w Vincennes pod Paryżem, jak i podczas licznych staży i pokazów. Od ponad 10 lat utrzymuje kontakty z Polską. Staże prowadzone przez sensei Tissier były dotąd organizowane w Warszawie, Krakowie i Poznaniu.

</doc>
<doc id="298628" url="https://pl.wikipedia.org/wiki?curid=298628" title="Ital">
Ital

Ital albo I-tal – jedzenie akceptowane przez rastafarian. Słowo wywodzi się z angielskiego słowa "vital", którego początkowa sylaba zastąpiona jest przez "I", co ma oznaczać poczucie jedności mówiącego z całą naturą i jest często stosowane w angielszczyźnie rasta.
Mimo że są różne interpretacje Ital w odniesieniu do specyficznych rodzajów żywności, to ogólną zasadą jest że żywność winna być naturalna albo „czysta” i pochodząca z ziemi. Rasta unikają żywności, która jest chemicznie zmodyfikowana albo zawiera sztuczne dodatki (na przykład koloryzujące, smakowe, poprawiające trwałość), włączając w to sól.
W Ital nie powinno się spożywać wieprzowiny oraz wszelkiego „czerwonego mięsa”. Wielu nie je ryb, inni z kolei jedzą tylko ryby o długości dopuszczonej w Starym Testamencie, a bardzo duża część jest ścisłymi wegetarianami lub weganami.

</doc>
<doc id="298636" url="https://pl.wikipedia.org/wiki?curid=298636" title="Luis Barragán">
Luis Barragán

Luis Ramiro Barragán Morfín (ur. 9 marca 1902 w Guadalajarze, zm. 22 listopada 1988 w Meksyku) – meksykański architekt, laureat Nagrody Pritzkera w 1980 r.
Młodość.
Po zakończeniu edukacji wyruszył w podróż po Europie, skupiając się głównie na południowej Hiszpanii, gdzie zapoznaje się z architektura mauretańską, oraz teoriami Ferdynanda Baca- pisarza, architekta i malarza krajobrazu.
Po powrocie do rodzinnego kraju projektuje w Guadalajarze kilka domów w stylu międzynarodowym, min. dom Gustawa R. Cristo i Efraina Gonzaleza Luny.
W roku 1931 podróżuje po Francji, gdzie uczęszcza na wykłady u Le Corbusiera, oraz zaznajamia się z wydawanym przez niego czasopismem „L'esprit nouveau”, w którym poruszano problemy postępu we wszystkich dziedzinach. Pismo to wpłynęło znacznie na ukształtowanie się twórczej myśli tego okresu.
Kariera.
W 1939 r. przenosi się do miasta Meksyk, gdzie projektuje kilka domów przy Avenida Praque Mexico i kompleksie Cuauhtemoc (lata 1936-1940).
We wczesnych latach 40. zaprojektował kilka ogrodów w mieście Meksyk, cztery z nich na Calle Francisco Ramirez, inspirowanych malarstwem Ferdynanda Bac’a.
W 1944 r. realizuje trzy projekty ogrodów przy Avenida San Geronimo w San Angel, i Parque Residencial Jardines de El Pedregal de San Angel w mieście Meksyk.
Zwrot w twórczości Barragana następuje, gdy poznaje Jesusa Reyesa Ferreirę („Chucho Reyes)- artystę skupiającego wokół siebie środowisko zajmujące się ludową sztuką Meksyku.
Pod jego wpływem, w modernistycznych budynkach Barragana daje się zauważyć wpływy regionalne.
W 1945 r. stworzył plan urbanistyczny dla dzielnicy Pedregal de San Ángel.
W 1947 r. buduje dom przy Calle Francisco Ramirez, przyłączając do niego jeden z zaprojektowanych przez siebie ogrodów.
W latach 50. wyjeżdża do Maroka i Afryki Północnej, co owocuje wprowadzeniem do jego twórczości wątków architektury afrykańskiej.
W 1955 r. odbudował zabytkowy konwent kapucynów w Tlalpan.
Po powrocie projektuje z Merem Cetti dom Pietro Lopeza i dom San Cristobal.
Posiadłość San Cristobal i towarzysząca jej stadnina są elementami założenia w Los Clubes- w skład którego to założenia wchodzi również jedna z bardziej jego znanych fontann „Fuente de los Amantes”.
W 1957 r. rozpoczął projekt wieżowców Naucalpan’s Satélite Towers oraz budynku mieszkaniowego Las Arboledas kilka kilometrów do Naucalpan. W 1964 r. wraz z Sordo Madaleno zaprojektowal budynek mieszkniowy Lomas Verdes.
Jedna z najsłynniejszych realizacji Barragana jest pomnik z lat 1957-1958 stojący przy Queretaro Highway (Torres de Satelite w mieście Meksyk). Pomnik ma postać kolorowych wież wysokości od 30 do 50 metrów, umieszczonych między dwiema ruchliwymi ulicami. Symbolizują one-paradoksalnie- nierozwiązany problem mieszkaniowy stolicy.
Ostatni projekt powstaje w 1978 r. – jest to dom Barbary Meyer.
W 1980 r. został wyróżniony Nagrodą Pritzkera.
Architektura Barragana charakteryzuje się prostymi bryłami o małych oknach, grubymi ścianami o jaskrawej kolorystyce i wykorzystaniem lokalnych materiałów.
Literatura.
Barragan o architekturze:
"„Moja architektura jest autobiograficzna. Wzego dokonałem pobrzmiewa echo rancha mojego ojca, gdzie spędziłem lata dzieciństwa i młodości. W moich pracach zawsze starałem wnieść do współczesnego świata magię tamtych lat&gt; Źródłem inspiracji była dla mnie architektura prowincji meksykańskiej, jej ściany pobielone wapnem, spokój dziedzińców i ogrodów, kolory ulici skromne dostojeństwo placów obramowanych podcieniami portali”"
O ogrodach:
"„Uważam, ze architekci powinni raczej projektować ogrody niż budynki-po to, żeby rozwijać w sobie wyczucie piękna, smak i skłonność do sztuk pięknych oraz innych wartości duchowych”"
O odrestaurowaniu klasztoru w Tlalpan:
"„Jako katolik zwiedzałem opustoszałe dziś monumentalne klasztory, które odziedziczyliśmy po naszych przodkach. Byłem głęboko wzruszony spokojem, którego doświadczyłem przemierzając te porzucone dziś korytarze, cele i patia. Tak bardzo chciałem, żeby w moich pracach pojawił się ślad tych przeżyć. Podstawową sztuką architekta jest sztuka patrzenia, takiego patrzenia, aby jego wizja nie została przygnieciona racjonalną analizą.”"
W przemówieniu po otrzymaniu nagrody Pritzkera:
"„Niepokoi mnie fakt, że z publikacji poświęconych architekturze zniknęły słowa: Piękno, Inspiracja, Magia, Zachwyt, Oczarowanie. Dla mnie było ono zawsze światłem przewodnim.”"
Dom własny i biuro Barragána zbudowane w 1948 r. w Meksyku zostały w 2004 r. wpisane na listę światowego dziedzictwa kultury prowadzoną przez UNESCO.

</doc>
<doc id="298640" url="https://pl.wikipedia.org/wiki?curid=298640" title="Bolesław Piecha">
Bolesław Piecha

Bolesław Grzegorz Piecha (ur. 19 września 1954 w Rybniku) – polski polityk, lekarz ginekolog, poseł na Sejm IV, V, VI, VII i IX kadencji (2001–2013, od 2019), w latach 2005–2007 sekretarz stanu w Ministerstwie Zdrowia, senator VIII kadencji (2013–2014), deputowany do Parlamentu Europejskiego VIII kadencji (2014–2019).
Życiorys.
W 1983 ukończył studia na Wydziale Lekarskim Śląskiej Akademii Medycznej w Katowicach, zaś kilkanaście lat później studia podyplomowe w zakresie zarządzania i ekonomiki służby zdrowia w Akademii Ekonomicznej im. Karola Adamieckiego w Katowicach.
W latach 1983–1984 pracował jako lekarz w Górniczym Zespole Opieki Zdrowotnej w Jastrzębiu-Zdroju. Od 1984 do 1996 był lekarzem w Zespole Opieki Zdrowotnej w Rybniku. W latach 1997–2001 pełnił funkcję dyrektora Wojewódzkiego Szpitala Specjalistycznego nr 3 w Rybniku. W latach 1994–1998 był wiceprzewodniczącym rady miasta Rybnika.
W latach 1964–1968 należał do Związku Harcerstwa Polskiego. W latach 1981–1982 działał w Niezależnym Zrzeszeniu Studentów Śląskiej Akademii Medycznej. Od 1989 jest członkiem NSZZ „Solidarność”. Jest autorem kilkudziesięciu publikacji w polskich i zagranicznych czasopismach medycznych.
W latach 90. na łamach gazetki wydawanej przy parafii Bożego Ciała i Świętej Barbary w Rybniku-Niewiadomiu przyznał się do przeprowadzania aborcji oraz zadeklarował przemianę swoich poglądów w tej kwestii. W lipcu 2007 potwierdził raz jeszcze swoją przeszłość na łamach „Gościa Niedzielnego”, a w październiku także w tygodniku „Niedziela”. Przyznał się do dokonania około 1000 aborcji. Później rozpoczął działalność w środowiskach ruchów pro-life.
W wyborach parlamentarnych w 2001 został wybrany na posła na Sejm IV kadencji w okręgu wyborczym nr 30. Ponownie uzyskał mandat w wyborach w 2005 z wynikiem 23 887 głosów. Od 2 listopada 2005 do 21 listopada 2007 pełnił funkcję sekretarza stanu w Ministerstwie Zdrowia. W wyborach parlamentarnych przeprowadzonych 21 października 2007 został po raz trzeci posłem, uzyskując w okręgu rybnickim 44 052 głosy. W Sejmie powołano go na stanowisko przewodniczącego Komisji Zdrowia. W 2009 bez powodzenia kandydował do Parlamentu Europejskiego. W wyborach w 2011 z powodzeniem ubiegał się o reelekcję, dostał 34 520 głosów.
W wyniku wyborów uzupełniających do Senatu w okręgu wyborczym nr 73 w 2013 uzyskał mandat senatora, zdobywając 7769 głosów – tym samym stracił mandat posła. Ślubowanie złożył 24 kwietnia 2013. Z ramienia PiS kandydował następnie w wyborach do Parlamentu Europejskiego w 2014, uzyskując mandat europosła VIII kadencji i tracąc tym samym mandat senatorski. W 2019 nie uzyskał reelekcji na kolejną kadencję PE. W wyborach parlamentarnych w tym samym roku kandydował jako lider listy PiS w okręgu nr 30, otrzymując 38 809 głosów i uzyskując ponownie mandat poselski.
Ma brata Wojciecha, również polityka.

</doc>
<doc id="298641" url="https://pl.wikipedia.org/wiki?curid=298641" title="Franciszek Gollan">
Franciszek Gollan

Franciszek Gollan (ur. 22 sierpnia 1884 w Łęgajnach koło Olsztyna, zm. 17 grudnia 1957 w Barczewie) – ludowy gawędziarz warmiński, rolnik.
Pochodził z rodziny chłopskiej, był synem Wacława i Zuzanny z Rowedów. Ukończył niemiecką szkołę powszechną, znajomość języka polskiego zawdzięczał rodzicom, był stałym czytelnikiem „Gazety Olsztyńskiej”. Niemal całe życie pracował na gospodarstwie w rodzinnych Łęgajnach, po II wojnie światowej zamieszkał u córki w Barczewie.
Miłośnik literatury polskiej, znany był z recytowania obszernych fragmentów "Krzyżaków" Sienkiewicza. Został upamiętniony w poezji Marii Zientary-Malewskiej i Jana Marii Gisgesa.

</doc>
<doc id="298642" url="https://pl.wikipedia.org/wiki?curid=298642" title="Kruszon">
Kruszon

Kruszon (fr. "cruchon" – dzbanuszek) – orzeźwiający koktajl alkoholowy wytwarzany z wytrawnego białego wina (niekiedy z dodatkiem koniaku), cukru i soku owocowego (lub samych owoców), a także zmrożonej wody sodowej i lodu.
W historii.
Ten orzeźwiający napój, nazywany również bolą, zyskał popularność w XIX i w pierwszej połowie XX wieku. Podawano go na świątecznych stołach, podczas zabaw i balów karnawałowych, a także przy różnego rodzaju spotkaniach towarzyskich. Nazwa jego powstała od serwowania w szklanych dzbankach, z których napój rozlewano do kieliszków.
Niezbędnymi składnikami kruszonu było białe wino, cukier i owoce cytrusowe (lub sok z nich), lecz w wielu domach przechowywano i stosowano własne przepisy. Musiał być mocno schłodzony albo podawany z lodem w szklankach ze słomkami. W sprzedaży dostępne były komplety naczyń do serwowania kruszonu (duży dzbanek na tacy z małymi kielichami). Ze względu na zawartość alkoholu kruszon przeznaczony dla kobiet rozcieńczano przegotowaną wodą.
Kruszon z Krzeszowa.
W Krzeszowie (w województwie podkarpackim) wytwarzano kruszon, jak twierdzą jego mieszkańcy, "od niepamiętnych czasów". W przepisie na krzeszowski kruszon jest: białe wino, produkowane z owoców rosnących w tamtejszych sadach, suszone owoce (jabłka, gruszki i śliwki) oraz cukier i woda gazowana. Finalny produkt ma około 8% alkoholu. Wytwarzany od lat według tej samej tradycyjnej receptury został wpisany w marcu 2006 na "Listę produktów tradycyjnych" Ministerstwa Rolnictwa i Rozwoju Wsi.

</doc>
<doc id="298656" url="https://pl.wikipedia.org/wiki?curid=298656" title="Zaopusta">
Zaopusta

Zaopusta – historyczna część Katowic, położona w południowej części miasta, w granicach jednostki pomocniczej Podlesie, nad brzegiem rzeki Mleczna. Znajduje się ona w rejonie ulicː Zaopusta, Mleczna, Niezapominajek i Augustyna Świdra, a jej początki sięgają XVII wieku. Osada ta w głównej mierze ma charakter mieszkaniowy.
Historia.
Zaopusta została założona w XVII wieku jako przysiółek Podlesia na terenach ówczesnego księstwa pszczyńskiego. Jako że osada zlokalizowana była za urządzeniem spustowym na rzece Mleczna ("za upustem"), nazwano ją "Zaopusta". Czas założenia Zaopusty przypada na okres intensywnego rozwoju rejonu dzisiejszych Katowic, kiedy to wzrastała liczba ludności, powiększano areały pół uprawnych oraz powstawały nowe zakłady rzemieślnicze. 15 listopada 1868 roku otwarto biegnący przez Zaopustę odcinek linii kolejowej Prawego Brzegu Odry pomiędzy Murckami a Tychami (obecna linia kolejowa nr 142), zaś 2 listopada 1912 roku w zachodniej części Zaopusty linię Ligota – Tychy (obecnie część linii kolejowej nr 139). Prawdopodobnie do lat międzywojennych w Zaopuście funkcjonował folwark.
Po II wojnie światowej, w dniu 27 maja 1975 roku Zaopustę wraz z Podlesiem i Kostuchną włączono w granice Katowic. 20 lutego 1984 roku do rejestru zabytków wpisano most nad Mleczną znajdujący się na pograniczu Podlesia i Zaopusty. Most ten nie był odnawiany od lat 90. XX wieku, a na początku lipca 2021 roku rozpoczęto jego modernizację z zachowaniem jego historycznej formy.
W 1989 roku nad Mleczną oddano do użytku oczyszczalnię ścieków, zmodernizowaną do października 2012 roku. W październiku 2016 roku zakończono budowę pierwszych domów szeregowych osiedla "Bażantowo Południe" w rejonie ulicy Mlecznej. Stanowią one domy z dwuspadowym dachem i białą elewacją wzbogaconą o klinkier.
Charakterystyka.
Zaopusta położona jest w południowej części Katowic, w jednostce pomocniczej Podlesie, w rejonie ulicː Zaopusta, Mleczna, Niezapominajek i Augustyna Świdra, na prawym brzegu rzeki Mlecznej. Ulica Zaopusta stanowi drogę gminną o klasie drogi lokalnej (droga klasy L). Łączy się ona w kierunku północnym z trzema ulicami: Uniczowską, Armii Krajowej i Saską. Na skrzyżowaniu ulicy Zaopusta i ulicy Niezapominajek znajduje się rondo, sama zaś ulica Niezapominajek ciągnie się na południe w kierunku Tychów, do dzielnic Mąkołowiec i Wilkowyje. Przy ulicy Zaopusta znajdują się trzy przystanki autobusowe obsługiwane przez Zarząd Transportu Metropolitalnego (ZTM): Podlesie Niezapominajek [nż], Podlesie Mleczna [nż] i Podlesie Oczyszczalnia. Według stanu z sierpnia 2021 roku obsługuje je linia 973 relacji Podlesie Oczyszczalnia – Murcki Rynek przez Piotrowice i Ochojec, ze średnią częstotliwością dwóch par autobusów na godzinę.
W południowej części Zaopusty znajduje się zabudowa nielicznych gospodarstw rolnych, zaś po 1989 roku w południowej części Katowic, w tym w Zaopuście zaczęto budować nowe osiedla mieszkaniowe. Nowe osiedla powstały m.in. przy ulicy Mlecznej ("Bażantowo Południe"), czy też zamknięte osiedle 34 domów szeregowych w rejonie ulicy Zaopusta. Na pograniczu Podlesia i Zaopusty, nad Mleczną znajduje się wspomniany zabytkowy most z lat około 1898–1900. Do historycznych obiektów w Zaopuście zaliczają się ponadto następujące domy: ul. Zaopusta 16 / ul. Mleczna 1 (powstały po 1901 roku), ul. Zaopusta 21 (sprzed 1939 roku), ul. Mleczna 9 (również sprzed 1939 roku) oraz domy wybudowane głównie przed 1939 rokiem przy ulicy Niezapominajek: 1 (przed domem znajduje się też stary kasztanowiec), 6 (z około 1950 roku), 7 (w tym budynek gospodarczy), 9, 13 i 18 (w tym budynek gospodarczy).
We wschodniej części Zaopusty, przy ulicy Zaopusta 70 znajduje się Oczyszczalnia Ścieków Podlesie, zarządzana przez Katowickie Wodociągi. Jest ona oczyszczalnią mechaniczno-biologiczno-chemiczną o średniej wydajności dobowej 6 tys. m³ ścieków. W sąsiedztwie oczyszczalni, przy ulicy Zaopusta 112 swoją siedzibę ma firma budowlana specjalizująca się w budowie i eksploatacji wodociągów Telgaz.

</doc>
<doc id="298661" url="https://pl.wikipedia.org/wiki?curid=298661" title="Przeciągacz">
Przeciągacz



</doc>
<doc id="298665" url="https://pl.wikipedia.org/wiki?curid=298665" title="Sunny Day Real Estate">
Sunny Day Real Estate

Sunny Day Real Estate lub SDRE – amerykański zespół rockowy założony w Seattle, aktywny w latach 1992–1995, 1997–2001 i 2009–2013. W jej skład wchodzili Jeremy Enigk, William Goldsmith, Dan Hoerner i Nate Mendel.
Historia.
Wczesne lata.
W 1992 roku został założony zespół Empty Set składających się z trzonu Sunny Day Real Estate. Grupa składała się z Dana Hoernera (gitara, wokal), Nate'a Mendela (gitara basowa) oraz Williama Goldsmitha (perkusja). Po wielu zmianach nazw w końcu wydali 7" singel "Flatland Spider". W tamtym okresie Mendel postanowił przerwać wspólne granie z Empty Set i wyruszył w trasę koncertową z innym zespołem, Hoerner zaczął grać na gitarze basowej, a do grupy dołączył Jeremy Enigk (przyjaciel Goldsmitha z liceum), który zajął rolę drugiego wokalisty. Kiedy do grupy wrócił Mendel, skompletowany zespół zmienił nazwę na Sunny Day Real Estate. Wydali w 1993 roku 7" singel "Thief, Steal Me A Peach".
Diary i LP2.
Debiut Sunny Day Real Estate zatytułowany "Diary" został wydany w 1994 roku przez wytwórnię Sub Pop. Krytycy przyjęli go wyjątkowo ciepło. W październiku tego samego roku ich pierwszy singel „Seven” pojawił się w odcinku The Jon Stewart Show. Parę dni później nagrali parę piosenek dla 120 minutes w MTV. Później grupa ruszyła w trasę koncertową.
Sunny Day Real Estate prezentował enigmatyczny stosunek do publiczności. Kiedy promowali "Diary", zespół pozwolił użyć tylko jednego promocyjnego zdjęcia prezentującego ich wygląd. Grupa często odmawiała występów przed publicznością. Dobrym tego przykładem może być koncert w Kalifornii, którego odwołania nigdy do końca nie wyjaśnili. Kiedy Sunny Day Real Estate został zaproszony na koncert Almost Acoustic Christmas w Los Angeles dla radia KROQ, Hoerner odmówił występu i pozostała część zespołu musiała wystąpić jako trio. 
Po skończonej trasie zespół zaszył się w studiu, aby nagrać następcę "Diary". W tym czasie żadne szczegóły na temat odbywającej się sesji nagrań nie były publikowane, a zespół przeżywał wewnętrzny konflikt. Plotka głosiła, że głównym powodem kłótni było nawrócenie się Enigka na chrześcijaństwo. W 1995 roku zespół ogłosił rozpad, a Goldsmith i Mendel przeszli do nowo powstałego projektu Dave'a Grohla – Foo Fighters. 
Po rozpadzie w muzycznym świecie mówiono dużo na temat powodów tego zdarzenia. Kiedy wiele fanów uważało, iż rozpad zespołu był wywołany powrotem Enigka do chrześcijaństwa, zespół twierdził, że te dwie rzeczy nie mają ze sobą związku. W liście zatytułowanym „To Seth and Other Readers”, Enigk potwierdził plotkę na temat jego wiary przy okazji podkreślając, że nie miało to związku z kłopotami zespołu. 
W październiku 1995 roku Sub Pop wydał drugi album Sunny Day Real Estate. Wydanie zawierało tylko nazwę zespołu. Najczęściej płyta nazywana jest "LP2" (można się też spotkać z nazwą "The Pink Album"). Album zawierał piosenki nagrane podczas ostatniej sesji oraz nagrania, które nie zmieściły się na "Diary". 
Po rozpadzie Enigk postanowił poświęcić się karierze solowej i w 1996 roku wydał swój pierwszy album. Hoerner przeprowadził się do nieznanej wioski w stanie Waszyngton, a Goldsmith i Mendel kontynuowali swoją współpracę z Foo Fighters. Rok później z powodu sprzeczki z Grohlem Goldsmith opuścił swój drugi zespół.
Powrót na scenę.
W 1997 roku Sub Pop zaczął naciskać na Enigka i Hoernera na temat wydania płyty z rzadkimi piosenkami zespołu. Na tym albumie miała się pojawić zawartość "Thief, Steal Me A Peach", " Flatland Spider" oraz ich udział w soundtracku do filmu . Szybko okazało się, że materiału jest za mało na całą płytę, więc członkowie zespołu postanowili znów połączyć swoje siły i nagrać nowe piosenki. Podczas pracy nad nimi szybko okazało się, że to co ich rozdzieliło dawno było już nieaktualne i postanowili kontynuować współpracę. Zapowiedzieli, że wydadzą kompletnie nowy album. Mendel z początku chciał opuścić Foo Fighters, aby powrócić do Sunny Day Real Estate, lecz po paru miesiącach oświadczył, że nie zamierza opuścić zespołu Dave'a Grohla dla „potencjalnie słabego projektu”.
W 1998 roku wydał swój kolejny album "How It Feels To Be Something On". Fani byli zaskoczeni nowym, dorosłym brzmieniem grupy. Podczas promowania nowej płyty Sub Pop zaproponował zespołowi sfilmowanie paru ich koncertów. Wkrótce po tym została wydana płyta oraz video "Live". Po paru tygodniach okazało się, że zespół kompletnie nie jest zadowolony z nowych pozycji w swojej dyskografii. Twierdzili, że Sub Pop nie pozwolił im zaplanować wyglądu oraz ostatecznego miksu wydawnictw. W konsekwencji opuścili wytwórnie.
Poszukiwanie nowego wydawcy było długim i uciążliwym procesem. Parę głównych wytwórni było chętnych podpisać z nimi kontrakt, ale zespół chciał pozostać wierny swoim niezależnym korzeniom. Ta sytuacja doprowadziła do konfliktu z ich managerem Gregiem Williamsonem. Wreszcie Sunny Day Real Estate podpisał kontrakt z Time Bomb Recordings, niezależnym oddziałem BMG. Zespół miał nadzieję, że tym sposobem zagwarantował sobie wolność artystyczną oraz dystrybucję na światowym poziomie.
Wkrótce Sunny Day Real Estate wraz z producentem Lou Giordano przystąpił do nagrywania nowego albumu "The Rising Tide". Płyta została wydana w 2000 roku. Zespół z ogromną nadzieją, że znów odniesie sukces ruszył w trasę koncertową po USA. Następnie, ku zaskoczeniu fanów w Europie, zaplanował koncerty na starym kontynencie. Niestety, w środku trasy okazało się, że Time Bomb nie stać na utrzymanie występów grupy. Okazało się, że wytwórnia zainwestowała mnóstwo pieniędzy w album Petera Searcy'ego "Could You Please and Thank You", które się nie zwróciły. Time Bomb Recordings splajtowało, a rozczarowany zespół powrócił do domu. Wkrótce świat obiegła wieść, że Sunny Day Real Estate zostało rozwiązanie
Po rozpadzie.
Po następnym rozwiązaniu grupy Hoerner powrócił na swoją farmę znajdującą się w stanie Waszyngton, a w 2002 roku Enigk i Goldsmith spotkali się z Mendelem, aby założyć nowy zespół o nazwie The Fire Theft. Grupa wydała album w roku 2003.

</doc>
<doc id="298667" url="https://pl.wikipedia.org/wiki?curid=298667" title="Alan Hollinghurst">
Alan Hollinghurst

Alan Hollinghurst (ur. 26 maja 1954 w Stroud) – angielski pisarz, laureat Nagrody Bookera, przedstawiciel literatury gejowskiej. 
Studiował literaturę angielską w Magdalen College, w Oksfordzie. Pracował jako krytyk literacki w Times Literary Supplement. Wykłada na University College London. 
Zadebiutował w 1988 powieścią "Klub Koryncki" (ang. "The Swimming Pool Library"), która – choć porusza tematykę homoseksualizmu i brytyjskich gejów – wykracza poza ramy powieści środowiskowej; w 1989 otrzymał za nią nagrodę Somerset Maugham Award. W roku 2004 jego powieść "Linia piękna" (ang. "The Line of Beauty") została uhonorowana Nagrodą Bookera. W polskim tłumaczeniu dostępna jest też jego powieść "Spadająca gwiazda" (ang. "The Folding Star"). W 2011 wydał kolejną powieść "Obce dziecko".
Jest gejem, obecnie mieszka w Londynie.

</doc>
<doc id="298668" url="https://pl.wikipedia.org/wiki?curid=298668" title="Katedra św. Wincentego i św. Jakuba we Wrocławiu">
Katedra św. Wincentego i św. Jakuba we Wrocławiu

Katedra św. Wincentego i św. Jakuba we Wrocławiu – katedra greckokatolicka we Wrocławiu położona przy pl. Nankiera 15.
Historia.
Kościół został ufundowany przez Henryka Pobożnego wraz z klasztorem dla sprowadzonych z Pragi franciszkanów ok. 1240 (być może już w 1232 lub 1234). Pierwsza źródłowa wzmianka o pojawieniu się franciszkanów we Wrocławiu pochodzi z Codex diplomaticus Silesiae z 1234 r. Kolejne przekazy dotyczące kościoła św. Jakuba związane są z utworzeniem prowincji czesko-polskiej na kapitule prowincjalnej w Pradze 24 lipca 1238 r. Według Kroniki Fürstenhaina 14 października 1239 r. odbyła się kapituła we Wrocławiu pod przewodnictwem czesko-polskiego prowincjała Tworzymira. Początkowo kościół nosił wezwanie św. Jakuba i był zbudowany w stylu romańskim. Jeszcze w trakcie budowy krypta pod kościołem stała się miejscem pochówku fundatora - księcia Henryka Pobożnego, który w 1241 zginął w bitwie z Mongołami pod Legnicą. W kościele, wzmiankowanym w 1254 jako ukończony, ogłoszono 16 grudnia 1261 przywilej lokacyjny Nowego Miasta na prawie magdeburskim, umożliwiający dalszy rozwój Wrocławia. Kościół ten był trójnawową halą i posiadał jedno- lub dwuprzęsłowe prezbiterium.
W wiekach XIV i XV poddany poważnej przebudowie i rozbudowie, która z braku środków ciągnęła się bardzo długo i z przerwami. W tym czasie powstała nawa główna kościoła o długości 77,5 m i wys. 23 m w przeważającym do dziś stylu gotyckim. Czworobok klasztorny przylega do kościoła od północy, co jest nietypowe dla tej części Europy.
Na początku XVI w. franciszkanie w większości albo przeszli na protestantyzm albo opuścili Wrocław. Ci z nich, którzy pozostali, w 1529 przenieśli się do kościoła św. Doroty. Opuszczony przez franciszkanów kościół przejęli norbertanie (premonstratensi) przeniesieni z przeznaczonego decyzją rady miejskiej do wyburzenia zespołu klasztornego w miejscu obecnego kościoła św. Michała Archanioła na Ołbinie. Norbertanie w dniu 3 czerwca 1530 poświęcili kościół swemu patronowi z Ołbina – świętemu Wincentemu. W latach 1619–1625 zburzono lektorium z częścią romańskiej krypty.
W latach 1662–1674 kościół otrzymał bogate wyposażenie barokowe, m.in. w 1667 Franz Zeller i Georg Czermak zbudowali nowy ołtarz. Za rządów opata Andreasa Gebela rozpoczęto w 1673 przebudowę klasztoru w stylu barokowym. Późnobarokowa kaplica pw. Matki Boskiej Bolesnej (później Najświętszego Sakramentu) została natomiast wzniesiona przy południowej elewacji w latach 1723–1727 przez Christopha Hacknera.
Po sekularyzacji zakonu w 1810 kościół przekształcono w parafialny, zaś budynki klasztoru przeznaczono na siedzibę sądu.
W ostatnich dniach II wojny światowej kościół uległ ciężkim zniszczeniom, m.in. zawaliła się wieża, a wraz z nią część ściany bocznej i sklepień. Zachowane w dobrym stanie stalle przeniesiono do chóru katedry. Odbudowa trwała ponad 40 lat. Została rozpoczęta w 1947 r. i zakończona w 1991 r. ponowną konsekracją. Odbudowany kościół (latarnia i hełm wieży ukończony dopiero w latach 80.) przez jakiś czas służył tymczasowo jako garnizonowy, w zastępstwie odbudowywanego po pożarze kościoła św. Elżbiety.
W 1997 papież Jan Paweł II i kard. Henryk Gulbinowicz przekazali świątynię Kościołowi greckokatolickiemu jako siedzibę eparchii wrocławsko-gdańskiej. W latach 1997–1999 ostatecznie ukończono renowację, m.in. przełożono dach.
Parafia greckokatolicka we Wrocławiu istnieje od 1956 roku. Należy do eparchii wrocławsko-koszalińskiej.
Kaplica Hochberga.
W latach 1723–1728, na fundamentach kaplicy gotyckiej, dobudowano do południowej nawy kościoła nową barokową kaplicę wg projektu Christopha Hacknera. Zleceniodawcą budowy był hrabia Ferdinand Hochberg, opat wrocławskiego klasztoru norbertanów, który postanowił przygotować w niej miejsce swojego pochówku. W 1725 roku pod kopułą namalowano freski ze scenami z życia Matki Boskiej, we wnętrzu umieszczono rzeźby dłuta Jana Jerzego Urbańskiego, kamienne ozdoby z warsztatu i między innymi kratę uznaną za arcydzieło sztuki kowalskiej. W ołtarzu umieszczono XV-wieczną pietę, na zewnątrz zaś rzeźby Matki Boskiej, św. Barbary i św. Jana Nepomucena. Kaplica została poważnie zniszczona podczas bombardowań w 1945 roku. Szczególnie ucierpiało wnętrze kaplicy, które całkowicie utraciło swoje wyposażenie przez częściowe zarwanie i spękaniu sklepienia i konstrukcji kopuły, z której odpadła większość pokrytych freskami tynków. Zapadło się również sklepienie krypty znajdującej się pod kaplicą. Zniszczeniu uległo ponad 90% powierzchni fresków oraz większość dekoracji ściennych.
W latach 2000–2013 dokonano za kwotę prawie 10 mln złotych rekonstrukcji wystroju wnętrza, przywracając sztukaterie oraz polichromie na sklepieniach. Pieta nad ołtarzem jest dokładną kopią oryginału będącego w zbiorach Muzeum Narodowego we Wrocławiu. Ołtarz został złożony z 1300 fragmentów, które zostały odnalezione w gruzie wypełniającym wnętrze.
W 2023 w zbiorach KUL odnaleziono uznawaną dotąd za zniszczoną głowę św. Anny z rzeźby znajdującej się do 1945 w kaplicy. Po wojnie została ona błędnie zidentyfikowana, zdeponowana w Muzeum Archidiecezjalnym, a w 1956 przekazana do Lublina.
Inne katedry we Wrocławiu.
Poza greckokatolicką katedrą we Wrocławiu znajdują się jeszcze cztery katedry należące do innych wyznań. Są to:

</doc>
<doc id="298670" url="https://pl.wikipedia.org/wiki?curid=298670" title="Kybalion">
Kybalion

Kybalion – hermetyczny traktat z 1908 roku, autorstwa anonimowych osób, podpisujących się jako "Trzej Wtajemniczeni". Zawartość tej książki ma być częścią nauk Hermesa Trismegistosa. Kybalion przedstawia filozofię hermetyzmu i siedem praw, na których się ona opiera:

</doc>
<doc id="298673" url="https://pl.wikipedia.org/wiki?curid=298673" title="Prawa pokrewne">
Prawa pokrewne

Prawa pokrewne – rodzaj praw własności intelektualnej podobnych do praw autorskich. W polskim prawie reguluje je ustawa z 4 lutego 1994 o prawie autorskim i prawach pokrewnych. Objęcie ochroną tych praw to "novum" w polskich regulacjach prawa autorskiego.
Istota praw pokrewnych.
Prawa pokrewne chronią głównie interesy podmiotów, dzięki którym utwory są rozpowszechniane, np. wykonawców utworów, producentów fonogramów. Źródłem praw pokrewnych nie jest twórczość autorska. Dlatego, jako uprawnienia dotyczące odmiennego dobra prawnego, prawa pokrewne powstają równolegle do praw autorskich i nie naruszają ich. W konkretnym przypadku wykonywanie praw pokrewnych może się wiązać z koniecznością uzyskania wstępnej zgody podmiotu prawa autorskiego, jeśli łączy się z korzystaniem z chronionych utworów.
Prawo polskie.
Prawa pokrewne to prawa podmiotowe: zbywalne, bezwzględne, powstające obok praw autorskich. Wydaje się, że katalog praw pokrewnych nie jest zamknięty, jednak jest to kwestia sporna w nauce prawa. Polska ustawa wymienia jako prawa pokrewne:
Prawa pokrewne są ograniczone czasowo. Wygasają zasadniczo po upływie:
Prawo międzynarodowe.
Konwencja Rzymska z 26 października 1961 o ochronie artystów wykonawców, producentów fonogramów oraz organizacji nadawczych, a także TRIPS rozszerzają regulacje krajowe na podmioty zagraniczne.

</doc>
<doc id="298675" url="https://pl.wikipedia.org/wiki?curid=298675" title="Thomasso Lodovico da Vittoria">
Thomasso Lodovico da Vittoria



</doc>
<doc id="298676" url="https://pl.wikipedia.org/wiki?curid=298676" title="Paweł Wróbel">
Paweł Wróbel

Paweł Wróbel (ur. 19 czerwca 1913, zm. 1984) − polski malarz prymitywista.
Urodzony w Katowicach-Szopienicach w ubogiej rodzinie, z zawodu górnik (pracował w kopalni „Wieczorek”); znany na Śląsku przedstawiciel amatorskiej twórczości robotniczej. Od powrotu z sowieckiego łagru na Kamczatce w 1947 związany "Grupą Janowską" (wraz z Teofilem Ociepką i innymi malarzami nieprofesjonalnymi). W swojej twórczości skupiał się na przedstawieniu obrazów ginącego Śląska. Jego twórczość charakteryzuje bogata kolorystyka, uproszczone geometryczne formy przedstawionych budynków, postacie z ledwo zaznaczonymi twarzami oraz bogactwo szczegółów. Zyskał przydomek śląskiego Brueghla.

</doc>
<doc id="298677" url="https://pl.wikipedia.org/wiki?curid=298677" title="(2675) Tolkien">
(2675) Tolkien

(2675) Tolkien – planetoida głównego pasa planetoid.
Odkrycie.
Została odkryta 14 kwietnia 1982 roku w Lowell Observatory przez Martina Watta. Nazwa planetoidy została nadana na cześć J.R.R. Tolkiena, brytyjskiego profesora średniowiecznej literatury i autora m.in. Władcy Pierścieni. Przed jej nadaniem planetoida nosiła oznaczenie tymczasowe (2675) 1982 GB.
Orbita.
(2675) Tolkien okrąża Słońce w ciągu 3 lat i 106 dni po orbicie z peryhelium w odległości 1,98 j.a. i aphelium 2,43 j.a., nachylonej pod kątem 2,75° do ekliptyki. Średnica szacowana jest na 42 km.

</doc>
<doc id="298678" url="https://pl.wikipedia.org/wiki?curid=298678" title="Lokomotywa powietrzna">
Lokomotywa powietrzna

Lokomotywa powietrzna – typ lokomotywy o napędzie pneumatycznym, stosowanej głównie w kopalniach zagrożonych wybuchem gazów, by zminimalizować ryzyko powstania zaiskrzeń.
Czynnikiem napędowym jest sprężone powietrze przechowywane w 3-4 połączonych ze sobą butlach stalowych o pojemności po ok. 1,5 m³ i ciśnieniu 200 at (po napełnieniu). Po zredukowaniu ciśnienia powietrza w reduktorze do 10-30 at dopływa ono do powietrznych silników tłokowych, działających podobnie jak parowe silniki tłokowe.

</doc>
<doc id="298679" url="https://pl.wikipedia.org/wiki?curid=298679" title="Carso">
Carso



</doc>
<doc id="298683" url="https://pl.wikipedia.org/wiki?curid=298683" title="Prêt-à-porter">
Prêt-à-porter



</doc>
<doc id="298686" url="https://pl.wikipedia.org/wiki?curid=298686" title="Tragizm">
Tragizm

Tragizm – kategoria estetyczna, oznaczająca konflikt równorzędnych wartości moralnych, w wyniku którego jednostka, działająca świadomie w imię wielkiego i szlachetnego celu, jest skazana na klęskę.
Starcie równorzędnych racji moralnych (konflikt tragiczny) powoduje nieuchronną klęskę jednostki szlachetnej (zasadnicza cecha dramatu antycznego i klasycznego).
Do postaci tragicznych zaliczają się między innymi:

</doc>
<doc id="298687" url="https://pl.wikipedia.org/wiki?curid=298687" title="Dozorowiec">
Dozorowiec



</doc>
<doc id="298688" url="https://pl.wikipedia.org/wiki?curid=298688" title="Lita Ford">
Lita Ford

Lita Rossana Ford (ur. 19 września 1958) – amerykańska gitarzystka i wokalistka heavymetalowa, odnosząca największe sukcesy w latach osiemdziesiątych.
Urodziła się w Londynie, jej matka była Włoszką, a ojciec Anglikiem. Kiedy miała 3 lata, jej rodzina przeniosła się do USA. W wieku 16 lat została członkinią hardrockowego zespołu The Runaways, a po jego rozpadzie w 1979 postanowiła rozpocząć karierę solową. Jej dwa pierwsze albumy miały umiarkowane powodzenie.
W 1985 była nominowana do nagrody Grammy dla najlepszej rockowej wokalistki wraz z Wendy O. Williams i Pią Zadorą. W 1988, gdy jej menedżerką była Sharon Osbourne, odniosła swój największy sukces dzięki balladzie rockowej "Close My Eyes Forever" śpiewanej w duecie z Ozzym Osbournem.
W 2009 roku Ford została sklasyfikowana na 38. miejscu listy 50 najlepszych heavymetalowych frontmanów wszech czasów według Roadrunner Records.
Życie prywatne.
W życiu prywatnym w latach 1986-1992 jej mężem był Chris Holmes z zespołu W.A.S.P. Potem była związana z takimi muzykami jak Nikki Sixx i Tony Iommi. Jej ostatnim mężem był Jim Gillette z zespołu Nitro, z którym rozwiodła się w 2010. Ma z nim dwóch synów, Jamesa oraz Rocco.

</doc>
<doc id="298689" url="https://pl.wikipedia.org/wiki?curid=298689" title="Materiał dźwiękowy">
Materiał dźwiękowy

Materiał dźwiękowy − zbiór wszystkich dźwięków, jakimi posługuje się muzyka. 
W systemie dur-moll został podzielony na oktawy. W stroju temperowanym jego najmniejszą odległością jest półton, zawarty między dwoma najbliższymi klawiszami na klawiaturze:
Nazwy oktaw:

</doc>
<doc id="298692" url="https://pl.wikipedia.org/wiki?curid=298692" title="Oktawa subkontra">
Oktawa subkontra



</doc>
<doc id="298693" url="https://pl.wikipedia.org/wiki?curid=298693" title="Oktawa kontra">
Oktawa kontra



</doc>
<doc id="298695" url="https://pl.wikipedia.org/wiki?curid=298695" title="Oktawa razkreślna">
Oktawa razkreślna



</doc>
<doc id="298696" url="https://pl.wikipedia.org/wiki?curid=298696" title="Oktawa mała">
Oktawa mała



</doc>
<doc id="298697" url="https://pl.wikipedia.org/wiki?curid=298697" title="Oktawa wielka">
Oktawa wielka



</doc>
<doc id="298698" url="https://pl.wikipedia.org/wiki?curid=298698" title="Oktawa trzykreślna">
Oktawa trzykreślna



</doc>
<doc id="298699" url="https://pl.wikipedia.org/wiki?curid=298699" title="Oktawa czterokreślna">
Oktawa czterokreślna



</doc>
<doc id="298700" url="https://pl.wikipedia.org/wiki?curid=298700" title="Oktawa dwukreślna">
Oktawa dwukreślna



</doc>
<doc id="298701" url="https://pl.wikipedia.org/wiki?curid=298701" title="Oktawa pięciokreślna">
Oktawa pięciokreślna



</doc>
<doc id="298706" url="https://pl.wikipedia.org/wiki?curid=298706" title="Andy Hug">
Andy Hug

Andy Hug (ur. 7 września 1964 w Zurychu, zm. 24 sierpnia 2000 w Tokio) – utytułowany szwajcarski karateka stylu kyokushin i zawodnik K-1. Wicemistrz świata (1988) oraz dwukrotny mistrz Europy IKO, mistrz K-1 World GP 1996.
Życiorys.
Dzieciństwo.
Urodził się w 1964 r. w Zurychu. Nigdy nie poznał swojego ojca, Arthura Huga, żołnierza Legii Cudzoziemskiej, który zginął w niewyjaśnionych okolicznościach w Tajlandii. Matka, Madelaine Hug-Baumann, z powodu trudnej sytuacji życiowej i finansowej, nie będąc w stanie zapewnić godnych warunków do wychowywania dziecka, oddała Andy’ego do domu dziecka. Po trzech latach zabrali go stamtąd dziadkowie, z którymi zamieszkał w pasterskim, górskim mieście Wohlen (kanton Argowia).
Kariera sportowa.
Karate.
W wieku 10 lat zaczął trenować karate kyokushin. Bardzo wcześnie zaczął startować w zawodach i osiągać coraz większe sukcesy. Zwrócił na siebie uwagę, kiedy wygrał mistrzostwa Szwajcarii, pokonując znacznie starszych i utytułowanych zawodników.
W wieku 19 lat wystartował w 3. Otwartych Mistrzostwach Świata Kyokushin. Przegrał w 1/8 finału z Shōkei Matsuim. Cztery lata później, w 1987 r. wystąpił w 4. Otwartych Mistrzostwach Świata. W drodze do finału wyeliminował tak uznanych zawodników, jak Akira Masuda czy Ademir da Costa. W ostatniej walce uległ jednak Matsuiemu. O wyniku walki zadecydowali sędziowie. Zdaniem części komentatorów to Andy Hug był najlepszym zawodnikiem turnieju i to on powinien był otrzymać złoto, a na decyzję sędziów wpłynęły naciski Masutatsu Oyamy. Ostatecznie Hug zajął drugie miejsce, co było w tamtym czasie najlepszym osiągnięciem zawodnika spoza Japonii.
17 sierpnia 1988 r. zdobył pierwsze miejsce na organizowanym w Szwajcarii International Super-Cup, wygrywając w finale z Kenji Midori. W 1989 r. został po raz drugi mistrzem Europy. Wtedy też rozpoczął podróże po całym świecie, odwiedzając ośrodki kyokushin i prowadząc treningi oraz seminaria.
W 1991 r. na 5. Otwartych Mistrzostwach Świata doznał swojej największej porażki w kyokushin. Odpadł już w eliminacjach po tym, jak znokautował go okrężnym kopnięciem w głowę Francisco Filho.
W 1991 r. poznał na jednym z turniejów Kazuyoshi Ishiiego. Namówił on Szwajcara do startów w komercyjnych zawodach karate Seido-kaikan. Rok później Hug przeszedł na zawodowstwo i zadebiutował w barwach Seido-kaikan. Równało się to z usunięciem Huga z organizacji Kyokushinkai.
W październiku 1992 r. wygrał Puchar Świata Karate Seido-kaikan, w finale pokonując Taiei Kina. Rok później został wicemistrzem, przegrywając w finale przez kontrowersyjną decyzję sędziów z Masaaki Satake.
K-1.
W 1993 r. Ishii założył K-1 - organizację, której celem było umożliwienie przedstawicielom różnych sportów walki rywalizacji na jednym ringu na zasadach podobnych do kickbokserskich. Hug został wytypowany jako jeden z reprezentantów Seido-kaikan. Szybko przystosował się do nowego stylu walki i już rok po debiucie pokonał po emocjonującym 5-rundowym pojedynku mistrza K-1, Branko Cikaticia. Zwycięstwo to sprawiło, że Hug był upatrywany w gronie kandydatów do sięgnięcia po mistrzostwo K-1. W ćwierćfinale K-1 Grand Prix 1994 przegrał jednak niespodziewanie z Patrickiem Smithem, a rok później odpadł już w eliminacjach po ciężkiej klęsce z rąk Mike’a Bernardo (Hug w ostatniej rundzie walki był dwukrotnie liczony, po czym przyjął bez żadnej odpowiedzi 32 ciosy, zanim sędzia ringowy zdecydował się ją przerwać). Pół roku później stoczył z Bernardo walkę rewanżową - został znokautowany. Po tych niepowodzeniach pojawiły się opinie, że Szwajcar jest zbyt niskim zawodnikiem, żeby skutecznie rywalizować w K-1. Hug zaprzeczył temu w 1996 r., kiedy w ćwierćfinale K-1 World GP znokautował ponad 2-metrowego Duane'a van der Merwe, a w półfinale, po jednej z najbardziej wyrównanych i zaciętych walk w historii K-1, wyeliminował Ernesto Hoosta. W ścisłym finale zmierzył się z Bernardo. Tym razem to Hug okazał się lepszy - znokautował rywala w drugiej rundzie niskim kopnięciem z obrotu, zdobywając tytuł mistrza K-1 WGP. W 1997 i 1998 roku został wicemistrzem, przegrywając w finałach odpowiednio z Hoostem i Peterem Aertsem.
Hug jest uznawany za jednego z najwybitniejszych zawodników K-1. Trzy razy z rzędu (1996, 1997, 1998) dotarł do finału World Grand Prix. Nienaganna technika i charakterystyczny, widowiskowy styl walki zjednały mu rzesze fanów. Jego popisową techniką, wyniesioną z karate, było kopnięcie opadające (jap. "kakato geri").
Choroba.
W sierpniu 2000 r. miał wystąpić na turnieju K-1 w Las Vegas, ale wycofał się z udziału w nim. Tłumaczył, że czuje się zmęczony i potrzebuje odpoczynku. 31 lipca przybył do Szwajcarii z odwiedzinami do swej byłej żony Ilony (rozwiedli się miesiąc wcześniej) i ich pięcioletniego syna Seya. Fizycznie nie czuł się dobrze, uskarżał się na mdłości i częste krwotoki z nosa. Udał się na badania do szpitala, ale nie zdiagnozowano przyczyn dolegliwości. Pomimo rad lekarzy postanowił wrócić do Japonii. 14 sierpnia na lotnisku miał ciężki krwotok z nosa, jednak wciąż był zdecydowany powrócić do Kraju Kwitnącej Wiśni, gdyż miał wziąć udział w turnieju K-1 Grand Prix 2000 w Fukuoce. Również menadżer Huga bezskutecznie próbował wyperswadować mu tę podróż.
Będąc już w Tokio, zemdlał i został przewieziony do Nippon Medical School Hospital. Lekarze odkryli narastającego guza po lewej stronie szyi. Zdiagnozowano, że jest chory na ostrą białaczkę promielocytową. Leczenie rozpoczęto natychmiast włączając chemioterapię.
21 sierpnia chorego odwiedził w szpitalu Kazuyoshi Ishii. Rozmawiali o turnieju K-1 w Jokohamie, który dzień wcześniej wygrał przyjaciel i sportowy rywal Huga, Francisco Filho. Szwajcar wyznał, że gdyby miał wkrótce umrzeć, to chciałby, aby stało się to w Japonii, którą uważał za swoją drugą ojczyznę. Wkrótce potem zapadł w śpiączkę.
Śmierć.
Rano 23 sierpnia stan Huga nagle dramatycznie się pogorszył. Musiano podłączyć go do aparatury podtrzymującej oddychanie. Na jego ciele pojawiły się sińce i krwotoki. Zmarł w czwartek 24 sierpnia 2000 r. o godzinie 18:21 w wieku 35 lat. Jego serce zatrzymywało się trzykrotnie, jednak lekarzom udało się przywrócić puls. W końcu, za czwartym razem, ze względu na beznadziejność sytuacji, nie podjęto kolejnej próby reanimacji. Został pochowany zgodnie ze swoją ostatnią wolą w Tokio. W kondukcie pogrzebowym uczestniczyło ponad 12 tysięcy ludzi. Na uroczystość przybył Prezydent Konfederacji Szwajcarskiej.
Popularność.
Andy Hug jest jedną z najbardziej rozpoznawalnych postaci w środowisku sztuk walki. W Japonii, dokąd się na stałe przeprowadził, osiągnął status supergwiazdy. Wystąpił tam w licznych reklamach i programach TV. Jest bohaterem filmów dokumentalnych, książek, komiksów i mang. W badaniu opinii publicznej, przeprowadzonym w 2006 r. dla japońskiej stacji NTV, zajął 81. miejsce na liście 100 najbardziej popularnych postaci historycznych.

</doc>
<doc id="298707" url="https://pl.wikipedia.org/wiki?curid=298707" title="Kościół św. Stanisława, św. Doroty i św. Wacława we Wrocławiu">
Kościół św. Stanisława, św. Doroty i św. Wacława we Wrocławiu

Kościół pw. św. Stanisława, św. Doroty i św. Wacława – pierwotnie klasztorny augustianów-eremitów, później franciszkański, późnogotycki kościół halowy w południowej części Starego Miasta we Wrocławiu.
Historia.
Ufundowany został dla upamiętnienia porozumienia o prawach do Śląska zawartego między Kazimierzem Wielkim a Karolem IV. Patroni kościoła: św. Wacław, św. Stanisław i św. Dorota symbolizowali Czechy, Polskę i niemieckich osadników. Nawiązuje do tego spotkania także herby Cesarstwa, Królestwa Czech i Śląska znajdujący się na wschodniej fasadzie kościoła. Kościół zbudowano pod rządami prowincjała eremitów Nikolausa na działce przy ul. Świdnickiej zakupionej od mieszczan Job Stillego i Jakoba Reymfrieda.
Powstał od 1351 jako trójnawowa, wysoka hala z pięcioprzęsłowym prezbiterium zakończonym pięcioboczną absydą i przykrytym sklepieniem krzyżowym. Prezbiterium ukończono w 1381. W ukończonej w 1401 r. nawie głównej wykonano sklepienia gwiaździste, a w nawach bocznych sklepienia przeskokowe (każde przęsło otrzymało sklepienie podparte w pięciu wezgłowiach, żebra dzielą je na siedem tarcz). Prezbiterium i nawy nakryte są osobnymi stromymi dachami (do dziś zachowała się średniowieczna więźba dachowa). Nie przewyższające dachu wieże przylegają do prezbiterium na zakończeniu naw bocznych, łączna długość budynku wynosi 83 m, zaś wysokość fasady zachodniej bez krzyża 50 m, a wysokość wnętrza 25,2 m. Początkowo wejścia znajdowały się w elewacjach bocznych. Elewacja zachodnia zwieńczona olbrzymim ozdobnym szczytem ceramicznym ze sterczynami. Od południowej strony przylegały do kościoła zabudowania klasztorne.
Do 1530 kościół należał do eremitów, po czym przejęli go franciszkanie z kościoła św. Jakuba (obecnie św. Wincentego i św. Jakuba), lecz liczba braci zakonnych w obliczu reformacji gwałtownie topniała i już 20 października 1534 opuścili budynki i oddali je w zarząd radzie miejskiej. Dopiero 15 października 1561 cesarz Ferdynand I zezwolił ostatecznie mieszczanom na desakralizację budynków i tymczasowe urządzenie w nich magazynów. Późniejsze plany sprowadzenia jezuitów nie zostały uwieńczone powodzeniem, natomiast w 1613 cesarz Maciej zwrócił budynki braciom mniejszym, którzy 6 lutego 1615 wprowadzili się do zabudowań, zaś od 1707 erygowano przy kościele również parafię św. Doroty. W 1686 wykonano bogate barokowe wyposażenie wnętrza, również budynki klasztoru gruntownie przebudowano w tym stylu.
Po kasacie zakonu w 1810 zabudowania klasztorne mieściły od 1817 więzienie, zaś po jego przeniesieniu w 1852 w sąsiedztwo sądu na ul. Podwale długo niszczały, aż w końcu XIX wieku zdecydowano o ich wyburzeniu, a działki sprzedano. Powstały na nich dom handlowy oraz Hotel Monopol. W zachodniej elewacji kościoła przebito nowe wejście z neogotyckim portalem, a przed nim wytyczono niewielki plac Franciszkański.
W czasie II wojny światowej kościół uległ tylko nieznacznym uszkodzeniom i należy do najlepiej zachowanych średniowiecznych budynków Wrocławia. Po wojnie pełnił przez pewien czas rolę prokatedry wrocławskiej.
Sterczynowy szczyt świątyni stanowił wzór dla odbudowanej po wojnie w stylu gotyckim katedry św. Jana w Warszawie. W kościele i sąsiednim Hotelu Monopol powstało kilka scen filmu "Popiół i diament".
Wyposażenie.
W prezbiterium znajduje się ołtarz główny z ok. 1720 z obrazem „Męczeństwo św. Doroty” oraz stalle ze scenami z życia św. Franciszka z Asyżu na zapleckach. Przy łuku tęczowym stoją figury św. Jana Chrzciciela i św. Jana Ewangelisty przypisywane warsztatowi Georga Leonarda Webera. W nawach świątyni znajdują się liczne barokowe ołtarze boczne i ambona. W zachodniej części nawy południowej jest ustawiony monumentalny nagrobek barona Heinricha Gotfrieda von Spätgena wykonany w latach 1752–1753 przez Franza Josepha Mangoldta. Na chórze muzycznym znajdują się 33-głosowe organy zbudowane w 1925 przez firmę Sauer z Frankfurtu n. Odrą (Opus 1306).
Portal od strony ul. Franciszkańskiej zdobi figura św. Doroty. W 2005 w niewyjaśnionych okolicznościach została ona pozbawiona głowy (już wcześniej figurze brakowało dłoni i części miecza). W 2009 została odrestaurowana w imieniu wrocławskiego pisarza Marka Krajewskiego; udostępnił on do tego celu odlew oryginalnego miecza, który wcześniej otrzymał wraz z tytułem Ambasadora Wrocławia. Trzy lata później figura ponownie straciła ramię i część miecza.

</doc>
<doc id="298708" url="https://pl.wikipedia.org/wiki?curid=298708" title="Etomidat">
Etomidat

Etomidat (łac. "Etomidatum") – organiczny związek chemiczny, lek działający nasennie i przeciwdrgawkowo, stosowany do znieczulenia ogólnego. Wpływa silnie hamująco na twór siatkowaty w pniu mózgu. Pod względem chemicznym jest to pochodna imidazolowa.
Właściwości.
Działanie po dożylnym podaniu występuje już po około 1 min i trwa 5-7 min. Może być przedłużony kolejnymi mniejszymi dawkami leku. Działanie etomidatu następuje przez receptory GABA. Powoduje zmniejszony przepływ mózgowy i zmniejszone zapotrzebowanie mózgu na tlen. Nie wywołuje snu ponarkotycznego. Metabolizm jest szybki, lek jest wydalany z moczem.
Wskazania.
Używany do indukcji znieczulenia ogólnego, szczególnie u chorych z chorobami układu krążenia, lub chorych z uczuleniami. Etomidat zmniejsza zużycie tlenu przez mózg i przepływ mózgowy, co jest wykorzystywane u chorych po urazach mózgu i przy operacjach neurochirurgicznych w celu zmniejszenia ciśnienia śródczaszkowego. W dawkach niższych niż stosowanych w anestezjologii powoduje zahamowanie produkcji kortyzolu w ciągu kilku godzin od podania - efekt ten wykorzystywany jest w leczeniu hiperkortyzelonemii. 
Dawkowanie.
Dożylnie w dawkach 0,15-0,3 mg/kg mc. Zalecane jest powolne wstrzykiwanie w ciągu 20-40 sekund do większej żyły.
Działania niepożądane.
Podczas wstrzykiwania może występować ból i ruchy mimowolne. Rzadziej występują nudności, zawroty głowy i drżenia mięśniowe. Dłuższe podawanie powoduje zmniejszenie przepływu krwi przez wątrobę i zwiększenie rozpadu krwinek czerwonych. Może nasilać obniżenie ciśnienia krwi powodowane lekami hipotensyjnymi wskutek zmniejszenia naczyniowego oporu obwodowego.

</doc>
<doc id="298709" url="https://pl.wikipedia.org/wiki?curid=298709" title="Franciszka Nowak">
Franciszka Nowak

Franciszka Nowak z domu Liebrecht (ur. 25 października 1870 w Krastudach koło Mikołajek Pomorskich, zm. 17 listopada 1966 w Krastudach) – działaczka polska na Powiślu.
Życiorys.
Była z zawodu krawcową. Wraz z mężem (nieznanym z imienia Nowakiem, kołodziejem) spędziła kilkanaście lat na pracy zarobkowej w Nadrenii. Działała tam w polskich organizacjach i stowarzyszeniach. Po powrocie na Powiśle w 1916 kontynuowała działalność, współpracując m.in. z Heleną Sierakowską i rodziną Donimirskich, przez ponad 20 lat kierowała Towarzystwem Kobiet Św. Kingi w Mikołajkach. Działała także w Związku Polaków w Niemczech (po plebiscycie). W latach 30. prowadziła polską bibliotekę, której zbiory ukrywała w czasie II wojny światowej. Została odznaczona m.in. Złotym Krzyżem Zasługi.

</doc>
<doc id="298710" url="https://pl.wikipedia.org/wiki?curid=298710" title="Melk (miasto)">
Melk (miasto)

Melk – miasto powiatowe w kraju związkowym Dolna Austria, siedziba powiatu Melk. Leży nad Dunajem. Od wschodu graniczy z doliną Wachau słynącą z uprawy winorośli.
Historia.
Melk po raz pierwszy został wymieniony w źródłach w roku 831 jako "Medilica". Pod nazwą "Medelike" wzmiankowany jest też w "Pieśni o Nibelungach".
Leopold I Babenberg, margrabia austriacki po otrzymaniu tych terenów w 976 r. właśnie w zamku w Melku urządził swoją rezydencję. Jego następcy wzbogacali ją o dalsze kosztowności i relikwie.
26 maja 1055 na zamku zmarł Adalbert I Babenberg, margrabia Austrii. W 1089 r. założono tu klasztor benedyktynów, których margrabia Leopold II z Babenbergów sprowadził z Lambach i wzgórze nieprzerwanie po dzień dzisiejszy należy do zakonu. Już w XII wieku istniała przyklasztorna szkoła, a w bibliotece gromadzono cenne manuskrypty.
W 1227 Melk stał się gminą targową. W XV wieku opactwo było głównym ośrodkiem średniowiecznych reform w chrześcijaństwie i utrzymywało ścisłe kontakty z myślicielami z uniwersytetu w Wiedniu.
Melk podniesiono do rangi miasta dopiero w 1898 r.
Od 1944 r. aż do ewakuacji 15 kwietnia 1945 na terenach koszarów Karla von Birago funkcjonował obóz koncentracyjny Melk, jako filia obozu Mauthausen-Gusen.
Współpraca.
Miejscowości partnerskie:
Transport.
Miasto leży bezpośrednio przy autostradzie A1 i linii kolejowej biegnącej wzdłuż Dunaju. Przez Dunaj przerzucony jest most, a w jednej z odnóg rzeki znajduje się przystań statków wycieczkowych.
Religia.
Oprócz kościoła klasztornego w mieście znajdują się jeszcze parafie: katolicka i ewangelicka.

</doc>
<doc id="298713" url="https://pl.wikipedia.org/wiki?curid=298713" title="Fałszerstwo">
Fałszerstwo

Fałszerstwo – proces podrabiania (imitowania) lub przerabiania (adaptowania) przedmiotów jak np. dokumentów, znaków pieniężnych, papierów wartościowych, dzieł sztuki, znalezisk archeologicznych itp., celem użycia ich jako autentycznych, wprowadzenia w błąd, oszustwa, dezinformacji, przedstawienia czegoś niezgodnie z prawdą.

</doc>
<doc id="298715" url="https://pl.wikipedia.org/wiki?curid=298715" title="Linia widmowa">
Linia widmowa



</doc>
<doc id="298716" url="https://pl.wikipedia.org/wiki?curid=298716" title="Gubernatorzy Alabamy">
Gubernatorzy Alabamy

Gubernatorzy stanowi.
Do roku 1845, kadencja gubernatora wynosiła jeden rok, potem, do roku 1901 - dwa, a od 1901 - cztery lata.

</doc>
<doc id="298723" url="https://pl.wikipedia.org/wiki?curid=298723" title="Madhu Dandavate">
Madhu Dandavate

Madhu Dandavate (ur. 21 stycznia 1924 w Ahmednagar, Maharahstra, zm. 12 listopada 2005 w Bombaju) – polityk indyjski.
Zasiadał w parlamencie (Lok Sabha) nieprzerwanie przez pięć kadencji (1971-1990). Działał w partii socjalistycznej, był jednym z liderów opozycji w czasie rządów Indiry i Rajiva Gandhich. W gabinecie Morarjiego Desai pełnił funkcję ministra kolei, a w gabinecie V. P. Singha - ministra finansów. W 1990 i 1996-1998 był wiceprzewodniczącym Indyjskiej Komisji Planowania.

</doc>
<doc id="298725" url="https://pl.wikipedia.org/wiki?curid=298725" title="Hadrian III">
Hadrian III

Hadrian III także Adrian III (łac. "Hadrianus III"; ur. w Rzymie, zm. 2 września 885 w San Cesario sul Panaro) – święty Kościoła katolickiego, papież w okresie od 15 maja 884 do września 885.
Życiorys.
Hadrian był rzymianinem, synem Benedykta. Późniejsza tradycja identyfikowała go jako przedstawiciela rodu Colonna, ale podanie to należy odrzucić, gdyż ród Colonna dopiero na przełomie XI i XII wieku wyodrębnił się z latyńskiego rodu hrabiów Tuskulum, który przed X stuleciem nie należał do grona rzymskiej arystokracji miejskiej. Nie wiadomo, kim był ani co robił zanim 15 maja 884 został papieżem, niepewna tradycja sugeruje, że był mnichem benedyktyńskim.
Surowo zwalczał przeciwników: m.in. kazał oślepić Jerzego z Awentynu, który był wysokim urzędnikiem Pałacu Laterańskiego i zagorzałym przeciwnikiem Jana VIII. Utrzymywał poprawne stosunki z bizantyjskim cesarzem Bazylim I Macedończykiem, któremu przysłał informację o swoim wyborze. Chciał odbyć podróż do Wormacji na wezwanie Karola Otyłego w celu regulacji sukcesji cesarskiej (Karol nie miał legalnego męskiego potomka, więc chciał obsadzić na tronie nieślubnego syna Bernarda) i obsadzenia nowych stolic biskupich.
W czasie tej podróży Hadrian zmarł w San Cesario sul Panaro. Przyczyną śmierci była choroba. Podejrzewano także zaplanowane zabójstwo na co może wskazywać fakt, że papież pochowany został w pobliżu Mantui na terenie opactwa w Nonantola.
Kult.
Kult świętego Hadriana zaaprobowany został w 2 czerwca 1891 roku, przez Leona XIII. Jego wspomnienie liturgiczne w Kościele katolickim od 1891 r. obchodzone jest 8 lipca.

</doc>
<doc id="298727" url="https://pl.wikipedia.org/wiki?curid=298727" title="Gubernatorzy Alaski">
Gubernatorzy Alaski

Gubernator stanu Alaska stoi na czele władzy wykonawczej na szczeblu stanowym. Podpisuje ustawy wydawane przez parlament stanowy, ma wobec również prawo ich wetowania i wydawania do nich aktów wykonawczych. Z urzędu jest zwierzchnikiem stanowych sił zbrojnych, dysponuje także prawem łaski wobec osób skazanych przez sądy stanowe (z wyjątkiem usuniętych z urzędu w procedurze impeachmentu).
Współczesny urząd gubernatora wywodzi się od stanowiska komisarza Departamentu Alaski, które powstało z chwilą przekazania suwerenności na Alaską przez Rosję, co oficjalnie miało miejsce 18 października 1867 roku. W pierwszym okresie (1867-77) Departament podlegał United States Army, czyli siłom lądowym. Od 1877 do 1879 zarządzał nim Departament Skarbu Stanów Zjednoczonych, później zaś odpowiedzialność za Alaskę przejęła United States Navy. W 1884 Alaska została dystryktem zarządzanym przez cywilną administrację, kierowaną przez gubernatora pochodzącego z nominacji prezydenta USA. W 1913 uzyskała status terytorium federalnego, jednak sposób powoływania gubernatora nie zmienił się. W obecnej postaci urząd gubernatora powstał w 1959, gdy Alaska została przyjęta do Unii jako jej 49. stan.
Gubernator wybierany jest na czteroletnią kadencję w wyborach bezpośrednich, przeprowadzanych w dniu wyborów do Kongresu USA, czyli na początku listopada. Dopuszczalna jest jedna reelekcja. Po upływie czterech lat (jednej pełnej kadencji) od zakończenia swojej ostatniej kadencji, były gubernator odzyskuje prawo kandydowania na dwie kolejne kadencje.
W przypadku opróżnienia urzędu gubernatora przed końcem kadencji, gubernatorem na czas pozostały do jej końca automatycznie automatycznie zostaje dotychczasowy zastępca gubernatora. Podobnie jak w federalnych wyborach prezydenckich, gubernator i jego zastępca wybierani są łącznie (jako tzw. "ticket"), co gwarantuje, iż przez całą kadencję władza gubernatorska pozostanie w rękach tej samej partii.

</doc>
<doc id="298728" url="https://pl.wikipedia.org/wiki?curid=298728" title="Reprezentacja Kamerunu w piłce nożnej mężczyzn">
Reprezentacja Kamerunu w piłce nożnej mężczyzn

Reprezentacja Kamerunu w piłce nożnej mężczyzn () – męski zespół piłkarski, reprezentujący Kamerun w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo kameruńskie. Za jego funkcjonowanie odpowiedzialny jest "Fédération camerounaise de football" (FECAFOOT).
Jest to jedna z najbardziej utytułowanych i najsilniejszych afrykańskich reprezentacji. Może się pochwalić następującym bilansem: najwięcej startów w Mistrzostwach świata w piłce nożnej z tego kontynentu (siedmiokrotnie) i jako jedna z trzech drużyn najlepszy wynik (ćwierćfinał w 1990), drugie miejsce jeśli chodzi o osiągnięcia w Pucharze Narodów Afryki (pięciokrotne zdobycie mistrzostwa w czym ustępuje jedynie Egiptowi, który zdobył mistrzostwo siedem razy).
Historia.
11 stycznia 1959 w Jaunde – podczas Pierwszego Nadzwyczajnego Walnego Zgromadzenia - doszło do założenia "Fédération camerounaise de football" (FECAFOOT) - kameruńskiego związku piłki nożnej, mimo że Kamerun nie był jeszcze wówczas niepodległym państwem (francuska część tego kraju stała się bowiem samodzielna od 1 stycznia 1960). Pierwszy, oficjalny mecz międzypaństwowy reprezentacja Kamerunu – jako niepodległego państwa (Republiki Kamerunu) – rozegrała 14 kwietnia 1960 przeciwko Somali Francuskiemu (w latach 1894-1967 nazwa obecnego Dżibuti), zwyciężając 9:2. Było to spotkanie I rundy towarzyskiego turnieju na Madagaskarze. Wcześniej (w latach 1953-1956) Kameruńczycy rozegrali kilka spotkań towarzyskich, jednak z uwagi na fakt, że w tym czasie Kamerun nie posiadał statusu niepodległego państwa, a dodatkowo nie istniała kameruńska federacja piłkarska, trudno te pojedynki uznać za oficjalne mecze międzypaństwowe. W 1962 FECAFOOT przystąpiła do FIFA, a w 1963 została członkiem Afrykańskiej Konfederacji Piłkarskiej.
Kamerun siedmiokrotnie wystąpił w mistrzostwach świata (1982, 1990, 1994, 1998, 2002, 2010, 2014), będąc pierwszą drużyną z Afryki, która dotarła do ćwierćfinału tej imprezy, co jest jego najlepszym występem podczas mundialu (później ten sukces powtórzyły jeszcze Senegal i Ghana). Podczas mundialu 1990 zespół "Nieposkromionych Lwów", prowadzony przez Rosjanina Walerego Niepomniaszczyja, przegrał po dogrywce z Anglią. Wcześniej, w rozgrywkach grupowych sensacyjnie pokonał – w meczu otwarcia – mistrzów świata Argentyńczyków 1:0. Osiem lat wcześniej Kameruńczycy zakończyli mundial w Hiszpanii na fazie grupowej po zremisowaniu wszystkich trzech spotkań (z Peru i Polską po 0:0, oraz Włochami 1:1). Podobnie w 1994, 1998, 2002, 2010, oraz 2014 roku kameruńscy piłkarze zakończyli zmagania mundialowe już po fazie grupowej.
Ponadto Kamerun pięciokrotnie wygrywał Puchar Narodów Afryki (w 1984, 1988, 2000, 2002 i 2017). Miał być gospodarzem tego turnieju w 2019 roku jednak jego organizacja została mu odebrana.
W 2000 roku z kolei zespół U23 prowadzony przez Jeana-Paula Akono zdobył złoty medal Igrzysk Olimpijskich w Sydney.
Kameruńczycy również trzykrotnie wystąpili w Pucharze Konfederacji: w 2001, 2003 i 2017. Pierwszy turniej zakończyli już po fazie grupowej. W drugim zajęli 2 miejsce po porażce 0:1 z Francją. Trzeci i jak dotąd ostatni występ w Pucharze Konfederacji Kamerun zakończył (podobnie jak w 2001 roku) na fazie grupowej.
W marcu 2006 do dymisji podał się selekcjoner reprezentacji Portugalczyk Artur Jorge. Jego następca Holender Arie Haan został wybrany pięć miesięcy później. Z kolei vacat po odejściu Haana trwał aż siedem miesięcy; dopiero w sierpniu 2007 władze federacji i ministerstwa sportu postanowiły w internecie ogłosić konkurs na trenera kadry. Swoje zgłoszenia przysłało 78 szkoleniowców (m.in. Polak Wojciech Łazarek). W połowie września ogłoszono, że nowym selekcjonerem będzie Horst Köppel, jednak ten były reprezentant Niemiec w ostatniej chwili zmienił zdanie i zrezygnował. Ostatecznie obowiązki od tymczasowego opiekuna reprezentacji Juliusa Nyonghy przejął rodak Köppela Otto Pfister. Podał się do dymisji w 2009 z powodu słabych wyników w eliminacjach do Mistrzostw Świata w Piłce Nożnej 2010. Zastąpił go francuski szkoleniowiec Paul Le Guen, z którym Kamerun awansował na mistrzostwa w RPA. Na mistrzostwach organizowanych po raz pierwszy na kontynencie afrykańskim zespół kameruński trafił do grupy E razem z Holandią, Japonią i Danią. Przegrał jednak wszystkie trzy mecze (z Japonią 0:1, oraz Danią i Holandią po 1:2) i z zerowym dorobkiem punktowym zajął ostatnie miejsce w grupie i odpadł z turnieju. Po Le Guenie Kamerun prowadzili kolejno Javier Clemente, Denis Lavagne, Jean-Paul Akono, Volker Finke (z którym ekipa kameruńska awansowała na MŚ 2014 w Brazylii; znów przegrała jednak wszystkie trzy spotkania: z Meksykiem 0:1, Chorwacją 0:4 i Brazylią 1:4 i z zerowym dorobkiem punktowym odpadła już po fazie grupowej), oraz Alexandre Belinga. Od 2016 do 2017 roku reprezentację prowadził belgijski szkoleniowiec Hugo Broos. Brak awansu na mundial w Rosji oraz niechęć do zamieszkania na stałe w Kamerunie stały się przyczyną jego zwolnienia. Na stanowisku selekcjonera zespołu tymczasowo zastąpił go Alexandre Belinga. Od 2019 roku zespół prowadzi Toni Conceição.
Aktualna kadra zawodnicza.
Kadra zawodnicza na Puchar Narodów Afryki 2017 (wiek, liczba meczów i liczba goli aktualne na 14 stycznia 2017):

</doc>
<doc id="298729" url="https://pl.wikipedia.org/wiki?curid=298729" title="Przejścia graniczne Węgier">
Przejścia graniczne Węgier

Spośród granic Węgier granice ze Słowenią, Austrią i Słowacją od 21 grudnia 2007 są wewnętrznymi granicami strefy Schengen. W myśl art. 2 układu ze Schengen na granicach tych osoby nie są poddawane jakiejkolwiek kontroli.
Od 1 stycznia 2007 granica Węgier z Rumunią, a od 1 lipca 2013 z Chorwacją są wewnętrznymi granicami Unii Europejskiej. Do czasu przystąpienia Rumunii i Chorwacji do układu z Schengen odbywa się na niej tylko kontrola paszportowa.
Granice Węgier z Serbią oraz Ukrainą są granicami zewnętrznymi Unii Europejskiej i strefy Schengen. Odbywa się na nich kontrola paszportowa i celna.
Jeśli nie zaznaczono inaczej, przejścia są dostępne dla obywateli wszystkich państw, w ruchu osobowym (dla pieszych, rowerzystów i motocyklistów) i towarowym, a odprawa jest dokonywana całą dobę.

</doc>
<doc id="298730" url="https://pl.wikipedia.org/wiki?curid=298730" title="Walter Hickel">
Walter Hickel



</doc>
<doc id="298732" url="https://pl.wikipedia.org/wiki?curid=298732" title="Kościół św. Wacława, Stanisława i Doroty">
Kościół św. Wacława, Stanisława i Doroty



</doc>
<doc id="298736" url="https://pl.wikipedia.org/wiki?curid=298736" title="KI One">
KI One

KI One SA (dawniej Kulczyk Holding SA) – przedsiębiorstwo z siedzibą przy ul. Wspólnej 62 w Warszawie, założone w 1991 przez Jana Kulczyka. Jednostka dominująca grupy kapitałowej. Wchodzi w skład utworzonej w 2007 grupy inwestycyjnej Kulczyk Investments.
Działalność.
Działalność KI one i spółek z nim związanych obejmowała lub obejmuje:

</doc>
<doc id="298737" url="https://pl.wikipedia.org/wiki?curid=298737" title="Kościół św. Wojciecha we Wrocławiu">
Kościół św. Wojciecha we Wrocławiu

Kościół św. Wojciecha, niem. "Adalbertkirche", we Wrocławiu przy pl. Dominikańskim na Starym Mieście – jeden z największych i najstarszych kościołów gotyckich miasta. Podwójne Sanktuarium: Matki Bożej Podkamieńskiej i Błogosławionego Czesława.
Historia.
Pierwotnie zbudowany na tym miejscu romański kościół, ufundowany prawdopodobnie przez Bogusława, brata Piotra Włosta, powstał na początku XII wieku i został poświęcony w 1112 świętemu Wojciechowi przez biskupa Żyrosława I. Był to pierwszy kościół na lewym brzegu Odry powstały w czasach jeszcze przed lokacją miasta (przy skrzyżowaniu głównych dróg handlowych znajdowało się tu przedlokacyjne osiedle). Na mocy postanowienia papieża Eugeniusza III z 19 października 1148 kościół św. Wojciecha został przekazany kanonikom regularnym z Sobótki, równolegle pełniąc funkcję kościoła parafialnego, zaś 17 kwietnia 1226 sprowadzonym z Krakowa dominikanom. W tym czasie rozbudowano kościół od wschodu o późnoromańskie prezbiterium. W czasie najazdu mongolskiego w 1241 zasłużył się dominikański przeor Czesław Odrowąż, później uznany za błogosławionego patrona miasta. Podczas tego najazdu zniszczony został zarówno sam kościół, założony przez Czesława Odrowąża klasztor, jak i prawdopodobnie całe lewobrzeżne miasto.
Najazd Śląska i Wrocławia przez Mongołów w 1241 r. opisał Jan Długosz w "Rocznikach Królestwa Polskiego". Gdy mieszczanie w popłochu opuścili miasto, Henryk Pobożny zebrał żywność do zamku i nakazał, ze względów strategicznych, spalenie miasta:
Około 1250 rozpoczęto odbudowę kościoła, już w stylu gotyckim, jako jednonawowy budynek z transeptem. W 1270 ukończono korpus kościoła, w 1359 ukończono wieżę, w początku XIV w. zbudowano w miejsce dotychczasowego nowe, wielobocznie zamknięte prezbiterium, zaś przed 1487 kościół ponownie powiększono, przedłużając nawę o jedno przęsło od zachodu oraz podwyższając mury o prawie siedem metrów. Pierwotnie wnętrze kościoła pokryte było polichromią. Zachowane fragmenty polichromii z II poł. XV w. widoczne są w przedsionku do dawnego babtysterium (obecnie kaplica akademicka). Zachodnią elewację ozdobiono wydatnym ceramicznym szczytem, który stał się wzorem dla analogicznych form na kościele św. Doroty oraz kościoła Bożego Ciała. Uszkodzony hełm kościoła został przebudowany, zakończono go formą renesansową.
W latach 1715–1730 w narożniku południowym ramienia transeptu nawy
świątyni powstała barokowa kaplica błogosławionego Czesława, w której spoczywa alabastrowa trumna z jego relikwiami. Kaplica została ufundowana w związku z beatyfikacją Czesława przez biskupa Wrocławia kardynała Franza Ludwiga von Neuburga, rodziny należące do śląskiej arystokracji katolickiej oraz dominikanów. Wystrój rzeźbiarski został wykonany przez Georga Leonharda Webera (ok. 1675–1732) ze Świdnicy oraz Franza Josepha Magnoldta (zm. 1761) z Wrocławia. Obrazy i część fresków namalował nadworny malarz biskupa, Johann Franz de Backer oraz Johann Jacob Eybelwieser (1666–1744). Całością prac kierował o. Ceslaus Schmal OP, który po śmierci został pochowany u boku swego patrona w krypcie kaplicy.
Po sekularyzacji zakonu w 1810 kościół przekształcono w parafialny, zaś zabudowania klasztorne, użytkowane jako magazyn, wyburzono w 1900, pozostawiając tylko refektarz, który nakryty dachem mansardowym stanowił osobny budynek. Został on na nowo połączony z kościołem nowym budynkiem klasztornym zaprojektowanym przez Macieja Małachowicza, ukończonym ostatecznie w 2008 r.
W czasie II wojny światowej kościół został silnie zniszczony. Pierwszy etap odbudowy pod kierunkiem Jerzego Rzepeckiego miał miejsce w latach 1953–1955. W latach 70. XX w. Maria Teresa Reklewska zaprojektowała dla kościoła nowe witraże, zrealizowane w latach 1981–1982. Rekonstrukcję uwieńczyła odbudowa hełmu w formach wzorowanych na gotyku przez Edmunda Małachowicza.
W maju 1999 r. zaleceniem ówczesnego prowincjała dominikanów o. Macieja Zięby zniesiono parafię św. Wojciecha. Parafię podzielono między dwa kościoły: część parafii leżącą na zachód od ul. Dworcowej do kościoła Bożego Ciała, natomiast na wschód od Dworcowej do kościoła św. Maurycego. Wraz ze zniesieniem parafii św. Wojciecha z Wrocławia wyjechały siostry dominikanki. Siostry mieszkały przy kościele św. Wojciecha, gdyż klasztor św. Katarzyny, należący wcześniej do sióstr klauzurowych, mieszczący się przy obecnej ulicy Purkyniego, nie został odzyskany.
W kościele od 1959 znajduje się obraz Matki Bożej Podkamieńskiej z dawnego klasztoru dominikanów w Podkamieniu na dzisiejszej Ukrainie.

</doc>
<doc id="298739" url="https://pl.wikipedia.org/wiki?curid=298739" title="Sewofluran">
Sewofluran

Sewofluran (1,1,1,3,3,3-heksafluoro-2-(fluorometoksy)propan) – organiczny związek chemiczny, fluorowany eter metylopropylowy. Wziewny środek znieczulający ogólnie. Działanie anestetyczne występuje szybko i zależy od stężenia wdychanego środka, posiada słabe działanie analgetyczne. Wpływ na napięcie mięśni prążkowanych jest niewielki, ale nasila działanie niedepolaryzujących środków zwiotczających.
Właściwości.
Wchłanianie par sewofluranu przez pęcherzyki płucne jest zdecydowanie szybsze od halotanu czy izofluranu. Indukcja znieczulenia następuje w ciągu 1–2 min. Eliminacja leku zachodzi w bardzo krótkim czasie również drogą oddechową.
Wskazania.
Lek szczególnie przydatny w znieczuleniu do zabiegów krótkotrwałych i wymagających szybkiego wprowadzenia do znieczulenia i szybkiego wybudzenia się po zabiegu. Ma przyjemną woń, nie drażni dróg oddechowych. Może być stosowany do indukcji i do podtrzymywania znieczulenia.
Dawkowanie.
Głębokość znieczulenia można zapewnić stężeniami 0,5–3% obj. w mieszaninie gazów oddechowych.
Działania niepożądane.
Przy większych stężeniach ma hamujący wpływ na układ krążenia (przede wszystkim obniżenie ciśnienia tętniczego). W zależności od dawki wywołuje depresję ośrodka oddechowego. Może powodować zwiększony metabolizm mięśni szkieletowych. W obecności pochłaniacza dwutlenku węgla może dochodzić do powstawania substancji toksycznych (m.in. tlenku węgla). Z tego względu zalecana jest wyjątkowa ostrożność podczas używania leku do długotrwałych znieczuleń. Lek zwiększa wrażliwość mięśnia sercowego na arytmogenne działanie egzogennej adrenaliny.

</doc>
<doc id="298740" url="https://pl.wikipedia.org/wiki?curid=298740" title="I Need You (singel)">
I Need You (singel)

I Need You – singel Dave’a Gahana, frontmana i wokalisty Depeche Mode, promujący album "Paper Monsters".

</doc>
<doc id="298749" url="https://pl.wikipedia.org/wiki?curid=298749" title="Francisco Filho">
Francisco Filho

Francisco Alves Filho (ur. 10 stycznia 1971 w Souto Soares w stanie Bahia) – utytułowany brazylijski karateka stylu Kyokushin (6 dan), zawodnik K-1. Mistrz świata IKO1 z 1999 roku, wicemistrz K-1 WGP z 2001 roku.
Karate Kyokushin.
W 1991 roku na 5. Otwartych Mistrzostwach Świata Filho otrzymał nagrodę za najlepszego ducha walki. W eliminacjach wygrał z wicemistrzem świata sprzed 4 lat (pierwszym finalistą OMŚ spoza Japonii), Szwajcarem Andy Hugiem przez ippon (nokaut poprzez kopnięcie okrężne w głowę). 
W 1995 roku zaliczył test 100 kumite oraz zdobył brązowy medal na 6. Otwartych Mistrzostwach Świata (przegrał w półfinale z Hajime Kazumim). Dwa lata później wywalczył mistrzostwo świata w wadze superciężkiej. 
W 1999 został pierwszym zwycięzcą Otwartych Mistrzostw Świata spoza Japonii. W turnieju tym pokonał m.in. Ryu Narushimę, Nicholasa Pettasa oraz w finale obrońcę tytułu Hajime Kazumiego.
K-1.
W 1997 podpisał kontrakt z japońską organizacją K-1 na walki w kick-boxingu. W swoim debiucie (turniej K-1 Dreams 1997) skrzyżował rękawice z dobrze sobie znanym rywalem, ówczesnym mistrzem K-1, Andym Hugiem. Tak jak sześć lat wcześniej w pojedynku karate, również tym razem Filho znokautował Szwajcara. W wywiadach po walce Francisco przyznał, że był zaskoczony sposobem, jakim ją wygrał (prawy sierpowy), gdyż nigdy wcześniej nie boksował i nie znał nokautującej siły swojego ciosu. Ten niespodziewany sukces przyniósł mu popularność w świecie kick-boxingu i dał przepustkę do walki o mistrzostwo świata K-1 w finałowym turnieju World Grand Prix 1997 w Tokio. W ćwierćfinale Filho znokautował w 15 sekund australijskiego karatekę Sama Greco. W półfinale zmierzył się z czołowym kick-boxerem świata, Holendrem Ernesto Hoostem. Przegrał z nim na punkty (Hoost tryumfował później w całym turnieju).
W 1998 roku walczył z kolejnymi gwiazdami K-1, Peterem Aertsem i Rayem Sefo, remisując w obu walkach. Do kolejnego turnieju finałowego K-1 awansował nokautując najlepszego ówcześnie amerykańskiego kick-boxera Ricka Roufusa niskim kopnięciem w kolano. W ćwierćfinale imprezy na drodze Brazylijczyka stanął Mike Bernardo. Mimo że Filho był faworytem, przegrał przez TKO w trzeciej rundzie. 
Rok 1999 Filho poświęcił przygotowaniom do 7. Otwartych Mistrzostw Świata Kyokushin. W K-1 wystąpił tylko raz. W rewanżowej walce z Hoostem znokautował go w pierwszej rundzie serią ciosów pięściami.
Na ring powrócił w 2000 roku, po wywalczeniu czempionatu w karate, w walce z Jérôme'em Le Bannerem. Przegrał w pierwszej rundzie przez ciężki nokaut. Mimo to parę miesięcy później wygrał turniej w Jokohamie, co umożliwiło mu wzięcie udziału w kolejnym turnieju o mistrzostwo K-1. Ponownie zmierzył się w nim z Ernesto Hoostem i po raz drugi przegrał na punkty w półfinale. 
Ostatnią, czwartą próbę wywalczenia mistrzostwa K-1 Francisco Filho podjął rok później. W ćwierćfinale World Grand Prix 2001 pokonał przez TKO (kontuzja) Petera Aertsa, a w półfinale okazał się lepszy od nowej gwiazdy K-1, Białorusina Aleksieja Ignaszowa. W finale na Brazylijczyka czekała rewelacja turnieju, Mark Hunt. Regulaminowe trzy rundy nie przyniosły w oczach sędziów rozstrzygnięcia, więc zarządzono dodatkową. Hunt wykazał się w niej większą agresją i zadał więcej ciosów, co dało mu zwycięstwo przez jednogłośną decyzję.
Po finale zrezygnowany Filho oświadczył, że na jakiś czas żegna się z K-1, a ewentualne przyszłe występy ograniczy do pojedynczych walk. Po półtorarocznej przerwie wrócił na ring w 2003 roku. Stoczył cztery walki – ostatnią z nich w maju 2004 roku z ówczesnym mistrzem K-1 Remym Bonjaskym. Pokonał go przez jednogłośną decyzję sędziów.
Filho był pierwszym zawodnikiem K-1, który używał w walce tzw. brazylijskiego kopnięcia ("brasilian kick") – techniki, którą później rozwinął do perfekcji inny karateka, jego przyjaciel i sparingpartner Glaube Feitosa. W historii swoich startów w K-1 Filho pokonał czterech mistrzów K-1 WGP: Petera Aertsa, Andy'ego Huga, Ernesto Hoosta i Remy'ego Bonjasky'ego.
Po zakończeniu kariery w K-1.
Pogłoski o jego rychłym powrocie do K-1 nie potwierdziły się i w kolejnych latach zajął się szkoleniem karate. Jest opiekunem reprezentacji Brazylii w Kyokushin. Pojawia się na turniejach K-1 jako gość honorowy lub w narożnikach Glaube Feitosy oraz swojego podopiecznego Ewertona Teixeiry.
W lipcu 2005 przebywał w Polsce, na zaproszenie shihan Andrzeja Drewniaka, gdzie poprowadził Wschodnioeuropejski Obóz Kyokushin Karate. Także w lipcu 2006 i 2007 przebywał w Polsce na podobnym obozie.

</doc>
<doc id="298751" url="https://pl.wikipedia.org/wiki?curid=298751" title="Echopraksja">
Echopraksja

Echopraksja – automatyczne powtarzanie zaobserwowanych ruchów wykonywanych przez inne osoby. Występuje w upośledzeniu umysłowym, katatonii, otępieniu.

</doc>
<doc id="298752" url="https://pl.wikipedia.org/wiki?curid=298752" title="Moher">
Moher

Moher (ang. "mohair") – wełna z kóz angorskich. Pochodzenie nazwy jest sporne. Np. Władysław Kopaliński podaje etymologię z arabskiego "muchajjar" (ﻤﺨﻴّﺭ, dosł. doborowy, wyborny). "The Collaborative International Dictionary of English" sugeruje też pochodzenie z fr. "moire" – przypominający marmur.
Jako miejsce pochodzenia moheru podawany jest Tybet, ale znane są też wizerunki pochodzące z Babilonu, przedstawiające ludzi w ubraniach w sposób charakterystyczny "zmechaconych", co wskazuje na to, że mogły być one wykonane z moheru.
Produkcja moheru znana była w Azji Mniejszej (dzisiejsza Ankara – stolica Turcji, w przeszłości zwana była Angorą). Do Europy pierwsze kozy angorskie dotarły w roku 1554. Nie udało się wtedy jednak rozwinąć ich hodowli. Z końcem XVIII wieku próbowano sprowadzić kozy angorskie do Szwecji, Wenecji, Niemiec oraz Anglii, jednak bez sukcesu.
W związku z trudnością ze zdobyciem surowca tkaniny moherowe były bardzo drogie. Jako przykład wskazujący na dużą ich wartość posłużyć może zapisek z Wiśnickiej księgi złoczyńców z XVII wieku, opisujący przypadki kradzieży moherowych sukni. W jednym z zapisków pojawia się cena 200 złotych, co przy porównaniu siły nabywczej pieniądza można by uznać za odpowiednik ok. 30 000 zł.
Dopiero w latach 30. XIX wieku udało się zaprowadzić hodowlę kóz angorskich w Afryce Południowej, która do dziś pozostała ważnym producentem moheru. Inni wielcy producenci to Turcja, Australia, Stany Zjednoczone (stan Teksas).
Moher charakteryzuje się długim włóknem, dużą lekkością i puszystością oraz połyskiem. Łatwo się farbuje na różne kolory. Wadą jego jest natomiast łatwe mechacenie się.
Moher służy obecnie do wyrobu swetrów, kamizelek, szalików oraz nakryć głowy. Moher używany jest także do wyrobu imitacji włosów u lalek i innych zabawek dla dzieci.

</doc>
<doc id="298757" url="https://pl.wikipedia.org/wiki?curid=298757" title="Echomimia">
Echomimia

Echomimia - patologiczne naśladowanie mimiki oraz gestów ujrzanych u innych osób. Jest ono objawem niektórych zaburzeń psychicznych.

</doc>
<doc id="298766" url="https://pl.wikipedia.org/wiki?curid=298766" title="William Wharton">
William Wharton

William Wharton, właśc. Albert William du Aime (ur. 7 listopada 1925 w Filadelfii, zm. 29 października 2008 w Encinitas) – amerykański psycholog, malarz i pisarz, laureat National Book Award (1980) za pierwszą powieść "Ptasiek".
Tworzył powieści obyczajowo-psychologiczne, których bohaterem jest zawsze alter ego pisarza. Przekazywał w nich filozofię życiową, w której najważniejsze jest głębokie i świadome przeżywanie swego życia, wykorzystywanie własnych talentów i możliwości oraz kultywowanie wartości rodzinnych. Szczególny wyraz takiej postawy można odnaleźć w powieści "Tam, gdzie spotykają się wszystkie światy".
Życiorys.
William Wharton urodził się w Ameryce w rodzinie robotniczej, tam spędził pierwsze lata swego życia i odebrał wykształcenie, ale większość swojego dorosłego życia spędził we Francji. Jego prawdziwe nazwisko brzmi Albert du Aime, a przodkowie przybyli do Ameryki właśnie z Francji. W 1943 r. ukończył Upper Darby High School. W czasie II wojny światowej zgłosił się ochotniczo do armii amerykańskiej i walczył na terenie Europy. W czasie ofensywy w Ardenach odniósł rany i został wysłany do Ameryki. Do końca życia nie odzyskał pełnej sprawności. Renta inwalidzka pozwoliła mu na podjęcie studiów – ukończył studia na wydziale sztuk pięknych University of California, Los Angeles, zdobył także doktorat z psychologii. Potem uczył w szkołach w Kalifornii.
W 1960 rodzina Whartona przeniosła się do Europy, chcąc uchronić dzieci przed zgubnym wpływem amerykańskiej popkultury, a zwłaszcza telewizji. Przez lata mieszkał w Paryżu, utrzymując się z malowania obrazów oraz wynajmowania remontowanych przez siebie mieszkań w paryskich kamienicach. Wydarzenia te opisał w powieściach "Spóźnieni kochankowie" oraz "Werniks".
W latach 60. domem rodziny Whartonów stała się barka mieszkalna na Sekwanie, a od lat 70. także stary młyn w Burgundii. Te wydarzenia z kolei znalazły swe odbicie w książkach "Dom na Sekwanie" oraz "Opowieści z Moulin du Bruit" i "Wieści". Poza tym rodzina du Aime mieszkała przejściowo w południowych Niemczech, Włoszech i Hiszpanii; niekiedy wracali do Stanów Zjednoczonych.
W 1988 córka, zięć i dwoje wnucząt pisarza zginęli w wypadku samochodowym podczas karambolu na autostradzie międzystanowej nr 5 w stanie Oregon, powstałego na skutek zadymienia spowodowanego wypalaniem pól. Sześć lat później Wharton napisał książkę o wypadku i o jego ofiarach ("Niezawinione śmierci"). Wtedy postanowił także walczyć o wstrzymanie tego powszechnego w USA procederu. Podporządkował temu celowi kolejne lata życia i zintensyfikował twórczość pisarską, uzyskane w ten sposób środki przeznaczając na realizację swych zamiarów.
Zmarł w Encinitas w stanie Kalifornia wskutek infekcji podczas pobytu w szpitalu, gdzie znalazł się z powodu problemów z ciśnieniem.
Twórczość literacka.
Swój pseudonim artystyczny autor ukuł ze swojego drugiego imienia i panieńskiego nazwiska swojej matki.
Swoją pierwszą powieść Wharton wydał w 1979, mając już ponad 53 lata. "Ptasiek" – wielowarstwowa powieść, będąca podróżą przez złożoną świadomość bohatera, zyskała uznanie w oczach krytyków i czytelników, a na jej podstawie Alan Parker wyreżyserował film, w którym zagrali Nicolas Cage i Matthew Modine. Potem zekranizowano także inne dwie jego powieści: "Tato" (zagrał m.in. Jack Lemmon), w której opisuje ostatni etap życia własnego ojca oraz "W księżycową jasną noc", zawierającą część wspomnień z okresu II wojny światowej, podczas której służył w armii amerykańskiej w Europie.
Cała twórczość Whartona odwołuje się do jego biografii. Mimo iż pisarz stronił od jednoznacznych deklaracji, w postaciach opisywanych w jego powieściach można znaleźć całą jego rodzinę: żonę Rosemary, dzieci, przyjaciół. Kolejne powieści odwoływały się do bogatego życiorysu Whartona: dzieciństwa w biednych dzielnicach przedwojennej Filadelfii, przeżyć wojennych (podczas których doznał trwałego uszczerbku na zdrowiu, a także głębokiego wstrząsu psychicznego), rozwijającej się i zmieniającej rodziny, kolejnych miejsc zamieszkania, swojej twórczości, dłuższych i krótszych pobytów w różnych krajach Europy – Niemczech, Włoszech, Hiszpanii i oczywiście Francji.
Twórczość Whartona nieoczekiwanie odniosła duży sukces w Polsce. Wydano tu wszystkie jego książki (połowę z nich wydano tylko w Polsce), a ich nakłady przekroczyły wszelkie oczekiwania. Mimo niejednoznacznych opinii krytyków wszystkie powieści królowały na listach bestsellerów, a spotkania pisarza z miłośnikami jego twórczości przyciągały rzesze wielbicieli. Polski fenomen pisarza znalazł swe odbicie w kilku książkach, m.in. "Kim jest William Wharton" Joanny Podolskiej i "Bert. Szkic do portretu Williama Whartona" Krzysztofa Fordońskiego.
Artysta malarz.
William Wharton myślał i mówił o sobie przede wszystkim jako o malarzu. I jak sam podkreślał dowodem na to, że jest się malarzem, są obrazy. Malował z pasją do końca życia. Początkowo sprzedawał swoje prace, jednak po uzyskaniu niezależności finansowej zachowywał je dla siebie, a nawet starał się odkupić część prac. Na przełomie stuleci zdecydował się na udostępnienie prac w Internecie, lecz po pewnym czasie uznał sieć za niewłaściwe miejsce dla rozważań na tematy artystyczne i dla upowszechnienia swojego dorobku.
Powieści.
Wydania przygotowane tylko na rynek w Polsce:

</doc>
<doc id="298770" url="https://pl.wikipedia.org/wiki?curid=298770" title="Zespół Tourette’a">
Zespół Tourette’a

Zespół Tourette’a, zespół tików głosowych i ruchowych – wrodzone lub nabyte zaburzenie neurologiczne charakteryzujące się przede wszystkim występowaniem licznych tików ruchowych i werbalnych, opisane w 1885 przez francuskiego neurologa Georges’a Gilles’a de la Tourette’a.
Charakterystyka.
Zespół Tourette’a jest organicznym schorzeniem mózgu, występującym często rodzinnie – badania nad bliźniętami wskazują na dziedziczenie typu autosomalnego dominującego z niepełną penetracją genu, jednak do dziś nie udało się ustalić miejsca zmian genetycznych leżących u podstaw tej choroby. Część przypadków można wyjaśnić zaburzeniami w syntezie histaminy. Występuje w nim szereg neurologiczno-psychiatrycznych objawów o niewyjaśnionym podłożu, a przebieg schorzenia ma charakter przewlekły. Zespół Tourette’a dotyka przeciętnie 4,3 osób na 10 tysięcy, zdecydowanie częściej mężczyzn niż kobiety (w proporcji 4 do 1). U dzieci występuje z częstością 1–10/1000. Choroba ta ma zasięg ogólnoświatowy. Na zespół Tourette’a choruje się zazwyczaj do końca życia, czasem pojawiają się krótkie okresy remisji.
Objawy.
Pierwsze objawy występują między 2. a 15. rokiem życia, z początku ograniczają się do prostych tików motorycznych. Pojawiają się również zaburzenia koncentracji, nadpobudliwość oraz utrudniona kontrola nad odruchami. Tiki zazwyczaj występują w postaci łagodnej ("prostej"), ograniczając się do mrugania oczami, ruchów ramion i głowy, grymasów, pochrząkiwania, mlaskania. W ciężkiej postaci zespołu Tourette’a tiki (zwane złożonymi) praktycznie uniemożliwiają normalne życie – chorzy podskakują, dotykają siebie i innych, kręcą się w kółko, wykonują serie nieskoordynowanych gestów. 
Tiki wokalne pojawiają się i zanikają przyjmując różne formy. Jedną z nich jest koprolalia, czyli patologiczna, niedająca się opanować potrzeba wypowiadania nieprzyzwoitych słów lub zdań, przekleństw lub obelg kierowanych do obcych. Mogą być to pojedyncze przekleństwa lub złożone zdania. Koprolalia występuje także w wielu innych chorobach nerwowych i psychicznych, np. schizofrenii, psychozach alkoholowych, czasem w zaburzeniach obsesyjno-kompulsyjnych. Według danych "Tourette Syndrome Association" na koprolalię w zespole Tourette’a cierpi mniej niż 15% pacjentów. 
Przeklinanie w przebiegu tej choroby jest również tłumaczone psychologicznym zjawiskiem echolalii (powtarzaniem słów lub zwrotów zasłyszanych z otoczenia). Zdarza się także, że osoba chora na echolalię powtarza słowa wypowiedziane przed chwilą przez siebie. Dwie najczęstsze formy echolalii to echolalia natychmiastowa i echolalia odroczona.
Leczenie.
Zespół Tourette’a jest praktycznie nieuleczalny. Leczenie łagodnej postaci zespołu Tourette’a ogranicza się z reguły do terapii behawioralnej oraz farmakoterapii głównie blokerami receptorów D2 (neuroleptykami). W ciężkich postaciach zespołu Tourette’a testowana jest skuteczność głębokiej stymulacji mózgu.
Do metod alternatywnych, ale obecnie już niestosowanych, należą zastrzyki z toksyny botulinowej, które paraliżują struny głosowe, przez co niekontrolowane zachowanie jest mniej widoczne. Ponadto stosuje się także atomoksetynę, blokery kanału wapniowego, klonidynę oraz neuroleptyki atypowe.

</doc>
<doc id="298778" url="https://pl.wikipedia.org/wiki?curid=298778" title="Dysforia">
Dysforia

Dysforia (, δυσ- "(dus-)" trudność, φέρω "(phérō)" znosić), nastrój depresyjno-dysforyczny, nastrój dysforyczny − głęboki stan zaniepokojenia lub niezadowolenia, przeciwieństwo euforii. Termin ten jest również powszechnie stosowany w odniesieniu do dysforii płciowej, której doświadczają osoby, których tożsamość płciowa nie jest zgodna z przypisaną im płcią.
W psychiatrii jest to jeden z objawów psychopatologicznych. Nastrój dysforyczny stanowi jeden z rodzajów obniżenia nastroju (obok nastroju depresyjnego i dystymicznego), należy wobec tego do objawów zaburzeń typu emocji.
Definicja.
Dysforia polega na wyolbrzymianiu pewnych sytuacji oraz innych bodźców, co powoduje reakcje nieadekwatne – gniewne, złość, rozżalenie, żal, zniechęcenie lub wręcz agresję u osoby, która jej doświadcza. Obserwuje się w niej ogólną drażliwość, wybuchowość, rozdrażnienie, gwałtowność, reaktywność, zmienność. Zmianom ulegają także przekonania. Osoba przeżywająca dysforię negatywnie ocenia swą pozycję i sytuację, w której się znalazła. Czuje się poniżona, w stosunku do siebie, odczuwa złość albo litość. Nie widzi rozwiązań. Negatywnie ocenia własną przeszłość. Odczuwany brak wyjścia z sytuacji może spowodować, że osoba w nastroju depresyjno-dysforycznym będzie oczekiwać, że inni rozwiążą odczuwane przez nią problemy za nią, może się tego domagać, a nawet starać się to wymusić.
Powiązane schorzenia.
Dysforia występuje w licznych zaburzeniach psychicznych, np. w charakteropatiach, w depresji, zaburzeniach osobowości, w niektórych odmianach padaczki (tzw. napady dystymiczne), jako powikłanie wieloletniej, źle kontrolowanej padaczki z cechami uszkodzenia OUN, w zespołach psychoorganicznych, a niekiedy w psychozach schizofrenicznych. Bywa też obserwowana w zespołach otępiennych, także w otępieniu typu Alzheimera. Jest również częstym objawem odstawienia kokainy u osób uzależnionych.

</doc>
<doc id="298779" url="https://pl.wikipedia.org/wiki?curid=298779" title="LZ78">
LZ78

LZ78 – słownikowa metoda bezstratnej kompresji danych. Została opracowana w 1978 roku przez Ja’akowa Ziwa i Awrahama Lempela i opisana w "IEEE Transactions on Information Theory", w artykule pt. „Compression of individual sequences via variable-rate encoding” (s. 530–536).
Kompresja polega na zastępowaniu ciągów symboli indeksami do słownika przechowującego ciągi symboli, które wcześniej wystąpiły w kompresowanych danych. Dzięki temu wielokrotnie powtarzające się ciągi symboli (np. te same słowa, czy frazy w tekście) są zastępowane o wiele krótszymi indeksami (liczbami).
Autorzy LZ78 rok wcześniej opracowali metodę LZ77, w której słownik miał stałą wielkość, co powodowało, że jego zawartość zmieniała się cały czas wraz z napływaniem nowych danych. Skutkiem tego, jeśli na wejściu powtórzył się pewien ciąg, który co prawda występował wcześniej, ale w słowniku już go nie było, musiał zostać zapamiętany raz jeszcze.
Ogólnie metoda LZ78 jest bardzo zbliżona do LZ77, z tym jednak wyjątkiem, że słownik jest zewnętrzny i rozszerzany w miarę potrzeb, tak że żaden ciąg występujący w przetworzonych już danych nie jest tracony. Dzięki temu uzyskuje się lepszy współczynnik kompresji kosztem skomplikowania dostępu do słownika – ze względu na szybkość dostępu do poszczególnych słów jest on realizowany jako drzewo (binarne, trie) albo tablica haszująca.
Dużą zaletą metody jest to, że potencjalnie bardzo dużego słownika w ogóle nie trzeba zapamiętywać – zostanie on odtworzony przez dekoder na podstawie zakodowanych danych (patrz: przykład dekompresji). Jednak pewną wadą jest praktycznie jednakowa złożoność kodu kompresującego i dekompresującego.
W praktyce powszechnie używany jest wariant LZ78 nazywany LZW.
Algorytm kompresji.
Kompresowany jest ciąg formula_1 zawierający formula_2 symboli.
W praktycznych realizacjach słownik ma jednak ograniczoną wielkość – koder (i dekoder) różnie reaguje na fakt przepełnienia słownika; słownik może być:
W uniksowym programie compress dodawanie słów zostaje wstrzymane, ale gdy współczynnik kompresji spadnie poniżej określonego poziomu, słownik jest zerowany.
Modyfikacje algorytmu.
Metoda LZ78 na przestrzeni lat była ulepszana, oto lista najbardziej znaczących modyfikacji:
Przykład kompresji.
Zostanie skompresowany ciąg: abbbcaabbcbbcaaac.
Można zauważyć, że do słownika dodawane są coraz dłuższe słowa.
Przykład dekompresji.
Zostaną zdekompresowane dane z poprzedniego przykładu.
Przykładowy program.
Poniższy program napisany w języku Python koduje dane metodą LZ78 (LZ78_encode), a następnie dekoduje (LZ78_decode) i na końcu stwierdza, czy proces kodowania i dekodowania przebiegł prawidłowo, wyświetlając przy okazji podsumowanie.
Przykładowe wynik działania programu, gdy kompresji zostało poddane źródło artykułu Python:
Uwaga: stopień kompresji zależy również od sposobu zapisu kodów – w tym programie do obliczeń rozmiaru danych skompresowanych i stopnia kompresji założono, że każdy kod zajmuje stałą liczbę bitów. W praktycznych aplikacjach rozwiązania mogą być inne.
def LZ78_encode(data):
 n = 1
 c = "
 result = []
 for s in data:
 if c + s not in D:
 if c == ":
 # specjalny przypadek: symbol 's'
 # nie występuje jeszcze w słowniku
 result.append( (0, s) )
 D[s] = n
 else:
 # ciąg 'c' jest w słowniku
 result.append( (D[c], s) )
 D[c + s] = n
 n = n + 1
 c = "
 else:
 c = c + s
 return result
def LZ78_decode(data):
 n = 1
 result = []
 for i, s in data:
 if i == 0:
 result.append(s)
 D[n] = s
 n = n + 1
 else:
 result.append(D[i] + s)
 D[n] = D[i] + s
 n = n + 1
 return ".join(result)
if __name__ == '__main__':
 import sys
 from math import log, ceil
 if len(sys.argv) &lt; 2:
 print "Podaj nazwę pliku"
 sys.exit(1)
 data = open(sys.argv[1]).read()
 comp = LZ78_encode(data)
 decomp = LZ78_decode(comp)
 if data == decomp:
 k = len(comp)
 n = int(ceil(log(max(index for index, symbol in comp), 2.0)))
 l1 = len(data)
 l2 = (k*(n+8) + 7)/8
 print "Liczba par: %d" % k
 print "Maks. liczba bitów potrzebna do zapisania kodu: %d" % n
 print "Maks. liczba bitów potrzebna do zapisania pary: %d + %d = %d" % (n, 8, n+8)
 print "Rozmiar danych wejściowych: %d bajtów" % l1
 print "Rozmiar danych skompresowanych: %d bajtów" % l2
 print "Stopień kompresji: %.2f%%" % (100.0*(l1-l2)/l1)
 # print data
 # print decomp
 else:
 print "Wystąpił jakiś błąd!"

</doc>
<doc id="298785" url="https://pl.wikipedia.org/wiki?curid=298785" title="Poriomania">
Poriomania

Poriomania (dromomania) – popęd do włóczęgi i bezustannej podróży. Takie zachowanie może być spowodowane chęcią uniknięcia konfliktów służbowych lub prywatnych. 
Wystąpienie poriomanii może być spowodowane zaburzeniami nerwicowymi, depresyjnymi, schizofrenią lub innymi zaburzeniami psychicznymi jak na przykład otępienie. Częste przypadki poriomanii stwierdzono także u dzieci oraz młodzieży w okresie dojrzewania i może to prowadzić do ucieczek z domu bez żadnego szczególnego powodu. Szczególnie znane są przypadki tego zaburzenia u osób cierpiących na chorobę Alzheimera.
W większości wypadków osoby cierpiące na poriomanię nie są w stanie rzeczowo wyjaśnić przyczyn swoich wycieczek. Przeważająca część chorych w czasie swoich podróży odczuwa lęk i tęsknotę za domem, jednakże osoby te nie są w stanie dobrowolnie wrócić do domu.
Poriomanii nie należy mylić z chorobliwą żądzą przygód, ciekawością świata czy z włóczęgostwem, jako że osoby cierpiące na tę chorobę decyzje o wyjeździe podejmują mając ograniczoną świadomość swoich czynów.

</doc>
<doc id="298786" url="https://pl.wikipedia.org/wiki?curid=298786" title="Dromomania">
Dromomania



</doc>
<doc id="298788" url="https://pl.wikipedia.org/wiki?curid=298788" title="Psychastenia">
Psychastenia

 
Psychastenia – (z gr. ψυχή, "psyche" «dusza» i ἀσθένεια, "asteneia" «bezsilność, słabość») zaburzenie lękowe związane z zaburzeniami obsesyjno-kompulsyjnymi. Chorzy nie potrafią sprecyzować swoich uczuć (ambiwalencja) lub wypracować swojego zdania na pewien temat (ambitendencja). Nie są też pewni siebie i muszą przemyśleć każdą swoją akcję.

</doc>
<doc id="298791" url="https://pl.wikipedia.org/wiki?curid=298791" title="Syndrom KZ">
Syndrom KZ

Syndrom KZ – syndrom poobozowy występujący u byłych więźniów obozów koncentracyjnych, przez co nie mogą oni przystosować się do reszty społeczeństwa. Mają przewartościowany system wartości, na ich postępowanie w zasadniczy sposób wpływają wspomnienia z miejsca odosobnienia; jednym z przejawów syndromu KZ było gromadzenie żywności (np. kawałki chleba pod poduszką), choć ofiara syndromu była świadoma braku zagrożenia głodem.
Badania nad syndromem były szczególnie intensywne po zakończeniu II wojny światowej oraz w kilkadziesiąt lat później, gdy objawiły się problemy wśród dzieci ofiar obozów. Analizowano wpływ zaburzeń emocjonalnych rodziców będących więźniami na ich potomstwo. Między innymi zwracano uwagę na tzw. „transfer międzypokoleniowy” i trudności w budowaniu ufnych, empatycznych relacji.

</doc>
<doc id="298794" url="https://pl.wikipedia.org/wiki?curid=298794" title="Nowy Dzień (dziennik)">
Nowy Dzień (dziennik)

Nowy Dzień – ogólnopolski dziennik wydawany przez wydawnictwo Agora S.A. od 14 listopada 2005 do 23 lutego 2006. Jego redaktorem naczelnym był Jerzy Wójcik.
W zamyśle redaktorów dziennik miał być gazetą środka (tj. połączeniem dziennika opinii z tabloidem).
Wydawca założył, że dziennik stanie się rentowny na poziomie operacyjnym w 2008. W tym okresie Agora planowała ponieść wydatki gotówkowe w wysokości 60-80 mln zł. Spółka oszacowała, że „Nowy Dzień” zajmie miejsce w pierwszej trójce najlepiej sprzedających się dzienników w Polsce, a jego średnia sprzedaż tygodniowa będzie wynosić 250 tys. egzemplarzy.
Dziennik ukazywał się sześć dni w tygodniu, od poniedziałku do soboty. W numerze czwartkowym dołączany był program telewizyjny (gazeta była wówczas droższa). Pierwszy numer „Nowego Dnia” ukazał się na rynku 14 listopada 2005 w cenie jednego złotego; nakład wyniósł 812 180 egzemplarzy, natomiast sprzedaż 398 813 egzemplarzy.
W 2005 rozpowszechnianie płatne dziennika wyniosło 189 300 egzemplarzy przy nakładzie w wysokości 564 825 egzemplarzy. W 2006 rozpowszechnianie płatne spadło do 153 987 egzemplarzy (nakład: 417 040 egzemplarzy). Z powodu nieosiągnięcia pożądanego poziomu udziału w rynku zarząd Agory podjął w lutym 2006 decyzję o zaprzestaniu wydawania dziennika.
Konflikt medialny.
8 lipca 2005, w trakcie prac nad uruchomieniem gazety, Andreas Wiele, członek zarządu Axel Springer, wysłał do Wandy Rapaczyńskiej e-mail, w którym zniechęcał do wprowadzenia tego tytułu. Sugerował w nim, że współistnienie na rynku prasowym dwóch lub trzech tabloidów jest niemożliwe i niekorzystnie odbije się na sytuacji „Gazety Wyborczej”. Zapowiadał też, że Axel Springer będzie „bronić Faktu przed bezpośrednim konkurentem wszelkimi rozsądnymi i nierozsądnymi środkami, nawet jeśli będzie to oznaczało taki scenariusz, w którym każda ze stron może tylko przegrać”.
25 stycznia 2007 Sąd Gospodarczy w Warszawie wydał nieprawomocny wyrok, w którym stwierdził, że „była to ewidentna groźba”. Sąd orzekł, że niemiecki koncern naruszył prawo konkurencji i nakazał jego zarządowi pisemnie przeprosić Agorę i członków jej rady nadzorczej. Zasądził nadto 100 tys. zł na rzecz cmentarza na warszawskich Powązkach i pokrycie kosztów sądowych.

</doc>
<doc id="298795" url="https://pl.wikipedia.org/wiki?curid=298795" title="Megalomania">
Megalomania

Megalomania (urojenia wielkościowe) – zaburzenie urojeniowe polegające na przesadnym skupieniu się na własnej doskonałości, samozadowoleniu oraz świadomości własnej wartości, znaczenia i możliwości, prowadzące do zawyżenia samooceny.

</doc>
<doc id="298797" url="https://pl.wikipedia.org/wiki?curid=298797" title="Marian Przełęcki">
Marian Przełęcki

Marian Przełęcki (ur. 17 maja 1923 w Katowicach, zm. 9 sierpnia 2013 w Otwocku) – polski logik i filozof.
Życiorys.
Absolwent Uniwersytetu Łódzkiego (1949). Uczeń Tadeusza Kotarbińskiego, Kazimierza Ajdukiewicza i Janiny Kotarbińskiej. Przedstawiciel szkoły lwowsko-warszawskiej.
Od 1971 profesor w Instytucie Filozofii Uniwersytetu Warszawskiego, od 1984 członek TNW, członek Międzynarodowego Instytutu Filozoficznego w Paryżu. Zmarł 9 sierpnia 2013. Pochowany na Cmentarzu Północnym na Wólce Węglowej w Warszawie.
Główne prace i zbiory artykułów.
Jego żona to Aleksandra z Napiórkowskich Przełęcka (1920-2005), profesor biochemii PAN, córka Aleksandra Napiórkowskiego (1890-1920), działacza PPS, posła na Sejm, poległego podczas wojny polsko-bolszewickiej i Alicji Napiórkowskiej (1894-1982), nauczycielki, działaczki oświatowej.

</doc>
<doc id="298803" url="https://pl.wikipedia.org/wiki?curid=298803" title="Borówka">
Borówka

Borówka ("Vaccinium" L.) – rodzaj roślin z rodziny wrzosowatych ("Ericaceae"). Obejmuje ok. 450 do 500 gatunków. Rośliny te występują na półkuli północnej, głównie w strefie klimatu umiarkowanego chłodnego oraz na obszarach górskich Ameryki Południowej i południowej Azji, bardzo nieliczne gatunki obecne są także w Afryce i na Madagaskarze. Rosną na siedliskach kwaśnych, na torfowiskach i w lasach, gatunki tropikalne rozwijają się na pokrytych mszakami skałach i drzewach (jako epifity).
We florze Polski rodzaj reprezentowany jest przez 5 gatunków: borówkę bagienną "Vaccinium uliginosum", brusznicę "V. vitis-idaea", czarną "V. myrtillus", halną "V. gaultherioides" i żurawinę błotną "V. oxycoccus".
Owoce borówek są jadalne, przy czym w przypadku większości gatunków zbierane są ze stanu dzikiego (w tym borówki brusznicy i czarnej). Uprawiane są odmiany, często mieszańcowego pochodzenia, uzyskane z borówki wysokiej "V. corymbosum", a także żurawiny wielkoowocowej "V. macrocarpon". Owoce poza walorami smakowymi cenione są ze względu na właściwości antyoksydacyjne i przeciwzapalne. Rośliny z tego rodzaju wykorzystywane są jako lecznicze, bywają uprawiane jako ozdobne ("V. stamineum"), z liści "V. arctostaphylos" w Turcji zaparzana jest herbata "broussa" (bursa), z liści borówki brusznicy wyrabiano żółty barwnik.
Systematyka.
Rodzaj z plemienia "Vaccinieae", podrodziny "Vaccinioideae", rodziny wrzosowatych "Ericaceae". W tradycyjnym ujęciu jest taksonem parafiletycznym i wciąż wymaga rewizji taksonomicznej. Zagnieżdżonych w jego obrębie jest wiele tradycyjnie wyróżnianych rodzajów z plemienia "Vaccinieae" z Ameryki Południowej i południowo-wschodniej Azji.

</doc>
<doc id="298805" url="https://pl.wikipedia.org/wiki?curid=298805" title="Omegatron">
Omegatron

Omegatron – rodzaj spektrometru mas, w którym do oddzielenia jonów o określonej masie wykorzystuje się rezonans cyklotronowy jonów poruszających się w cyklotronie. Jony poruszają się w polu magnetycznym, a są przyspieszane prostopadłym do niego zmiennym polem elektrycznym wielkiej częstotliwości. Jeśli częstotliwość ta jest odpowiednio dobrana do masy jonu to jony poruszają się po spirali i trafiają w kolektor. Jony o innych masach nie trafiają w miejsce przyspieszenia w odpowiednich momentach i nie są przyspieszane, przez co ich tory zamykają się z daleka od kolektora.
Źródłem jonów w omegatronie jest żarzona katoda lub są one dostarczane do środka cyklotronu z zewnątrz. Zdolność rozdzielcza omegatronu wynosi kilkadziesiąt thomsonów. Czułość jest rzędu 10 1/thomsona. Częstotliwość pola elektrycznego stosowanego w omegatronach jest w granicach 43kHz do 2,3MHz w zależności od masy separowanych cząstek.
Omegatrony były stosowane w instalacjach wysokiej próżni umożliwiając określenie składu gazów resztkowych. Zaletą omegatronu jest znaczna prostota konstrukcji, a także mała ilość metalu (łatwość odgazowania) w porównaniu z innymi rodzajami spektrometrów mas. Ze względu na rozpowszechnienie spektrometrów kwadrupolowych omegatron stracił na znaczeniu.

</doc>
<doc id="298808" url="https://pl.wikipedia.org/wiki?curid=298808" title="Tikiwiki">
Tikiwiki



</doc>
<doc id="298809" url="https://pl.wikipedia.org/wiki?curid=298809" title="Bima (miasto)">
Bima (miasto)

Bima – miasto w Indonezji na wyspie Sumbawa w prowincji Małe Wyspy Sundajskie Zachodnie; 67 tys. mieszkańców (2005).
Ośrodek turystyczny (główne atrakcje: rzemiosło artystyczne, tańce ludowe, surfing, muzeum w dawnym pałacu sułtańskim, candi – świątynia pełniąca zarazem funkcję grobowca); główny port morski wyspy; port lotniczy obsługujący ruch turystyczny do wyspy Komodo. 

</doc>
<doc id="298810" url="https://pl.wikipedia.org/wiki?curid=298810" title="Astaroth">
Astaroth

Astaroth – w tradycji okultystycznej dwudziesty dziewiąty duch "Goecji". Demon znany również pod imionami Ashtaroth, Astarot i Asteroth. By go przywołać i podporządkować, potrzebna jest jego pieczęć, która według "Goecji" powinna być zrobiona z miedzi oraz Dysk Salomona (magiczny pierścień), który w tym przypadku powinien być zrobiony ze srebra i musi bezustannie dotykać twarzy maga, by ochronić go przed śmierdzącym oddechem demona. Najlepszym dniem na jego przywołanie jest środa, między godziną dziesiątą a jedenastą w nocy.
Jest on potężnym i silnym księciem Zachodniego piekła. Rozporządza 40 legionami demonów. Upadły anioł należący do kręgu Serafinów. Jego asystentami są demony: Amon, Pruslas, Barbatos i Rashaverak. Uważa się go za skarbnika mrocznego imperium. Czczony był przez Filistynów i mieszkańców Sydonu. Jego biblijnym pierwowzorem była Astarte – fenicka bogini pożądania, zmysłowości i wojny, odpowiednik babilońskiej Isztar. Wymieniany jest wśród siedmiu książąt piekieł, którzy odwiedzili Fausta.
Wierzy się, że udziela odpowiedzi na pytania dotyczące przeszłości, teraźniejszości i przyszłości, potrafi odkryć każdą tajemnicę. Gdy dostanie rozkaz, opowiada o upadku swoim (twierdzi, że został niesłusznie ukarany) jak i innych aniołów oraz o grzechu i stworzeniu świata. Uczy wszystkich nauk wyzwolonych, zapewnia przychylność wielkich panów.
Modlitwa do św. Bartłomieja ma chronić przed wpływami tego złego ducha.
Przedstawiany jest jako szpetny anioł z podwójnymi smoczymi skrzydłami (ręce i stopy), z koroną na głowie, trzymający żmiję w jednej ręce i dosiadający wilka, psa lub bestię piekielną przypominającą smoka, a według angielskiej tradycji jako wąż o barwnym, ceglastoczerwonym ogonie, dwóch żółtych, silnych i krótkich nogach, biało-żółtawym brzuchu, rudobrązowej szyi i ostrym kolcu podobnym do kolca jeża.

</doc>
<doc id="298817" url="https://pl.wikipedia.org/wiki?curid=298817" title="Plac marsz. Józefa Piłsudskiego w Warszawie">
Plac marsz. Józefa Piłsudskiego w Warszawie

Plac marsz. Józefa Piłsudskiego – plac w śródmieściu Warszawy położony między Ogrodem Saskim a ulicami Moliera, Królewską, Tokarzewskiego-Karaszewicza i Ossolińskich. Kilkakrotnie zmieniał nazwę.
Pierwotnie był to dziedziniec pałacu Saskiego. W XVIII wieku został uregulowany i obudowany domami mieszkalnymi, a następnie monumentalnymi gmachami. 
Zabudowa zachodniej pierzei placu została zniszczona w czasie II wojny światowej.
Historia.
Do XVII wieku w miejscu obecnego placu znajdowały się grunty starostwa warszawskiego przecięte starym traktem biegnącym z północy na południe w ciągu obecnych ulic Wierzbowej i Mazowieckiej, a od 1621 również wałem Zygmuntowskim. Trakt posiadał połączenie z drogą Czerską (Krakowskim Przedmieściem). Przy powstałym w tym miejscu rozdrożu dróg Tobiasz Morsztyn zbudował dwór, który został zastąpiony przez Jana Andrzeja Morsztyna nowym budynkiem zaprojektowanym przez Tylmana z Gameren.
Plac powstał jako dziedziniec pałacu Saskiego, przebudowanego w latach 1712–1727 przez Augusta II Mocnego z pałacu Morsztynów. Został uregulowany w latach 1736–1745 i obudowany domami mieszkalnymi. Był on oddzielony od Krakowskiego Przedmieścia budynkami, w których mieściły się m.in. stajnie i wozownie. W latach 1754–1759 Henryk Brühl przebudował sąsiadujący z pałacem Saskim pałac Ossolińskich na nowy reprezentacyjny budynek w stylu późnego baroku, nazywany odtąd pałacem Brühla.
Podczas insurekcji warszawskiej w 1794 na placu doszło do walk z wojskami rosyjskimi, a w 1807 Napoleon Bonaparte przeprowadzał tam przeglądy wojsk francuskich. W latach 1815–1816, na rozkaz wielkiego księcia Konstantego, plac został wybrukowany w celu umożliwienia urządzania na placu ćwiczeń musztry i defilad wojskowych. W latach 1839–1842 pałac Saski został przebudowany; jego środkowy korpus został zastąpiony klasycystyczną kolumnadą, przez którą plac uzyskał połączenie z Ogrodem Saskim.
W latach 1841–1894 na placu znajdował się pomnik Polaków poległych za wierność swojemu monarsze zaprojektowany przez Antonia Corazziego, upamiętniający siedmiu polskich oficerów, którzy ponieśli śmierć z rąk powstańców w Noc Listopadową. W 1894 monument został przeniesiony na plac Zielony (obecnie plac J. H. Dąbrowskiego), gdyż na środku placu zaplanowano wybudowanie monumentalnego soboru św. Aleksandra Newskiego wraz z 70-metrową dzwonnicą. Zaprojektowana przez petersburskiego architekta Leontija Benoisa świątynia została rozebrana w latach 1921 (dzwonnica) i 1924–1926 (gmach główny).
W latach 1855–1877 między obecnymi ulicami Karaszewicza-Tokarzewskiego i Ossolińskich etapami wzniesiono hotel Europejski, a w 1868–1871 w narożniku placu i ul. Mazowieckiej pałac Kronenberga. Po 1890 we wschodniej części placu wzniesiono budynek rosyjskiego sztabu okręgowego, późniejszą siedzibę sądów wojskowych.
W 1923 przed pałacem Saskim ustawiono pomnik księcia Józefa Poniatowskiego.
W 1925 w trzech środkowych arkadach pałacu Saskiego wzniesiono grób nieznanego żołnierza, upamiętniający bohaterów poległych o wolność Polski.
W 1931 przy ul. Królewskiej 13 wzniesiono budynek Instytutu Propagandy Sztuki.
W okresie okupacji niemieckiej plac stał się centralnym punktem tzw. dzielnicy rządowej z pałacem Brühla jako siedzibą gubernatora dystryktu warszawskiego Ludwiga Fischera. Niemcy dwukrotnie zmieniali nazwę placu: w maju 1940 na "Sachsenplatz", a we wrześniu tego samego roku na "Adolf-Hitler-Platz". Nazwy tej nie wolno było tłumaczyć na język polski. W tym samym czasie, na początku września 1940, zakazano wstępu na plac Żydom. 28 lipca 1941 Czesław Zadrożny ps. "Głowacki" z Organizacji Małego Sabotażu „Wawer” spalił wielką makietę litery „V” wykonaną z dykty, symbolizującą zwycięstwo Wehrmachtu, która została ustawiona przez Niemców na środku placu.
Wycofujący się z Warszawy Niemcy wysadzili pałace: Saski i Brühla oraz zniszczyli pomnik Poniatowskiego.
W 1946 plac odgruzowano oraz zabezpieczono ocalały fragment Grobu Nieznanego Żołnierza. Zakończona w 1965 odbudowa i rozbudowa gmachu Teatru Wielkiego zmieniła kształt placu, który został wydłużony w kierunku ul. Trębackiej. W latach 1974–1976 w miejscu rozebranego pałacu Kronenberga wzniesiono hotel Victoria.
Podczas swojej pierwszej pielgrzymki do Polski, 2 czerwca 1979 na placu papież Jan Paweł II odprawił mszę świętą. Ołtarz z wielkim krzyżem ustawiono we wschodniej części placu, u wylotu obecnej ul. gen. Michała Tokarzewskiego-Karaszewicza. W mszy wzięło udział ok. 0,5 mln osób. Krzyż, przy którym Jan Paweł II odprawił mszę, został później ustawiony przed kościołem św. Maksymiliana Kolbego na Służewcu. Dla upamiętnienia papieskiej mszy z 1979 podczas stanu wojennego na placu układano krzyż z kwiatów, wokół którego gromadzili się ludzie. Był on symbolem oporu przeciwko władzom i poparcia dla „Solidarności“. Krzyż był stale likwidowany przez władze.
W 1981 na placu odbyły się uroczystości pogrzebowe prymasa Stefana Wyszyńskiego. 
W 1990 w nawierzchnię placu wmurowano płytę upamiętniającą mszę Jana Pawła II z 1979 oraz uroczystości pogrzebowe Stefana Wyszyńskiego z 1981.
13 czerwca 1999, podczas swojej siódmej pielgrzymki do Polski, Jan Paweł II beatyfikował na placu 108 polskich męczenników, którzy ponieśli śmierć w czasie II wojny światowej.
W 1995 we wschodniej części placu odsłonięto pomnik Józefa Piłsudskiego zaprojektowany przez Tadeusza Łodzianę. 
26 maja 2006 mszę na placu Piłsudskiego odprawił, odbywający pielgrzymkę do Polski – papież Benedykt XVI.
6 czerwca 2009 w 30. rocznicę mszy Jana Pawła II z 1979, na placu odsłonięto krzyż zaprojektowany przez Marka Kucińskiego, Jerzego Mierzwiaka i Natalię Wilczak.
W 2010 na placu odbyły się uroczystości beatyfikacyjne ks. Jerzego Popiełuszki, którym przewodniczył legat papieski, kard. Angelo Amato.
W latach 2006 i 2008 na placu, na terenie na którym znajdował się pałac Saski, przeprowadzono badania archeologiczne związane z planami odbudowy gmachu. Natrafiono na ślady osadnictwa z XII, XIII, XV i XVI wieku. Odsłonięto także piwnice pałacu Morsztyna z drugiej połowy XVII wieku. W trakcie prac zinwentaryzowano ok. 45 tys. obiektów ruchomych, głównie z XVIII wieku. Od wielu lat toczy się dyskusja nad odbudową pałaców Saskiego i Brühla oraz kamienicy przy ul. Królewskiej.
Plac jest własnością Skarbu Państwa, jednak do 2017 był administrowany przez stołeczny Zarząd Dróg Miejskich. W listopadzie 2017 minister infrastruktury i budownictwa, pomimo negatywnej opinii Urzędu m.st. Warszawy, na wniosek wojewody mazowieckiego przekazał mu plac w trwały zarząd. Decyzja została uzasadniona tym, że plac jako miejsce służące przede wszystkim organizacji uroczystości państwowych powinien znajdować się pod nadzorem administracji rządowej. W tym samym miesiącu Ministerstwo Spraw Wewnętrznych i Administracji wydało decyzję ws. ustalenia placu tzw. terenem zamkniętym, w wyniku czego miasto m.in. straciło na rzecz wojewody uprawnienia planistyczne i architektoniczne do placu. 10 kwietnia 2018 na placu odsłonięto pomnik Ofiar Tragedii Smoleńskiej oraz kamień w miejscu, w którym ma powstać pomnik Lecha Kaczyńskiego. W październiku 2018 Sąd Rejonowy dla Warszawy-Śródmieścia nakazał prokuraturze wszczęcie śledztwa w sprawie ustanowienia placu Piłsudskiego terenem zamkniętym.

</doc>
<doc id="298819" url="https://pl.wikipedia.org/wiki?curid=298819" title="Sumbawa Besar">
Sumbawa Besar

Sumbawa Besar – miasto w Indonezji na Sumbawie w prowincji Małe Wyspy Sundajskie Zachodnie; główny ośrodek administracyjny wyspy; 53 tys. mieszkańców (2005).
Ośrodek turystyczny, punkt wypadowy dla zwiedzających Sumbawę i wulkan Tambora; port lotniczy.

</doc>
<doc id="298825" url="https://pl.wikipedia.org/wiki?curid=298825" title="Reguła oktetu">
Reguła oktetu

Reguła oktetu (zwana także regułą helowca) – atomy pierwiastków dążą do uzyskania konfiguracji elektronowej najbliżej położonego gazu szlachetnego w układzie okresowym pierwiastków, czyli do uzyskania układu oktetu (ośmiu) elektronów walencyjnych (z wyjątkiem dążenia do uzyskania konfiguracji helu, posiadającego jedynie dwa elektrony). Atomy osiągają to przez oddanie, przyjęcie lub uwspólnienie elektronów z innym atomem.
Reguła oktetu wynika z korzystnego energetycznie całkowitego zapełnienia orbitali "s" (2 elektrony) i "p" (6 elektronów) znajdujących się na powłokach walencyjnych pierwiastków grup głównych.
Znane są liczne odstępstwa od reguły oktetu:
W związkach metali przejściowych stosowana jest reguła 18 elektronów, w której uwzględnia się zapełnianie orbitali "d" (10 elektronów).

</doc>
<doc id="298828" url="https://pl.wikipedia.org/wiki?curid=298828" title="Alexandre Bengué">
Alexandre Bengué

Alexandre "Alex" Bengué (ur. 22 grudnia 1975 w Lourdes) – francuski kierowca rajdowy. Rajdowy mistrz Francji na nawierzchniach asfaltowych z roku 2003.
Specjalizuje się w rajdach na nawierzchniach asfaltowych. Poza mistrzostwem Francji zdobył też w swoim kraju dwa tytuły wicemistrzowskie, w latach 2002 (na asfalcie) i 2004 (w klasyfikacji generalnej).
W Rajdowych Mistrzostwach Świata zadebiutował w 1999 roku w Rajdzie Korsyki Peugeotem 106 S16. W sezonie 2005 był kierowcą fabrycznym zespołu Škody. Jego pilotem przez wiele lat była Caroline Escudero, a obecnie jest nim Matthieu Baumel.

</doc>
<doc id="298830" url="https://pl.wikipedia.org/wiki?curid=298830" title="Armin Schwarz">
Armin Schwarz

Armin Schwarz (ur. 16 lipca 1963 w Neustadt an der Aisch) – niemiecki kierowca rajdowy. Pierwszy raz startował w 1983. Mistrz Niemiec 1987. W mistrzostwach świata zadebiutował na Rajdzie Wielkiej Brytanii 1988 w Audi 200 Quattro. Jego jedyne zwycięstwo w mistrzostwach świata to Rajdu Katalonii 1991. Rajdowy Mistrz Europy sezonu 1996. W sezonie 2005 kierowca fabryczny zespołu Škoda. Jego pilotem był Klaus Wicha. Po 18 latach w sierpniu 2005 zakończył karierę.
Aktualnie jest ekspertem w przekazach z rajdowych mistrzostw świata w niemieckiej stacji telewizyjnej RTL. W 2006 roku przejął rolę menadżera austriackiego zespołu Red Bull Rally Team.
Sezon 2005:
8. miejsce – Rajd Australii

</doc>
<doc id="298831" url="https://pl.wikipedia.org/wiki?curid=298831" title="Prawo własności intelektualnej">
Prawo własności intelektualnej

Prawo własności intelektualnej ("prawo na dobrach niematerialnych") – termin obejmujący elementy różnych działów prawa, regulujące zasady korzystania z tzw. własności intelektualnej.
W różnych jurysdykcjach termin ten rozumiany jest mniej lub bardziej szeroko, w Polsce najczęściej do praw własności intelektualnej zalicza się regulacje prawa autorskiego (w ramach prawa cywilnego) oraz patentów i znaków towarowych (w ramach prawa własności przemysłowej). W niektórych krajach do praw własności intelektualnej zaliczane są także tajemnice handlowe.
Tak rozumiane prawa własności intelektualnej dają uprawnionym osobom możliwość zakazania innym pełnego korzystania z utworów, koncepcji lub znaków będących przedmiotem ochrony.
Mimo faktu, że wiele obowiązujących obecnie ustaw dotyczących własności intelektualnej rozwijało się od stuleci, użycie terminu "własność intelektualna" zostało zapoczątkowane dopiero w XIX wieku, powszechne na świecie stało się zaś w drugiej połowie XX wieku. Brytyjska ustawa z 1710 r. nosząca nazwę Statutu Anny jest uważana za kolebkę prawa autorskiego.
Źródła prawa.
Regulacje dotyczące poszczególnych praw własności intelektualnej określane są w odrębnych gałęziach prawa, z wykorzystaniem konstrukcji typowych zarówno dla regulacji prawa rzeczowego, jak i prawa zobowiązań. Do własności intelektualnej stosuje się także wprost uregulowania prawa spadkowego.
Podstawowymi aktami prawnymi regulującymi prawo własności intelektualnej w Polsce są:
Założenia.
Tradycyjnym podstawowym celem, ku któremu dąży większość aktów prawnych dotyczących własności intelektualnej (z wyjątkiem znaków towarowych) jest „promowanie postępu”. Według tej filozofii, dzięki wymianie ograniczonych oraz wyłącznych praw do przedstawiania koncepcji i utworów, zarówno społeczeństwo, jak i właściciel patentu lub praw autorskich czerpią zyski, zarazem stanowiąc motywację dla wynalazców i twórców.
Zakres ochrony.
Zakres ochrony poszczególnych praw własności intelektualnej w Polsce jest różny w zależności od charakteru tych praw:
Dobra objęte prawem autorskim są chronione począwszy od momentu ich powstania, bez konieczności dokonywania ich rejestracji. Na podstawie umów międzynarodowych ochrona ta obowiązuje w prawie wszystkich krajach świata.
W przypadku większości przedmiotów własności przemysłowej dla uzyskania pełnej ochrony prawnej wymagane jest zgłoszenie do Urzędu Patentowego RP oraz wydanie przez ten organ decyzji w sprawie udzielenia patentu, praw ochronnych lub praw z rejestracji. Zakres tej ochrony jest ograniczony do terytorium RP, a ewentualne jej rozszerzenie wymaga zgłoszeń w urzędach patentowych krajów, w których prawa mają być objęte taką ochroną. 
W pewnych okolicznościach ochrona przewidziana w prawie własności intelektualnej możliwa jest także bez specjalnego zgłoszenia (ochrona prawnoautorska oraz ochrona z niezarejestrowanego wzoru wspólnotowego). Rejestracja nie zawsze jest obligatoryjną przesłanką uzyskania ochrony, lecz może zdecydowanie zwiększyć jej zakres i skuteczność.
Krytyka.
Założyciel Free Software Foundation, Richard Stallman argumentuje, że mimo powszechności użycia terminu "własność intelektualna", powinien on zostać porzucony, gdyż "ustawicznie wypacza i wprowadza w błąd w odniesieniu do tych zagadnień, a jego użycie było i jest propagowane przez jednostki czerpiące z tego zamętu zyski". Twierdzi on, że jest to "[termin] zbiorowy, który gromadzi różne prawa, [które] rozwinęły się oddzielnie, ewoluowały inaczej, dotyczą odmiennych rodzajów działalności, cechują się innymi zasadami i poruszają inne kwestie polityki publicznej" oraz że tworzy on "uprzedzenia" przez mylenie tych "monopoli" z posiadaniem ograniczonych dóbr materialnych, porównując je do "praw majątkowych". Stallman zaleca, aby do praw autorskich, patentów i znaków towarowych odnosić się indywidualnie oraz ostrzega przed odrywaniem różnych praw od ich oryginalnego kontekstu przez ujednolicanie ich w ramach zbiorowego terminu. W podobnym duchu wypowiadają się Boldrin i Levine; proponują oni termin "intelektualny monopol" jako odpowiedniejszą i klarowniejszą definicję omawianej koncepcji.
Znaczna część środowisk libertariańskich odrzuca prawo własności intelektualnej w obecnej postaci, gdyż narusza ono wolność innych osób, odmawiając im prawa do dowolnego postępowania ze swoją własnością (np. wybudowania maszyny – własnymi środkami – według patentu lub nagrania chronionego prawem utworu na nośnik danych). Arbitralnie przyjęte okresy ochrony sugerują, że własność intelektualna nie wynika z prawa naturalnego, lecz jest tworem sztucznym. Przedstawiciele wspomnianych ugrupowań argumentują też, że aby wystąpił spór dotyczący własności, dany obiekt musi być rzadki, tzn. istnieć w określonej ilości. Obiekty objęte ochroną własności intelektualnej nie spełniają tego wymogu. Informację bądź plik muzyczny można np. powielić, skopiować nieskończoną liczbę razy, przy czym analogiczne czynność w przypadku dobra materialnego lub usługi nie jest możliwa.

</doc>
<doc id="298833" url="https://pl.wikipedia.org/wiki?curid=298833" title="Władysław Heller (trener)">
Władysław Heller (trener)

Władysław Heller (ur. 1936 w Brennej, zm. 10 listopada 2005 w Warszawie) — polski trener siatkówki, działacz i pedagog.
Absolwent AWF w Warszawie, był w latach 70. i 80. kierownikiem wyszkolenia w Polskim Związku Piłki Siatkowej; później pracował jako specjalista ds. sportu wyczynowego w Urzędzie Kultury Fizycznej i Sportu oraz w Polskiej Konfederacji Sportu.
Jego synem jest dziennikarz sportowy Bartosz Heller. Pochowany na cmentarzu Bródnowskim (kwatera 57D-3-27).

</doc>
<doc id="298839" url="https://pl.wikipedia.org/wiki?curid=298839" title="Przejścia graniczne Słowenii">
Przejścia graniczne Słowenii

Spośród granic Słowenii granice z Włochami, Austrią i Węgrami od 1 maja 2004 są wewnętrznymi granicami Unii Europejskiej, a od 21 grudnia 2007 są wewnętrznymi granicami strefy Schengen. W myśl art. 2 układu z Schengen na granicach tych nie prowadzi się kontroli paszportowej ani celnej, a ich przekraczanie jest dozwolone w każdym miejscu i o każdym czasie; wobec tego nie ma na nich przejść granicznych. Do czasu przystąpienia Słowenii do strefy Schengen odbywała się na nich tylko kontrola paszportowa. Również granica z Chorwacją od 1 lipca 2013 jest granicą wewnętrzną Unii Europejskiej. Od dnia 1 stycznia 2023 w dniu przystąpienia Chorwacji do strefy Schengen zostaną zniesione wszystkie kontrole na granicy Słoweńsko - Chorwackiej. Granica z Chorwacją zostanie granicą wewnętrzną Unii Europejskiej. 
Stan według danych Policji Granicznej Republiki Słowenii (). Źródło nie rozróżnia ruchu osobowego i towarowego. Jeśli nie zaznaczono inaczej, przejścia są dostępne dla obywateli wszystkich państw, a odprawa jest dokonywana całą dobę. Lista nie obejmuje turystycznych przejść granicznych.

</doc>
<doc id="298841" url="https://pl.wikipedia.org/wiki?curid=298841" title="Dobro niematerialne">
Dobro niematerialne

Dobro niematerialne – dobro występujące w obrocie cywilnoprawnym, nieposiadające postaci materialnej.
Regulacje prawne w zakresie dóbr niematerialnych.
Problematykę dóbr niematerialnych regulują przepisy różnych gałęzi prawa, np. prawa administracyjnego lub karnego. Cechą wspólną regulacji dotyczących poszczególnych "dóbr niematerialnych" jest ukształtowanie praw uprawnionych jako cywilnych praw podmiotowych bezwzględnych, chroniących interesy osobiste i majątkowe.
Korzystanie z nich może wymagać istnienia materialnych nośników w postaci rzeczy.
Katalog dóbr niematerialnych.
Za dobra niematerialne uznaje się:
Własność intelektualna.
Dobra niematerialne intelektualne stanowić mogą wynik twórczości artystycznej, naukowej, literackiej lub wynalazczej.
Pieniądze i papiery wartościowe.
Są szczególnymi rzeczami ruchomymi albo zapisem informacyjnym na rachunku bankowym (pieniądz bankowy). Pełnią co do zasady funkcję nośnika określonych wartości ekonomicznych i prawnych (wierzytelności). Są one w umowny sposób związane z właściwościami materii z jakiej zostały wytworzone, natomiast nie są przeważnie związane z wartością tej materii (z wyjątkiem pieniędzy w formie monet wykonanych z cennego metalu). Najczęściej wartość ekonomiczna lub prawna pieniędzy i papierów wartościowych wynika z umownej interpretacji, nadanej im przez obowiązujące przepisy prawa.

</doc>
<doc id="298842" url="https://pl.wikipedia.org/wiki?curid=298842" title="Togny-aux-Boeufs">
Togny-aux-Boeufs



</doc>
<doc id="298850" url="https://pl.wikipedia.org/wiki?curid=298850" title="Katalog główny">
Katalog główny

Katalog główny (ang. "root directory") – katalog w systemie plików nadrzędny dla wszystkich innych katalogów (i również plików). W systemach uniksowych oznaczamy przez ukośnik (/), a w systemach dosowych przez odwrotny ukośnik (\).
W systemach uniksowych odnosi się do całego systemu plików, natomiast w systemach dosowych do katalogów głównych każdej partycji. W systemach uniksowych katalog główny jest jeden, w systemach dosowych może być ich kilka (tyle, ile partycji).

</doc>
<doc id="298855" url="https://pl.wikipedia.org/wiki?curid=298855" title="Śmigła przeciwbieżne">
Śmigła przeciwbieżne

Śmigła przeciwbieżne, przeciwbieżne współosiowe śmigła – system napędzania samolotu, w którym dwa śmigła ustawione szeregowo obracają się w przeciwnych kierunkach. Takie ustawienie śmigieł likwiduje zawirowania powietrza, zwiększając wydajność napędu. Słabą cechą takiego rozwiązania w porównaniu z tradycyjnym układem, składającym się z jednego śmigła, jest znaczna komplikacja konstrukcji układu napędowego.
Analogiczny układ jest także używany w przypadku śrub okrętowych i wirników śmigłowców. W przypadku śmigłowców dodatkową zaletą jest zlikwidowanie momentu obrotowego wirnika nośnego. Dzięki temu śmigło ogonowe, które spowalnia pojazd, przestaje być niezbędne.

</doc>
<doc id="298856" url="https://pl.wikipedia.org/wiki?curid=298856" title="Test 100 kumite">
Test 100 kumite

 − test w karate kyokushin wprowadzony przez Masutatsu Ōyamę, mający spełniać zadanie "prawdziwego sprawdzianu zdolności bojowych karateki". 
Test ten polega na odbyciu 100 walk bez przerw, trwających od półtorej do 2 minut każda. Test uznaje się za zaliczony, gdy ukończy się wszystkie walki, przy tym należy mieć więcej zwycięstw niż porażek. 
Zasady przeprowadzania "testu 100 kumite" zostały sformalizowane dopiero po 1967 roku. Ōyama wprowadził wtedy nakaz, aby wszystkie walki zostały stoczone jednego dnia (wcześniej możliwe było zaliczenie testu w sesjach w ciągu dwóch, a nawet trzech kolejnych dni), stąd wyniki testów zaliczonych przed tą datą często uznaje się za nieoficjalne.
Masutatsu Oyama jest jedyną osoba, która przeszła w latach 50. potrójny test 100 kumite, czyli "test 100 kumite" przez 3 kolejne dni z rzędu. Zostało to ponoć udokumentowane przez niezależną komisję, jednak po jego śmierci pojawiły się spekulacje (głównie za sprawą książek Jona Bluminga) co do niezależności tej komisji i niewłaściwego doboru przeciwników. Obecnie sprawa "potrójnego testu 100 kumite" Oyamy pozostaje nie do końca wyjaśniona i budzi kontrowersje.
Poza Oyamą test 100 kumite pozytywnie przeszli m.in. następujący karatecy:

</doc>
<doc id="298857" url="https://pl.wikipedia.org/wiki?curid=298857" title="L’Oréal">
L’Oréal

L’Oréal SA – koncern kosmetyczny z siedzibą w Clichy we Francji, obecny w ponad 130 krajach. Przedsiębiorstwo zostało założone w 1909 roku przez Eugène Schuellera jako "Société Française de Teintures Inoffensives pour Cheveux".
Historia.
Eugène Schueller zasłynął jako wynalazca formuły do farbowania włosów. To właśnie odkrycie w 1907 roku formuły do bezpiecznego farbowania włosów na kolor blond przyniosło mu sukces.
Do II wojny światowej firma szybko się rozwijała, dzięki stosowaniu zarówno innowacyjności w dziedzinie chemii, jak i szerokiego użycia reklamy jako dźwigni rozwoju.
Aktualności.
Spółka akcyjna notowana na giełdzie paryskiej na platformie Euronext. Wchodzi w skład indeksu CAC 40.
27,5% akcji znajduje się w rękach rodziny Bettencourt, 26,4% zaś w posiadaniu Nestlé, 3,9% posiada sama grupa. Pozostałe 42,2% udziałów znajduje się w obrocie publicznym.
L’Oréal posiada 10,41% akcji grupy farmaceutycznej Sanofi.
Twarze L’Oréal.
Kate Moss, Andie MacDowell, Beyoncé Knowles, Penélope Cruz, Milla Jovovich, Jane Fonda, Aishwarya Rai, Claudia Schiffer, Jessica Biel, Scarlett Johansson, Eva Longoria, Matthew Fox, Jennifer Lopez, Najwa Karam, Magdalena Mielcarz, Grażyna Torbicka, Hailey Baldwin, Hande Ercel.

</doc>
<doc id="298862" url="https://pl.wikipedia.org/wiki?curid=298862" title="L'Oreal">
L'Oreal



</doc>
<doc id="298864" url="https://pl.wikipedia.org/wiki?curid=298864" title="Tadeusz Czacki">
Tadeusz Czacki

Tadeusz Czacki herbu Świnka, krypt.: "T. C.", (ur. 28 sierpnia 1765 w Porycku na Wołyniu, zm. 8 lutego 1813 w Dubnie na Wołyniu) – polski działacz oświatowy i gospodarczy, pedagog, historyk, ekonomista, bibliofil, numizmatyk, członek Komisji Edukacji Narodowej, współtwórca Konstytucji 3 Maja, współzałożyciel warszawskiego Towarzystwa Przyjaciół Nauk, twórca Biblioteki Poryckiej, główny twórca i organizator Liceum Krzemienieckiego zwanego "Atenami Wołyńskimi", ostatni starosta niegrodowy nowogrodzki (1786–1792), wizytator szkół guberni wołyńskiej, podolskiej i kijowskiej.
Życiorys.
Pierwsze nauki pobierał w domu rodzinnym, pod kierunkiem jezuity F. Grodzickiego. Karierę zawodową rozpoczął (1781) w sądzie nadwornym (zadwornym) w Warszawie jako praktykant. W tym okresie studiował zbiory Biblioteki Załuskich. Wkrótce też zbliżył się do J. Albertrandiego i A. Naruszewicza oraz został wyznaczony przez króla do uporządkowania części prywatnego archiwum królewskiego i Metryki Koronnej. Następnie działał w Komisji Kruszcowej (1784) i Komisji Skarbu Koronnego (1786). Członek Kompanii Solnej. W roku 1786 został kawalerem Orderu Świętego Stanisława. 
W roku 1791 wizytował Wawel, gdzie otworzył groby królewskie (m.in. Zygmunta Starego i Zygmunta Augusta), zabierając z nich cenne pamiątki oraz dokonał spisu klejnotów znajdujących się w skarbcu królewskim. Zabrał też z grobu czaszkę, którą uważał za czaszkę Jana Kochanowskiego i przekazał ją w darze księżnej Izabeli Czartoryskiej. 
W roku 1792 odznaczony Orderem Orła Białego. W roku 1802 założył krótko istniejące towarzystwo żeglugowe „Czacki, Drzewiecki i spółka” funkcjonujące w Odessie. W 1803 roku, w związku z przyznaniem autonomii szkolnictwu polskiemu na Litwie i Rusi, Czacki został mianowany wizytatorem szkół guberni wołyńskiej, podolskiej i kijowskiej. Poświęcił się pracy na rzecz szkolnictwa – założył Liceum Krzemienieckie. Zawarł znajomość z K.C. Mrongowiuszem – rezultatem tej znajomości były starania Czackiego w roku 1805 o sprowadzenie Mrongowiusza do Krzemieńca na bibliotekarza i nauczyciela.
Od 1792 żonaty z Barbarą Dembińską z Dembian herbu Rawicz. Mieli troje dzieci.
Twórczość.
Napisał m.in. wiele artykułów dotyczących handlu Polski. Zapoczątkował także opracowanie dokładnej hydrograficznej mapy Polski i Litwy. 
Ważniejsze utwory.
Ponadto Czacki wydał drukiem kilka obwieszczeń urzędowych, uniwersałów i uwiadomień. Dodatkowo L. Finkel podaje informację o kilku następnych pismach (poz.: 4870, 5329). Jego artykuły i rozprawy znajdują się w czasopismach: "Dziennik Handlowy" (tu: „Raport o poszukiwaniach solnych za Stanisława Augusta od r. 1780.” 1788, s. 476, 587, 678, 743), "Dziennik Wileński" (tu m.in.: „Rzecz o dziełach elementarnych, a szczególniej o dziele Jana Śniadeckiego pt. "Jeografia, czyli opisanie matematyczne i fizyczne ziemi"” 1805, nr 2; „Jak i kiedy Tatarowie zaczęli mieć u nas osady” 1816, nr 18), "Gazeta Narodowa i Obca" (tu: „Opisanie grobów dawnych królów polskich w Krakowie” 1791, nr 65–68), "Nowy Pamiętnik Warszawski" (1801–1805), "Pamiętnik Warszawski" (tu: „Opisanie grobów dawnych królów polskich w Krakowie” 1819), "Rocznik Tow. Warsz. Przyj. Nauk" (1802).

</doc>
<doc id="298876" url="https://pl.wikipedia.org/wiki?curid=298876" title="Canape">
Canape



</doc>
<doc id="298881" url="https://pl.wikipedia.org/wiki?curid=298881" title="Awalonia">
Awalonia

Awalonia − terran, będący oddzielnym mikrokontynentem w paleozoiku, którego częściami współcześnie są północne Niemcy, Wyspy Brytyjskie i północnoamerykańska Nowa Anglia. 
Awalonia oderwała się od Gondwany na przełomie kambru i ordowiku i stanowiła samodzielny mikrokontynent do czasu kolizji z Bałtyką pod koniec ordowiku. Zderzenie to zapoczątkowało wczesnokaledońskie ruchy górotwórcze (faza takońska).

</doc>
<doc id="298882" url="https://pl.wikipedia.org/wiki?curid=298882" title="Trasa Armii Krajowej w Warszawie">
Trasa Armii Krajowej w Warszawie

Trasa Armii Krajowej, nazywana także Aleją Armii Krajowej – trasa szybkiego ruchu łącząca północne dzielnice lewobrzeżnej Warszawy, stanowiąca fragment ekspresowej obwodnicy Warszawy, drogi ekspresowej S8 oraz drogi ekspresowej S7. Jej przedłużeniem po prawobrzeżnej stronie Warszawy jest Trasa Toruńska.
Historia.
Trasę zaczęto budować w latach 80. XX w., likwidując dawne ulice. Wraz z budową arterii przedłużono ulicę Adama Mickiewicza do ulicy Rudzkiej. Odcinek od ulicy Wybrzeże Gdyńskie (Wisłostrada) do ulicy Słowackiego oddano w 1986 roku, natomiast odcinek do ul. Broniewskiego w 1995 roku. W 2001 roku trasa została przedłużona do alei Prymasa Tysiąclecia.
W latach 2008–2011 połączenie Trasy AK z al. Prymasa Tysiąclecia zostało przebudowane w węzeł. W 2011 roku oddano do ruchu al. Obrońców Grodna stanowiącą przedłużenie Trasy AK w kierunku zachodnim, w stronę węzła z autostradą A2 w Konotopie.
Umowa z przedsiębiorstwem Metrostav na przebudowę trasy do parametrów drogi ekspresowej została podpisana 18 lipca 2013 roku, po odrzuceniu 11 czerwca 2013 roku przez Krajową Izbę Odwoławczą odwołania firmy Mota-Engil Central Europe S.A. Prace rozpoczęły się na jesieni 2013 roku, zaś przebudowana arteria została oddana do użytku 21 września 2015 roku.

</doc>
<doc id="298884" url="https://pl.wikipedia.org/wiki?curid=298884" title="KAB 500KR">
KAB 500KR



</doc>
<doc id="298886" url="https://pl.wikipedia.org/wiki?curid=298886" title="FAB 500">
FAB 500



</doc>
<doc id="298889" url="https://pl.wikipedia.org/wiki?curid=298889" title="KAB 500">
KAB 500



</doc>
<doc id="298891" url="https://pl.wikipedia.org/wiki?curid=298891" title="KAB 500L">
KAB 500L



</doc>
<doc id="298893" url="https://pl.wikipedia.org/wiki?curid=298893" title="Tristan (imię)">
Tristan (imię)

Tristan — imię męskie błędnie wywodzone od łac. "tristis" — smutny, ponury, nieszczęśliwy. Najprawdopodobniej pochodzi ono od celtyckiego imienia Drustan (walijskiego Drystan — wrzawa, zgiełk, podniecenie, niepokój, tumult, wzburzenie, które pod wpływem francuskiego "triste" — smutny, zostało przekształcone w imię Tristan), i zostało rozsławione przez średniowieczną legendę o Tristanie i Izoldzie. Odnosi się więc do historii bohatera. Jest o tym wzmianka nawet w treści utworu: „— Synu — rzekła [Blancheflor (wym. Blanszeflor), matka Tristana] — długo pragnęłam cię ujrzeć; i widzę najpiękniejszą istotę, jaką kiedykolwiek niewiasta nosiła w żywocie. Smutna zległam, smutne jest to pierwsze światło, które ci wyprawiam, z twojej przyczyny smutno mi jest umierać. Że więc przybyłeś na ziemię przez smutek, imię twoje będzie Tristan”. Margit Sandemo, m.in. w "Sadze o Ludziach Lodu" wyjaśniając znaczenie niektórych imion norweskich występujących w utworach wyjaśniła, że imię Tristan oznacza urodzony dla smutku. Zdrobnienia to: Trist, Tryst.
Tristan imieniny obchodzi: 5 kwietnia i 28 listopada. W Polsce imię to jest bardzo rzadko spotykane.

</doc>
<doc id="298895" url="https://pl.wikipedia.org/wiki?curid=298895" title="J.T. LeRoy">
J.T. LeRoy

J.T. LeRoy (Jeremiah Terminator LeRoy, ur. 1980) – pseudonim literacki amerykańskiego pisarza, który zdobył uznanie prozą, opisującą realia ludzi z marginesu społecznego, prostytutek, sytuację dzieci w tym środowisku.
J.T. LeRoy urodził się w 1980 w Wirginii Zachodniej. Wychowywany był przez matkę, która trudniła się prostytucją. Jego ojciec nie jest znany, ale według niego samego miał nim być „znany teolog”, którego nie wymienia jednak z nazwiska. Jego dzieciństwo i lata młodzieńcze to bolesne doświadczenie, pełne przemocy i narkotyków, które naznaczyło później z całą mocą jego twórczość. Jako nastolatek, uzależniony od heroiny, trafił na odwyk, gdzie jego terapeuta zachęcił go do pisania jako formy terapii.
Tak powstała jego debiutancka nowela "Baby Doll", która pod pseudonimem Terminator ukazała się w 1997 w zbiorze autobiograficznych tekstów "Close to the Bone". Nowela została zauważona i pozytywnie oceniona przez krytyków gazety "The New York Times". Później znalazła się ona również zbiorze nowel jego autorstwa "The Heart is Deceitful Above All Things " wydanym w 2001. Na ich podstawie powstał film w reżyserii Asii Argento, gdzie wystąpili m.in. Winona Ryder i Peter Fonda. Wcześniej, w 2000, ukazała się jego pierwsza powieść "Sarah", która ma zostać również wkrótce przeniesiona na ekran. W 2003 LeRoy napisał scenariusz do filmu "Elephant" Gusa Van Santa, opisującego wydarzenia w amerykańskiej szkole w Columbine z punktu widzenia dwóch uczniów, którzy dokonali tej masakry. W 2005 pojawiła się jego nowa powieść "Harold's End", która opisuje historię prostytuującego się chłopca. Druga powieść, kontynuacja tej powieści, ma ukazać się w 2006.
Jego książki zostały przetłumaczone na blisko 20 języków. Pomimo międzynarodowej sławy LeRoy nie ujawnił swojej prawdziwej tożsamości. Na spotkaniach z czytelnikami czy na wywiady z dziennikarzami pojawia się zwykle w blond peruce i w okularach przeciwsłonecznych. LeRoy jest bardzo nieśmiały w kontaktach z ludźmi, nie lubi też, poza swoimi tekstami literackimi, wypowiadać się o swoim życiu. Zrodziło to w końcu wiele legend na jego temat. Charakterystyczny, androginiczny wygląd i raczej kobiecy głos zrodziły wątpliwości co do jego płci. Wreszcie zaczęto zadawać sobie pytanie, czy J.T. LeRoy w ogóle istnieje. Pojawiły się plotki, że jest on być może jedynie literackim wcieleniem Gusa Van Santa czy też jakiejś grupy literackiej. W 2006 roku Laura Albert przyznała, że pisała pod pseudonimem J.T. LeRoy, i że tenże znany autor nie istnieje i nigdy też nie istniał.
Obecnie LeRoy mieszka z rodziną swojej asystentki socjalnej, która pomogła mu opuścić ulicę, która była dotychczas jego domem.

</doc>
<doc id="298897" url="https://pl.wikipedia.org/wiki?curid=298897" title="Jeremiah Terminator LeRoy">
Jeremiah Terminator LeRoy



</doc>
<doc id="298898" url="https://pl.wikipedia.org/wiki?curid=298898" title="JT LeRoy">
JT LeRoy



</doc>
<doc id="298906" url="https://pl.wikipedia.org/wiki?curid=298906" title="Claudette Colbert">
Claudette Colbert

Claudette Colbert, właśc. Lily Claudette Chauchoin (ur. 13 września 1903 w Saint-Mandé, Francja, zm. 30 lipca 1996 w Speightstown, na Barbadosie) – amerykańsko-francuska aktorka, laureatka Oscara za rolę w filmie "Ich noce". American Film Institute umieścił ją na dwunastym miejscu na liście największych aktorek wszech czasów ("The 50 Greatest American Screen Legends").
Życiorys.
W 1910 roku jej rodzina przeniosła się do Nowego Jorku. Od 1923 do 1929 występowała na Broadwayu, na ekranie pojawiała się od 1927. Pierwsze jej role były różnorodne, od romantycznych do demonicznych. Status gwiazdy zyskała w 1934 po świetnym filmie "Kleopatra" oraz filmie "Ich noce", gdzie wcieliła się w postać zbuntowanej panienki z dobrego domu, która u boku Clarka Gable’a przechodzi szkołę życia. Ta rola przyniosła jej Oscara i określiła główny typ ról w błyskotliwych komediach. Nominację do Oscara otrzymała za film "Prywatne światy" ("Private Worlds"), ten film umocnił jej pozycję gwiazdy podobnie jak film "Od kiedy cię nie ma" ("Since You Went Away"). Kolejne lata nie przyniosły jej jednak większych sukcesów, widoczna na ekranie była jeszcze na początku lat 40.
Po 1961 roku wycofała się z kina, lecz nadal występowała w teatrze i filmach telewizyjnych. Za rolę w serialu "Dwie panie Grenville" ("Two Mrs. Grenvilles") otrzymała Złoty Glob.
Była dwukrotnie zamężna, z reżyserem i aktorem Normanem Fosterem i lekarzem Joelem Pressmanem. Nie miała dzieci.
Colbert zmarła po serii wylewów w swoim domu na Barbadosie. Została pochowana na tamtejszym cmentarzu. Obok swoich rodziców i drugiego męża. Po śmierci jej majątek wyceniono na 3,5 mln $. W testamencie podzieliła go równo między swoją ostatnią żyjącą krewną – siostrzenicę Coco Lewis i gosposię Marie Corbin.

</doc>
<doc id="298909" url="https://pl.wikipedia.org/wiki?curid=298909" title="Vincent du Vigneaud">
Vincent du Vigneaud

Vincent du Vigneaud (ur. 18 maja 1901 w Chicago, Illinois, zm. 11 grudnia 1978 w White Plains, Nowy Jork) – amerykański biochemik, laureat Nagrody Nobla w dziedzinie chemii w roku 1955.
W latach 1932–1938 był profesorem George Washington University w Waszyngtonie. W latach 1938–1975 był profesorem Cornell University w Ithace.
Prowadził badania dotyczące m.in. metabolizmu aminokwasów, struktury chemicznej biotyny (witaminy B7, w 1942 podał jej wzór strukturalny), insuliny, a także oksytocyny i hormonu antydiuretycznego, W 1953 określił ich budowę, a w 1954 dokonał ich syntezy.
W 1955 otrzymał Nagrodę Nobla w dziedzinie chemii za prace dotyczące ważnych biochemicznie związków siarki, a w szczególności za pierwszą syntezę hormonu polipeptydowego.

</doc>
<doc id="298913" url="https://pl.wikipedia.org/wiki?curid=298913" title="Moriteru Ueshiba">
Moriteru Ueshiba

 – trzeci w kolejności i obecny dōshu aikido. Urodził się w Tokio w 1951 roku. Tytuł Dōshu otrzymał 4 stycznia 1999 po śmierci swojego ojca (Kisshōmaru Ueshiba). Jest wnukiem Morihei Ueshiby, twórcy aikido. Ukończył ekonomię na Meiji University.

</doc>
<doc id="298914" url="https://pl.wikipedia.org/wiki?curid=298914" title="Cesar">
Cesar



</doc>
<doc id="298915" url="https://pl.wikipedia.org/wiki?curid=298915" title="Pistolet FN BHP">
Pistolet FN BHP



</doc>
<doc id="298917" url="https://pl.wikipedia.org/wiki?curid=298917" title="Kisshōmaru Ueshiba">
Kisshōmaru Ueshiba

 – trzeci syn Morihei Ueshiby, twórcy aikido. Był dōshu aikido i przewodniczącym Aikikai aż do swojej śmierci w 1999 roku. Urodził się w Ayabe. Ukończył ekonomię na Waseda University.

</doc>
<doc id="298919" url="https://pl.wikipedia.org/wiki?curid=298919" title="Bałtyka">
Bałtyka

Bałtyka – kraton, do końca ordowiku samodzielny kontynent. Współcześnie odpowiada jej prekambryjska platforma wschodnioeuropejska. Pod koniec ordowiku kolidowała z Awalonią, kiedy to zapoczątkowane zostały wczesnokaledońskie ruchy górotwórcze (faza takońska). Pod koniec syluru wskutek kolizji z Laurencją weszła w skład Laurosji.

</doc>
<doc id="298920" url="https://pl.wikipedia.org/wiki?curid=298920" title="Heinrich Cornelius Agrippa">
Heinrich Cornelius Agrippa

Agrippa von Nettesheim także Agrippa z Nettesheim (łac. Henricus Cornelius Agrippa ab Netteshym, niem. "Heinrich Cornelius Agrippa von Nettesheim") (ur. 14 września 1486 w Kolonii, zm. 18 lutego 1535 w Grenoble) – niemiecki polihistor, filozof, okultysta, astrolog i alchemik, przedstawiciel renesansowej magii i okultyzmu.
Życiorys.
Heinrich Cornelius urodził się 14 września 1486 roku w Kolonii. Imię "Agrippa" przybrał sam, by upamiętnić swoje pochodzenie z Kolonii, która po łacinie nazywana była "Colonia Agrippina". Nie wiadomo czy przydomek szlachecki "von Nettesheim" (Nettesheim to nazwa wsi koło Kolonii) używał bezprawnie czy nie. Na temat jego rodziny i pochodzenia niewiele wiadomo.
W latach 1499–1502 studiował na uniwersytecie w Kolonii, najprawdopodobniej prawo i uzyskał tytuł "Magister Artium". Mógł wówczas również zajmować się medycyną. W latach 1503–1507 mógł służyć w armii cesarskiej.
Studiował także w Paryżu, gdzie w 1507 roku założył "sodalitium" – tajne stowarzyszenie okultystyczne, którego członków wykorzystał finansowo i zbiegł do północnej Italii i Hiszpanii. Do stowarzyszenia należeli francuski filozof Charles de Bovelles (ok. 1479–1533), lekarz Symphorien Champier (ok. 1471–1539), humanista Germain de Brie (ok. 1489–1538), Germain de Ganay (zm. 1520), portrecista na dworze francuskim Jean Perréal (ok. 1455–1530) i nieznany włoski przyjaciel Landulfus.
Następnie otworzył sklep złotniczy w Awinionie i zdobył przychylność arcybiskupa Besançon. W latach 1508–1509 Agrippa odbył tajemniczą podróż do Hiszpanii. W 1509 roku na uniwersytecie w Dôle prowadził wykłady na temat działalności hebraisty Johannesa Reuchlina (1455–1522) i jego dzieła "Verbum mirificum". Na potrzeby swojej mowy inauguracyjnej poświęconej córce cesarza Maksymiliana, Małgorzacie Habsburg (1480–1530), księżniczce Austrii i Burgundii, zaczął pracować nad dziełem "De nobilitate et praecellentia foeminei sexus declamatio", które zostało opublikowane dopiero w 1529 roku. Wykłady Agrippy o kabale cieszyły się dużym zainteresowaniem wśród akademików. Jean Catilinet, przełożony franciszkanów w Burgundii, potępił Agryppę jako „judaizującego heretyka”, przez co Agryppa musiał zakończyć karierę wykładowcy.
Agrippa wrócił do Niemiec i udał się do opactwa św. Jakuba w Würzburgu, gdzie spotkał Jana Tritemiusza (1462–1516), opata klasztoru w Sponheim, z którym prowadził dyskuje na temat magii naturalnej i jej roli w kulturze. W 1510 roku Agrippa napisał "Occulta philosophia", podręcznik białej magii z opisami cudownych właściwości m.in. kamieni, ziół, metali i liczb. Dzieło, dedykowane Tritemiuszowi, krążyło najpierw w formie rękopisu a drukiem zostało wydane w 1531 roku.
W 1510 roku, prawdopodobnie na rozkaz cesarza Maksymiliana, Agrippa znalazł się w Anglii, gdzie poznał Johna Coleta (1467–1519), który studiował pisma św. Pawła. W tym czasie Agrippa napisał "Commentariola" – komentarz do Listu do Rzymian, który pozostaje jednak nieznany. Odpowiedział wówczas również na oskarżenia Catilineta w formie polemiki "Expostulatio super Expositione sua in librum De verbo mirifico cum Joanne Catilineti".
W 1511 roku Agrippa wyjechał do Italii, służąc cesarzowi Maksymilianowi, i jednocześnie prowadząc wykłady na uniwersytecie w Pawii. Między 1511 a 1518 rokiem być może pracował naprzemiennie jako agent polityczny na rzecz cesarza i papieża.
W 1519/20 roku pracował jako mówca miejski i specjalista finansowy na rzecz miasta Metz. Następnie przebywał w Kolonii, a od 1521 roku praktykował jako lekarz we Fryburgu. Od 1524 roku był osobistym lekarzem Ludwiki Sabaudzkiej (1476–1531), lecz szybko został uznany za intryganta i zwolniony z dworu za relacje z księciem Bourbonem, który zdradził koronę francuską. Wkrótce Agrippa popadł w problemy finansowe, lecz udało mu się objąć praktykę lekarską w Antwerpii. Następnie pracował jako cesarski historiograf na dworze Małgorzaty Habsburg (1480–1530). Poświęcił się również publikowaniu swoich pism, m.in. wydał "De occulta filozofia" i "De vanitate". Został zwolniony z dworu za pracę w tajemnicy dla Henryka VIII (1491–1547) i wobec oskarżeń o herezję wysuwanych przez teologów z Leuven, Paryża i Kolonii. Wkrótce trafił do więzienia za długi, skąd uciekł do Kolonii, gdzie schronienia udzielił mu arcybiskup Hermann von Wied (1477–1552).
Niewiele wiadomo o ostatnich latach życia Agrippy. Prawdopododbnie przebywał w Bonn do 1535 roku. Podczas pobytu w Lyonie został aresztowany i był poddany torturom. Dzięki pomocy przyjaciół został uwolniony, ale wkrótce potem zmarł – 18 lutego 1535 roku w Grenoble.
Agrippa jest legendarnym pierwowzorem postaci Fausta w dramacie Johanna Wolfganga Goethego.
Publikacje.
Wybór prac podany za Neue Deutsche Biographie:

</doc>
<doc id="298921" url="https://pl.wikipedia.org/wiki?curid=298921" title="Janusz Meissner">
Janusz Meissner

Janusz Gniewomił Meissner, ps. lit. "Porucznik Herbert", "Orski" (ur. 21 stycznia 1901 w Warszawie, zm. 28 lutego 1978 w Krakowie) – polski pisarz, dziennikarz i wojskowy. Kapitan pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Urodził się w Warszawie w rodzinie rzeźbiarza Jana Wiktora i Anny z d. Braun (zmarła z wycieńczenia we wrześniu 1944 w trakcie powstania warszawskiego). Jego bratem był kapitan żeglugi wielkiej Tadeusz. Od 1915 uczył się w Szkole Budowy Maszyn i Elektrotechniki im. H. Wawelberga i S. Rotwanda w Warszawie. Od lipca 1917 działał w POW, przez kilka tygodni osadzony był w Cytadeli w X Pawilonie przez władze okupacyjne, lecz został zwolniony. Od 11 listopada 1918 w szeregach Wojska Polskiego, początkowo jako mechanik lotniczy w 2 eskadrze w Lublinie i 7 eskadrze we Lwowie.
Pod koniec 1919 ukończył kurs pilotażu w Niższej Szkole Pilotów w Krakowie, a w marcu 1920 w Wyższej Szkole Pilotów w Poznaniu. W czerwcu 1920 przydzielony do 56 pułku piechoty jako szef kompanii. Od 14 kwietnia do 6 czerwca 1920 roku służył jako pilot w Oficerskiej Szkole Obserwatorów Lotniczych. Od lipca 1920 brał udział w wojnie polsko-bolszewickiej w składzie nowo sformowanej Toruńskiej Eskadry Wywiadowczej, w stopniu sierżanta pilota. Za lot bojowy 16 lipca 1920 został odznaczony Krzyżem Walecznych, awansował też w sierpniu na podchorążego pilota. Po zakończeniu wojny wziął udział w przygotowaniach do III powstania śląskiego i działaniach bojowych od 3 maja 1921, dowodząc oddziałem dywersyjnym z grupy „Wawelberg”. Podczas akcji „Mosty”, która rozpoczęła powstanie, wysadził tor kolejowy pomiędzy Prudnikiem a Racławicami Śląskimi. Został odznaczony za to Orderem Virtuti Militari oraz Krzyżem Niepodległości z Mieczami.
Po powstaniu powrócił do lotnictwa wojskowego; od lutego 1922 służył w 12 eskadrze wywiadowczej w Warszawie jako podporucznik rezerwy zatrzymany w służbie czynnej. 1 października 1923 został odkomenderowany z 1 pułku lotniczego do Szkoły Podchorążych Piechoty na pięciomiesięczny kurs doszkolenia. 9 maja 1924 został awansowany z dniem 1 kwietnia 1924 na porucznika ze starszeństwem z 1 lutego 1924 i 1. lokatą w korpusie oficerów aeronautycznych. W tym samym roku ukończył studia w Wyższej Szkole Nauk Politycznych w Warszawie. W listopadzie 1924 został przydzielony do Szkoły Pilotów w Bydgoszczy na stanowisko instruktora. 19 września 1925 zajął trzecie miejsce w I Pomorskim Locie Okrężnym. Następnie pełnił służbę w 11 pułku myśliwskim w Lidzie i Departamencie Aeronautyki Ministerstwa Spraw Wojskowych jako referent prasowy (1928). Od 1930 służył jako instruktor-pilot w Centrum Wyszkolenia Oficerów Lotnictwa w Dęblinie, w 1931 – został dowódcą eskadry w CWOL. 12 marca 1933 został mianowany kapitanem ze starszeństwem z dniem 1 stycznia 1933 i 37. lokatą w korpusie oficerów aeronautycznych. W tym samym roku został przeniesiony do 2 pułku lotniczego w Krakowie, w którym pełnił służbę na stanowisku adiutanta pułku, a następnie oficera taktycznego III/2 dywizjonu myśliwskiego, dowódcy eskadry treningowej i pułkowej szkoły pilotów przy eskadrze treningowej. Brał także udział w sporcie lotniczym, miał licencję pilota sportowego i ukończony kurs szybowcowy. Z dniem 31 lipca 1939 przeniesiony w stan spoczynku. Do 1939 wylatał na samolotach 7920 godzin.
Pod koniec lat trzydziestych był jednym z najpopularniejszych autorów literatury młodzieżowej i przygodowej, głównie dzięki swoim książkom i opowiadaniom o lotnictwie.
Po wybuchu II wojny światowej został 1 września 1939 zmobilizowany i przydzielony do CWOL w Dęblinie. Uczestniczył w jednym locie bojowym podczas kampanii wrześniowej. 19 września 1939 ewakuował się do Rumunii, gdzie został komendantem oddziału 300 lotników polskich, głównie podchorążych, internowanych w Tulczy, następnie w obozie we wsi Sarighiol. Został następnie pełnomocnikiem Brytyjskiego Funduszu Pomocy i Opieki nad Internowanymi Żołnierzami Polskimi działającego przy ambasadzie brytyjskiej, pracując przy ewakuacji polskich żołnierzy do Francji. Jesienią 1939 przedostał się do Francji, a po jej upadku – do Wielkiej Brytanii. Otrzymał numer służbowy RAF P-1007. Nie otrzymując przydziału bojowego został redaktorem i współautorem czasopisma satyrycznego „Polski Spitfire”, którego jedyny numer ukazał się 5 września 1940 w dwóch egzemplarzach. Zamieszczone w nim teksty i krytyka nie spotkały się z uznaniem polskich władz wojskowych, które wszczęły dochodzenie i skierowały go do rezerwy, „zsyłając” z powodów moralnych na Wyspę Węży (Bute). Mimo to, Meissner został następnie kierownikiem Wojskowej Rozgłośni Radiowej przy Biurze Propagandy Naczelnego Wodza, nadającej krótki program na falach BBC. Odmawiano jego prośbom o przydział do personelu latającego, powołując się na wiek. Od 1 kwietnia 1941 został jednak lotniczym korespondentem wojennym, uczestnicząc m.in. w lotach bojowych z załogami polskich bombowców, co wykorzystał w wydanej w 1943 popularnej książce "Żądło Genowefy" oraz w stanowiącej jej kontynuację "L jak Lucy". 22 października 1942 zwolniony ze służby wojskowej, został dyrektorem Radia Polskiego – działu Ministerstwa Informacji i Dokumentacji rządu na uchodźstwie. W styczniu 1945 został szefem wydziału propagandy, prasy i informacji Polskich Sił Powietrznych.
Po wojnie, jesienią 1946 powrócił do Polski i zamieszkał w Zakopanem w willi Texas. W 1954 został tam wybrany na radnego Miejskiej Rady Narodowej, od 1956 zamieszkał w Krakowie, gdzie zmarł 28 lutego 1978. Został pochowany na Cmentarzu Salwatorskim w Krakowie (kwatera SC13-1-68). 
Życie prywatne.
Trzykrotnie żonaty. Pierwsza żona – Stanisława Jajkowska (we wspomnieniach występuje jako „Myszka”) zginęła tragicznie w 1923, miesiąc po narodzinach syna Andrzeja. Na jego oczach wypadła z okna, próbując odczepić firankę. Druga żona Zofia, zmarła w 1955, jest pochowana na Cmentarzu Salwatorskim w Krakowie – z tego związku miał syna Jerzego Lecha (1927–2000, we wspomnieniach występuje jako Leszek). Trzecia żona Krystyna zmarła w 2009 i jest pochowana w grobowcu rodzinnym wraz z Januszem Meissnerem.
Twórczość.
Napisał wiele popularnych utworów o tematyce lotniczej i marynistycznej, korzystając częściowo z własnych doświadczeń i przeżyć. Pierwszym z nich było opowiadanie "Czerwone widmo", opublikowane w tygodniku „Na Fali” w 1926. W kolejnych latach publikował powieści, opowiadania, audycje radiowe. Pierwszą powieścią była "Eskadra" oparta na przeżyciach z wojny 1920; z kolei na tle zdarzeń I wojny światowej powstała sensacyjno-przygodowa powieść o sterowcu "L-59".
Łącznie wydał 48 książek, z czego 33 o tematyce lotniczej, pozostałe o tematyce marynistycznej, sportowej, wojskowej lub myśliwskiej – np. "Opowieść pod psem (a nawet pod dwoma)" (1963), a także wspomnienia: "Pierwsze kroki" (1956), "Jak dziś pamiętam" (1967), "Wiatr w podeszwach" (1971) i "Pióro ze skrzydeł" (1973). Do najbardziej znanych powieści należą "Szkoła orląt" (1929) – poświęcona szkoleniu lotniczemu, "Żądło Genowefy" (1943) i "L jak Lucy" (1945) – poświęcone polskim lotnikom bombowym z czasu II wojny światowej, "Wraki" – powieść inspirowana autentycznym zdarzeniem wydobycia wraku niemieckiego transportowca «MS Seeburg», który później (największy statek Polskiej Marynarki Handlowej) pływał jako "MS Dzierżyński", oraz historyczno-przygodowa trylogia "Opowieść o korsarzu Janie Martenie" ("Czarna bandera", "Czerwone krzyże", "Zielona Brama"). Książki te przez całe dziesięciolecia pobudzały (głównie wśród młodzieży) zainteresowania lotnicze i marynistyczne. W 1973 otrzymał nagrodę Ministra Kultury i Sztuki I stopnia w dziedzinie literatury za całokształt twórczości.
Był ponadto autorem scenariusza do filmu Leonarda Buczkowskiego "Gwiaździsta eskadra" z 1930. Współtworzył także scenariusze filmowe ("Orzeł", "Sprawa pilota Maresza", "Wraki"), a na podstawie jego powieści "S/t Samson wychodzi w morze" (1953) powstał film "Skarb kapitana Martensa". Meissner był również autorem książki "Żwirko i Wigura" – zbeletryzowanej opowieści o dokonaniach pilota Franciszka Żwirki i inż. Stanisława Wigury. Niektóre z książek przetłumaczono na języki obce.
Sprawa Orłosia.
W książkach "Wiatr w podeszwach" i "Pilot gwiaździstego szlaku" Meissner opisał jedną z największych wojskowych katastrof lotniczych w przedwojennej Polsce. 25 lipca 1931 w Dęblinie doszło do zderzenia samolotów Bartel BM-4 pilotowanego przez kpr. Konrada Rynkowskiego oraz Morane-Saulnier MS.35 E z załogą instruktor – kpt. Karol Orłoś i uczeń – por. Bolesław Rogowski, w wyniku czego wszyscy trzej lotnicy zginęli na miejscu. Meissner winą za wypadek obarczył błędne decyzje podjęte kpt. Orłosia, które miały doprowadzić do znalezienia się obu samolotów na kursie grożącym kolizją, a w konsekwencji do zderzenia.
Świadkiem wypadku był jeden z najlepszych polskich pilotów, późniejszy dowódca słynnego Dywizjonu 303, Witold Urbanowicz, który – w liście z 1 listopada 1974 do rodziny Karola Orłosia – dokładnie opisał całe zdarzenie, zarzucając Meissnerowi stronniczość, zmyślenie przebiegu katastrofy, niesłuszne obarczenie winą za wypadek kpt. Orłosia oraz dyskwalifikując ponadto Meissnera jako pilota. Przyczyną takiego ujęcia katastrofy w powieściach miała być zemsta na przełożonym, z którym Meissner był skonfliktowany. List był przeznaczony do publikacji właśnie w celu obrony dobrego imienia Karola Orłosia, ale Wydawnictwo Iskry (wydawca Meissnera) odmówiło wówczas opublikowania samego listu czy też sprostowania i nie chciało angażować się w tę sprawę. Broniący honoru swego stryja pisarz Kazimierz Orłoś był wówczas (w 1974) szykanowany przez komunistyczne władze, ponadto jego nazwisko objęto zapisem PRL-owskiej cenzury. Ostatecznie list ten opublikowano dopiero w 2015. Należy jednak zauważyć, że oficjalne dochodzenie prowadzone przez prokuraturę i żandarmerię wojskową winą za wypadek obarczyło wyłącznie załogi obu rozbitych samolotów.
Upamiętnienie.
Jego imię nosi m.in.: ulica Janusza Meissnera w Krakowie (w Rakowicach w dzielnicy III Prądnik Czerwony), ulica w Warszawie, w dzielnicy Praga-Południe (Gocław), ulica w Poznaniu (na Osiedlu Lotników Wielkopolskich, w dzielnicy Jeżyce), ulica w gdańskiej dzielnicy Zaspa, na kieleckim osiedlu Pod Dalnią, w Bolesławcu Śląskim oraz na wrocławskim Muchoborze Wielkim, a także w Nowym Sączu na Osiedlu Św. Heleny.

</doc>
<doc id="298922" url="https://pl.wikipedia.org/wiki?curid=298922" title="Stalag 319">
Stalag 319

Stalag 319 – niemiecki obóz jeniecki działający od lipca 1941 do kwietnia 1944 w Chełmie.
Struktura obozu i jeńcy.
Stalag 319 był jednym z największych obozów na ziemiach polskich. Składał się z trzech podobozów w samym mieście (319 A - ul. Rampa Brzeska/Okszowska, 319 B - ul. Wojsławicka/Partyzantów/Lwowska/Borek-Patelnia, 319 C - ul. Rampa Brzeska) oraz kilku podobozów w okolicy (m.in. we Włodawie - około 12 000 ofiar). W obozie przebywali przede wszystkim jeńcy radzieccy, a także polscy (Polacy z terenów zajętych przez III Rzeszę po 1941 i żołnierze 27 DP AK), włoscy, belgijscy i brytyjscy.
Ofiary.
Brak żywności, szerzące się choroby, nadludzka praca, a także częste egzekucje (na miejscu rozstrzeliwywano żołnierzy pochodzenia żydowskiego, Romów czy wyższych oficerów), powodowały ogromną śmiertelność wśród jeńców chełmskiego stalagu. Przyjmuje się, iż przez Stalag 319 w Chełmie przeszło około 200 000 jeńców z czego około 90 000 poniosło śmierć. W 1942 zorganizowane (przy ul. Partyzantów i Lwowskiej) przez SS-manów "Sonderkommando 1005" składające się z około 300 Żydów z chełmskiego getta dokonało ekshumacji około 30 000 zamordowanych jeńców w podmiejskim lesie Borek. W następnych latach władze obozu zorganizowały w Borku "polowe" krematorium (otoczone wałem z ziemi, zwane "Patelnią"), w którym palono dziesiątki tysięcy zwłok. Według nieoficjalnych informacji w Chełmie używano też samochodów do gazowania.
Po wojnie.
Obecnie w mieście znajdują się dwa cmentarze. Pierwszy na skrzyżowaniu ulic Okszowskiej/Rampy Brzeskiej/Al. Przyjaźni - tzw. cmentarz szkieletowy - z ponad 60 000 pochowanych. W latach sześćdziesiątych cmentarz został ogrodzony prowizorycznym murem z niewielkim pomnikiem (można sądzić, iż wiele masowych mogił znajduje się poza murem). 
Drugi cmentarz w pobliżu lasu Borek mieści prowizoryczne kwatery. Ustawiono tu pomnik z symbolami polskimi, włoskimi, żydowskimi i radzieckimi. W środku lasu znajduje się drugi pomnik - w pobliżu dawnego krematorium. Na cmentarzu spoczywają prochy około 50 000 jeńców.

</doc>
<doc id="298925" url="https://pl.wikipedia.org/wiki?curid=298925" title="Good morning, Vietnam">
Good morning, Vietnam



</doc>
<doc id="298928" url="https://pl.wikipedia.org/wiki?curid=298928" title="Sol Invictus">
Sol Invictus

Sol Invictus (łac., dosł. Słońce Niezwyciężone) – bóstwo rzymskie, łączące cechy greckiego Apollona i indoirańskiego Mitry.
Kult Sol Invictus był nowym synkretycznym kultem łączącym w sobie elementy mitraizmu, kultu El Gabala, Baala, Astarte i rzymskiego bóstwa solarnego Sol. Czcił słońce jako uosobienie wszystkich innych bóstw. Kult Sol Invictus sprawowany był u schyłku cesarstwa, wprowadzony został przez cesarza Aureliana. 
Obchodzenie święta Sol Invictus, przypadającego 25 grudnia, pierwszy raz jest źródłowo poświadczone w 354.

</doc>
<doc id="298932" url="https://pl.wikipedia.org/wiki?curid=298932" title="Good Morning, Vietnam">
Good Morning, Vietnam

Good Morning, Vietnam − komedia wojenna produkcji USA z 1987 roku, wyreżyserowana przez Barry Levinsona.
Fabuła.
Trwa wojna w Wietnamie, Adrian Cronauer (Robin Williams) przybywa do Wietnamu jako prezenter radiowy American Forces Network, by umilić czas żołnierzom. Audycja, którą zaczyna prowadzić, szybko zyskuje uznanie prostych żołnierzy, ale nie spotyka się ze zrozumieniem u przełożonych.
W niedługim czasie zyskuje opinię przeciwnego wojnie radiowca. W 1965 roku, w Sajgonie, gdy świat pędzi ku szaleństwu, jego niekonwencjonalny sposób prowadzenia audycji sprawia, że żołnierze go uwielbiają, a dowódcy nienawidzą. Istnieje bowiem uzasadniona obawa, że zbyt atrakcyjna audycja zamiast podnieść morale żołnierzy (a takie było pierwotne założenie) przyczyni się do zbytniego rozluźnienia dyscypliny.

</doc>
<doc id="298933" url="https://pl.wikipedia.org/wiki?curid=298933" title="CBU-75">
CBU-75

CBU-75 Sadeye – amerykańska kasetowa bomba lotnicza. CBU – akronim od ang. "Cluster Bomb Unit" – "bomba kasetowa". Zaprojektowana do niszczenia siły żywej nieprzyjaciela i lekkich pojazdów opancerzonych przy pomocy rozsypywanych podczas lotu bombek.
"CBU-75" zawiera 1800 bombek "BLU-26" o masie 0,45 kg. Bombka "BLU-26" składa się z 0,32 kg trotylu zamkniętego w stalowej obudowie o kulistym kształcie rozrywającej się na 600 odłamków mogących razić cel w promieniu około 10 metrów. Detonacja następuje na zadanej wysokości nad ziemią, w momencie uderzenia lub po pewnym czasie od upadku. Całkowita siła niszcząca bomby "CBU-78" jest dwa razy większa niż klasycznej bomby o masie 2000 funtów (907 kg). Obszar pokrycia terenu bombkami "BLU-26" sięga 860 000 m² (157 boisk futbolowych).
Wersja bomby "CBU-75/B" zawiera 1800 bombek typu "BLU-63/B" z ładunkiem cyklotolu o masie 0,43 kg i dodatkowo kulkami tytanowymi wzmacniającymi efekt zapalający. Wersja bomby "CBU-75A/B" zawiera subamunicję mieszaną: 1420 bombek "BLU-63/B" i 355 bombek "BLU-86/B" o masie 0,45 kg wyposażonych w zapalnik czasowy. Rozrzucenie min po polu walki następuje po otwarciu wyrzutnika "SUU-54A/B" na zadanej wysokości.

</doc>
<doc id="298945" url="https://pl.wikipedia.org/wiki?curid=298945" title="Bogumiła Donimirska">
Bogumiła Donimirska

Bogumiła Donimirska, z domu Wolska (ur. 28 sierpnia 1816 w Gawłowicach koło Radzynia Chełmińskiego, zm. 2 marca 1914 w Sztumie) – polska działaczka społeczna i oświatowa, ziemianka.
Życiorys.
Była córką Franciszka Wolskiego i Heleny z Żółkiewskich. Wyszła za mąż za Piotra Alkantarego Donimirskiego; wspierała męża w jego działalności społecznej (m.in. w powiatowym Kole Ligi Polskiej). Patronowała licznym polskim stowarzyszeniom patriotycznym i oświatowym. Po śmierci męża w 1887 gospodarowała w majątku Czernin, który ok. 1900 przekazała wnukowi Witoldowi Donimirskiemu. Ostatnie lata życia spędziła w Sztumie.
Prawnukiem Bogumiły był Olgierd Donimirski (1913–2004), działacz społeczny i gospodarczy.

</doc>
<doc id="298947" url="https://pl.wikipedia.org/wiki?curid=298947" title="Kajman Schneidera">
Kajman Schneidera

Kajman Schneidera ("Paleosuchus trigonatus") – gatunek gada z rodziny aligatorowatych.

</doc>
<doc id="298950" url="https://pl.wikipedia.org/wiki?curid=298950" title="Lutryna">
Lutryna

Lutryna () – rzeka, lewy dopływ Osy o długości 35,63 km i powierzchni dorzecza 443 km². Płynie na granicy pojezierzy Chełmińskiego i Brodnickiego, w województwie kujawsko-pomorskim.
Rzeka wypływa z jeziora Chojno na zachód od Brodnicy, przepływa przez jeziora: Grzywinek, Oleczno, Wądzyńskie, a do Osy uchodzi na północ od wsi Świecie nad Osą.
Miejscowości nad Lutryną: Lembarg, Kamień, Jabłonowo Pomorskie, Świecie nad Osą.

</doc>
<doc id="298951" url="https://pl.wikipedia.org/wiki?curid=298951" title="Igelit">
Igelit

Igelit – tworzywo sztuczne uzyskiwane w procesie polimeryzacji chlorku winylu (ok. 80%) i estrów kwasu akrylowego (ok. 20%).
Prawa do nazwy "Igelit" należały do niemieckiego koncernu chemicznego IG Farben. Znalazł zastosowanie w elektrotechnice jako materiał izolacyjny w postaci osłon przewodów elektrycznych i kabli elektrycznych, a także w budownictwie do pokrywania nawierzchni skoczni narciarskich, stoków zjazdowych, peronów kolejek linowych i wyciągów narciarskich.

</doc>
<doc id="298954" url="https://pl.wikipedia.org/wiki?curid=298954" title="Silvia Farina">
Silvia Farina



</doc>
<doc id="298957" url="https://pl.wikipedia.org/wiki?curid=298957" title="Dynia olbrzymia">
Dynia olbrzymia

Dynia olbrzymia ("Cucurbita maxima" Duchesne) – gatunek rośliny z rodziny dyniowatych. Pochodzi z Ameryki Środkowej i Południowej. Były uprawiane już 3000 lat przed naszą erą. Główne rejony uprawy to obecne tereny Meksyku, Gwatemali i południowe rejony USA. Na tym obszarze występują dzikie gatunki "C. lundelliana Bailey" oraz "C. martinezii Bailey". Niektóre źródła podają, że dynie były znane i uprawiane już 5000–7000 lat p.n.e. Gatunki" Cucurbita" trafiły do Europy za pośrednictwem hiszpańskich żeglarzy, potem rozprzestrzeniły się na inne kontynenty.
W Polsce uprawiana jako roślina jednoroczna, czasem (rzadko) dziczejąca (efemerofit).
Biologia rozmnażania.
Dynie są roślinami jednopiennymi, owadopylnymi. Jako pierwsze rozwijają się kwiaty męskie. Stopień nasilenia żeńskości zależy od odmiany. Dynie, podobnie do pozostałych dyniowatych, dość dobrze znoszą zapylanie własnym pyłkiem (nie występuje zjawisko silnej depresji wsobnej). Umożliwia to prowadzenie chowu wsobnego przez wiele pokoleń. Depresja wsobna najsilniej przejawia się w plonie nasion.
Izolowanie i sztuczne zapylanie dyniowatych jest stosunkowo proste z powodu ich dużych kwiatów. Przeznaczone do zapylenia kwiaty izoluje się za pomocą spinaczy (np. spinacze fryzjerskie) na dzień przed rozwinięciem płatków, lub za pomocą waty, którą owija się pąk. Do wnętrza kwiatów mogą także wgryzać się owady (żukowate) przenoszące pyłek. Zapylenie dyni należy przeprowadzać w ciągu pierwszych 8–12 dni kwitnienia kwiatów żeńskich, przy czym jeden kwiat można zapylać 2 razy. Dynie zapyla się w polu, ponieważ źle znoszą zapylanie w warunkach uprawy w szklarni lub tunelach foliowych (w przeciwieństwie do pozostałych dyniowatych ). Zapylenie należy przeprowadzić w godzinach porannych. Pyłek zasycha bowiem już przed południem. Kwiaty zapylane do 7 rano dają ok. 50% owoców, a zapylane po 10 już tylko 7%. Można uzyskać lepsze wyniki jeśli zapyla się pierwsze kwiaty żeńskie. Od wysiewu do zakwitania upływa w zależności od warunków od 4 do 6 tygodni.

</doc>
<doc id="298959" url="https://pl.wikipedia.org/wiki?curid=298959" title="Carl Wieman">
Carl Wieman

Carl Edwin Wieman (ur. 26 marca 1951 w Corvallis, Oregon) – amerykański fizyk, laureat Nagrody Nobla w dziedzinie fizyki w roku 2001 za otrzymanie nowego stanu materii, tzw. kondensatu Bosego-Einsteina, a także za pierwsze badania jego właściwości.
Życiorys.
Ukończył fizykę w roku 1973 w Massachusetts Institute of Technology. Tytuł doktora uzyskał w roku 1977 na Uniwersytecie Stanforda. Od roku 1984 pracuje i wykłada, jako profesor, na Uniwersytecie Kolorado w Boulder. Jest laureatem Nagrody Rabiego i Medalu Franklina.
Zajmuje się m.in. wykorzystaniem laserów do badań atomów. Przez wiele lat próbował za pomocą laserowego promieniowania chłodzić i zamykać atomy w tzw. "pułapce". Jest współwłaścicielem trzech patentów wykorzystujących wiedzę o laserach w praktyce. W roku 1995, prowadząc badania wspólnie z E.Cornellem, stworzył eksperymentalnie w temperaturze 20 nanokelwinów nowy stan materii (przewidywany już w 1924 roku hipotetycznie przez S.N.Bosego i A.Einsteina) w postaci rozcieńczonego (rozrzedzonego) gazu atomów rubidu (tzw. kondensatu Bosego–Einsteina). Badania te otwierają możliwość tworzenia nowych generacji układów scalonych, a tym samym komputerów kwantowych o niewielkich rozmiarach i ogromnej mocy obliczeniowej. W roku 2001 został wyróżniony za to odkrycie Nagrodą Nobla (wspólnie z E. Cornellem i niemieckim fizykiem W. Ketterlem). Laureat Medalu Oersteda za nauczanie fizyki (2007).

</doc>
<doc id="298963" url="https://pl.wikipedia.org/wiki?curid=298963" title="Stefan Mirau">
Stefan Mirau

Stefan Mirau (ur. 2 sierpnia 1901 w Różynach, zm. 24 kwietnia 1942 w Stutthofie) – polski lekarz, społecznik, działacz harcerski w Wolnym Mieście Gdańsku.
Życiorys.
Urodził się w rodzinie o tradycjach patriotycznych, jego matka była siostrą znanego działacza narodowego Franciszka Kręckiego. Uczęszczał do szkół niemieckich, najpierw w Kościerzynie, potem w Gdańsku. Już jako gimnazjalista, z przyjacielem Alfem Liczmańskim, zakładał w 1917 patriotyczne Towarzystwo Filaretów. W okresie przed 1920 był tajnym łącznikiem swego wuja, Franciszka Kręckiego, który musiał się ukrywać w obawie przed aresztowaniem. W 1920 na obozie w Karwi złożył przyrzeczenie harcerskie, a po powrocie zorganizował pierwszą w Gdańsku drużynę harcerską im. Zygmunta Augusta i został jej drużynowym. W 1921 ukończył Gimnazjum Miejskie w Gdańsku i wyjechał do Berlina, gdzie studiował medycynę na Uniwersytecie Humboldtów, a następnie prowadził praktykę lekarską. W czerwcu 1932 powrócił do Gdańska i rozpoczął pracę w Polskim Czerwonym Krzyżu. Pełnił też obowiązki lekarza gdańskiej chorągwi, a w 1936 wszedł w skład zarządu Oddziału Gdańskiego Związku Harcerstwa Polskiego. Działał też w Gminie Polskiej, Macierzy Szkolnej, Towarzystwie Przyjaciół Nauki i Sztuki i Towarzystwie Ludowym „Jedność”.
Aresztowany po wybuchu wojny we wrześniu 1939, został osadzony w Nowym Porcie, a następnie zwolniony; na żądanie gdańskiej Izby Lekarskiej w październiku 1939 osadzono go ponownie w Nowym Porcie, gdzie pracował w obozowym szpitalu. Następnie w tym samym charakterze dostał się do obozu w Stutthofie, gdzie w najcięższych warunkach z wielkim poświęceniem starał się pomagać współwięźniom nękanym przez różne choroby. Tam zaraził się tyfusem plamistym i zmarł. Jego zwłoki pochowano na cmentarzu na Zaspie w Gdańsku.
W 1938 był odznaczony Srebrnym Krzyżem Zasługi.
Upamiętnienie.
Nazwiskiem doktora Stefana Miraua nazwano jedną z ulic w Gdańsku Oliwie.

</doc>
<doc id="298964" url="https://pl.wikipedia.org/wiki?curid=298964" title="Kościół św. Stanisława, Doroty i Wacława">
Kościół św. Stanisława, Doroty i Wacława



</doc>
<doc id="298966" url="https://pl.wikipedia.org/wiki?curid=298966" title="Kościół św. Doroty we Wrocławiu">
Kościół św. Doroty we Wrocławiu



</doc>
<doc id="298971" url="https://pl.wikipedia.org/wiki?curid=298971" title="Jugów">
Jugów

Jugów (niem. "Hausdorf") – wieś w Polsce, położona w województwie dolnośląskim, w powiecie kłodzkim, w gminie Nowa Ruda. Wieś jest siedzibą nadleśnictwa.
Podział administracyjny.
W latach 1954-1972 wieś należała i była siedzibą władz gromady Jugów. W latach 1975–1998 miejscowość położona była w województwie wałbrzyskim.
Demografia.
Według Narodowego Spisu Powszechnego (III 2021 r.) Jugów liczył 2697 mieszkańców. Jest największą miejscowością gminy Nowa Ruda.
Nazwa.
"Wieś Hugona, tak można przetłumaczyć najstarsze nazwy wsi nad Jugowskim Potokiem. W 1327 roku wymieniona jest Hennigi villa, w 1374 Hugonivilla. Są to oboczności tego samego imienia Hugon. Mamy więc do czynienia z nazwą patriotyczną, wywodzącą się od imienia założyciela, być może pierwszego założyciela wsi. Nazwa Hausdorf (pierwszy raz wymieniona w 1446 roku), wydaje się być skrótem wyżej wymienionego imienia. Właśnie ona przetrwała do 1945 roku. Wówczas, gdy pośpiesznie ustalano polskie nazwy, dosłownie przetłumaczono brzmienie nazwy na Domowice (od niem. Haus – dom). W 1947 roku zmieniono Domowice na Jugów. Obecnie obowiązująca nazwa nie ma związku z poprzednimi".
Miejscowość przed 1945 r. nosiła nazwę Hausdorf. Krótko po 1945 r. nosiła nazwę Domowice, potem nadano jej nazwę Jugów od „Jug” (południe).
Charakterystyka wsi.
Jest to tzw. łańcuchówka z kilkoma rozgałęzieniami wzdłuż potoków, w których ulokowały się przysiółki: Sobków (Pniaki), Krzów, Goliszyn, Nagóra, Jutroszów, Olszowiec, Jastrzębiec. Bardzo duża i rozległa letniskowa wieś położona w dolinie Jugowskiego Potoku i jego dopływów w Górach Sowich u podnóża Kalenicy (964 m n.p.m.) na północ od Nowej Rudy. Jugów zachował w pełni układ pierwotnej wsi łańcuchowej i bardzo liczny zespół zróżnicowanej zabudowy, która miejscami nadaje mu charakter osiedla miejskiego. Po wojnie miejsce spotkania się kilku kultur, ponieważ przybyli tu osadnicy wojskowi oraz z centralnej Polski, przymusowi polscy wysiedleńcy zza Buga oraz osoby powracające z emigracji zarobkowej z zachodniej Europy – głównie polscy górnicy pracujący we Francji (Masyw Centralny i okolice, Lille), jak również pozostało tu wielu niemieckich górników, którzy pracowali w lokalnych kopalniach węgla kamiennego.
Historia.
Na terenie Jugowa od wieków miejscowa ludność trudniła się rzemiosłem, rolnictwem, wydobywaniem węgla kamiennego oraz rud: miedzi i żelaza. W centrum wsi zachowały się zabudowania dawnej kopalni węgla „Kurtschacht”. Inne ślady działalności jak: przemysłowe obiekty, pokopalniane budowle, hałdy i sztolnie można spotkać wokół wsi i w przyległych do niej przysiółkach. Wiele z nich zasługuje na ochronę jako zabytki techniki. W XV w. istniała tu huta szkła, a od XV w. do XIX w. funkcjonowała kopalnia rud miedzi, którą wytapiano w miejscowej hucie. Pierwsze wzmianki o miejscowości pochodzą z XIV w., ale znaleziska archeologiczne potwierdzają, że w okresie średniowiecza istniał tutaj niewielki gród, będący poprzednikiem obecnej wsi. Osada rozwijała się bez większych przeszkód aż do czasu wojny trzydziestoletniej, kiedy to zniszczeniu uległa nie tylko wieś, ale i istniejąca tu huta szkła. W kolejnych wiekach podstawą rozwoju Jugowa było tkactwo oraz górnictwo węgla kamiennego. Były tu czynne: młyn, browar, tkalnia, szwalnia, kopalnia, kuźnia, wiele zakładów rzemieślniczych oraz kilkanaście sklepów. Z czasem te dziedziny przemysłu zaczęły słabnąć, a ich miejsce zajmowała turystyka, bowiem wieś była popularnym miejscem startu wycieczek na Wielką Sowę, Kalenicę i inne szczyty Gór Sowich. W Jugowie przed II wojną światową działała grupa Kłodzkiego Towarzystwa Górskiego, w początkach XX w. był to prężny ośrodek turystyczno-letniskowy, działało tu kilka restauracji i schronisk turystycznych, a we wsi pod koniec lat 30. XX wieku było blisko 120 miejsc noclegowych. Jeszcze do lat 70 XX w. wieś tętniła życiem. Od 1980 r. po zamknięciu okolicznych kopalń i fabryk włókienniczych większość młodych wyemigrowała za pracą w inne rejony Polski, a wieś powoli się wyludnia i traci na znaczeniu. Dzisiaj przyciąga przede wszystkim narciarzy, którzy korzystają z kompleksu narciarskiego w pobliżu Przełęczy Jugowskiej oraz lotniarzy, którzy do startów wybrali zbocze Żmija.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
inne zabytki:

</doc>
<doc id="298976" url="https://pl.wikipedia.org/wiki?curid=298976" title="Kościół Świętego Krzyża">
Kościół Świętego Krzyża



</doc>
<doc id="298978" url="https://pl.wikipedia.org/wiki?curid=298978" title="GBU-43/B MOAB">
GBU-43/B MOAB

GBU-43 MOAB – od Massive Ordnance Air Blast (bomba paliwowo-powietrzna wielkiego kalibru, potocznie nazywana ) – amerykańska konwencjonalna bomba lotnicza. Zaprojektowana do przenoszenia przez samoloty transportowe C-130 Hercules podczas wojny w Zatoce Perskiej w 2003 roku. Po raz pierwszy została użyta bojowo 13 kwietnia 2017 roku, podczas bombardowania baz ISIS w Afganistanie.
Historia.
Bomba "MOAB" została opracowana przez "Air Force Research Laboratory" w 2002 roku jako następca bomby BLU-82 "Daisy Cutter". Pierwszej detonacji testowej dokonano 11 marca 2003 roku w bazie USAF w Eglin na Florydzie, a kolejnej w połowie listopada tego samego roku. Obecnie trwają prace rozwojowe nad jeszcze większą bombą "MOAB" o masie 13 ton.
Opis techniczny.
"MOAB" jest bombą o długości 9 metrów i masie 9800 kg, z czego 8482 kg stanowi materiał bojowy. Materiał wybuchowy H6 będący mieszaniną heksogenu, trotylu i proszku aluminiowego, którego moc względna wynosi 1,35 mocy trotylu stanowi ładunek rozcalający i rozprzestrzeniający właściwy ładunek bojowy, którym jest mieszanka paliwowa na bazie benzyny. W momencie wybuchu ładunek rozcalający 'rozprasza' nad celem mieszankę paliwową w postaci drobniutkich kropelek i pyłu. Obłok paliwowo-powietrzny jest następnie zapalany i detonuje na skutek wzrostu temperatury powyżej temperatury zapłonu (reakcja łańcuchowa). Bomba niszczy cel przy pomocy fali uderzeniowej, ma również działanie zapalające.
Bomba przenoszona jest w luku ładunkowym samolotów transportowych. Na czas transportu bomba umieszczona jest w przestrzeni ładunkowej samolotu na specjalnych saniach wyposażonych w spadochron wspomagający jej wyciąganie. Po dokonaniu zrzutu, sanie i bomba opadają osobno. Naprowadzanie na cel jest realizowane przez głowicę z systemem inercyjno-żyroskopowym INS i odbiornikiem GPS, prawdopodobnie zapożyczoną z bomb JSOW. Po zrzucie bomba opada swobodnie, szybując do celu (maksymalny zasięg nie został ujawniony). Ze względu na duże rozmiary na jej nosiciela przeznaczono samolot MC-130 Combat Talon, ale prawdopodobnie będzie ona zrzucana także z C-17 Globemaster. Według niektórych źródeł docelowym nosicielem tej bomby mają być samoloty B-2 i B-52. "MOAB" jest pierwszą amerykańską bombą z kratownicowym usterzeniem typu rosyjskiego. Rozmiary "MOAB" są większe, a masa odrobinę mniejsza od używanej podczas II wojny światowej brytyjskiej bomby Grand Slam przeznaczonej do niszczenia umocnień.
Zastosowanie.
Podstawowym zastosowaniem bomby "MOAB" miało być oczyszczanie lądowisk, tak jak stosowanej podczas wojny w Wietnamie i Afganistanie bomby "BLU-82 Daisy Cutter", ale Departament Obrony USA zdecydował, że będzie ona używana także jako broń przeciw sile żywej nieprzyjaciela oraz jako element strategii wojny psychologicznej i wymuszenia respektu ("Shock and Awe"). Bojowo planowano użyć jej podczas inwazji na Irak w 2003 roku, ale chociaż znalazła się ona na wyposażeniu sił inwazyjnych, prawdopodobnie nie dokonano żadnego zrzutu.
Obecnie rola "MOAB" jako broni przeciwko wojskom nieprzyjaciela jest ograniczona ze względu na relatywnie małą efektywność w porównaniu do bomb kasetowych oraz niebezpieczeństwo dużych dodatkowych zniszczeń w przypadku działań na terenach zamieszkanych przez ludność cywilną. Pozostaje ona jednak w arsenale USA jako broń psychologiczna.
Po raz pierwszy w warunkach bojowych została zastosowana 13 kwietnia 2017 roku. Użycie zostało potwierdzone przez rzecznika Departamentu Obrony Stanów Zjednoczonych. Bomba "GBU-43" została zrzucona przez samolot MC-130H Combat Talon II w prowincji Nangarhar, na dystrykt Achin (Afganistan) około godziny 19:00 czasu lokalnego. Rzecznik Pentagonu poinformował, że celem były pozycje tak zwanego Państwa Islamskiego. Próbowano w ten sposób zniszczyć podziemne tunele znajdujące się w tym rejonie.
Koszt jednego ładunku wynosi ok. 16 mln dolarów amerykańskich.

</doc>
<doc id="298979" url="https://pl.wikipedia.org/wiki?curid=298979" title="GBU-43">
GBU-43



</doc>
<doc id="298981" url="https://pl.wikipedia.org/wiki?curid=298981" title="Kościół NMP">
Kościół NMP



</doc>
<doc id="298984" url="https://pl.wikipedia.org/wiki?curid=298984" title="Miklós Barabás">
Miklós Barabás

Miklós Barabás (ur. 22 lutego 1810 w Márkusfalva, Siedmiogród; zm. 12 lutego 1898 w Budapeszcie) - węgierski malarz, malujący przede wszystkim portrety i węgierskie krajobrazy. Już za życia był cenionym malarzem portretowym, jego realistyczne obrazy wisiały w wielu bogatych węgierskich domach. 
Życiorys.
Barabás studiował malarstwo w Wiedniu (1829-1830). Od 1830 uczył się od Gábora Barra w Kolozsvár litografii. W okresie od 1831 do 1833 był malarzem – portrecistą w Bukareszcie, a w latach 1834 – 1835 przedsięwziął podróż po Włoszech w celu kształcenia warsztatu artystycznego. W latach 1836 do 1838 kontynuował studia malarskie w Budapeszcie, tam też osiadł na stałe do końca życia.

</doc>
<doc id="298986" url="https://pl.wikipedia.org/wiki?curid=298986" title="Jan IV karniowski">
Jan IV karniowski

Jan IV Karniowski (Starszy) (ur. ok. 1440, zm. 1483 w Wodzisławiu) – książę karniowsko-wodzisławski w latach 1454–1456, od 1456 r. w wyniku podziału książę na Karniowie i Wodzisławiu. W 1474 r. stracił ziemię karniowską i był wyłącznie księciem na Wodzisławiu. Pochodził z dynastii Przemyślidów.
Jan IV był najstarszym synem księcia karniowskiego Mikołaja V i jego pierwszej żony Małgorzaty Klemy z Ligoty.
W 1454 r., kiedy zmarł ojciec księcia Mikołaj – Jan był jeszcze małoletni, w związku z czym regencję objęli (rywalizując ze sobą) – macocha Barbara Rokemberg i stryj Wacław II. Za pełnoletniego Jan IV został uznany dopiero w 1456 r. Wtedy też nastąpił podział ojcowizny z Wacławem III. Starszy z braci otrzymał wtedy Karniów i Wodzisław, podczas gdy młodszy musiał się zadowolić Rybnikiem, Pszczyną i Żorami.
W 1469 r. Jan IV wsparł militarnie króla czeskiego Jerzego z Podiebradów przeciwstawiając się potędze króla węgierskiego Macieja Korwina. Krok ten okazał się niezbyt rozważny, gdyż w 1474 r. na księstwa śląskie ruszyła wyprawa Macieja Korwina. Jan IV pozbawiony pomocy, nie był w stanie obronić swojego władztwa i dostał się pod Albrechcicami niedaleko Karniowa do węgierskiej niewoli.
Nie wiadomo dokładnie, jak długi czas Jan IV przebywał więziony przez Węgrów. Znamy za to cenę, za którą otrzymał on wolność – było to zastawienie ponad połowy księstwa z Karniowem na czele Maciejowi, który wyposażył tą ziemią swojego naturalnego syna Jana. Pod koniec życia najstarszemu synowi Mikołaja V została więc tylko ziemia wodzisławska z którego później utworzyło się Wodzisławskie Państwo Stanowe. Książę większość czasu przebywał w Wodzisławiu i prawdopodobnie to on stał za wzniesieniem drugiego już zamku wodzisławskiego.
Jan IV Karniowski zmarł w Wodzisławiu w 1483 r. Nie ożenił się i nie pozostawił potomstwa. Został pochowany w klasztorze dominikanek w Raciborzu. Po jego śmierci księstwo wodzisławskie przekształciło się w państwo stanowe.

</doc>
<doc id="298989" url="https://pl.wikipedia.org/wiki?curid=298989" title="Jan V raciborski">
Jan V raciborski

Jan V raciborski (Młodszy) (ur. ok. 1446, zm. 14 kwietnia 1493) – książę raciborski w latach 1456–1493, w latach 1473–1479 w Pszczynie, od 1483 roku w Wodzisławiu. Pochodził z dynastii Przemyślidów.
Jan V był jedynym synem księcia raciborskiego Wacław II i Małgorzaty z Szamotuł.
Podobnie jak bracia stryjeczni z linii karniowskiej Przemyślidów – Jan IV i Wacław III – Jan V wsparł w 1469 roku króla czeskiego Jerzego z Podiebradów, a dwa lata później Władysława Jagiellończyka, z którym nawet podróżował podczas wyprawy po koronę z Krakowa do Pragi.
Podczas najazdu Macieja Korwina na Śląsk dosyć szybko zrezygnował z oporu i podporządkował się królowi węgierskiemu, co przyniosło mu nie tylko zachowanie dzierżonych włości, ale dodatkowo okręg Pszczyny, który dotąd znajdował się w rękach wiernego Jagiellonowi Wacława III.
Nowy nabytek nie okazał się jednak trwały, gdyż już w 1479 roku nie posiadający funduszów Jan V sprzedał Pszczynę pochodzącemu z Węgier rodowi Thurzonów. Stratę Pszczyny Jan V zrekompensował sobie w 1483 roku poprzez przyłączenie do swoich włości Wodzisławia po bezpotomnej śmierci Jana IV Starszego.
Jan V był od 1478 roku żonaty z księżniczką opolską, córką Mikołaja I Magdaleną. Doczekał się z nią trzech synów – Mikołaja VI, Jana VI i Walentyna Garbatego, oraz zmarłą w dzieciństwie córkę Magdalenę.
Jan V raciborski zmarł 14 kwietnia 1493 roku i został zapewne pochowany w nekropolii dynastii – klasztorze dominikanek w Raciborzu.

</doc>
<doc id="298991" url="https://pl.wikipedia.org/wiki?curid=298991" title="Mikołaj VI raciborski">
Mikołaj VI raciborski

Mikołaj VI Raciborski (ur. ok. 1483 r., zm. 1506 r.) – książę raciborski razem z braćmi Janem VI i Walentynem w latach 1493-1506. Pochodził z dynastii Przemyślidów.
Mikołaj VI był najstarszym synem księcia raciborskiego Jana V i Magdaleny opolskiej.
Po śmierci ojca, która nastąpiła w 1493 r. początkowo Mikołaj jako małoletni, nie mógł przejąć pełni władzy, stąd rządy w księstwie raciborskim (zapewne do ok. 1499 r., kiedy Mikołaj osiągnął 16 rok życia) przejęła regencja pod kierownictwem matki Magdaleny (zm. 1501 r.).
Około 1505 r. Mikołaj ożenił się z Anną z córką podkomorzego krakowskiego i starosty ruskiego Zbigniewa Tęczyńskiego. Małżeństwo to pozostało bezdzietne.
Mikołaj VI zmarł niespodziewanie w wieku ok. 23 lat w 1506 r. i został pochowany w klasztorze dominikanek w Raciborzu. Po jego śmierci władzę w Raciborzu przejął jego młodszy brat Walentyn Garbaty.

</doc>
<doc id="298992" url="https://pl.wikipedia.org/wiki?curid=298992" title="Jan VI raciborski">
Jan VI raciborski

Jan (Hanusz) VI raciborski (ur. ok. 1484, zm. 1506) – książę raciborski razem z braćmi Mikołajem VI i Walentynem w latach 1493–1506. Pochodził z dynastii Przemyślidów.
Jan VI był drugim pod względem starszeństwa synem Jana V, księcia raciborskiego, i Magdaleny opolskiej.
W chwili śmierci Jana V władzę w księstwie raciborskim z powodu małoletniości jego synów przejęła regencja pod przewodnictwem matki książąt – Magdaleny. Pełnoletniość Jan VI uzyskał około roku 1500, lecz nie zdołał odegrać większej roli w historii, bowiem zmarł w wieku zaledwie dwudziestu kilku lat (w 1506 roku).
Nie zdążył się ożenić i zostawić potomstwa. Po jego śmierci (oraz w tym samym roku starszego brata Mikołaja) władzę w Raciborzu przejął jego najmłodszy brat – Walentyn raciborski.

</doc>
<doc id="298993" url="https://pl.wikipedia.org/wiki?curid=298993" title="Miklos Barabas">
Miklos Barabas



</doc>
<doc id="298994" url="https://pl.wikipedia.org/wiki?curid=298994" title="Miklós Barabas">
Miklós Barabas



</doc>
<doc id="298995" url="https://pl.wikipedia.org/wiki?curid=298995" title="Wacław III rybnicki">
Wacław III rybnicki

Wacław III rybnicki, Wacław III Prostaczek (ur. ok. 1442, zm. 1478) – książę karniowsko-raciborsko-rybnicki w latach 1452–1456, w wyniku podziału książę na Rybniku, Pszczynie i Żorach w latach 1456–1473. Pochodził z dynastii Przemyślidów.
Wacław III był młodszym synem księcia karniowskiego Mikołaja V, oraz jego pierwszej żony szlachcianki Małgorzaty Klema z Ligoty.
W chwili śmierci ojca 1452 r. był jeszcze małoletni, a władzę regencyjną w księstwie przejął stryj Wacław II. Okres regencji zakończył się w 1456 r., kiedy to starszy przyrodni brat Jan IV wydzielił Wacławowi III dzielnicę z Rybnikiem, Pszczyną i Żorami, jako głównymi grodami.
Podobnie, jak reszta Przemyślidów w wojnie najpierw Jerzego z Podiebradów, a potem Władysława Jagiellończyka z królem węgierskim Maciejem Korwinem, Wacław stanął po stronie tych pierwszych. Wierność królom czeskim opłacił utratą wszystkich posiadłości podczas wyprawy Korwina na Śląsk w 1473 r. Ratujący się ucieczką Wacław III dostał się do niewoli sojusznika węgierskiego władcy – Wiktoryna z Podiebradów, który uwięził go w dzierżonym przez siebie Kłodzku. Tam też książę zmarł pięć lat później w zapomnieniu.
Wacław III nie był żonaty i nie pozostawił potomstwa.

</doc>
<doc id="298996" url="https://pl.wikipedia.org/wiki?curid=298996" title="Wiktoryn z Podiebradów (1443–1500)">
Wiktoryn z Podiebradów (1443–1500)

Wiktoryn z Podiebradów (ur. 11 lipca 1443 w Cieszynie, zm. 30 września 1500 w Cieszynie) – hrabia kłodzki w latach 1459–1485 razem z bratem Henrykiem, nad częścią księstwa opawskiego w latach 1465–1472, nad całością Opawszczyzny w latach 1472–1485. W 1485 r. wymiana posiadłości na część Słowenii, w 1487 r. usunięty.
Życiorys.
Wiktoryn z Podiebradów był drugim pod względem starszeństwa synem króla czeskiego Jerzego z Podiebradów i Kunegundy ze Šternberka. Od najmłodszych lat Wiktoryn był wiernym wykonawcą polityki ojca, który jednak, nie widząc szans na przekazanie korony czeskiej potomstwu, starał się im zrekompensować to nadaniami na Śląsku.
W 1459 r., gdy równocześnie Jerzy z Podiebradów otrzymywał od cesarza Fryderyka III nadanie Czech, Wiktoryn otrzymał – wraz z braćmi – tytuł księcia Rzeszy oraz, już samodzielnie, godność hrabiego Kłodzka. Stało się to pomimo oficjalnego przyznawania się Podiebradowiczów do wyznania husyckiego. Tytuł księcia Rzeszy potwierdzony został jeszcze w 1462 r., kiedy to Wiktoryn zasłużył się cesarzowi tłumieniem buntu, który wybuchł w Austrii.
16 grudnia 1465 r. książę otrzymał od ojca dodatkowo 1/3 księstwa opawskiego. Świetną karierę polityczną Wiktoryna przerwał konflikt zbrojny z królem Maciejem Korwinem i dostanie się w 1469 r. do niewoli węgierskiej, w której przebywał aż do 1471 r. Zobowiązał się wtedy do przejścia ma wiarę katolicką, czego dokonał zresztą dopiero rok później na skutek nacisków nowego suwerena Władysława Jagiellończyka. Zmiana wiary została wynagrodzona otrzymaniem całości Opawszczyzny oraz Kolína.
W następnych latach książę, nie chcąc ryzykować utraty władzy w toczonym konflikcie między Korwinem a Jagiellonami, zdecydował opowiedzieć się po stronie tego pierwszego, udzielając mu pomocy zbrojnej na Śląsku.
Nie na wiele się to jednak zdało, gdyż rządy Wiktoryna z Podiebradów nad księstwami – opawskim i hrabstwem kłodzkim trwały do 12 maja 1485 r., kiedy to Maciej Korwin, pod groźbą użycia siły, wymógł na synu króla czeskiego rezygnację z nich, w zamian za dobra położone w Słowenii (z księstw tych uczynił podstawę władzy na Śląsku swojego nieślubnego syna Jana). Był to zresztą ze strony Korwina tymczasowy zabieg, gdyż już dwa lata później pozbawił on swojego wasala i tego lenna.
Kiedy w 1490 r. zmarł Maciej Korwin i Śląsk z Morawami odzyskał Władysław Jagiellończyk, wydawało się, że przed Wiktorynem pojawiła się szansa odzyskania posiadłości otrzymanych od ojca. Z nieznanych bliżej przyczyn król czeski odmówił jednak zwrotu księstw należących wcześniej do Wiktoryna.
Pozbawiony dziedzictwa Wiktoryn zmarł 30 września 1500 r. w Cieszynie. Pochowany zaś został w klasztorze braci mniejszych w Kłodzku.
Rodzina i potomstwo.
Wiktoryn był żonaty trzykrotnie: jego pierwszą żoną, od 1459 r., była Małgorzata z Pirkštejnu (zm. 1472), drugą, od 1474 r., Zofia, córka Bolesława II cieszyńskiego (zm. ok. 1479), wreszcie trzecią, poślubioną w 1480, Helena Małgorzata Paleolog (zm. 1496), jedyna córka markiza Montferratu Jana IV. Z małżeństw tych doczekał się dwóch synów: dyplomaty Bartłomieja (1478–1515) i Wawrzyńca (zm. 1503), oraz pięciu córek – były to: Joanna, wydana za mąż za Kazimierza II cieszyńskiego, Magdalena Eufemia (cysterka w Trzebnicy), Anna (zmarła jako dziecko) i Urszula (do 1529 r., gdy uciekła z klasztoru, zakonnica u magdalenek we Fryburgu Bryzgowijskim), oraz Apolonia (początkowo klaryska w Strzelinie, potem żona Erharda von Queis).

</doc>
<doc id="299009" url="https://pl.wikipedia.org/wiki?curid=299009" title="Liczby Fibonacciego">
Liczby Fibonacciego



</doc>
<doc id="299015" url="https://pl.wikipedia.org/wiki?curid=299015" title="Swadźba">
Swadźba



</doc>
<doc id="299016" url="https://pl.wikipedia.org/wiki?curid=299016" title="Dozorowce">
Dozorowce



</doc>
<doc id="299018" url="https://pl.wikipedia.org/wiki?curid=299018" title="Barry Levinson">
Barry Levinson

Barry Levinson (ur. 6 kwietnia 1942 w Baltimore) – amerykański reżyser, scenarzysta, aktor, producent.
Życiorys.
Urodził się w Baltimore w Maryland jako syn Violet (z domu Krichinsky) i biznesmena Irvina Levinsona, który pracował w branży meblarskiej i AGD. Jego rodzice byli żydowskimi emigrantami z Rosji. Uczył się w Junior College, pracował w miejscowej stacji TV. Studiował dziennikarstwo w American University w Waszyngtonie. Pobierał lekcje aktorstwa w Los Angeles. Pracę w przemyśle rozrywkowym rozpoczął jako pisarz skeczy i aktor.
Zadebiutował jako reżyser w "Diner" (1982), pseudobiograficznej opowieści osadzonej w Baltimore. Film, na przemian komiczny i wzruszający, odegrał dużą rolę w karierach młodych gwiazd: Mickeya Rourke’a, Steve’a Guttenberga, Tima Daly, Kevina Bacona i Ellen Barkin.
Współpracował przy scenariuszach i jako aktor z Melem Brooksem. Był współautorem scenariuszy do wielu filmów, pisał także teksty do popularnych programów TV, m.in. „The Carol Burnett Show”. Jako aktor wystąpił m.in. u Roberta Redforda w "Quiz Show" (1994).
W roku 1987 film "Good Morning, Vietnam" został komercyjnym sukcesem, który rozsławił Robina Williamsa i uzyskał nominację do Oscara.
Następny film Levinsona "Rain Man" (1988), studium relacji między autystycznym Dustinem Hoffmanem i jego bratem, oportunistycznym sprzedawcą samochodów Tomem Cruise’em zdobył cztery Oscary.
W 1990 roku założył z producentem Markiem Johnsonem przedsiębiorstwo Baltimore Productions. 
13 grudnia 1977 poślubił aktorkę Valerie Curtin, kuzynkę Jane Curtin. W 1982 doszło do rozwodu. W 1983 ożenił się z Dianą Rhodes, scenografką reklam telewizyjnych, z którą ma dwóch synów: Samuela (ur. 8 stycznia 1985) i Jacka (ur. 15 maja 1988).

</doc>
<doc id="299021" url="https://pl.wikipedia.org/wiki?curid=299021" title="GBU-12">
GBU-12

GBU-12 Paveway II – zaliczana do broni precyzyjnego rażenia amerykańska naprowadzana laserowo bomba lotnicza serii Paveway zbudowana na podstawie bomby Mk 82.
"GBU-12" została zaprojektowana dla amerykańskich sił zbrojnych jako naprowadzana laserowo bomba burząca i wprowadzona na uzbrojenie w 1976 roku. Głowicę bojową stanowi bomba ogólnego przeznaczenia "Mk 82" o masie nominalnej 227 kg (500 funtów), wyposażona w półaktywną laserową głowicę naprowadzającą i powierzchnie sterowe do korygowania jej lotu. Cel musi być oświetlony zewnętrznym desygnatorem laserowym. Dokładność trafienia nie mniejsza niż 9 metrów.
Istnieją dwie generacje bomb "GBU-12" – Paveway I ze stałymi statecznikami i Paveway II ze statecznikami składanymi. Ponadto "Paveway II" posiada następujące ulepszenia:
Głównymi nosicielami bomb GBU-12 są samoloty General Dynamics F-111, które zrzuciły około połowy z 4493 sztuk użytych podczas operacji Pustynna Burza. Ponadto mogą być przenoszone przez samoloty A-6 Intruder, A-7 Corsair II, A-10 Thunderbolt II, F-14 Tomcat, F-15E Strike Eagle, F-16 Fighting Falcon, F/A-18 Hornet i B-52 Stratofortress. Ogólnie w operacji "Pustynna Burza" osiągnięto skuteczność 88% podczas ataków na różnego rodzaju umocnienia.

</doc>
<doc id="299023" url="https://pl.wikipedia.org/wiki?curid=299023" title="9M14 Malutka">
9M14 Malutka

9M14 Malutka (kod NATO "AT-3 Sagger") – przeciwpancerny pocisk kierowany, zaprojektowany w ZSRR. Pocisk jest najprawdopodobniej najliczniej produkowanym pociskiem na świecie; jego produkcja dochodziła w latach 60. i 70. do 25000 pocisków rocznie. Poza tym, pociski były produkowane pod innymi nazwami przez 5 innych krajów, a użytkowane przez ponad 30 państw.
Historia.
Przeciwpancerny pocisk kierowany 9M14 Malutka został wprowadzony do uzbrojenia w 1961 roku. Był pierwszym skonstruowanym w ZSRR ppk na tyle lekkim, że możliwe było opracowanie wyrzutni przenośnych (wcześniejsze pociski 3M6 Trzmiel i 3M11 Falanga ważyły ponad 20 kg i były odpalane z wyrzutni samochodowych). Bazował na zachodnich pociskach z lat 50. takich jak francuski Entac i szwajcarski Cobra.
W ZSRR ręczna wersja pocisku rozpoczęła służbę w zmotoryzowanych plutonach batalionów przeciwpancernych. Każdy pluton posiadał dwie sekcje z pociskami "Malutka". Zespoły z pociskami były wyposażone dodatkowo w granatniki RPG-7 tak aby objąć martwą strefę pocisku (minimalny zasięg pocisku "Malutka" to 500 metrów). Pocisk jest również uzbrojeniem pojazdów BMP-1, BMD-1 i BRDM-2 (w wersji przeciwpancernej).
Pociski używane były z powodzeniem, poczynając od 1972 roku, przez siły Wietnamu Północnego w czasie wojny wietnamskiej. Użyte zostały także przez Syrię i Egipt podczas wojny Jom Kipur w 1973 zadały duże straty jednostkom pancernym Izraela, niektóre jednostki straciły ponad 30% czołgów.
Pocisk 9M14 Malutka stał się podstawowym ppk Układu Warszawskiego. Szybko stał się konstrukcją przestarzałą, ale do dziś jest bardzo rozpowszechniony. Ppk 9M14 był kilkakrotnie modernizowany, jednak możliwości bojowe nowych wersji nie wzrosły znacząco.
Opis.
Pocisk może być odpalony z wyrzutni przenośnej (9P111), z pojazdu (BMP-1, BRDM-2, BPzV, BRM-1, BMP-23, Famos M-80), śmigłowca (Mi-2, Mi-8, Mi-24).
Pocisk jest naprowadzany na cel przez mały manipulator (9S415), co wymaga wcześniejszego intensywnego treningu. Sygnały sterujące są przesyłane do pocisku przez 3-żyłowy przewód ciągnący się za pociskiem. Zaraz po wystrzeleniu pocisk wzbija się w powietrze, tak żeby nie zahaczyć o przeszkody naziemne. Pocisk używa żyroskopu, aby utrzymać pozycję.
Minimalny zasięg pocisku to 500-800 metrów. Maksymalny zasięg wynosi 3000 m. Rażone mogą być cele znajdujące się maksymalnie 45 stopni od osi wyrzutni.
W praktyce prawdopodobieństwo trafienia waha się pomiędzy 2–25% (teoretyczne wyliczenia: 60–90%), w zależności od sytuacji i doświadczenia operatora. Trzeba wykonać około 2300 strzałów na symulatorze, żeby być biegłym w obsłudze pocisku, jak również 50-60 strzelań na symulatorze na tydzień, żeby nie stracić wprawy.
Jednym z problemów pocisku jest czas potrzebny na osiągnięcie maksymalnego zasięgu – około 30 sekund, co powoduje, że cel może się ukryć, użyć zasłony dymnej itp.
Późniejsze wersje otrzymały o wiele łatwiejszy w użyciu system naprowadzania SACLOS oraz zwiększoną prędkość lotu pocisku.

</doc>
<doc id="299027" url="https://pl.wikipedia.org/wiki?curid=299027" title="Peter Shor">
Peter Shor

Peter W. Shor (ur. 14 sierpnia 1959 roku w Nowym Jorku) – amerykański informatyk teoretyk i matematyk, pracownik AT&amp;T Bell Laboratories w Murray Hill w stanie New Jersey.
Shor jest najbardziej znany jako autor kwantowego algorytmu nazwanego od jego nazwiska. Służy on do rozkładu na czynniki pierwsze bardzo dużych liczb naturalnych z wykorzystaniem komputera kwantowego.

</doc>
<doc id="299029" url="https://pl.wikipedia.org/wiki?curid=299029" title="Nauka w Polsce">
Nauka w Polsce

Nauka w Polsce – ogół działalności naukowej i badawczo-rozwojowej prowadzonej w Polsce. Dzień Nauki Polskiej obchodzony jest 19 lutego.
Historia.
W 1364 założono pierwszą polską uczelnię – Akademię Krakowską (obecnie Uniwersytet Jagielloński). W 1543 astronom i polihistor Mikołaj Kopernik opublikował swoje dzieło "De revolutionibus", które stało się zaczątkiem przewrotu kopernikańskiego. W kolejnym stuleciu międzynarodowe uznanie zdobył gdańszczanin Jan Heweliusz – pionier selenografii i konstruktor teleskopów. Z kolei alchemik Michał Sędziwój bywa uznawany za odkrywcę tlenu.
W czasie zaborów polska nauka i oświata stały się jednymi z narzędzi walki z zaborcą. Polscy uczelni działali często na emigracji, utrzymując jednak więź z ojczyzną. Wśród nich znalazła się Maria Curie-Skłodowska, dwukrotna laureatka Nagrody Nobla, która jeden z odkrytych pierwiastków nazwała na cześć ojczystego kraju – polonem. Odkrywca witamin Kazimierz Funk pracował w ciągu swej kariery naukowej w wielu miejscach na świecie, również w niepodległej Polsce (lata 1923–1927). Natomiast działający w Krakowie w drugiej połowie XIX wieku Zygmunt Wróblewski i Karol Olszewski jako pierwsi skroplili składniki powietrza; sam Olszewski dokonał później także skroplenia nowo odkrytego argonu. Również w Krakowie powstał – wokół Napoleona Cybulskiego – ośrodek badań w dziedzinie fizjologii, który m.in. przyczynił się do odkrycia adrenaliny.
Podczas wojny polsko-bolszewickiej zespół matematyków i lingwistów dzięki innowacyjnym metodom pracy dokonał złamania rosyjskich szyfrów. W dwudziestoleciu międzywojennym szczególnie wysoki poziom prezentowała polska szkoła matematyczna. Znaczący wkład w światową serologię i zwalczanie chorób zakaźnych wniósł Ludwik Hirszfeld. W tym okresie dokonano także reintrodukcji żubra w Puszczy Białowieskiej.
Podczas II wojny światowej naukowcy byli zmuszeni działać w podziemiu; środowisko naukowe poniosło duże straty, w samej zbrodni katyńskiej zginęło 44 wykładowców. Polscy naukowcy – kryptolodzy – bezpośrednio przyczynili się do zwycięstwa nad hitlerowskimi Niemcami poprzez złamanie szyfru Enigmy. W rezultacie zmiany granic Polska utraciła dwa znaczące ośrodki akademickie na Kresach: Lwów i Wilno, zyskała natomiast możliwość rozwijania polskiego życia naukowego we Wrocławiu i innych miastach Ziem Odzyskanych. Po zakończeniu działań wojennych nauka (włączona w nurt socjalistyczny) stała się formą odbudowy kraju. Prowadzenie badań w zakresie historii wiązało się z ograniczeniami stawianymi przez cenzurę, tym niemniej środowisko polskich historyków starało się na miarę ówczesnych warunków pracować w sposób maksymalnie rzetelny, nie dopuszczając do całkowitej sowietyzacji krajowej historiografii.
1990 rok to powrót rzeczywistej i gwarantowanej ustawowo wolności akademickiej; wprowadzono wtedy także możliwość tworzenia uczelni prywatnych. Dodatkowo Konstytucja Rzeczypospolitej Polskiej z 1997 zapewnia uczelniom wyższym autonomię, a każdemu człowiekowi – wolność prowadzenia badań naukowych. Od 2018 roku kwestie prawne związane ze szkolnictwem wyższym i działalnością naukową reguluje ustawa "Prawo o szkolnictwie wyższym i nauce". Wcześniej, w latach 2005–2018, obowiązywała ustawa "Prawo o szkolnictwie wyższym".
Uczelnie.
W roku akademickim 2018/19 w Polsce działały 392 wyższe uczelnie, w tym 130 publicznych. Według stanu z 31 grudnia 2018 roku w polskich uczelniach kształciło się 1,23 mln osób. W każdej edycji Akademickiego Rankingu Uniwersytetów Świata na liście głównej figurują dwie polskie uczelnie: Uniwersytet Jagielloński i Uniwersytet Warszawski (w czwartej lub piątej setce, zależnie od roku).
Kariera naukowa.
W Polsce nadaje się dwa stopnie naukowe:
Ponadto osoba posiadająca stopień naukowy doktora habilitowanego oraz wybitne osiągnięcia może otrzymać tytuł profesora.
Uprawnienie do nadawania stopnia naukowego w określonej dyscyplinie posiada uczelnia, instytut Polskiej Akademii Nauk, instytut badawczy albo instytut międzynarodowy, jeśli spełnia w tej dyscyplinie określone kryteria (posiada kategorię naukową A+, A albo B+).
Nauczyciele akademiccy dzielą się na pracowników dydaktycznych, badawczych i badawczo-dydaktycznych. Mogą oni być zatrudnieni na następujących stanowiskach:
Statut uczelni może określać również inne stanowiska dla nauczycieli akademickich.
Publikacje i czasopisma.
W rankingu SJR Polska zajmuje 17. miejsce na świecie pod względem liczby wydanych publikacji naukowych w latach 1996–2019. Według raportu ze stycznia 2018 roku 141 polskich czasopism naukowych znajdowało się na liście Journal Citation Reports i miało wyliczony Impact Factor, a 352 czasopisma były indeksowane w bazie Scopus.
Finansowanie nauki.
W 2013 roku ⅔ funduszy przeznaczanych na badania naukowe pochodziło ze środków publicznych (w tym europejskich). Instytucjami powołanymi do ich dystrybucji są Narodowe Centrum Badań i Rozwoju oraz Narodowe Centrum Nauki.

</doc>
<doc id="299037" url="https://pl.wikipedia.org/wiki?curid=299037" title="Szkolnictwo wyższe w Polsce">
Szkolnictwo wyższe w Polsce



</doc>
<doc id="299038" url="https://pl.wikipedia.org/wiki?curid=299038" title="Shoutbox">
Shoutbox

Shoutbox – element serwisów internetowych umożliwiający użytkownikom bardzo szybką wymianę zdań bez potrzeby wysyłania trwałych wiadomości na standardowym forum dyskusyjnym. Najczęściej stanowi dodatkowy element bardziej rozbudowanych systemów dyskusyjnych, np. pozwala na poruszanie luźniejszych tematów na forach dyskusyjnych co znacznie zmniejsza ilość spamu czy tematów w działach typu off-topic, czyniąc go dobrym sposobem na odciążenie witryny.
W swej najprostszej postaci shoutbox jest listą krótkich wiadomości tekstowych, zawierającą czasami także daty wysłania wiadomości lub informacje na temat autorów tych wiadomości (zazwyczaj w postaci nicku), najczęściej automatycznie odświeżaną po określonym czasie (najczęściej przy pomocy JavaScript) w celu utrzymania w polu widzenia użytkownika nowych wiadomości. Starsze wpisy są usuwane po pojawieniu się odpowiedniej liczby nowych, w celu zmniejszenia obciążenia serwerów (zazwyczaj zostaje wyświetlane od 30 do 50 ostatnich wpisów).
Utrzymanie shoutboksów jest podobne do zarządzania forami dyskusyjnymi – moderatorzy mogą usuwać wpisy oraz blokować określonych użytkowników lub adresy IP. Spotyka się również dodatkowe funkcje, takie jak cenzura wybranych słów, obsługa graficznych emotikon czy też kolorowanie pseudonimów w zależności od rangi użytkownika.

</doc>
<doc id="299041" url="https://pl.wikipedia.org/wiki?curid=299041" title="Jeremy Enigk">
Jeremy Enigk

Jeremy Enigk (ur. 16 lipca 1974) – amerykański muzyk rockowy, lider zespołu The Fire Theft. Swoją karierę zaczynał w Sunny Day Real Estate, gdzie śpiewał oraz był gitarzystą, tam też odniósł swe największe sukcesy. Po zawieszeniu działalności zespołu z marcu 1995 r. Enigk grupy wydał własny, solowy album, pt. "Return of The Frog Queen" (1996). Po definitywnym rozpadzie Sunny Day Real Estate zniknął na dwa lata z muzycznej sceny, aby później powrócić jako lider zespołu The Fire Theft, składającego się jeszcze z Nate Mendela i Williama Goldsmitha, byłych członków Sunny Day Real Estate. Jest autorem ścieżki dźwiękowej do filmu "The United States of Leland".

</doc>
<doc id="299045" url="https://pl.wikipedia.org/wiki?curid=299045" title="UGM-27 Polaris">
UGM-27 Polaris



</doc>
<doc id="299052" url="https://pl.wikipedia.org/wiki?curid=299052" title="Syrena (radioodbiornik)">
Syrena (radioodbiornik)

Syrena – pierwszy odbiornik zaprojektowany w wytwórni ZRK w Warszawie. Wcześniej produkowano tam licencyjną Agę, po której „Syrena” odziedziczyła układ elektryczny. Na czołowej ściance widać więc charakterystyczne dwa pokrętła duże (potencjometr i strojenie) i dwa przełączniki małe (barwa tonu i zakresy). Pokrętła małe są wzięte wprost z „Agi”, a duże mają nowy wzór. Całkowicie została zmieniona konstrukcja napędu skali (umieszczonej w dolnej-przedniej połowie skrzynki - znacznie większej niż „Agi”). 
Układ elektryczny ma kilka charakterystycznych cech, którymi wyróżniały się wszystkie odbiorniki ZRK z lampami serii loctal, czyli Syrena, Stolica, Wola i Etiuda.
Za cechy te można uznać:

</doc>
<doc id="299053" url="https://pl.wikipedia.org/wiki?curid=299053" title="William Goldsmith">
William Goldsmith

William Goldsmith (ur. 4 lipca 1972 w Seattle) – amerykański muzyk rockowy, perkusista, obecnie członek zespołu The Fire Theft. Zaczynał swoją karierę w Sunny Day Real Estate, gdzie odniósł największe sukcesy. Po zawieszeniu działalności grupy przeszedł wraz z Nate Mendelem do Foo Fighters. Opuścił jednak szybko ten zespół przez kłótnię z Dave'em Grohlem. Po definitywnym rozpadzie Sunny Day Real Estate wraz z Jeremym Enigkiem i Nate Mendelem założył zespół The Fire Theft. Za swą największą inspirację uważa Keitha Moona z The Who. Używa zestawów perkusyjnych marki: Ayotte, Pearl, Yamaha, Slingerland, DW, oraz talerzy firmy Zildjian.

</doc>
<doc id="299054" url="https://pl.wikipedia.org/wiki?curid=299054" title="UGM-73 Poseidon C-3">
UGM-73 Poseidon C-3

UGM-73 Poseidon C-3 – pocisk balistyczny SLBM pośredniego zasięgu na paliwo stałe, amerykańskiej marynarki wojennej. Poseidon C-3 były następcami pocisków Polaris A-3 we flocie amerykańskiej, były też pierwszymi na świecie pociskami w służbie operacyjnej, które wyposażono w głowice MIRV. Pociski Poseidon C-3 stanowiły odpowiedź na rozwój systemu antybalistycznego w Związku Radzieckim.
Program konstrukcyjny.
Bodźcem do opracowania pocisku Poseidon były sygnały, że Związek Radziecki jest w trakcie opracowywania systemu antybalistycznego będącego w stanie powstrzymać amerykańskie strategiczne uderzenie nuklearne. Bezpośrednio zaś, program Poseidon był rezultatem rozpoczętych w marcu 1964 roku studiów marynarki pod nazwą „"Great Circle Study"”. W ich ramach rygorystycznym analizom poddano amerykański potencjał ofensywny i obronny, wraz z późniejszymi studiami zainicjowanymi przez sekretarza obrony McNamarę.
Pierwszy model Posejdona odbył lot w sierpniu 1968 roku, z pola testowego Eastern Test Range na Florydzie. 14 test w locie, odbyty w grudniu 1969 roku, był jednocześnie pierwszym testem w pełni kompletnego systemu uzbrojenia. W czerwcu 1970 roku ukończono testy rozwojowe systemu, który uzyskał status operacyjny w marcu 1971 roku.
Opis.
Poseidon był dwustopniowym pociskiem balistycznym na paliwo stałe o długości 10,36 m i 1,88 m średnicy. Jego masa startowa wynosiła 29 480 kg maksymalny zasięg zaś 4640 km. Post-buster pocisku zdolny był do przenoszenia do 14 głowic MIRV, w związku jednak z deklaracją Stanów Zjednoczonych do układu START I, przenosił jedynie 10 głowic. Zadeklarowany do traktatu udźwig throw-weight wynosił 2000 kilogramów. W jednej konfiguracji mógł przenosić 10 głowic W76 o mocy 100 kt, w innej – 14 głowic W68 o mocy 40-50 kt. "Poseidon" C-3 dysponował bardzo dobrą celnością CEP wynoszącą 450 metrów, dwukrotnie mniej od pocisków "Polaris" A-3.
Status.
Poseidon uzyskał status operacyjny w marcu 1971 roku, po czym w liczbie 496 pocisków został rozmieszczony na 31 okrętach podwodnych „41 for Freedom”. W 1984 roku, na okręty te zaczęto wprowadzać pociski "Trident I" C-4, które stopniowo zaczęły wypierać Poseidon z amerykańskiego systemu strategicznego odstraszania nuklearnego. Do 1991 roku, w służbie pozostawało 10 jednostek wyposażonych w 160 pocisków C-3, do połowy 1994 roku jednak, wszystkie przenoszące je okręty zostały wycofane ze służby patrolowej i sukcesywnie wykreślane ze stanu US Navy.

</doc>
<doc id="299058" url="https://pl.wikipedia.org/wiki?curid=299058" title="Departament Południowo-Wschodni">
Departament Południowo-Wschodni

Departament Południowo-Wschodni ("Sud-Est") – jeden z dziewięciu departamentów Haiti, położony w południowo-wschodniej części kraju. Zajmuje powierzchnię 2023 km² i jest zamieszkany przez 518 200 osób (szacunkowo, 2002). Jego stolicą jest Jacmel.
Departament dzieli się na 3 arrondissement

</doc>
<doc id="299059" url="https://pl.wikipedia.org/wiki?curid=299059" title="Roman Maciejewski">
Roman Maciejewski

Roman Maciejewski (ur. 28 lutego 1910 w Berlinie, zm. 30 kwietnia 1998 w Göteborgu) – polski kompozytor.
Życiorys.
Kształcił się w konserwatorium Juliusa Sterna w Berlinie, u Stanisława Wiechowicza i Kazimierza Sikorskiego w konserwatorium poznańskim, następnie kontynuował studia u Kazimierza Sikorskiego w konserwatorium warszawskim. W młodości wysoko ceniony przez Karola Szymanowskiego, otrzymał stypendium na studia u Nadii Boulanger w Paryżu, dokąd wyjechał w 1934 roku. W Paryżu zawarł znajomości z twórcami takimi, jak Darius Milhaud, Igor Strawinski, Francis Poulenc, Arthur Honegger, zaprzyjaźnił się także z Arturem Rubinsteinem, który zaprosił Maciejewskiego do Kalifornii w roku 1951. Od czasu wyjazdu na paryskie stypendium przebywał za granicą: we Francji do 1938 roku, w Wielkiej Brytanii 1938–1939, w Szwecji 1939–1951, w Stanach Zjednoczonych 1951–1977 i ponownie w Szwecji 1977–1998.
Początkowo tworzył w nawiązaniu do późnego stylu Karola Szymanowskiego (m.in. mazurki na fortepian, "Pieśni kurpiowskie" na chór). Tragedia II wojny światowej (w latach wojny co tydzień grał Chopina w szwedzkim radiu z intencją pokrzepiania rodaków w Polsce), a także silne przeżycia osobiste podczas pierwszego pobytu w Szwecji spowodowały głęboką zmianę osobowości kompozytora, co miało niebagatelny wpływ na jego twórczość. Od tej pory całe życie poświęcił idei stworzenia swego opus magnum – wielkiej mszy żałobnej dedykowanej ofiarom wojen i zbrodni wszech czasów. W ten właśnie sposób w latach 1945–1959 powstała "Missa pro defunctis. Requiem", którego partytura ważyła 25 kg. Premiera dzieła miała miejsce w 1960 w Warszawie na IV edycji festiwalu Warszawska Jesień. Utwór spotkał się w kraju z chłodnym przyjęciem, gdyż swoją estetyką muzyczną rozmijał się z ówczesnymi awangardowymi trendami, a jego przesłanie zostało zignorowane, przychylniej zareagowali na niego Amerykanie – w roku 1975 odbyło się jego triumfalne wykonanie w sali Los Angeles Music Center; odkryty na nowo w latach 90. XX w. zyskał uznanie i należne mu miejsce pośród największych dzieł oratoryjno-kantatowych w muzyce polskiej.

</doc>
<doc id="299066" url="https://pl.wikipedia.org/wiki?curid=299066" title="Order Korony Rucianej">
Order Korony Rucianej

Order Korony Rucianej (niem. "Orden der Rautenkrone") – do 1918 najwyższe odznaczenie państwowe Królestwa Saksonii i jest dziś orderem domowym byłej panującej w Polsce i Saksonii albertyńskiej linii rodu Wettynów.
Historia.
W lipcu 1807 Napoleon I zawarł z Rosją i Prusami zwycięski pokój w Tylży, w wyniku którego król Saksonii Fryderyk August I otrzymał również mitrę nowo powstałego Księstwa Warszawskiego. W drodze powrotnej do Francji Napoleon przebywał od 17 lipca do 20 lipca w Dreźnie i namówił swego saskiego przyjaciela do ustanowienia orderu dynastycznego, którego pierwszy egzemplarz cesarz przyjął z rąk króla 20 lipca 1807. Order nadawany był od tej pory jako odznaczenie za zasługi osobom co najmniej w randze generała. Sascy książęta krwi otrzymywali go poprzez narodzenie. Osobnej klasy wojskowej nie posiadał.
Insygnia.
Insygniami jednoklasowego orderu są krzyż i gwiazda. Krzyż typu krzyża maltańskiego jest emaliowany na zielono z białymi brzegami. W medalionie środkowym awersu znajdują się uwieńczone koroną królewską inicjały założyciela: "FA", otoczone zielonym wieńcem z ruty. Medalion rewersu nosi dewizę orderu: "Providentia memor". Między ramionami krzyża umieszczone są złote korony królewskie. Ośmiopromienna srebrna gwiazda nosi w środku medalion z dewizą orderu otoczoną zielonym rucianym wieńcem. Order noszony jest na zielonej wstędze z lewego ramienia na prawy bok.

</doc>
<doc id="299070" url="https://pl.wikipedia.org/wiki?curid=299070" title="Nate Mendel">
Nate Mendel

Nathan Gregor Mendel (ur. 2 grudnia 1968) – amerykański muzyk rockowy grający na gitarze basowej. Członek The Fire Theft. Swoją muzyczną karierę rozpoczął w zespole Sunny Day Real Estate. Gdy zespół zawiesił działalność przeniósł się do zespołu Foo Fighters. Był jedynym członkiem Sunny Day Real Estate, który nie powrócił do grupy, kiedy ta reaktywowała swoją działalność. Opuścił jednak Foo Fighters, aby założyć The Fire Theft. Do nowo powstałej grupy należeli William Goldsmith oraz Jeremy Enigk, byli członkowie Sunny Day Real Estate. Nagrał muzykę do filmu "Our Burden Is Light". Zagrał też w nim jedną z głównych ról.

</doc>
<doc id="299078" url="https://pl.wikipedia.org/wiki?curid=299078" title="Tossa de Mar">
Tossa de Mar

Tossa de Mar – miasto w hiszpańskiej Katalonii, w prowincji Girona. Posiada ponad 5 tys. stałych mieszkańców (2006). Słynny kurort na Costa Brava. Miejsce kongresów ekologicznych Unii Europejskiej od czasu zakazania przeprowadzania w mieście korridy. Miasto znane jest przede wszystkim z bardzo dobrze zachowanej, jednej z najpiękniejszych w Hiszpanii, średniowiecznej starówki "Villa Vella" i fortyfikacji obronnych z XII w.

</doc>
<doc id="299079" url="https://pl.wikipedia.org/wiki?curid=299079" title="Dan Hoerner">
Dan Hoerner

Dan Hoerner (ur. 13 maja 1969) – amerykański muzyk rockowy oraz pisarz. Był członkiem zespołu Sunny Day Real Estate, gdzie grał najpierw na basie, a później na gitarze. Po rozpadzie zespołu nie dołączył do żadnej innej grupy w przeciwieństwie do pozostałych członków Sunny Day Real Estate. Zaszył się na swojej farmie w Waszyngtonie. Napisał książkę "The Little Monkey Chronicles" skierowaną głównie do dzieci. 
Zobacz też.
Sunny Day Real Estate

</doc>
<doc id="299082" url="https://pl.wikipedia.org/wiki?curid=299082" title="Katowicka Specjalna Strefa Ekonomiczna">
Katowicka Specjalna Strefa Ekonomiczna

Katowicka Specjalna Strefa Ekonomiczna – specjalna strefa ekonomiczna położona w południowo-zachodniej Polsce w województwie śląskim oraz opolskim. Zarządzającym strefą jest spółka Katowicka Specjalna Strefa Ekonomiczna SA z siedzibą w Katowicach.
Strefa obejmuje grunty o powierzchni 2614,154 ha, w 40 gminach.
Strefa działa na terenach miast: Bieruń, Bytom, Częstochowa, Dąbrowa Górnicza, Gliwice, Jastrzębie-Zdrój, Katowice, Kędzierzyn-Koźle, Knurów, Lubliniec, Lędziny, Myszków, Olesno, Piekary Śląskie, Prudnik, Racibórz, Rybnik, Sławków, Sosnowiec, Świętochłowice, Tychy, Wodzisław Śląski, Zabrze, Zawiercie i Żory oraz gmin: Czerwionka-Leszczyny, Godów, Gogolin, Kietrz, Koniecpol, Krapkowice, Krzepice, Miedźna, Pawłowice, Radziechowy-Wieprz, Rajcza, Ujazd i Woźniki.
KSSE została ustanowiona w 1996 r. przez rząd Włodzimierza Cimoszewicza. Następnie była wielokrotnie powiększana.
Według obowiązującego rozporządzenia strefa ma działać do 31 grudnia 2020 r.
Strefa podzielona jest na cztery podstrefy. Posiada swoje tereny nie tylko w województwie śląskim, ale również małopolskim i opolskim.
Władze.
Prezesem Zarządu KSSE jest Janusz Michałek.

</doc>
<doc id="299086" url="https://pl.wikipedia.org/wiki?curid=299086" title="Taser">
Taser

Taser (pełna nazwa: Thomas A. Swift’s electric rifle) – paralizator elektryczny produkowany przez firmę Taser International. Posiada zasięg rażenia do 5 metrów dzięki wystrzeliwanym z rękojeści elektrodom, które łączą się z nią za pomocą odwijanych przewodów. Generowane wysokie napięcie elektryczne przy niskim natężeniu powoduje silny ból oraz zakłócenie działania układu nerwowego, a w rezultacie chwilowy całkowity paraliż.
Pierwsze tasery miały elektrody wystrzeliwane za pomocą ładunku prochowego i z tego powodu były klasyfikowane jako broń palna. Ten typ tasera nie był sprzedawany na rynku cywilnym, stanowił natomiast uzbrojenie niektórych oddziałów amerykańskiej policji. W latach 90. powstał air-taser, w którym elektrody wystrzeliwane są ładunkiem sprężonego powietrza; ten typ tasera jest sprzedawany także na rynku cywilnym (również w Polsce).
Niebezpieczeństwo użycia tasera.
Użycie tasera w stosunku do całkowicie zdrowej osoby nie wywołuje groźnych obrażeń, jednak jest bardzo niebezpieczne dla osób będących pod wpływem leków, alkoholu, narkotyków lub cierpiących na choroby serca, prowadząc w skrajnym przypadku do śmierci. 
Ponadto zakończone małymi haczykami elektrody potrafią wbić się głęboko w ciało i do ich usunięcia potrzebna jest czasem interwencja chirurga. Groźny uraz może spowodować trafienie elektrodą w oko. Ponieważ u trafionej osoby następuje całkowite zwiotczenie mięśni, upada ona całkowicie bezwładnie, co czasem prowadzi do groźnych urazów głowy i kręgosłupa. 
W samych Stanach Zjednoczonych od czerwca 2001 do marca 2006 zmarło 150 osób po ogłuszeniu taserem. W całej Ameryce Północnej liczba ofiar tej broni to ponad 330 osób, a liczba ta stale rośnie. Na skutek użycia przez kanadyjską policję tasera 14 października 2007 na lotnisku w Vancouver zmarł Robert Dziekański. 15 maja 2016, po kilkakrotnym rażeniu taserem, zmarł na komisariacie policji we Wrocławiu Igor Stachowiak.

</doc>
<doc id="299089" url="https://pl.wikipedia.org/wiki?curid=299089" title="UGM-93A Trident I C-4">
UGM-93A Trident I C-4

UGM-93A Trident I C-4 – amerykański rakietowy pocisk balistyczny klasy SLBM opracowany i używany jako tymczasowe uzbrojenie balistyczne okrętów podwodnych typu "Trident/Ohio" oraz typach serii 41 for Freedom. Trident I był bezpośrednim następcą i rozwinięciem pocisku UGM-73 Poseidon opracowanym w zakładach Lockheed Martin Space Systems.

</doc>
<doc id="299091" url="https://pl.wikipedia.org/wiki?curid=299091" title="UGM-96 Trident I">
UGM-96 Trident I



</doc>
<doc id="299093" url="https://pl.wikipedia.org/wiki?curid=299093" title="Chronologia Gwiezdnych Wojen">
Chronologia Gwiezdnych Wojen



</doc>
<doc id="299094" url="https://pl.wikipedia.org/wiki?curid=299094" title="UGM-133 Trident II">
UGM-133 Trident II



</doc>
<doc id="299096" url="https://pl.wikipedia.org/wiki?curid=299096" title="Gwiezdne Wojny (gra fabularna)">
Gwiezdne Wojny (gra fabularna)



</doc>
<doc id="299098" url="https://pl.wikipedia.org/wiki?curid=299098" title="Planety Gwiezdnych Wojen">
Planety Gwiezdnych Wojen



</doc>
<doc id="299104" url="https://pl.wikipedia.org/wiki?curid=299104" title="Mbeya">
Mbeya

Mbeya – miasto w Tanzanii, znajdujące się w południowej części kraju. Mbeya liczy około 320 tys. mieszkańców.
Historia.
Po gorączce złota, w 1920 roku powstało miasto górnicze. TAZARA ściągała tu imigrantów, głównie rolników i małych przedsiębiorców. Aż do 1961 roku, Mbeya była we władaniu Brytyjczyków. Później nadano miejscowości status miasta, a Mbeya weszła w skład Republiki Tanzanii.
Gospodarka i infrastruktura.
Mbeya ma wystarczającą ilość opadów w ciągu roku. Jest to obszar występowania dość żyznej gleby. Mbeya posiada oddziały wielu tanzańskich i międzynarodowych przedsiębiorstw.
Rolnictwo.
Na terenie i w okolicach miasta uprawia się kukurydzę, ryż, banany, fasolę, ziemniaki, orzechy soi i pszenicę z zastosowaniem nowoczesnych metod, m.in. nawadniania.
Inne uprawy.
Wyróżnia się ponadto uprawy: kawy, herbaty, kakao, różnych przypraw oraz tytoniu.
Górnictwo.
W okolicach miasta wydobywa się złoto.
Edukacja.
Mbeya rozwija się w aspekcie edukacji. Powstają nowe szkoły średnie. W mieście działają trzy uczelnie wyższe: Teofilo Kisanji University, Mbeya University of Science and Technology, Mzumbe University. 
Turystyka.
Niedawno powstał międzynarodowy port lotniczy. Lotnisko zwiększa stopniowo liczbę połączeń. Uprawia się głównie turystykę górską i pieszą. Popularne są też spływy kajakowe.
Transport.
Przez miasto przebiega linia kolejowa Tazara, łącząca oceaniczny port Dar es Salaam z Zambijską siecią kolejową w Kapiri Mposhi. Funkcjonuje tu również port lotniczy Mbeya.

</doc>
<doc id="299119" url="https://pl.wikipedia.org/wiki?curid=299119" title="Prodigy">
Prodigy



</doc>
<doc id="299120" url="https://pl.wikipedia.org/wiki?curid=299120" title="Teplickie Skalne Miasto">
Teplickie Skalne Miasto



</doc>
<doc id="299121" url="https://pl.wikipedia.org/wiki?curid=299121" title="Bogusław Jeremicz">
Bogusław Jeremicz

Bogusław Jeremicz (ur. 12 sierpnia 1962) – polski karateka stylu kyokushin, działacz sportowy.
Współzałożyciel i organizator Gdańskiego Klubu Kyokushin Karate. Wykształcenie wyższe pedagogiczne, fizjoterapeuta. Trenował przez wiele miesięcy w Japonii w Jonan Dojo pod okiem shihan Tsuyoshi Hiroshige "trenera mistrzów". W Jonan Dojo ćwiczyli Mistrzowie Świata Kyokushin: Kenji Midori, Kenji Yamaki, Nochirika Tsukamoto, Hajime Kazumi (czterokrotny Mistrz Japonii). Aktualnie założona przez niego Polska Federacja Kyokushin Karate zrzesza ponad 30 klubów i współpracuje z organizacją Kyokushin Kenbukai International założoną w 2017 roku przez shihan Tsuyoshi Hiroshige.
Bogusław Jeremicz jest pierwszym instruktorem karate kyokushin, który wprowadził w Polsce do treningu elementy chińskiego stylu wewnętrznego Yiquan, jap. Iken. Posiada stopień 6 dan, natomiast na 5 Dan zdał w lutym 2007 przed komisją w składzie kancho Hatsuo Rōyama 9 dan, fuku-kancho Tsuyoshi Hiroshige 8 dan oraz shihan Hiroto Okazaki 7 dan.
Obecnie Bogusław Jeremicz prowadzi czynną działalność w swoim klubie w Gdańsku, prowadzi obozy i seminaria karate na terenie całej Polski. Jest autorem książki "Karate Kyokushin" w której zawarł całą swoją wiedzę o Budo karate kyokushin.

</doc>
<doc id="299122" url="https://pl.wikipedia.org/wiki?curid=299122" title="Fryburg (kanton)">
Fryburg (kanton)

Fryburg (gsw. "Frybùrg", fr. "Fribourg", niem. "Freiburg", wł. "Friburgo", rm. "Friburg", frp. "le Tyinton dè Friboua") – jeden z kantonów Szwajcarii. Stolicą kantonu jest miasto Fryburg.
Kanton został przyłączony do Konfederacji w 1481 roku. Najwyższy szczyt w kantonie to Vanil Noir, liczący 2389 m n.p.m.
Podział administracyjny.
Kanton Fryburg podzielony jest na siedem okręgów "(Bezirk)", które dzielą się na 126 gmin "(Gemeinde)":
Demografia.
Językami urzędowymi kantonu są język francuski i niemiecki. Językami z najwyższym odsetkiem użytkowników są:

</doc>
<doc id="299125" url="https://pl.wikipedia.org/wiki?curid=299125" title="The Fire Theft">
The Fire Theft

The Fire Theft – zespół rockowy założony w Seattle. W skład grupy wchodzą: Jeremy Enigk (wokal, gitara), Nate Mendel (gitara basowa) i William Goldsmith (perkusja). Wszyscy rozpoczynali swoją karierę w Sunny Day Real Estate. The Fire Theft powstał po rozwiązaniu poprzedniego zespołu. Mendel oraz Goldsmith byli członkami Foo Fighters.

</doc>
<doc id="299132" url="https://pl.wikipedia.org/wiki?curid=299132" title="Estrada Śląska">
Estrada Śląska

Estrada Śląska – nazwa instytucji kulturalnej położonej w Katowicach przy ul. Tadeusza Kościuszki 88, istniejącej od 1949 do 2010 roku. W lipcu 2010 roku nastąpiło połączenie Estrady Śląskiej i Górnośląskiego Centrum Kultury, które przyjęły wspólną nazwę Centrum Kultury Katowice im. Krystyny Bochenek. W 2016 r. Centrum przekształciło się w nową instytucję pod nazwą Katowice Miasto Ogrodów – Instytucja Kultury im. Krystyny Bochenek.
„Estrada Śląska” organizowała:

</doc>
<doc id="299136" url="https://pl.wikipedia.org/wiki?curid=299136" title="Nilfgaard">
Nilfgaard



</doc>
<doc id="299146" url="https://pl.wikipedia.org/wiki?curid=299146" title="Tomasz Wilmowski">
Tomasz Wilmowski



</doc>
<doc id="299150" url="https://pl.wikipedia.org/wiki?curid=299150" title="John Harvard">
John Harvard

John Harvard (ur. 26 listopada 1607 w Londynie, zm. 14 września 1638 w Charlestown) – angielski duchowny purytański, pastor w prowincji Massachusetts Bay. Jego imieniem został nazwany Uniwersytet Harvarda.
Londyńczyk z dzielnicy Southwark, czwarty z dziewięciorga dzieci Roberta Harvarda (1562–1625), z zawodu rzeźnika, właściciela tawerny i jego żony, Katherine. Ojciec Katherine Rogers (1584–1635), Thomas Rogers (1540–1611) jest kojarzony z Williamem Shakespeare’em (1564–1616). Rodzina pochodziła bowiem ze Stratford-upon-Avon w Anglii. 
Latem 1625 ojciec, siostra przyrodnia i dwaj bracia zmarli zarażeni dżumą (epidemia czarnej śmierci).
W 1632 John Harvard otrzymał dyplom Emmanuel College na Uniwersytecie Cambridge, wówczas uczelni purytańskiej.
Matka, Katherine Harvard, zmarła w 1635, a dwa lata później, wiosną, brat Thomas. 
W kwietniu 1636 John poślubił Ann Sadler z Ringmer w hrabstwie Sussex.
W 1637 Harvardowie wyemigrowali do Nowej Anglii i osiedlili się w Charlestown w Massachusetts. Jedna trzecia z pierwszych 100 absolwentów, którzy ukończyli studia w Nowej Anglii, to posiadacze dyplomów z Emmanuel College w Cambridge w Anglii. 
John Harvard umarł bezdzietnie 14 września 1638. W testamencie zapisał połowę swojego majątku i bibliotekę (około 400 tomów), college’owi, który właśnie powstał w pobliskim Cambridge. Uczelnia ta została utworzona w dniu 8 września 1636, a imię Harvarda przyjęła w dniu 13 marca 1639. Dopiero Konstytucja Massachusetts z 1780 mówi o tej szkole jako o Uniwersytecie Harvarda, a nie o College’u Harvarda.

</doc>
<doc id="299172" url="https://pl.wikipedia.org/wiki?curid=299172" title="Wassily Kandinsky">
Wassily Kandinsky

Wassily Kandinsky (, Wasilij Wasiljewicz Kandinski; ur. w Moskwie, zm. 13 grudnia 1944 w Neuilly-sur-Seine) – rosyjski malarz, grafik i teoretyk sztuki, współtwórca i jeden z przedstawicieli abstrakcjonizmu.
Życiorys.
Kandinsky urodził się 4 grudnia 1866 w Moskwie. Pochodził z rodziny zamożnych przedsiębiorców. W 1871 r. jego rodzina przeniosła się do Odessy ze względu na problemy zdrowotne ojca. W gimnazjum Kandinsky pobierał lekcje gry na pianinie i na wiolonczeli. W 1886 wrócił do Moskwy, by studiować prawo i ekonomię. Nigdy jednak nie obronił pracy dyplomowej. Tuż po studiach wziął ślub ze swoją kuzynką Anną Chimiakiną.
W 1896 wyjechał do Monachium, aby w całości oddać się malarstwu. Akademia Sztuk Pięknych w Monachium uznała jednak jego umiejętności za niedostateczne. Zdecydował się więc na studia w szkole rysunku Antona Ažbe. W 1900 został przyjęty na Akademię Sztuk Pięknych w Monachium, gdzie studiował pod okiem Franza von Stucka. Przez pięć lat podróżował wraz z Gabrielą Münter po Europie. Następnie wrócił z nią do Bawarii i osiedlił się w Murnau. Był to okres bardzo intensywnego i owocnego poszukiwania inspiracji. Obrazy pochodzące z tamtego czasu to pejzaże charakteryzujące się dysharmonią kolorów. Często inspirował się również starymi rosyjskimi opowieściami, tworząc urzekające dzieła sztuki.
W 1901 r. założył grupę artystyczną "Die Phalanx". W ciągu czterech lat Kandinsky zorganizował dwanaście wystaw dla członków grupy. W 1909 r., m.in. wraz z Jawlenskim, Kanoldtem, Kubinem, Münter, założył "Neue Künstlervereinigung" (z niem. nowe stowarzyszenie artystów) i został powołany na jej przewodniczącego. Za największy sukces Kandinskiego uważa się założenie w 1911 (wraz z przyjacielem Franzem Marcem) grupy "Der Blaue Reiter". W tym samym roku artysta znalazł swoje upodobanie w literaturze. W 1912 wydał swoją pierwszą książkę „O duchowości w sztuce”.
Po wybuchu wojny Kandinsky opuścił Niemcy i 3 sierpnia 1914 udał się wraz z Gabrielą Münter do Szwajcarii, gdzie zaczął pisać swoją drugą książkę „Punkt i linia a płaszczyzna”. W listopadzie 1914 rozstał się z Münter, która wróciła do Monachium, zaś sam Kandinsky wyruszył do Moskwy. Jesienią 1916 poznał Ninę Andrejewską, córkę rosyjskiego generała, którą poślubił w 1917 r.
W 1921 r. powrócił do Niemiec. Tam był nauczycielem w Bauhausie od 1922 do czasu zamknięcia uczelni przez nazistów w 1933 Następnie wyjechał do Francji, gdzie spędził resztę życia. W 1939 otrzymał obywatelstwo francuskie.
Założyciel grupy "Der Blaue Reiter" oraz "Die Phalanx". Działał we Wchutiemasie i Bauhausie. Swoje myślenie o sztuce ugruntował w metafizycznej spekulacji, uważał, że sztuka pełni funkcję metafizyczną, że dzieło sztuki jest bramą do transcendencji. Poglądy te wyłożył w rozprawie "O duchowości w sztuce".
Był zainteresowany muzyką, interesowała go synteza sztuk.
Wybrane prace.
Akwarela „Kompozycja” z 1928 została skradziona z Muzeum Narodowego w Warszawie w 1984, przez USA trafiła do Galerii Thomas w Monachium (1988) i ponownie sprzedano ją w domu aukcyjnym Grisebach w 2022, mimo protestu polskiego rządu.

</doc>
<doc id="299177" url="https://pl.wikipedia.org/wiki?curid=299177" title="Para nienasycona">
Para nienasycona



</doc>
<doc id="299187" url="https://pl.wikipedia.org/wiki?curid=299187" title="Jewgienij Kuzniecow (polityk)">
Jewgienij Kuzniecow (polityk)

Jewgienij Siemionowicz Kuzniecow (ros. Евгений Семенович Кузнецов) (ur. 27 grudnia 1938 w Stawropolu, zm. 2 listopada 2005 tamże) – radziecki i rosyjski działacz państwowy.
Jewgienij Kuzniecow po ukończeniu Stawropolskiego Instytutu Rolniczego rozpoczął (w październiku 1960 roku) pracę jako inżynier w kaukaskich zakładach urządzeń chłodniczych. W latach 1963 - 1967 pracował na trawlerze „Pieczenga” i mieszkał w mieście Nachodka. Później powrócił do Stawropola i pracował w jako konstruktor w biurze zajmującym się technologiami półprzewodnikowymi. W 1969 roku związał się z firmą „Elektroautomatyka” i jako jej pracownik ukończył wyższe studia ekonomiczne. Od 1983 do grudnia 1989 piastował tam stanowisko dyrektora generalnego w zakresie badań i produkcji.
Na początku 1990 wybrany został I sekretarzem KPZR w Rejonie oktiabrskim, a kwietniu tego samego roku deputowanym do Rady Najwyższej ZSRR, a następnie przewodniczącym Rady Miejskiej Stawropola. W sierpniu 1991 roku zdecydowanie wystąpił przeciw puczystom. Od 24 października 1991 do 30 czerwca 1995 kierował z nadania prezydenckiego administracją Kraju Stawropolskiego (jako gubernator; zastąpiony został przez Piotra Marczenkę). 12 grudnia 1993 wybrany został deputowanym Rady Najwyższej Federacji Rosyjskiej I Kadencji, gdzie działał w komisji rolnej i mandatowej. Jego dymisja ze stanowiska gubernatora Kraju Stawropolskiego wiązała się z krytyką działań lokalnych władz w trakcie ataku terrorystycznego w Budionnowsku.
W latach 1995-2001 kierował rosyjskim przedstawicielstwem handlowym w Argentynie i w Paragwaju. Od 2002 roku był doradcą przewodniczącego Rady Miejskiej Sawropola. Zginął potrącony przez samochód w centrum Stawropola. Żonaty. Po jego śmierci w Kraju Stawropolskim ogłoszono żałobę. Pochowany został z honorami na cmentarzu miejskim w Srawropolu w dniu 4 listopada. Na jego pogrzebie pojawiła się większość lokalnych działaczy samorządowych tej części Rosji oraz przedstawiciele władz centralnych.

</doc>
<doc id="299202" url="https://pl.wikipedia.org/wiki?curid=299202" title="Terror Mechagodzilli">
Terror Mechagodzilli

 – japoński film typu kaijū z 1974 roku. Czternasty film z serii o Godzilli.
Tło powstania filmu.
Latem 1973 roku Shinichi Sekizawa i Masami Fukushima stworzyli scenariusz filmu mającego uświetnić dwudziestolecie Godzilli oraz powrót Okinawy na terytorium Japonii, pt. . Wg niego małpopodobni kosmici "Garuga" chcący podbić Ziemię, tworzą mechanicznego potwora Garugana w swej bazie na Okinawie. Ziemi przed nimi miały bronić Godzilla, Mothra i Anguirus"."
Zimą tego samego roku skrypt został przepisany przez Juna Fukudę i Hiroyasu Yamamurę i zatytułowany . "Garuga" zostali zmienieni na "R Aliens", Garugan został zastąpiony Mechagodzillą, Mothra nowym potworem, King Baruganem i do historii dodano Gigana będącego pod kuratelą "R Aliens". W następnej wersji scenariusza wykreślono Gigana i zmieniono King Barugana na King Caesara.
Widząc słaby odbiór "Godzilla kontra Megalon" i pogarszającą się jakość serii, postanowiono zwiększyć budżet na efekty specjalne oraz zatrudnić znanego kompozytora i znanych aktorów. Muzykę wykonał Masaru Satō. Do głównych ról zaangażowano m.in. Kazuyę Aoyamę, który grał tytułową rolę w serialu tokusatsu "Zone Fighter," oraz Shina Kishidę znanego z roli wampira w filmach "Lake of Dracula" z 1971 roku i "Evil of Dracula" z 1974 roku. W roli antagonisty wystąpił Gorō Mutsumi, grający w serialach "Mighty Jack" i "Fireman". W filmie zagrali znani z poprzednich filmów kaijū Akihiko Hirata, Hiroshi Koizumi i Kenji Sahara. Zdecydowano się także zerwać z dziecinnym tonem, kierując film do starszych widzów.
Fabuła.
Na Okinawie bracia Shimizu – Gosuke i Masahiko oglądają ceremoniał przeprowadzany przez Nami – kapłankę z okinawskiego rodu Azumi. Nagle Nami w przerażeniu doznaje wizji potwora niszczącego miasta. W drodze powrotnej Keisuke podwozi Masahiko do jaskiń Gyokusendo, a sam udaje się do pracy. Zwiedzając jaskinie, Masahiko znajduje interesujący kawałek metalu. Tymczasem Keisuke prowadzi wykopaliska w innej jaskini, w której odkryto starożytne malunki. Wspólnie z archeolog z Uniwersytetu Shuri – Saeko Kaneshiro odkrywa posążek King Caesara, mitycznego obrońcy rodu Azumi. Po wykonaniu zdjęć z jaskini udaje się Saeko przetłumaczyć zawarte tam hieroglify. Niosą one przepowiednię: "Gdy na niebie pojawi się czarna góra, na Ziemię przybędzie potwór, który zniszczy całą Ziemię. Kiedy czerwony księżyc pojawi się i słońce wzejdzie na zachodzie, przybędą dwa potwory, by uwolnić ludzkość".
Saeko i Keisuke lecą samolotem do Tokio, by uzyskać ekspertyzę od doktora archeologii Wagury. Zagaduje ich tajemniczy mężczyzna przedstawiający się jako łowca sensacji. Wkrótce pasażerowie samolotu dostrzegają czarną chmurę w kształcie góry. Dotarłszy na miejsce, Keisuke oznajmia Saeko, że doktor Wagura jest jego wujem. Ten informuje, że Masahiko znalazłszy metal udał się po opinię profesora Miyajimy. W swym laboratorium profesor Miyajima oznajmia Masahiko, że znaleziony przez niego przedmiot stworzono z kosmicznego tytanu. Wkrótce nawiedza ich trzęsienie ziemi. Tymczasem doktor Wagura i Saeko analizują hieroglify, gdy nagle atakuje ich tajemniczy wąsacz. Keisuke po walce przepędza intruza. Z daleka przygląda im się łowca sensacji.
Niedługo potem okolice góry Fudżi atakuje niespodziewanie Godzilla. Dziadek Nami informuje ją, że Godzillę powstrzyma tylko King Caesar, jednak trzeba klucza, by go obudzić. Keisuke jadący w stronę góry Fudżi zdziwiony widzi, że Anguirus atakuje Godzillę. Potwór łamie pokonanemu Anguirusowi szczękę. Po walce Keisuke znajduje na jezdni kawałek metalu. Profesor Miyajima potwierdza, że jest z tego samego materiału co przedmiot znaleziony przez Masahiko. Chwali się potem wykonaną przez siebie fajką neutralizującą fale elektromagnetyczne.
Tymczasem, obserwowany z dystansu przez Miyajimę, jego cókę Eiko i braci Shimizu, Godzilla atakuje Tokio. Ogarnia ich zdziwienie, gdy pojawia się drugi Godzilla. W bezpośredniej walce okazuje się, że pierwszym Godzillą jest robotyczny sobowtór tego prawdziwego – Mechagodzilla. W wyniku skrzyżowania promieni obu Mechagodzilla zostaje uszkodzony, a prawdziwy Godzilla wpada do wody, mocno krwawiąc. Wszystko wskazuje na to, że zginął. Profesor Miyajima podejrzewa, że Mechagodzilla jest bronią obcych, czego dowodem jest kosmiczny tytan.
Doktor Wagura rozwiązuje zagadkę statuetki King Caesara, która ma powiązanie z przepowiednią rodu Azumi. Profesor Miyajima, Masahiko i Eiko zwiedzają jaskinie Goyokusendo, gdzie zostają schwytani przez obcych tytułujących się Kosmitami z 3. Planety z Czarnej Dziury. Wyjaśniają, że Mechagodzilla ma uszkodzony mechanizm, co opóźnia podbój Ziemi. Zmuszają więc profesora Miyajimę do pomocy w naprawie, grożąc że zabiją Eiko i Masahiko.
Keisuke i Saeko płyną wycieczkowcem "Queen Coral", na Okinawę wraz ze statuetką King Caesara. Tymczasem, ranny Godzilla trafia na skalną wyspę, gdzie zostaje wielokrotnie trafiony piorunem. Na wycieczkowcu wąsacz, który wcześniej zaatakował w domu doktora Wagury, zakrada się do kabiny Saeko i wykrada posążek, jednak przyłapuje go Keisuke. Podczas bójki wąsacz okazuje się być zielonoskórą małpą. Potyczka przenosi się na pokład, gdzie małpolud zostaje przez kogoś zastrzelony i wypada z figurką za burtę. Zbudzona Saeko wybiega na pokład do Keisuke i znowu natrafiają na łowcę sensacji. Na szczęście okazuje się, że Keisuke prawdziwą figurkę przechował u kapitana "Queen Coral".
Przybywszy na Okinawę, w hotelu nie zastają profesora Miyajimy i reszty, mających tam na nich czekać. Zaniepokojony Keisuke jedzie do jaskiń Gyokusen. Tam, w bazie kosmitów Miyajima kończy naprawę Mechagodzilli, ale zostaje wrzucony do celi z Eiko i Masahiko i cała trójka ma zostać ugotowana żywcem. Keisuke dociera do jaskiń, gdzie zostaje zatrzymany przez jednego z Kosmitów z 3. Planety z Czarnej Dziury. Ratuje go łowca sensacji, raniąc kosmitę i ujawniając jego małpią fizjonomię. Łowca sensacji przedstawia się jako Nanbara – agent Interpolu, który śledził od jakiegoś czasu kosmitów. Kosmita zostaje zmuszony zaprowadzić ich do bazy. Tam Nanbara i Keisuke ogłuszają innych obcych i przebrani w ich mundury uwalniają profesora Miyajimę, Masahiko i Eiko.
Na zewnątrz wszyscy fingują śmierć w wybuchu auta, by uśpić czujność Kosmitów z 3. Planety z Czarnej Dziury. Eiko dostrzega księżyc skąpany w czerwieni. Nanbara, Masahiko i profesor Miyajima decydują wrócić do bazy obcych, a Keisuke i Eiko jadą do hotelu po Saeko pilnującą tam posążka i razem udają się do zamku Azumi, gdzie uprzedzili ich obcy, grożąc śmiercią Nami i jej dziadkowi. Kosmitów zabija partner służbowy Nanbara, Tamura. Dostrzeżone zostaje wschodzące słońce tworzące miraż. Po umieszczeniu figurki na świątyni ujawnia się pieczara z King Caesarem. Jego wybudzenia może dokonać tylko szlachetnie urodzona potomkini rodu Azumi. Nami udaje się tego dokonać pieśnią, nieomal jednocześnie z przybyciem Mechagodzilli.
Nanbara, Masahiko i profesor Miyajima przenikają do bazy obcych, ale przez nich zostają złapani. Wszystko wskazuje na to, że King Caesar polegnie w walce z Mechagodzillą, gdy nagle z oceanu wyłania się Godzilla. Jednak wciąż Mechagodzilla jest górą i poniewiera swymi przeciwnikami. Godzilla ujawnia swoje zdolności magnetyczne, co jest kluczem do pokonania Mechagodzilli. Kosmici z 3. Planety z Czarnej Dziury nie mogą uwierzyć w porażkę robota i nie dostrzegają tego, że ich więźniowie się oswobodzili. Profesor Miyajima podrzuca swoją fajkę, powodując usterkę ich komputerów. Nanbara, profesor Miyajima i Masahiko uciekają z bazy, zanim ta wybucha i zabija kosmitów. Mechagodzilla wybucha i wpada do oceanu, King Caesar ponownie układa się do snu, a Godzilla wraca do morza w kierunku zachodzącego słońca.

</doc>
<doc id="299204" url="https://pl.wikipedia.org/wiki?curid=299204" title="Klaus Frühauf">
Klaus Frühauf

Klaus Frühauf (ur. 12 października 1933 w Halle, zm. 11 listopada 2005 w Rostocku) – pisarz niemiecki, czołowy autor science fiction w NRD.
Pracował jako ślusarz, ukończył później studia inżynierskie. Był również dziennikarzem. Od 1980 utrzymywał się z literatury, był prezesem stowarzyszenia pisarzy w Rostocku. Pełnił funkcję burmistrza miejscowości Ziesendorf. Otrzymał m.in. nagrodę literacką miasta Rostock.
Opublikował m.in.:

</doc>
<doc id="299206" url="https://pl.wikipedia.org/wiki?curid=299206" title="Kingsley Shacklebolt">
Kingsley Shacklebolt



</doc>
<doc id="299214" url="https://pl.wikipedia.org/wiki?curid=299214" title="Epigoni (mitologia)">
Epigoni (mitologia)

Epigoni (gr. "Epigonoi" „później urodzeni”) – w mitologii greckiej synowie wodzów poległych w wyprawie siedmiu przeciw Tebom. W 10 lat po wyprawie epigoni, dowodzeni przez Adrastosa – jedynego ocalałego z siedmiu, zdobyli i złupili Teby, mszcząc tym samym śmierć ojców. 
Należeli do nich:
W znaczeniu historycznym epigoni to następcy diadochów.

</doc>
<doc id="299221" url="https://pl.wikipedia.org/wiki?curid=299221" title="Olga Martusiewicz-Maresch">
Olga Martusiewicz-Maresch

Olga Martusiewicz-Maresch (ur. 26 maja 1896 we Lwowie, zm. 9 grudnia 1962 w Krakowie) – pianistka polska, pedagog, nauczyciel fortepianu w Konserwatorium Towarzystwa Muzycznego w Krakowie w okresie międzywojennym.
Studia pianistyczne ukończyła u Seweryna Eisenbergera w Krakowie, zostając następnie jego asystentką. Grę doskonaliła w Wiedniu w latach 1922–1923. Wraz z mężem i urzędującym dyrektorem odgrywała ważną rolę w zarządzaniu Konserwatorium Towarzystwa Muzycznego.
W roku 1937 studenci wyjechali do Warszawy na przesłuchania III Międzynarowego Konkursu Pianistycznego im. Fryderyka Chopina.
Po II wojnie światowej absolwenci Konserwatorium, którzy nie rozwinęli działalności artystycznej, nie otrzymali stopnia magistra; w ostatnich latach życia Olga Martusiewicz pracowała jako nauczycielka na poziomie szkoły średniej. W 1955 została odznaczona Medalem 10-lecia Polski Ludowej.

</doc>
<doc id="299223" url="https://pl.wikipedia.org/wiki?curid=299223" title="Siła robocza">
Siła robocza

Siła robocza – w ekonomii oznacza część społeczeństwa w wieku produkcyjnym, która jest w stanie pracować i do tego skłonna. Zatem jest to suma zatrudnionych i bezrobotnych. Siła robocza to zdolność człowieka do wykonywania pracy, na którą składają się zdolność fizyczna i psychiczna oraz kwalifikacje wynikające z posiadanego wykształcenia i doświadczenia. Siła robocza obejmuje ludzi pracujących i poszukujących pracy. Stanowi jeden z głównych czynników wytwórczych.
Pojęcie to wywodzi się literatury marksistowskiej, gdzie często stosowane jest zamiennie z pojęciem proletariatu. Jest ono pojmowane jako zasób jednostek ludzkich zdolnych do pracy.
Obecnie w literaturze socjologicznej i ekonomicznej zastępowane jest pojęciem kapitał ludzki, które uwzględnia nie tylko liczbę pracowników, ale także ich motywacje, przedsiębiorczość, kwalifikacje. Często jednakże w stosunku do pracowników wykonujących prace proste, najczęściej w przemyśle, atrakcyjnych ze względu na niskie koszty utrzymania dla korporacji, stosuje się pojęcie "taniej siły roboczej".

</doc>
<doc id="299226" url="https://pl.wikipedia.org/wiki?curid=299226" title="Paifang">
Paifang

Paifang () lub pailou () – tradycyjny element chińskiej architektury w formie wolno stojącej bramy. Pierwotnie pailou miały charakter praktyczny, lecz w czasach dynastii Song stały się elementem wyłącznie dekoracyjnym, pełniąc rolę memorialnych pomników upamiętniających wydarzenie lub osobę. Stawiano je na głównych ulicach miast bądź alejach wiodących do cmentarzy. Budowano je z drewna, kamienia lub cegły, często bogato ozdabiając z zewnątrz kolorową glazurą. Nieposiadające praktycznego zastosowania i wznoszone w poprzek drogi pailou często tamowały ruch i po upadku cesarstwa wiele z nich zburzono.
Paifang drewniane są zwykle malowane na czerwono. Belkowania przyozdobione są między innymi kaligrafią. Dach wieńczący konstrukcję pokryty jest kolorowymi dachówkami i zdobiony tradycyjnymi chińskimi smokami. Drewniane paifang mają kamienne piedestały. Tradycyjnie paifang posiadają trzy lub pięć przejść.
Paifang kamienne lub ceglane mogą być malowane na czerwono i zdobione podobnie jak drewniane. Bywają też malowane na biało. Biel związana jest w kulturze Dalekiego Wschodu ze śmiercią i zwykle białe paifang stoją przy wejściach do miejsc kultu lub na cmentarze. Nie mają wówczas kolorowych zdobień ale filary pokrywane są pracowicie wykonanymi rzeźbieniami.

</doc>
<doc id="299230" url="https://pl.wikipedia.org/wiki?curid=299230" title="Historia Wielkiej Brytanii">
Historia Wielkiej Brytanii

Starożytność.
W starożytności obszar dzisiejszej Wielkiej Brytanii zaczął być zasiedlany przez plemiona celtyckie. Prawdopodobnie przybyli oni z centralnej lub wschodniej Europy. Znając metody obróbki żelaza, dysponowali lepszą bronią niż dotychczasowi mieszkańcy wyspy (nadal uzależnieni od brązu). Przypuszcza się, iż napór obcych plemion spowodował ich migracje na obszar dzisiejszej Walii, Szkocji i Irlandii. Celtowie stale napływali do Brytanii przez kolejne 700 lat i zajmują szczególne miejsce w jej dziejach, gdyż to z nich właśnie wywodzi się spora część ludności zamieszkującej obecnie Szkocję, Kornwalię, Walię i Irlandię. Ich kultura oraz język zostały przyjęte przez ówczesnych mieszkańców wyspy.
W I wieku p.n.e. Brytanię najechali Rzymianie pod wodzą Juliusza Cezara, co znalazło odbicie w V księdze jego pamiętników "O wojnie galijskiej". Przyczyną tej inwazji była znaczna pomoc udzielana galijskim Celtom, którym dostarczano żywność i udzielano schronienia na wyspie. Rzymianie chcieli powstrzymać te praktyki oraz przejąć kontrolę nad tamtejszą produkcją żywności oraz cennymi złożami naturalnymi, między innymi tak bardzo potrzebnym w imperium ołowiem. W trakcie dwóch pierwszych prób inwazji na Brytanię, dokonanych przez Cezara w 55 i 54 roku p.n.e., nie zdobyto żadnych terytoriów. Właściwy podbój Brytanii przez Rzymian rozpoczął się w roku 43 n.e.. Nie był on trudny dzięki przewadze wojskowej oraz walkom, jakie toczyli między sobą Celtowie. Największym aktem oporu było powstanie Celtów pod przywództwem Budyki około roku 60, lecz i to zostało stłumione. Rzymianie nie zdołali tylko podbić Kaledonii, czyli dzisiejszej Szkocji, która jednak nie miała dla nich wielkiej wartości (niewielkie złoża mineralne i mało ziemi nadającej się do uprawy). Ostatecznie na granicy pomiędzy Kaledonią a terenami przez nich zajętymi zbudowano fortyfikacje. W latach 121-129 powstał Mur Hadriana, a w roku 142 Mur Antonina.
Od około roku 367 wzmogły się ataki Celtów z Kaledonii. Wojsko rzymskie miało coraz większe kłopoty z ich odpieraniem. Było to odbiciem sytuacji, która miała miejsce na kontynencie i która wieszczyła początek końca panowania Rzymian w Brytanii. W 409 roku ostatni żołnierze rzymscy zostali wycofani z Brytanii, a zromanizowani Celtowie pozostawieni sami sobie w obliczu najazdów.
Widocznymi śladami pobytu Rzymian w Brytanii są zbudowane przez nich drogi. Były one używane jeszcze długo po ich odejściu. W tym okresie powstało także wiele miast. Niektóre z nich były początkowo obozami wojskowymi (po łacinie "castra"). Pochodne tego wyrazu można odnaleźć w nazwach miast takich jak Lancaster, Winchester, Leicester, Gloucester.
Średniowiecze do XI w..
W V w. Anglia została podbita przez plemiona anglosaskie, które z czasem stworzyły system państw, zwany heptarchią, na który składało się 7 głównych królestw walczących o hegemonię. Pod koniec tego samego wieku rozpoczęła się chrystianizacja tych ziem.
W IX w. największe znaczenie uzyskało Wessex. W tych czasach rozpoczęły się najazdy Normanów na Wyspy Brytyjskie, którzy podbili znaczną część Anglii, tworząc na tych obszarach tzw. Danelaw.
Średniowiecze od XI w..
W XI w. Normanowie z francuskiej Normandii podjęli udaną inwazję na Anglię, a jej królem został w 1066 ich dowódca Wilhelm I Zdobywca. Po wygaśnięciu dynastii normandzkiej (1135) na tronie Anglii zasiedli w 1154 Plantageneci.
W XI-XIII w. dokonał się podbój Walii, a rozpoczął Irlandii i Szkocji.
W 1337 Edward III wysunął roszczenia do dziedzictwa tronu francuskiego po Kapetyngach, co doprowadziło do wybuchu wojny stuletniej w latach 1337-1453. W 1399 na tronie Anglii zasiedli Lancasterowie.
W 1455 wybuchły walki o tron między Lancasterami a Yorkami (tzw. wojna Dwóch Róż), które zakończyły się w 1485 objęciem tronu przez Henryka VII z dynastii Tudorów.
XVI wiek.
W 1534 Henryk VIII uniezależnił Kościół Angielski od Stolicy Apostolskiej, ogłaszając się jego głową, a przez to tworząc nowe wyznanie religii chrześcijańskiej – anglikanizm. Zręczna polityka wewnętrzna i zagraniczna królowej Elżbiety I zapewniła Anglii silną pozycję międzynarodową. Pokonanie za jej panowania hiszpańskiej Wielkiej Armady (1588) wzmocniło mocarstwowy status państwa angielskiego i stworzyło podstawy jego morskiej potęgi.
XVII wiek.
Po wygaśnięciu Tudorów w 1603 władzę przejęli szkoccy Stuartowie, łącząc oba państwa unią personalną. W 1640 Karol I Stuart pokłócił się z parlamentem o prawo do nakładania podatków. Wybuchła wojna domowa (rewolucja angielska). W 1649 zbuntowani purytanie ścięli króla Karola I.
W 1658 zmarł Oliver Cromwell, ojciec rewolucji angielskiej. Władzę przejął wówczas jego syn Richard Cromwell. Rządził on jednak nieudolnie i nie miał posłuchu w armii, co wykorzystali rojaliści.
W 1660 parlament angielski wybrał na króla Karola II Stuarta (1660-1685). Dokonała się tzw. restauracja Stuartów. Następca Karola II, Jakub II Stuart dążył (według jego zwolenników) do zrównania katolicyzmu z anglikanizmem, lub (według wrogów jego polityki) do uczynienia katolicyzmu religią panującą. Protestanccy Anglicy znosili to, gdyż wiedzieli, że prawo do sukcesji tronu ma szwagier Jakuba – Wilhelm III Orański. Lecz Maria Modeńska urodziła Jakubowi syna. Wówczas zarówno Wigowie, jak i dotychczas sprzyjający władcy torysi, poparli Wilhelma III i wezwali go do kraju. Wilhelm przybył z armią do Anglii, zmuszając Jakuba do ucieczki do Francji. Wydarzenia te zwane są "chwalebną rewolucją".
XVIII wiek.
W 1707 dotychczasowa unia personalna łącząca Anglię ze Szkocją została przekształcona w unię realną. Powstało wówczas Królestwo Wielkiej Brytanii. W 1714 na jego tronie zasiedli władcy z dynastii hanowerskiej. W XVIII w. Wielka Brytania podejmowała walkę z Francją o dominację morską i kolonialną zdobywając na podstawie pokoju w Utrechcie (1713) Gibraltar, Akadię i Nową Fundlandię.
W latach 1721-1742 premierem był Sir Robert Walpole, który stworzył podwaliny pod nowoczesny system gabinetowy; w którym premierem zostawał szef zwycięskiej partii; wszyscy ministrowie musieli wywodzić się z tej samej partii i odpowiadać przed nim. Rola króla została zmarginalizowana. Walpole był pacyfistą, jednak w 1739 opinia publiczna i opozycja zmusiły go do wypowiedzenia wojny Hiszpanom.
W wojnie o sukcesję austriacką (1741-1748) Brytyjczycy popierali cesarzową Marię Teresę i Austrię, a w wojnie siedmioletniej (1756-1763), króla Prus Fryderyka II, przeciw Austrii, Francji i Rosji. Pokój paryski z 1763, kończący wojnę siedmioletnią, przyniósł Brytyjczykom Kanadę, Luizjanę i Florydę oraz zdobycze w Indiach a także położył fundament pod imperialną hegemonię Wielkiej Brytanii w świecie.
Jednakże hegemonia brytyjska szybko uległa zachwianiu gdy w wyniku amerykańskiej walki o niepodległość 1775-1783 Wielka Brytania musiała uznać niepodległość swoich 13 kolonii i powstanie USA. W 1793 Wielka Brytania przystąpiła do wojny przeciwko rewolucyjnej i napoleońskiej Francji.
XIX wiek.
W 1800 kolonie brytyjskie na Półwyspie Indyjskim obejmowały jego południową i wschodnią część oraz prawie całe dorzecze rzeki Ganges na północy półwyspu. Terytoria te posłużyły później jako przyczółki do dalszego podboju subkontynentu indyjskiego. W latach 1802-1818 Brytyjczycy opanowali, w drodze podbojów lub przez subsydia dla władców księstw Marathów, całą środkową część półwyspu. Zaś w latach 1814-1816 wtargnęli do Nepalu na przedgórzach Himalajów, natrafiając tam jednakże na silny opór wojowniczych Gurkhów. Później w latach 1824-1826 zajęli wschodnią prowincję Asam, graniczącą z Chinami i Birmą na Półwyspie Indochińskim.
Głównym celem kolonizatorów było wykorzystanie ludnych terytoriów indyjskich jako rynków zbytu na towary przemysłowe, zwłaszcza tkaniny bawełniane, produkowane fabrycznie w Wielkiej Brytanii, oraz pozyskanie surowców i towarów kolonialnych dla potrzeb metropolii. Między innymi zadbali o utworzenie wielkich plantacji herbaty w prowincjach Madras i Asam, gdzie warunki glebowo-klimatyczne były ku temu najbardziej sprzyjające. Brytyjska Kompania Wschodnioindyjska znajdowała też inne źródła dochodu, m.in. wprowadzając monopol solny i monopol na opium.
Do 1815 Wielka Brytania zainicjowała 6 koalicji antynapoleońskich. W 1801 utworzono Zjednoczone Królestwo Wielkiej Brytanii i Irlandii. W 1837 tron objęła królowa Wiktoria, panująca do 1901, pod rządami której Wielka Brytania stała się największym imperium światowym. W 1875 Anglicy dokonali zakupu akcji Kanału Sueskiego, a także m.in. w 1878 zajęli Cypr, w 1882 Egipt, w 1886 objęli zwierzchnictwo nad Birmą, do 1898 podbili Sudan.
Lata 1901-1945.
W 1901 na tronie zasiedli władcy z dynastii koburskiej (od 1917 zwanej windsorską), panującej w Wielkiej Brytanii do dziś. W 1902, w celu powstrzymania ekspansji rosyjskiej na Bliskim Wschodzie, Wielka Brytania zawarła sojusz z Japonią. W sierpniu 1914 Wielka Brytania wypowiedziała Niemcom wojnę. Po zakończeniu I wojny światowej globalna pozycja mocarstwowa Wielkiej Brytanii wciąż była wiodąca wśród pozostałych mocarstw świata – w 1922 r. Imperium brytyjskie osiągnęło powierzchnię 33,7 mln km kw.. Lecz wkrótce uległa ona zachwianiu, gdyż liczne dominia brytyjskie stały się suwerenne np.: Kanada, Australia, Nowa Zelandia – Statut Westminsterski (1931), zaś gospodarczo Wielką Brytanię dystansowały Stany Zjednoczone, a militarnie – Niemcy. W 1936 Irlandia uzyskała niepodległość, Wielkiej Brytanii pozostała jedynie Irlandia Północna, czyli Ulster. Po ataku Niemiec w 1939 na Polskę Wielka Brytania wypowiedziała Niemcom wojnę, która ostatecznie zburzyła jej imperialną pozycje na świecie. Wszystkie jej kolonie uzyskały do lat 60. suwerenność.
Historia Wielkiej Brytanii po 1945 roku.
W 1945 Wielka Brytania została członkiem założycielem ONZ i stałym członkiem Rady Bezpieczeństwa ONZ. W 1949 uzyskała członkostwo w NATO, w latach 1960-1972 była członkiem EFTA, a od 1973 EWG.
W 1979 władzę przejęła Partia Konserwatywna, która utrzymała ją aż do 1997. Pozycja konserwatystów uległa dodatkowo umocnieniu po udanej interwencji na Falklandach, które zostały zajęte przez Argentynę w 1982. W 1991 siły Wielkiej Brytanii wzięły udział w operacji uwolnienia Kuwejtu spod okupacji Iraku, a od 1992 biorą udział w siłach pokojowych ONZ w Jugosławii. W 1997, zgodnie z wcześniejszymi umowami, oddała Chinom Hongkong. W XXI wieku Wielka Brytania powróciła jako jedna z wiodących potęg w nowoczesnym świecie poprzez udział militarny w II wojnie w Zatoce Perskiej (po stronie USA) i zaangażowanie w byłej Jugosławii. W 2007 r. Wielka Brytania wraz z Francją poparła ideę wysłania sił ONZ do Darfuru.

</doc>
<doc id="299231" url="https://pl.wikipedia.org/wiki?curid=299231" title="CyberMycha">
CyberMycha

CyberMycha (inna pisownia: Cyber Mycha) – przeznaczony dla dzieci polski miesięcznik o grach komputerowych, wydawany w latach 2000–2008 w Bydgoszczy. 
Magazyn opisywał gry bez cech brutalności, zamieszczał komiksy i historyjki obrazkowe, nowinki z rynku gier na PC i wszystkie konsole, triki, tipsy, poradniki do gier, recenzje czytelników, łamigłówki itd. Do każdego wydania dołączona była jedna płyta z kilkoma pełnymi wersjami gier. Pierwszy numer CyberMychy ukazał się z datą Dnia Dziecka, 1 czerwca 2000. Miał wówczas 32 strony, jedną płytkę CD, wyłącznie z wersjami demonstracyjnymi gier. Po raz pierwszy pełną wersję gry dołączono do magazynu w grudniu 2000 roku. W 2008 roku zaczęto wydawać też CyberMychę z płytą DVD. CyberMycha była pierwszym polskim, autorskim czasopismem, które ukazywało się w wersji licencyjnej poza granicami kraju – można ją także było kupić w Czechach i na Słowacji. Magazyn wydawało wydawnictwo Egmont Polska, redaktorem naczelnym była Aleksandra Szalbierz, zespół tworzyli między innymi Grzegorz Szalbierz – zastępca redaktora naczelnego i Mirosław Świetlik, a zarządzającym Krzysztof Czulec. 
Od 2001 jako dodatek wydawano kwartalnik Cyber Mycha Extra, a od 2004 nieregularnie ukazywało się Cyber Mycha. Wydanie Specjalne. 
W 2005 roku do sklepów trafiły dwie oficjalne gry magazynu: „MYSZtrzostwa Świata w Oberstdorfie” oraz czteroodcinkowa „CyberMycha i więźniowie Drappa”. Czasopismo zakończyło sprzedaż na numerze 12/08. 
O likwidacji tytułu poinformowano w Nowy Rok, 1 stycznia 2009,

</doc>
<doc id="299237" url="https://pl.wikipedia.org/wiki?curid=299237" title="Konserwatorium Towarzystwa Muzycznego w Krakowie">
Konserwatorium Towarzystwa Muzycznego w Krakowie



</doc>
<doc id="299238" url="https://pl.wikipedia.org/wiki?curid=299238" title="Skok Balmera">
Skok Balmera

Skok Balmera – nagły spadek natężenia (intensywności) widma ciągłego atomu wodoru na granicy serii Balmera, zachodzący na długości fali 364,60 nm (3646 Å).
Granica ta odpowiada zaabsorbowaniu energii, w którym elektrony pierwotnie znajdujące się na orbitalu 2 (seria L) zostają jonizowane.

</doc>
<doc id="299240" url="https://pl.wikipedia.org/wiki?curid=299240" title="Linia apsyd">
Linia apsyd

Linia apsyd – linia łącząca dwa punkty orbity ciała niebieskiego, w których jest ono odpowiednio najbliżej i najdalej od ciała obieganego.
Jest ściśle określona dla eliptycznych, parabolicznych i hiperbolicznych orbit, i może być dla nich wyobrażona jako linia:
Dla orbit kołowych linia apsyd nie jest ściśle zdefiniowana – ponieważ mimośród jest równy zero – i może być przyjęta dowolnie (zazwyczaj jako linia wskazująca na kierunek punktu równonocy wiosennej).
Astronomiczne pojęcie linia apsyd jest równoważne matematycznemu terminowi osi wielkiej elipsy.

</doc>
<doc id="299247" url="https://pl.wikipedia.org/wiki?curid=299247" title="Sylwester Chęciński">
Sylwester Chęciński

Sylwester Chęciński (ur. 21 maja 1930 w Suścu, zm. 8 grudnia 2021 we Wrocławiu) – polski reżyser filmowy i scenarzysta, znany głównie z komedii takich jak "Sami swoi" oraz "Rozmowy kontrolowane". Odznaczony pośmiertnie Krzyżem Wielkim Orderu Odrodzenia Polski (2021).
Życiorys.
Młodość i wykształcenie.
W 1950 ukończył I Liceum Ogólnokształcące im. Jędrzeja Śniadeckiego w Dzierżoniowie, a w 1956 – Wydział Reżyserii Państwowej Wyższej Szkoły Filmowej w Łodzi. Pracował później jako asystent reżysera i II reżyser przy filmach "Zimowy zmierzch" (1956) Stanisława Lenartowicza, "Lotna" (1959) Andrzeja Wajdy oraz "Powrót" (1960) Jerzego Passendorfera. 
Kariera filmowa.
Debiutował filmem dla młodzieży "Historia żółtej ciżemki" (1961), w którym po raz pierwszy na ekranie pojawił się Marek Kondrat. Odmienny tematycznie był film psychologiczny "Agnieszka 46" (1964) o II wojnie światowej i jej wpływie na jednostki, które próbują ułożyć sobie życie na nowo na Ziemiach Odzyskanych. 
Po słabo znanej "Katastrofie" (1965) Chęciński osiągnął spełnienie artystyczne, realizując unikalną komedię ludową "Sami swoi" (1967), poświęconą wzajemnym awanturom pomiędzy dwiema zabużańskimi rodzinami na Ziemiach Odzyskanych: Pawlakami i Kargulami. W rolach głów obu rodzin wystąpili Wacław Kowalski (jako Kazimierz Pawlak) i Władysław Hańcza (jako Władysław Kargul). "Sami swoi" cieszyli się sporym powodzeniem u widowni; krytycy odczytywali film jako przejaw komedii sarmackiej okraszonej zabużańską gwarą. Do losów Karguli i Pawlaków Chęciński wrócił w kolejnych, mniej udanych komediach "Nie ma mocnych" (1974) i "Kochaj albo rzuć" (1977). Osią dramaturgiczną "Nie ma mocnych" była podejrzliwość Kazimierza Pawlaka wobec adoratora jego wnuczki Ani; w "Kochaj albo rzuć" Pawlak i Kargul - razem z Anią - jadą do Stanów Zjednoczonych, a konkretnie do Chicago, gdzie zaprosił ich John - a właściwie Jaśko Pawlak, brat Kazimierza.
W międzyczasie Chęciński tworzył kino gatunkowe, realizując kryminały ("Tylko umarły odpowie," 1969), filmy wojenne ("Legenda," 1970), filmy przygodowe ("Diament radży", 1971) oraz obyczajowe (serial "Droga", 1973; "Roman i Magda", 1978). Po komedii "Bo oszalałem dla niej" (1980) zasłynął cenionym przez krytyków i widownię dreszczowcem "Wielki Szu" (1982), z Janem Nowickim w roli podstarzałego szulera, który wraca do zawodu po wyjściu z więzienia. "Wielki Szu" zapewnił Chęcińskiemu Złotą Kaczkę za najlepszy film.
Po transformacji ustrojowej w Polsce Chęciński na podstawie scenariusza Stanisława Tyma nakręcił komedię "Rozmowy kontrolowane" (1991), drugie ogniwo trylogii o Ryszardzie Ochódzkim (Tym) o typowym polskim aparatczyku komunistycznym, który dobrze się odnajduje w każdej rzeczywistości politycznej. Kontynuacja "Misia" Stanisława Barei opierała się na zagmatwanej intrydze: Ochódzki ma przeniknąć do struktur „Solidarności” jako tajny współpracownik Służby Bezpieczeństwa, lecz wskutek wprowadzenia w Polsce stanu wojennego oraz nieprzewidzianych okoliczności staje się wrogiem rządzącej władzy i urasta do miana bohatera narodowego. "Rozmowy kontrolowane", podobnie jak "Miś" Barei, stały się filmem kultowym. Ostatni film w swej karierze Chęciński zrealizował dopiero w 2006 roku; był to telewizyjny utwór "Przybyli ułani" (2006).
Działalność okołofilmowa.
W latach 1976–1980 był zastępcą kierownika artystycznego zespołu filmowego „Iluzjon”, a w latach 1988–1991 zastępcą kierownika artystycznego zespołu filmowego „Kadr”. Za całokształt twórczości otrzymał „Platynowe Lwy” na 39. Festiwalu Filmowym w Gdyni (2014) i Nagrodę Orła za osiągnięcia życia (2017).
Śmierć.
Zmarł 8 grudnia 2021 roku. 18 grudnia po mszy świętej w archikatedrze św. Jana Chrzciciela został pochowany na Cmentarzu Grabiszyńskim we Wrocławiu. Uroczystości pogrzebowe miały charakter państwowy.

</doc>
<doc id="299248" url="https://pl.wikipedia.org/wiki?curid=299248" title="Algorytm centroidów">
Algorytm centroidów

Algorytm centroidów (k-średnich, ang. k-means) jest jednym z algorytmów stosowanym w analizie skupień, wykorzystywanym m.in. w kwantyzacji wektorowej. Algorytm nazywany jest także "algorytmem klastrowym" lub – od nazwisk twórców Linde, Buzo i Graya – "algorytmem LBG".
Cel algorytmu centroidów.
Celem algorytmu jest przypisanie do wektorów kodowych formula_1 formula_2 formula_3 formula_4-wymiarowych wektorów danych, przy jak najmniejszym średnim błędzie kwantyzacji.
Średni błąd kwantyzacji dany jest wzorem:
gdzie formula_6 jest liczbą elementów formula_7 przypisanych do wektora kodowego formula_8 natomiast formula_9 "miarą błędu kwantyzacji" i najczęściej jest to błąd kwadratowy określany dla wektorów n-wymiarowych jako
Przebieg algorytmu centroidów.
Algorytm centroidów przebiega następująco:
Algorytm sukcesywnie dopasowuje wektory kodowe do istniejących danych i w miarę potrzeb przesuwa błędnie zakwalifikowane wektory danych do innych grup. Problem stanowi jednak początkowy wybór wektorów kodowych (punkt 1 algorytmu).

</doc>
<doc id="299252" url="https://pl.wikipedia.org/wiki?curid=299252" title="Algorytm LBG">
Algorytm LBG



</doc>
<doc id="299258" url="https://pl.wikipedia.org/wiki?curid=299258" title="9M14 malutka">
9M14 malutka



</doc>
<doc id="299260" url="https://pl.wikipedia.org/wiki?curid=299260" title="Lęg">
Lęg

Lęg, ląg – w znaczeniu ogólnym: wylęganie się, wyklucie się, czyli wydobycie się zwierząt z jaj. W zoologii mianem lęg określane są wszystkie jaja danego zwierzęcia wysiadywane jednocześnie, a w ornitologii również wszystkie pisklęta pochodzące z jednego zniesienia, wychowywane przez jednych rodziców lub jeden cykl rozrodczy obejmujący okres od budowy gniazda po uzyskanie samodzielności przez pisklęta. W tym ostatnim znaczeniu termin lęg może być użyty w odniesieniu do pary ptaków lub do całego gatunku.
W czasie jednego roku niektóre gatunki ptaków mogą przystąpić do więcej niż jednego lęgu. Zdarza się to zwłaszcza, gdy poprzedni zostanie zniszczony. Liczba jaj w lęgu zależy między innymi od gatunku, np. sikora bogatka może ich złożyć nawet 18. Przed przystąpieniem do lęgu ptaki odbywają tzw. toki. Cały okres od rozpoczęcia toków po wyklucie pisklęcia określany jest terminem sezon lęgowy.
Dziuplakom można ułatwić złożenie i wysiadywanie jaj wieszając budki lęgowe, należy jednak pamiętać o odpowiedniej i bezpiecznej budowie. Niektóre ptaki nieświadome niebezpieczeństwa zakładają gniazda na słupach wysokiego napięcia, słupkach ogrodzeniowych, a kawka czasami zakłada gniazdo w kominie. Jednak dla ptaków skutki takiego położenia gniazda mogą być tragiczne.

</doc>
<doc id="299265" url="https://pl.wikipedia.org/wiki?curid=299265" title="Widmo emisyjne liniowe">
Widmo emisyjne liniowe



</doc>
<doc id="299269" url="https://pl.wikipedia.org/wiki?curid=299269" title="Garci López de Padilla (pierwszy)">
Garci López de Padilla (pierwszy)

Garci López de Padilla (pierwszy) – wielki mistrz zakonu Calatrava w latach 1296–1322.
Brał udział w licznych bitwach z Maurami. Jego oddziały walczyły pod Algeciras (1309) i Martos (1315). W 1319 r. brał udział w wyprawie infanta Piotra, wuja króla Alfonsa XI, wraz z mistrzami Santiago i Alcantary oraz arcybiskupami Toledo i Sewilli, przeciwko twierdzy de Peñas Negras (Tisercin), bronionej przez Mohameda Andóna. Twierdza poddała się po wyczynie rycerza Calatravy Pero Hidalgo, człowieka skromnej postury, który, zapewne za zgodą swojego mistrza, wspiął się nocą po stromych skałach na zamkowe mury i pokonał 10 strażników muzułmańskich, wywołując tym przerażenie u oblężonych Maurów.
Między 1320 a 1335 r. zmagał się buntem części braci, na czele których stał Juan Núñez de Prado, który w 1322 r. ogłosił się prawowitym wielkim mistrzem. Schizma ta wywołała interwencję opata Morimond, duchowego opiekuna zakonu, i zmianę statutów zakonnych.

</doc>
<doc id="299271" url="https://pl.wikipedia.org/wiki?curid=299271" title="Loudness">
Loudness

Loudness – japoński zespół heavymetalowy (obracający się także – w zależności od okresu twórczości – w stylistyce speed, hard’n’heavy czy thrash metalu). Zespół założyli w maju 1981 r. Akira Takasaki i Munetaka Higuchi, którzy opuścili pop-rockowy (w późniejszym okresie – hardrockowy) zespół Lazy.
Życiorys.
Ich pierwszy album, "Birthday Eve", jak na debiutanckie wydanie odniósł duży sukces, zwłaszcza że heavy metal w Japonii nie był popularny. W 1983 roku po nagraniu ich trzeciego albumu, "The Law of Devil’s Land", odbyli swoją pierwszą trasę po Stanach Zjednoczonych, a następnie po Europie. Przenieśli się do Europy, by nagrać czwarty z kolei album studyjny ("Disillusion") i zagrali tam kilka koncertów.
Ostatecznie w 1985 roku za pośrednictwem zastępcy menadżera, Joego Gerbera, organizacji Twisted Sister podpisali kontrakt z Atco Records. Ich piąty album, "Thunder in the East", był ich pierwszym wydawnictwem wypuszczonym w Ameryce. Album znalazł się na 74 miejscu listy Billboard. Wszystkie piosenki z "Thunder in the East" śpiewane były po angielsku, co stało się trendem w wielu japońskich zespołach, jak i u większości grup metalowych z krajów, gdzie posługiwano się innym językiem niż angielski.
Ich szósty album, "Lightning Strikes", uplasował się na 64 miejscu, a zespół stał się sławny na całym świecie. Koncertowali wraz Mötley Crüe, AC/DC, Poison oraz Stryper. Jednakże popularność w Stanach Zjednoczonych nakłoniła zespół do napisania bardziej komercjalnego pop-metalu – najlepszym przykładem jest singiel "Let it go", który różnił się całkiem od materiału z ich poprzednich albumów i dużo stracił w oczach stałego fandomu.
Następnym wydawnictwem było EP "Jelously" z 1988 roku. Wtedy też Niihara opuścił zespół, a jego miejsce zajął Amerykanin, Mike Vescera. Grupa miała nadzieję osiągnąć w ten sposób większy, komercyjny sukces wraz anglojęzyczną publicznością. Razem z nowym wokalistą nagrali dwa albumy: "Soldier Of Fortune" w (1989) oraz "On The Prowl" (w 1991). Vescera opuścił zespół podczas ich amerykańskiej trasy w 1991 roku i w końcu zastąpiony został przez wokalistę EZO, Masakiego Yamadę, do zakończenia trasy. Niedługo po tym Masayoshi Yamashita także opuścił grupę. Jego miejsce zajął były basista X JAPAN, Taiji Sawada. W 1992 roku wydali album "LOUDNESS", a w 1993 live album "Once And For All".
W roku 1993 zespół prawie się rozpadł z powodu odejścia Higuchiego i Sawady. Takasaki nigdy nie uznał, że LOUDNESS jako grupa zakończył działalność. Ostatecznie wraz z basistą ANTHEM, Naotą Shibata, oraz perkusistą EZO – Hirotsugu Honma kontynuował nagrywanie materiału. W nowym wcieleniu LOUDNESS wydał cztery albumy ("Heavy Metal Hippies", "Ghetto Machine", "Dragon" i "Engine") oraz jeden album koncertowy ("Loud ‘n’ Raw") w latach 1994–1998.
Oryginalny skład zespołu zjednoczył się w 2001 roku na prośbę Takasakiego, by celebrować 20. rocznicę LOUDNESS. Mimo że miał być to jednorazowy epizod, popularność z powodu ponownego zjednoczenia grupy w ojczystej Japonii była przytłaczająco wielka, więc członkowie zespołu zdecydowali się kontynuować działalność. Od tamtego momentu co roku grupa wydawała przynajmniej jeden album i jedno DVD, dodając do tego pojedyncze nagrania.
W 2006 roku obchodzili swoją 25. rocznicę.
W kwietniu 2008 roku, zaledwie dwa miesiące po wydaniu "Metal Mad", zespół zdecydował przerwać działalność, ponieważ u perkusisty, Munetakiego Higeuchiego, zdiagnozowano nowotwór wątroby. We wrześniu zagrali wraz Mötley Crue w Saitama Super Arena. Miejsce Higeuchiego zajął perkusista sesyjny, Kozo Suganuma (Fragile, Ded Chaplin). 30 listopada 2008 roku Munetaka Higeuchi zmarł z powodu swojej choroby w szpitalu w Osace. Miał 49 lat.
Zespół zapewnił, że pomimo niedawnej straty perkusisty, Munetakiego Higeuchiego, zamierzają wydać nowy album.

</doc>
<doc id="299279" url="https://pl.wikipedia.org/wiki?curid=299279" title="Widmo ciągłe">
Widmo ciągłe



</doc>
<doc id="299280" url="https://pl.wikipedia.org/wiki?curid=299280" title="Francis Hong Yong-ho">
Francis Hong Yong-ho

Francis Hong Yong-ho (ur. 12 października 1906 w Heijo, data i miejsce śmierci nieznane) – koreański duchowny katolicki, biskup Pjongjangu.
Życiorys.
Święcenia kapłańskie otrzymał 25 maja 1933, po czym pracował w diecezji piongjańskiej. W marcu 1944 roku został mianowany wikariuszem apostolskim Pjongjangu, z biskupią stolicą tytularną Auzia; sakrę biskupią przyjął 29 czerwca 1944 roku z rąk Bonifatiusa Sauera. 10 marca 1962 roku, wraz z nadaniem Pjongjangowi rangi diecezji przez papieża Jana XXIII, został jej pierwszym biskupem. 
Po podziale państw koreańskich był wielokrotnie prześladowany przez władze Korei Północnej. Został aresztowany w 1949 roku i od tego czasu brak o nim wiadomości. Prawdopodobnie albo został zabity w czasie prześladowań religijnych albo zmarł w obozie reedukacyjnym (uwzględniając podeszły wiek). Wobec braku dowodów śmierci do roku 2013 figurował na listach watykańskich jedynie jako zaginiony (od 1975 roku administratorami diecezji są kolejni arcybiskupi Seulu). Obecnie jest uznany przez Stolicę Apostolską za zmarłego.

</doc>
<doc id="299321" url="https://pl.wikipedia.org/wiki?curid=299321" title="Proces załogi Sachsenhausen (1947)">
Proces załogi Sachsenhausen (1947)

Proces załogi Sachsenhausen (1947) – jeden z procesów wytoczonych przez aliantów funkcjonariuszom hitlerowskich obozów koncentracyjnych po zakończeniu II wojny światowej. Dotyczył on zbrodni popełnionych w KL Sachsenhausen, a na ławie oskarżonych zasiedli byli członkowie załogi obozu oraz dwóch więźniów funkcyjnych (tzw. kapo). Proces toczył się w dniach 23–31 października 1947 przed Radzieckim Trybunałem Wojskowym w Berlinie. 
Ława oskarżonych liczyła 16 osób, wśród których znaleźli się Anton Kaindl (ostatni komendant Sachsenhausen), naczelny lekarz obozu Heinz Baumkötter (odpowiedzialny za przeprowadzanie eksperymentów pseudomedycznych na więźniach) i kapo Paul Sakowski (główny wykonawca egzekucji na więźniach obozu). Poprzednik Kaindla, Hans Loritz, miał również stanąć przed Trybunałem, lecz popełnił samobójstwo przed rozpoczęciem procesu podczas pobytu w więzieniu. Po krótkim i dość pobieżnym postępowaniu dowodowym wszyscy oskarżeni zostali uznani za winnych popełnienia zbrodni wojennych i przeciw ludzkości. Wyrok ogłoszono 1 listopada 1947. 14 oskarżonych skazanych zostało na dożywotnie pozbawienie wolności połączone z ciężkimi robotami, a pozostali dwaj na 15 lat pozbawienia wolności połączonego z ciężkimi robotami.

</doc>
<doc id="299322" url="https://pl.wikipedia.org/wiki?curid=299322" title="Partia Socjalistyczna (Irlandia)">
Partia Socjalistyczna (Irlandia)

Partia Socjalistyczna (irl. "Páirti Sóisialach") – irlandzka partia polityczna powstała w 1996, założona przez byłych członków Partii Pracy. Wystąpili oni z tej partii we wczesnych latach 90. i założyli Militant Labour (Walcząca Praca), potem Militant Tendency. W 1996 zmienili nazwę na Socialist Party. Sytuuje się na lewo od laburzystów, należy do międzynarodówki trockistowskiej.
Partia ma kilku radnych w samorządach lokalnych. W latach 1997–2007 miała jednego przedstawiciela w Dáil Éireann (był nim Joe Higgins), w latach 2007–2011 pozostawała poza parlamentem, od 2011 ma dwóch posłów. Od czerwca 2009 ma jednego europosła, obecnie jest nim Paul Murphy.
Partia Socjalistyczna działa również na terenie Irlandii Północnej.

</doc>
<doc id="299324" url="https://pl.wikipedia.org/wiki?curid=299324" title="Jarosław Marian Chmielewski">
Jarosław Marian Chmielewski



</doc>
<doc id="299326" url="https://pl.wikipedia.org/wiki?curid=299326" title="Jerzy Mieczysław Chróścikowski">
Jerzy Mieczysław Chróścikowski



</doc>
<doc id="299329" url="https://pl.wikipedia.org/wiki?curid=299329" title="LGM-118A Peacekeeper">
LGM-118A Peacekeeper

LGM-118A Peacekeeper – (pierwotnie znany jako Missile-X oraz MX) strategiczny, trzystopniowy pocisk balistyczny ICBM na paliwo stałe, przenoszący do 11 głowic typu MIRV z ładunkiem termojądrowym o mocy do 475 kT. Pociski te wprowadzone zostały do uzbrojenia US Air Force w 1986, wycofane zaś ze służby w 2005 roku, chociaż traktat o redukcji zbrojeń strategicznych START II, zakazujący posiadania pocisków ICBM uzbrojonych w wiele głowic MIRV, nie wszedł w życie.
Pociski MX, do momentu wycofania, stanowiły podstawowy i najnowocześniejszy, w pełni rozwinięty, element amerykańskiej strategicznej triady nuklearnej.
Geneza.
Jeszcze w trakcie trwania procesu rozmieszczania pocisków LGM-30 Minuteman III planiści Dowództwa Strategicznych Sił Powietrznych Stanów Zjednoczonych "Strategic Air Command" (SAC) rozpoczęli badania nad pozyskaniem pocisków ICBM trzeciej generacji. Celem prac było opracowanie najbardziej zaawansowanego pocisku, zapewniającego zwiększony zasięg, zdolność do przenoszenia wielu głowic oraz „punktową” dokładność ataku ("pinpoint accuracy"). Nad pracami ciążyło jednak kilka problemów. Pierwszym z nich był wzrost celności radzieckich pocisków ICBM, co spowodowało w Stanach Zjednoczonych żywą dyskusję nad zdolnością umieszczonego w stałych silosach arsenału amerykańskiego do przetrwania pierwszego uderzenia jądrowego ze strony ZSRR i najlepszych metodach bazowania pocisków trzeciej generacji. Te dyskusje nie zmniejszały jednak wysiłku SAC do opracowania nowego pocisku: "Missile-X" (MX)
Poszukiwania nowego systemu mającego zastąpić pociski Minuteman rozpoczęły się w 1971. SAC było zdania, iż technologia pocisków Minuteman jest już przestarzała i dążyło do zastąpienia ich nowymi pociskami, wykorzystującymi najbardziej zaawansowane technologie. Najistotniejszymi elementami wymagań Dowództwa były zwiększony zasięg, lepsza celność oraz możliwość przenoszenia wielu głowic niezależnie wcelowywanych ("Multiple Independent Reentry Vehicles" MIRV). Proces opracowania nowego pocisku rozpoczął się 4 kwietnia 1972, kiedy Dowództwo Sił Powietrznych przydzieliło mu nazwę „"Missile-X"” oraz uczyniło organizację "Space and Missile Systems Organization" (SAMSO) odpowiedzialną za jego rozwój. Pierwszą zaś przeszkodą do pokonania było rozstrzygnięcie, czy nowy system umieścić w utwardzonych silosach, czy też w systemach mobilnych.
Silosy czy system mobilny.
Ulepszenie radzieckich jądrowych sił strategicznych i zwiększenie ich celności spowodowało poważne zaniepokojenie zdolnością bazujących w podziemnych silosach amerykańskich ICBM do przetrwania pierwszego ataku. Proponowanym rozwiązaniem było utwardzenie silosów oraz system mobilnego bazowania. W 1973 roku SAC zgłosiło jednak swoje zastrzeżenia do koncepcji systemu mobilnego, zwracając uwagę na bardzo wysokie koszty takiego systemu, niską celność oraz niski czas reakcji. W międzyczasie w środowisku związanym z obronnością toczyła się debata, w której rozważano każdy z tych dwóch wariantów. Jako jedno z możliwych rozwiązań wskazywano powietrzny system mobilny i już 24 października 1974 roku z sukcesem przeprowadzono test tej koncepcji, wystrzeliwując pocisk Minuteman I z samolotu transportowego C-5A Galaxy. Miesiąc później sekretarz obrony USA, pod naciskiem politycznym rozwiązania problemu bazowania i utworzenia ekonomicznego systemu rakietowego, zmienił plany w zakresie osiągnięcia przez nowy system wstępnej gotowości operacyjnej (IOC), opóźniając założone osiągnięcie IOC przez system MX z roku 1983 na 1985. W tym samym czasie rozpoczęto studia nad możliwością wspólnego rozwoju pocisków MX i Trident. Jak wskazywali naukowcy z MIT, w razie braku wzmocnienia silosów do wytrzymałości na ciśnienie rzędu 20000 psi, pojedyncza sowiecka głowica o mocy 25 megaton zdolna będzie do zniszczenia 7-8 pocisków amerykańskich. W lipcu 1976 roku, zaniepokojony wrażliwością bazujących w silosach pocisków na sowiecki atak ICBM, Kongres odmówił środków finansowych na tego rodzaju systemy; podobny los spotkał także projekty pocisków bazowania powietrznego, przy czym Kapitol zalecił uczynienie możliwym bazowanie pocisków w bunkrach lub specjalnych schronach.
Różnorakie kręgi związane z obronnością przeanalizowały blisko 40 możliwych rozwiązań, zanim 12 czerwca 1979 prezydent Jimmy Carter podjął decyzję o skierowaniu wstępnego projektu do pełnoskalowych prac rozwojowych. Na mocy decyzji prezydenta podstawowym sposobem stacjonowania pocisków zostały wielokrotnie chronione schrony poziome. Prace nad nowym system ruszyły pełną parą 14 września 1979. Ze wszystkich rozważanych koncepcji ochrony pocisków prawdopodobnie najgłębiej idącą była koncepcja bazowania w pociągach, znajdujących się w labiryncie tuneli podskalnych, umieszczonych na tyle głęboko, aby zapewniały odporność na bezpośrednie uderzenia nawet silnych bomb jądrowych. Po ataku tunele miały być przewiercane, a pociski po wyjeździe na zewnątrz odpalane z powierzchni.
W latach osiemdziesiątych rozpoczęto konstruowanie składów kolejowych, niezbędnych do rozmieszczenia pocisków MX. W oryginalnej koncepcji schronów poziomych pociski miały być transportowane w zintegrowanej ze schronami sieci kolejowej na wagonach, zawierających wznoszące się do pionu wyrzutnie typu TEL. W celu zwiększenia prawdopodobieństwa przetrwania, założono także kursowanie w sieci fałszywych składów, mających pozorować składy bojowe. Wszczęto już prace konstrukcyjne nad stacjami bazowymi, kiedy cały program został anulowany przez następną administrację.
Peacekeeper.
2 października 1981 roku prezydent Ronald Reagan zażądał szybszego rozmieszczenia nowych pocisków i anulował program poziomych schronów oraz wsparł koncepcję rozmieszczenia ograniczonej liczby pocisków w super utwardzonych silosach pocisków Titan II oraz Minuteman. Doprecyzował tę koncepcję 22 listopada 1982 roku, ogłaszając program "Closely Spaced Basing" jako ostateczne rozwiązanie problemu bazowania MX-ów. Jednocześnie ujawnił swoją wolę zmiany nazwy pocisku na "Peacekeeper". Kongres, który w marcu 1982 roku. odmówił środków na przejściowe bazowanie nowych pocisków w silosach Minuteman, nie zdecydował się także na "Closely Spaced Basing" oraz nie zatwierdził budżetu na Peacekeepera. Stwierdził także, iż Administracja powinna przygotować kompleksową ocenę techniczną ICBM i alternatyw bazowania. Raport taki, przygotowany przez Komisję Generała Brenta Scowcrofta, został przedstawiony 6 marca 1983. Raport ten zawierał koncepcję pilnego opracowania lekkich, jednogłowicowych pocisków ICBM, w międzyczasie zaś ograniczone wprowadzenie do Sił Powietrznych 100 pocisków Peacekeeper. Raport przedstawił też możliwe alternatywy rozwiązań wraz z zaleceniami, które spotkały się z aprobatą zarówno Prezydenta, jak i Kapitolu. 10 sierpnia 1983 roku sekretarz obrony nakazał rozmieszczenie 100 nowych pocisków w silosach Minuteman w bazie Sił Powietrznych Warren AFB w stanie Wyoming oraz rozpoczęcie prac nad małymi, jednogłowicowymi pociskami ICBM.
Pierwszy lot testowy nowego pocisku Peacekeeper odbył się 17 czerwca 1983. Z bazy Vandenberg AFB w Kalifornii pocisk przeleciał 6704 km, po czym zrzucił sześć nieuzbrojonych głowic na planowany cel na polu testowym w Kwajalein na Pacyfiku.
Charakterystyka.
Pocisk.
Głównym producentem systemu był Boeing, za testy systemu odpowiedzialny był Martin Marietta (aktualnie Lockheed Martin) oraz Denver Aerospace. Pocisk miał długość 21,8 metra, średnicę 2,3 metra, wagę 87,75 tony łącznie z pełnym wyposażeniem w 10 głowic MIRV: Avco MK 21. Przy prędkości wypalenia ("velocity burnout") 24 000 km/h maksymalny zasięg pocisku wynosił 9661,88 km. Czterostopniowy pocisk rozpędzany był trzema silnikami na paliwo stałe: Thiokol SR118, Aerojet SR119 i Hercules SR12.
Peacekeeper był czterostopniowym pociskiem, składającym się z trzech głównych sekcji:
"Boost system" składał się z trzech stopni napędowych wynoszących pocisk w przestrzeń. Stopnie te umieszczone były jeden na drugim i odpalane kolejno, po wyczerpaniu paliwa i zakończeniu pracy poprzednika. Pierwszy stopień o długości 8,53 m i wadze 45.360 kg wynosił pocisk na wysokość 23.774,40 metrów. Dysza pierwszego stopnia napędowego była ruchoma, jej położenie zmieniane było za pomocą systemu hydraulicznego, zasilanego gorącym gazem napędzanym turbiną. Silnik drugiego stopnia o długości 5,48 m i wadze 25.200 kg wynosił pocisk na wysokość 57.912 m. Silnik trzeciego stopnia natomiast, o długości 2,43 m i wadze 7140 kg, ostatecznie wynosił pocisk do pułapu 213.360 metrów, gdzie post-booster czwartego stopnia o wadze 1363 kg i długości 1,21 m dokonywał manewrów w celu precyzyjnego ulokowania głowic MIRV na zadanych trajektoriach balistycznych. Napędzany silnikiem Rocketdyne (aktualnie Pratt &amp; Whitney) na paliwo ciekłe w postaci hydrazyny i tetratlenku diazotu. Wszystkie stopnie napędowe znajdowały się w 49 obudowach kevlarowych. Najwyżej położonym elementem Peacekeepera był "re-entry system," zawierający urządzenia służące rozlokowaniu głowic na właściwych trajektoriach oraz 10 stożkowatych głowic, chronionych osłoną, na zewnątrz której znajdowała pokrywa czołowa z małym silnikiem rakietowym, mającym na celu oddzielenie jej od modułu rozmieszczającego głowice. Ten ostatni zawierał zespół urządzeń elektronicznych, niezbędnych do aktywacji i sekwencyjnego rozmieszczenia głowic ("re-entry vehicles").
Bezwładnościowy układ naprowadzania "Advanced Inertial Reference Sphere" (AIRS) oraz "Missile Electronics and Computer Assembly" (MECA) znajdował się w "post-boosterze", skąd za pomocą połączeń światłowodowych komendy naprowadzania przekazywane były do poszczególnych stopni napędowych.
Głowice.
Pierwotnie pocisk uzbrojony był w 11 dwustopniowych głowic termojądrowych MIRV W87-0/Mk-21 o mocy 300 kiloton, z możliwością jej podniesienia do 475 kT przez dodanie do drugiego stopnia ładunku pierścienia ze wzbogaconego uranu. Na skutek jednak układów o kontroli zbrojeń, liczbę przenoszonych przez pocisk głowic zmniejszono do dziesięciu. Wskaźnik celności CEP tych głowic wynosi 400 stóp (ok. 130 m). Technicznie, Peacekeeper przystosowany był także do przenoszenia dwunastu odmiennych głowic MIRV Mark 12A, jednakże pociski operacyjne załadowane były wyłącznie dziesięcioma Mark 21
W trakcie konstrukcji tych głowic musiano pokonać wiele problemów technicznych, związanych przede wszystkim z ekstremalnymi warunkami, w jakich znajduje się głowica w trakcie ich przedzierania się przez gęste warstwy atmosfery po powrocie z egzosfery, a przy tym z koniecznością zachowania właściwej celności. W procesie konstrukcyjnym przeprowadzono intensywny program badań, obejmujący m.in. testy wstrząsowe, badania materiałoznawcze, badania w tunelu hiperdźwiękowym, badania balistyczne, badania stożka balistycznego w locie balistycznym i wiele innych. Głowice pokryte są materiałem ułatwiającym im przelot przez atmosferę oraz są mechanicznie połączone z modułem rozmieszczającym. Rozmieszczenie następowało przez wypchnięcie gazem uzyskanym ze spalanego ładunku pędnego, co pozwalało na opuszczenie przez nie modułu rozmieszczającego przy minimalnym wstrząsie i ich podróż przez atmosferę ku celom.
Głowica Mk 21, powracając do atmosfery, leci z prędkością ponad 20 Ma w temperaturze 8300 °C. W rzeczywistości głowica o specjalnej powierzchni nie rozgrzewa się do tej temperatury, bowiem proces chłodzenia ablacyjnego i ogromna fala uderzeniowa atmosfery rozprasza ok. 90% tej energii, pozwalając przetrwać głowicy i jej układom wewnętrznym. Powracająca do atmosfery głowica jest też hamowana z olbrzymią siłą przeciążenia, przekraczającą 50G.
Po wycofaniu Peacekeepera z użytku operacyjnego, głowice Mark 21 znalazły zastosowanie w modernizowanych pociskach Minuteman III oraz SLBM Trident II D5, które przenoszą po jednej głowicy tego typu.
Zimny start.
W przeciwieństwie do pocisków Minuteman III i wszystkich wcześniejszych pocisków ICBM, Peacekeeper nie startował w silosie, lecz przez tzw. "zimny start". Pocisk nie był umieszczony bezpośrednio w silosie, lecz w pojemniku startowym, wyposażonym w system "Launch Ejection Gas Generator" (LEGG). Podobnie jak w zainstalowanych na okrętach podwodnych pociskach SLBM, za pomocą gazów spalinowych z ładunku system wyrzuca pocisk z pojemnika i silosu na wysokość ok. 24 m, po czym następuje zapłon silnika rakietowego I stopnia.

</doc>
<doc id="299333" url="https://pl.wikipedia.org/wiki?curid=299333" title="Podagra">
Podagra



</doc>
<doc id="299335" url="https://pl.wikipedia.org/wiki?curid=299335" title="MOAB">
MOAB



</doc>
<doc id="299336" url="https://pl.wikipedia.org/wiki?curid=299336" title="LGM-30G Minuteman III">
LGM-30G Minuteman III

LGM-30G Minuteman III – amerykański międzykontynentalny pocisk balistyczny na paliwo stałe na wyposażeniu United States Air Force. Każdy ze stacjonujących we wzmocnionych silosach trzystopniowych pocisków, zdolny jest do przeniesienia na odległość 13 000 kilometrów 3 głowic bojowych. Bezwładnościowy układ kierowania i kontroli pocisku, zapewnia celność CEP z błędem celowania nieprzekraczającym 120 metrów. Zgodnie z zadeklarowanym w 1991 roku w myśl traktatu START 1 throw-weight wynoszącym 1150 kg, pociski Minuteman III, wyposażone są aktualnie w 3 niezależnie wycelowywane głowice termojądrowe o regulowanej mocy 300 do 475 kiloton każda.
Program rozwoju tych pocisków rozpoczęty został w 1966 roku, przez zastosowanie szeregu ulepszeń pocisku LGM-30F Minuteman II, w głównej mierze przez unowocześnienie ostatniego stopnia napędowego oraz systemów powrotu w dolne warstwy atmosfery. Pocisk wszedł do służby operacyjnej w 1970 roku i aż do momentu wejścia do służby pocisków LGM-118A Peacekeeper, łącznie 550 Minuteman III stanowiło podstawę amerykańskiej triady nuklearnej. Wycofanie w roku 2005 ze służby pocisków Peacekeeper, wywołało konieczność przeprowadzenia dalszych modernizacji Minuteman, w tym ich instalacji w silosach przygotowanych dla Peacekeeper. Aktualnie w służbie pozostaje 450 pocisków tego typu.
Konstrukcja.
Minuteman III jest trzystopniowym pociskiem balistycznym ICBM na paliwo stałe, o długości 18,2 metra i średnicy u podstawy 1,88 metrów. Masa startowa pocisku przy zasięgu 13 000 km z ładunkiem w postaci 3 głowic MIRV wynosi 34 467 kilogramów. Zasięg minimalny pocisku wynosi najprawdopodobniej 3000 km. Pocisk jest w locie kontrolowany przez układ naprowadzania NS-20, który wraz z późniejszą modernizacją AIMS zapewniał mu celność CEP 120 metrów. Modernizacja układu naprowadzania przez wprowadzenie układu NS-50 nie zwiększyła precyzji pocisku, którego celność pozostaje na tym samym poziomie jak przy wcześniejszym układzie.
Platforma przenosząca głowice MIRV ("post-boost vehicle" - PBV) pocisku, jest w rzeczywistości jego czwartym stopniem napędowym, zwykle jednak nie jest tak określana z uwagi na postanowienia traktatu SALT II, zgodnie z którym PBV nie może być zdolny do zwiększania prędkości ładunku pocisku o więcej niż 1 km/s, co odróżnia PBV od normalnego stopnia napędowego. Urządzenie to manewruje dzięki pracy 6 silników kierunkowych oraz 4 mniejsze silniki obracające pojazd. System naprowadzania układu PBV kontroluje także głowice oraz penetration aids
Minuteman III.
Aktualne na wyposażeniu US Air Force:
Rozmieszczenie.
Aktualnie pociski Minuteman znajdują się na wyposażeniu jednostek: 

</doc>
<doc id="299340" url="https://pl.wikipedia.org/wiki?curid=299340" title="Konserwatorium w Krakowie">
Konserwatorium w Krakowie



</doc>
<doc id="299342" url="https://pl.wikipedia.org/wiki?curid=299342" title="Biomechanika">
Biomechanika

Biomechanika – bada właściwości mechaniczne tkanek, narządów, układów oraz ruch mechaniczny żywych organizmów - jego przyczyny i skutki. Przyczynami ruchu są siły: zewnętrzne (zwłaszcza ciężkości) i wewnętrzne (zwłaszcza mięśniowe). Skutkiem jest zmiana położenia całego organizmu lub względnego położenia jego części lub ciał zewnętrznych. Skutkiem może być także naprężenia, czy odkształcenia ciała. 
Tematyka badań biomechaniki rozpościera się na ogromnym obszarze, zaczynając od mechaniki roślin (np. tropizmy), a kończąc na skomplikowanych układach sterowania u wysoko rozwiniętych organizmów w tym człowieka.
Nazwa wywodzi się od greckiego "mechané" – maszyna. Nauka o stanach równowagi i ruchu człowieka. Przedrostek bio- wskazuje, że jest to dyscyplina mówiąca o organizmach żywych.
Międzynarodowe Towarzystwo Biomechaniki ISB (International Society of Biomechanics) proponuje podział biomechaniki na:

</doc>
<doc id="299345" url="https://pl.wikipedia.org/wiki?curid=299345" title="Proces załogi Mittelbau-Dora (US vs. Kurt Andrae i inni)">
Proces załogi Mittelbau-Dora (US vs. Kurt Andrae i inni)

Proces załogi Mittelbau-Dora (US vs. Kurt Andrae i inni) – jeden z procesów wytoczonych przez aliantów funkcjonariuszom niemieckich obozów koncentracyjnych po zakończeniu II wojny światowej. Przed Amerykańskim Trybunałem Wojskowym w Dachau stanęło 19 byłych członków załogi Mittelbau-Dora (Nordhausen), oskarżonych o popełnienie zbrodni wojennych i przeciw ludzkości podczas służby w obozie. Proces odbył się w dniach 7 sierpnia–31 grudnia 1947.
W wyniku przeprowadzonego przewodu sądowego 15 oskarżonych zostało uznanych za winnych stawianych im zarzutów, a 4 uniewinniono. Hans Karl Möser, kierownik obozu, jako jedyny skazany został na karę śmierci (wyrok wykonano przez powieszenie 26 listopada 1948). 7 oskarżonych skazano na dożywotnie pozbawienie wolności, a 7 na terminowe kary pozbawienia wolności (od 25 do 5 lat).

</doc>
<doc id="299346" url="https://pl.wikipedia.org/wiki?curid=299346" title="Żywisław">
Żywisław

Żywisław - imię męskie, prawdopodobnie neologizm utworzony na wzór imion słowiańskich. Nienotowane w źródłach staropolskich. Człon "Żywi-" jest niespotykany w staropolskich imionach dwuczłonowych.
Żeński odpowiednik: Żywisława.

</doc>
<doc id="299350" url="https://pl.wikipedia.org/wiki?curid=299350" title="Drugi Proces Oświęcimski">
Drugi Proces Oświęcimski



</doc>
<doc id="299352" url="https://pl.wikipedia.org/wiki?curid=299352" title="Rezerwat przyrody Spytkowo">
Rezerwat przyrody Spytkowo

Rezerwat przyrody Spytkowo – rezerwat torfowiskowy położony w województwie warmińsko-mazurskim, w gminie Giżycko i nadleśnictwie Borki. Obejmuje torfowisko przejściowe ze stanowiskiem wierzby lapońskiej oraz innej roślinności reliktowej. Położony jest 5,5 km na północny wschód od Giżycka i 1 km na wschód od wsi Spytkowo.
Rezerwat został utworzony w 1958 roku pod nazwą Torfowisko Spytkowo na powierzchni 2,10 ha. W 2018 roku powiększono go do 3,70 ha i zmieniono jego nazwę na Spytkowo. Za cel ochrony rezerwatu podaje się obecnie „ochronę procesów ekologicznych w ekosystemach mokradłowych”.
Z roślin będących pod ochroną ścisłą, oprócz wierzby lapońskiej, rosną tu: rosiczka okrągłolistna i storczyk krwisty. Liczebność wierzby lapońskiej ulega w ostatnich latach regresji, zaś torfowisko opanowuje roślinność drzewiasta, głównie brzoza i olsza.

</doc>
<doc id="299361" url="https://pl.wikipedia.org/wiki?curid=299361" title="Stanowice (województwo śląskie)">
Stanowice (województwo śląskie)

Stanowice (niem. "Stanowitz") – wieś w Polsce położona w województwie śląskim, w powiecie rybnickim, w gminie Czerwionka-Leszczyny.
Wieś leży historycznie na Górnym Śląsku.
Położenie.
Stanowice położone są na Płaskowyżu Rybnickim, około 35 km od Katowic. Do centrum Rybnika jest około 12 km. W okolicy znajduje się najwyższa góra Płaskowyżu Rybnickiego – Ramża. Granicę z Czerwionką stanowi rzeka Bierawka.
Transport i gospodarka.
W Stanowicach krzyżują się drogi wojewódzkie: droga wojewódzka nr 925 (Rybnik–Orzesze-Ruda Śląska-Bytom) z drogą wojewódzką nr 924 (Knurów-Żory). W miejscu przecięcia się obydwu dróg, skrzyżowanie zamieniono na rondo, . W pobliżu – między Stanowicami a Bełkiem – funkcjonuje także zjazd z autostrady A1.
W Stanowicach brak jest linii i stacji kolejowych. Najbliższe znajdują się w Czerwionce i Szczejkowicach. Komunikację publiczną na terenie wsi zapewnia KZK GOP (linia 194 do Gliwic) oraz Międzygminny Związek Komunikacyjny (linie: 311C do Rybnika, 312 do Żor i 310 do Orzesza).
W miejscowości działały w 2009 roku 173 podmioty gospodarcze (745 na 10 tys. mieszkańców), z czego 132 w usługach, 38 w przemyśle i budownictwie, a 3 w rolnictwie. Wszystkie prócz jednego były podmiotami prywatnymi.
Nazwa.
Niemiecki nauczyciel Heinrich Adamy nazwę miejscowości wywodzi od polskiej nazwy "stać". Pochodzi ona prawdopodobnie od staropolskiej nazwy budowli obronnej "stanicy" lub od miejsca postoju. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia "Stanowice" podając jej znaczenie "Standort, Wohnung" czyli w języku polskim "Miejscowość postoju, mieszkanie". Nazwa wsi została później fonetycznie zgermanizowana na "Stanowitz" i utraciła swoje pierwotne znaczenie.
W alfabetycznym spisie miejscowości na terenie prowincji śląskiej wydanym w 1830 roku we Wrocławiu przez Johanna Knie wieś występuje pod nazwami "Stanowitz" oraz "Stanowice".
Historia miejscowości.
Stanowice są wzmiankowane ok. 1305 r. w "Liber fundationis episcopatus Vratislaviensis" ("Księdze fundacyjnej biskupstwa wrocławskiego"), gdzie znajduje się informacja o treści: "Także w Stanowicach dziesięcina biskupia (Item in Stanowitz decima episcopalis)". Miejscowość wymieniona jest w szeregu wsi położonych w pobliżu Rybnika, Żor i Wodzisławia.
W 1784 roku Stanowice należały do hrabiego Arco, na terenie wsi znajdował się folwark, gospodarzyło 10 kmieci, 12 zagrodników oraz 4 chałupników. Łącznie mieszkało we wsi 112 osób. Znaczący rozwój wsi dokonał się pod koniec XVIII wieku oraz na początku XIX wieku. Obrazują to statystyki z 1818 roku. Wówczas we wsi już było 19 kmieci, 14 zagrodników oraz 34 chałupników. Łącznie wieś zamieszkiwało aż 453 osób. W 1845 roku na terenie Stanowić było 44 domów, pański zamek i folwark, łącznie 334 mieszkańców w tym 2 ewangelików oraz 3 żydów. We wsi był młyn wodny, cegielnia, hodowla róż herbacianych, wapiennik. Na pańskie zapotrzebowanie kramarz, rzeźnik, karczma oraz hodowla 470 owiec rasy merynos.
Podczas plebiscytu w 1921 roku do głosowania uprawnionych było 227 mieszkańców, a wraz z emigrantami – 240 osób. Zagłosowało 239, z czego za Polską 195 osób, a za Niemcami 44. Nie oddano głosów nieważnych. Z kolei w obszarze dworskim padło 49 głosów za Polską, a 73 za Niemcami. Kościół pod wezwaniem św. Jacka wybudowano w 1949 roku. Do tego czasu mieszkańcy wsi uczęszczali na nabożeństwa do kościoła w Bełku. Obecnie kościół jest w końcowej fazie przebudowy, 23 sierpnia 2011 roku odbyła się jego konsekracja z udziałem arcybiskupa metropolity katowickiego Damiana Zimonia oraz arcybiskupa metropolity lwowskiego Mieczysława Mokrzyckiego.
Ludność.
Liczba ludności Stanowic ciągle rośnie osiągając w 2009 roku 2323 osób, z czego 1113 mężczyzn i 1210 kobiet. W wieku przedprodukcyjnym było 20,2% populacji (469 osób), w wieku produkcyjnym 61,7% (1433 osoby), a w wieku poprodukcyjnym 18,1% (421 osób). Ludność wsi wzrosła o 12,4% w ciągu ostatnich dwudziestu lat (w 1988 roku wynosiła 2067 osób) i o 9,1% w ciągu ostatnich siedmiu lat (w 2002 roku wynosiła 2119 osób).
W spisie powszechnym z 2002 roku odnotowano 791 gospodarstw domowych, z czego 178 było gospodarstwami jednoosobowymi, 229 dwuosobowymi, 170 trzyosobowymi, 136 czteroosobowymi, a 78 gospodarstw domowych liczyło pięć i więcej osób. W wieku produkcyjnym (18-65 lat) było 1309 osób, z czego 676 pracowało, 103 było bezrobotnych, a 455 pozostawało biernych zawodowo (osoby uczące się, gospodynie domowe, renciści i wcześniejsi emeryci, pozostający na utrzymaniu innych). Wykształceniem wyższym legitymowało się 122 osób, średnim 523 osoby, zasadniczym zawodowym 667 osób, a podstawowym 447 osoby.
Ludność Stanowic zamieszkiwała w 490 budynkach, z czego 488 posiadało dostęp do wodociągu, 481 do kanalizacji, a w 452 działało centralne ogrzewanie. W budynkach tych znajdowało się 625 mieszkań (295 mieszkań na 1000 osób). Powierzchnia użytkowa mieszkań wynosiła 58 058,0 metrów kwadratowych, to jest 92,9 metra na mieszkanie bądź 27,4 metra na jednego mieszkańca. W 2008 roku w Stanowicach oddano do użytku 15 mieszkań, w 2009 – 10, w 2010 – 3. Wszystkie mieszkania były mieszkaniami indywidualnymi, to jest domami jednorodzinnymi.
Sport i rekreacja.
Od 1946 roku w miejscowości istnieje Ludowy Klub Sportowy Ruch Stanowice, który w 2010 roku zrzeszał 51 członków zatrudniając dwóch trenerów. 43 z nich było piłkarzami, z czego 18 było poniżej osiemnastego roku życia.
Szlaki turystyczne.
Przez Stanowice prowadzi Szlak Historii Górnictwa Górnośląskiego z Rybnika, przez Orzesze do Katowic i dalej do Łubianek (długość 99,5 km). Odcinek ze Stanowic do Orzesza obfituje w miejsca widokowe oraz zabytki architektury w Bełku i Orzesza.
Edukacja.
W Stanowicach znajduje się szkoła podstawowa z oddziałem przedszkolnym. Do szkoły podstawowej uczęszczało w 2009 roku 132 uczniów. W 2009 roku szkołę podstawową opuściło 22 absolwentów. Do przedszkola w Stanowicach uczęszcza 25 dzieci, z czego 12 jest sześciolatkami (dane na rok 2009).
We wsi znajduje się filia miejskiej biblioteki publicznej dysponująca 7934 pozycjami.
Przyroda.
W przysiółku Podgrabina oraz w dawnym dworze znajdują się gniazda bociana białego. Stanowice należą do nielicznych w regionie miejscowości, gdzie regularnie co roku przystępują do lęgu dwie bocianie pary.
Obok zabytkowej kapliczki św. Jana Nepomucena (w pobliżu kościoła) rośnie stara lipa drobnolistna o obwodzie 490 cm i wysokości 18 m., drzewo to jest pomnikiem przyrody od 1958 r. Przy ul. Leśnej w przysiółku Podlesie rośnie dąb szypułkowy o obwodzie 375 cm i wysokości 18 m., drzewo to od 1998 r. jest pomnikiem przyrody. Przy polnej drodze w pobliżu przysiółka Podgrabina leży głaz narzutowy o obwodzie 370 cm, częściowo zagłębiony w ziemi.

</doc>
<doc id="299362" url="https://pl.wikipedia.org/wiki?curid=299362" title="Juan Núñez de Prado">
Juan Núñez de Prado

Juan Núñez de Prado – wielki mistrz zakonu Calatrava w latach 1322–1355.
Był mistrzem wybranym nielegalnie w 1322 r., w wyniku buntu przeciwko prawowitemu wielkiemu mistrzowi, pomimo protestów cystersów z Morimond, duchowych opiekunów zakonu i samego papieża. Jego wybór zalegalizowano w 1329 r.
W 1355 r. król Kastylii Piotr I Okrutny oskarżył go o popieranie buntu przeciwko swojemu poprzednikowi Alfonsowi XI. Prawdziwą przyczyną była jednak bliska przyjaźń, jaka łączyła de Prado z Janem Alfonsem Alburquerque, jednym z przywódców buntu przeciwko rządom Piotra Okrutnego, i królową Blanką de Bourbon, prześladowaną przez męża żoną króla. Mistrz został pojmany w rezydencji mistrzów Calatravy ("las Casas Maestrales") w Almagro. Został ścięty z rozkazu króla na zamku Maqueda w Toledo.
Miał syna o tym samym imieniu, który zginął jeszcze przed śmiercią ojca, i drugiego Estebana, właściciela ziemskiego.

</doc>
<doc id="299363" url="https://pl.wikipedia.org/wiki?curid=299363" title="Kolegiata Bożego Ciała w Bieczu">
Kolegiata Bożego Ciała w Bieczu

Kolegiata Bożego Ciała – kościół parafialny obrządku rzymskokatolickiego w Bieczu o randze kolegiaty. Jeden z najświetniejszych zabytków gotyckiej architektury sakralnej w Polsce z licznymi cennymi zabytkami ruchomymi we wnętrzu. Charakterystyczny akcent w panoramie miasta.
Architektura.
Kościół trójnawowy, konstrukcji halowej, z szeregami kaplic wzdłuż naw bocznych reprezentuje architekturę późnogotycką. Został wzniesiony z cegły i ciosów kamiennych, wykorzystanych jako detale konstrukcyjne i ozdobne. Prezbiterium od zewnątrz zdobione jest ciemniejszą zendrówką, układaną we wzory geometryczne. Bryła i konstrukcja kościoła nie uległy od czasów jego powstania większym przeróbkom. Dobudowano jedynie wieże i zmieniono pokrycie dachu. Zrekonstruowano wystające ponad dach fiale, widoczne na miedziorycie z XVI w., a usunięte w czasie późniejszej restauracji obiektu.
Wielu historyków architektury podkreślało ścisłe związki architektoniczne bieckiej fary, a zwłaszcza jej sklepień, z rozwiązaniami znanymi z krajów południowoniemieckich: Austrii i Bawarii.
Adam Miłobędzki, omawiając małopolskie kościoły murowane przełomu XV i XVI w. pisał:
Józef T. Frazik z kolei stwierdził, iż:
Wnętrze.
Prezbiterium.
Najstarszą częścią kościoła jest prezbiterium, ukończone około 1480 r. (na belce tęczowej widoczna data „1482”). Według rejestru zabytków Królestwa Polskiego budowę tej najstarszej części kościoła rozpoczęto już w 1326 r. Szerokie (szersze niż główna nawa), złożone z czterech wąskich przęseł prezbiterium zamknięte jest od wschodu trzema bokami ośmioboku i nakryte ceglanym, ostrołukowym sklepieniem kolebkowym z lunetami, ozdobionym niezwykle bogatą siecią żeber. W przęsłach sklepienia zachowały się dwa czterolistne zworniki z herbami (na jednym herb Biecza, na drugim herb Odrowąż). Na czterech wspornikach żeber ozdobne tarcze; na dwóch z nich widoczne również herby Biecza i Odrowążów, na jednej z dwóch pozostałych nieznany znak - być może gmerk budowniczego.
Przy wejściu do prezbiterium znajduje się XV-wieczna tęcza przedstawiająca scenę ukrzyżowania Jezusa Chrystusa. Po bokach znajdują się stalle z XVII w. Przy samym ołtarzu znajduje się pulpit muzyczny z 1633 roku, będący jedynym takim zabytkiem w Polsce oraz Europie.
Ołtarz został wykonany w 1604 roku. W centrum ołtarza znajduje się XVI-wieczny obraz "Zdjęcie z krzyża", z kręgu Michała Anioła. Jest on jednym z trzech takich obrazów na świecie. Nad obrazem znajduje się scena przedstawiająca Zaśnięcie Matki Boskiej, wykonana przez syna Wita Stwosza – Stanisława Stwosza. Najwyżej znajduje się scena koronacji Matki Boskiej, a nad nią rzeźba św. Michała Archanioła. Po lewej znajduje się XVII-wieczny ołtarzyk Niepokalanego Poczęcia, nazywany często drzewem genealogicznym Najświętszej Maryi Panny.
Po obu stronach prezbiterium znajdują się późnorenesansowe, bogato rzeźbione stalle. Po lewej stronie znajduje się Oratorium Świętej Jadwigi, gdzie według legend często się modliła. Od 2006 roku po lewej stronie od Oratorium znajduje się relikwiarz z relikwiami św. Jadwigi.
W prezbiterium świątyni, przede wszystkim na jego sklepieniu zlokalizowane są malowidła Włodzimierza Tetmajera.
Kaplice.
Wzdłuż obu naw bocznych znajdują się dwa rzędy po 4 (łącznie 8) kaplic. Znacznie niższe od naw, wzniesione na nieco wyższym poziomie niż nawy, otwierają się ku nim ostrołukowo. Były budowane w latach 1521-1560, a więc już po ukończeniu budowy naw. Adam Miłobędzki pisał:
W każdej z kaplic znajduje się ołtarz, każdy bogato zdobiony. Dodatkowo w kaplicy św. Tekli znajduje się jedyne w Polsce gwiaździste sklepienie z motywem oka.
Nawa główna i boczne.
Nawa główna i boczne, liczące po pięć przęseł, były zbudowane już w 1519 roku. Całość sklepienia podtrzymuje osiem potężnych kamiennych filarów. Adam Miłobędzki pisał:
Na jednym z filarów wisi ambona z 1604 roku, przerobiona w 1697 r. przez Marcina Sarneckiego, mieszczanina i rajcę bieckiego. Na renesansowe tło wykonane techniką intarsji nałożony został barokowy ornament.
W nawie północnej, po lewej stronie prezbiterium, znajduje się ołtarz pw. Matki Boskiej Różańcowej z początków XVII w., późnorenesansowy, złocony, z bogatą ornamentyką roślinną i okuciową. W ołtarzu obraz matki Boskiej z Dzieciątkiem, w typie ikony, z początku XVI w. Przywieziony do Biecza z miasteczka Łojów nad Dnieprem w czasach króla Jana Kazimierza.
Tuż na prawo od ołtarza MB Różańcowej renesansowy nagrobek sędziego bieckiego i posła na sejm w 1569 r. Piotra Sułowskiego, dziedzica Skołyszyna. Kompozycja powstała pod wpływem renesansu włoskiego i zaliczana jest do naszych lepszych dzieł rzeźbiarskich epoki odrodzenia.
Po prawej stronie prezbiterium znajduje się okazały, renesansowy nagrobek kasztelana wiślickiego i starosty bieckiego, Mikołaja Ligęzy, ufundowany przez niego jeszcze za życia, w 1578 r. Wykonany z marmuru i alabastru, prawdopodobnie przez Jakuba Trwałego ze Lwowa. Kilkukondygnacyjny, wyróżnia się lekkością formy i subtelnością wykonania. Najwyższą kondygnację zajmuje kartusz z tarczą herbową, przytrzymywaną przez postacie chłopców w strojach polskich. Poniżej szeroki, dwuokapowy gzyms z okolicznościową inskrypcją, a pod nim, we wnęce, rzeźba przedstawiająca leżącego zmarłego. Pod nią tablica z napisem (w języku polskim), wraz z wnęką obramowane zdwojonymi filarami. Na cokole płaskorzeźba, przedstawiająca konia z rzędem.
Obok nagrobka Ligęzy późnorenesansowy ołtarz św. Anny
Pomiędzy kaplicami Kromerowską i św. Antoniego z Padwy znajduje się pamiątkowa tablica z okazji 400 rocznicy śmierci Kromera. Nad lewym bocznym wejściem znajduje się epitafium rajcy bieckiego Piotra Piotrowickiego zmarłego w 1621 r. Na ścianie obok prawego bocznego wejścia zawieszony jest Chrystus na Krzyżu.
W kościele znajduje się drewniany chór muzyczny wraz z XIX-wiecznymi organami, zbudowanymi w 1898 r. przez Jana Śliwińskiego ze Lwowa. Organy mają charakterystyczne, romantyczne brzmienie, posiadają 22 głosy, 2 manuały, oraz klawiaturę nożną. Instrument działa w oparciu o mechaniczną trakturę gry i rejestrów. Prospekt instrumentu został zaprojektowany przez Sławomira Odrzywolskiego. Pod chórem znajdują się stalle - po jednej stronie późnogotyckie, po drugiej renesansowe.
Otoczenie kościoła.
Obok kościoła znajduje się późnogotycka dzwonnica z XV w. służąca jako baszta, którą opiekował się cech rzeźników. Obok dzwonnicy znajduje się kaplica św. Barbary, zbudowana w XIX w. w miejscu XV-wiecznej kaplicy. Obok tzw. Stara Plebania, wzniesiona w XVI-XVII w., później wielokrotnie przebudowywana. Jej zachodnią ścianę stanowi fragment dawnego miejskiego muru obronnego. Według miejscowej tradycji stanowi pozostałość po dawnym klasztorze norbertanek (lub klarysek).
Na murze otaczającym kościół od południa znajdują się węgierskie figury przedstawiające Apostołów. U wylotu ul. Kromera w murze tym znajduje się późnorenesansowa bramka z 1 połowy XVII w., usytuowana obok dawnej bramki gotyckiej, zniszczonej w 1992 roku. We wschodniej ścianie bramki wmurowana kamienna, renesansowa płyta z 1570 r. Na płycie, pochodzącej z nieistniejącej już Wyższej Bramy we wschodniej części murów, tarcze herbowe z herbami Półkozic, Trąby i Leliwa oraz napis, wzmiankujący starostę Mikołaja Ligęzę.
Kościół w literaturze.
O Kościele Bożego Ciała pisał w 1878 Filip Szreniawski:

</doc>
<doc id="299364" url="https://pl.wikipedia.org/wiki?curid=299364" title="William Averell Harriman">
William Averell Harriman

(William) Averell Harriman (ur. 15 listopada 1891 w Nowym Jorku, zm. 26 lipca 1986 w Yorktown Heights) – amerykański polityk, dyplomata i biznesmen, ambasador USA w ZSRR (1943–1946). Uczestnik konsultacji trzech mocarstw wynikających z ustaleń konferencji jałtańskiej w sprawie powołania Tymczasowego Rządu Jedności Narodowej w Polsce (1945).
Życiorys.
Wczesne lata i rodzina.
Urodził się w Nowym Jorku w rodzinie magnatów kolejowych. Od najmłodszych lat był więc sposobiony do kariery biznesowej. W 20-leciu międzywojennym próbował inwestować w budowę elektrowni w Polsce, ale rząd II RP nie zgodził się na to, z uwagi na jego powiązania z kapitałem niemieckim.
Kariera polityczna.
Kariera dyplomatyczna w czasie wojny.
Harriman był związany z Partią Demokratyczną. Z tej racji był bliskim współpracownikiem prezydenta Franklina D. Roosevelta. Pełnił funkcję jego zaufanego "ambasadora do specjalnych poruczeń", szczególnie w Europie.
W czasie II wojny światowej brał udział w pracach nad Kartą Atlantycką, w konferencjach alianckich oraz był ambasadorem w ZSRR w latach 1943–1946. Jego następcą na tym stanowisku był Walter Bedell Smith.
W latach 1946–1948 piastował stanowisko sekretarza handlu w gabinecie prezydenta Harry’ego Trumana.
Gubernator stanu Nowy Jork.
W 1954 został wystawiony przez demokratów jako kandydat na gubernatora swego rodzinnego stanu. W owym czasie stanowisko to zajmował republikanin Thomas Dewey, który dwukrotnie (1944 i 1948) mimo swej popularności był pokonywany przez kandydatów demokratów w wyborach prezydenckich.
Dewey poparł swego protegowanego Irvinga M. Ivesa, który jednak przegrał z Harrimanem.
Harriman pełnił urząd gubernatora do 1958 roku (ściślej rzecz ujmując: opuścił urząd w styczniu roku następnego), kiedy pokonał go przyszły Wiceprezydent USA Nelson Rockefeller, mimo że ten rok był uważany powszechnie za „rok demokratów”.
Kandydat prezydencki.
Wielu prominentnych demokratów, m.in. były prezydent Harry Truman, popierało w latach 1952 i 1956 kandydaturę Harrimana na prezydenta USA. Ale ostatecznie nominację w obu przypadkach uzyskał Adlai Stevenson II, który za każdym razem przegrywał z Dwightem Eisenhowerem.
Ponownie ambasador i członek rządu.
Prezydent John F. Kennedy ponownie powołał Harrimana na stanowisko "ambasadora do specjalnych poruczeń" (zwanego też czasami "lotnym ambasadorem"). Jednakże szybko, bo w listopadzie 1961, został podsekretarzem stanu ds. wschodnich. Zaś w kwietniu 1963 podsekretarzem stanu ds. politycznych. Pod rządami Lyndona Johnsona, ponownie został ambasadorem.
Odegrał istotną rolę w puczu, który w 1963 obalił prezydenta Wietnamu południowego Diema.
Harriman został odznaczony prezydenckim Medalem Wolności w 1969 roku.
Podczas negocjacji pokojowych z Demokratyczną Republiką Wietnamu (DRW) pełnił rolą szefa negocjatorów w Paryżu.
Życie prywatne.
Był trzykrotnie żonaty. Pierwszą była Kitty Lanier Lawrence, która zmarła w 1936 roku. Drugą Marie Norton Whitney, która rozwiodła się ze swoim dotychczasowym mężem, Corneliusem Vanderbilt Whitneyem, by poślubić Harrimana. Trzeci związek małżeński, który trwał do jego śmierci, zawarł w 1971 z Pamelą Digby Churchill, byłą żoną syna Winstona Churchilla Randolpha. Wcześniej Harriman był jej kochankiem.

</doc>
<doc id="299368" url="https://pl.wikipedia.org/wiki?curid=299368" title="Edmund Dylewski">
Edmund Dylewski

Edmund Dylewski (ur. 16 września 1859 w Siedlcach, zm. 27 maja 1900 
w Warszawie) – prawnik.
Ukończył studia na Wydziale Prawa Cesarskiego Uniwersytetu Warszawskiego pracując jednocześnie jako sekretarz w Archiwum Głównych Akt Dawnych. W czasie studiów otrzymał złoty medal za pracę konkursową o Andrzeju Fryczu Modrzewskim, drukowaną w 1883 r. w "Warszawskich Wiadomościach Uniwersyteckich". Trzykrotnie otrzymywał nagrody od rady uniwersyteckiej za rozprawy z zakresu prawa rzymskiego i prawa polskiego. Po ukończeniu studiów w 1888 r. został pełnomocnikiem sekretarz Sądu Handlowego w Warszawie, w 1890 przeszedł do pracy w Prokuratorii Królestwa Polskiego, gdzie został obrońcą wykazując się doskonałą znajomością prawa polskiego. Publikował w czasopismach "Tydzień", "Piotrków Trybunalski" i "Gazeta Sądowa Warszawska". Zajmował się badaniami z zakresu historii Polski. Zgromadził materiały do historii cechów rzemieślniczych w Polsce.

</doc>
<doc id="299370" url="https://pl.wikipedia.org/wiki?curid=299370" title="Pairti Soisialach">
Pairti Soisialach



</doc>
<doc id="299371" url="https://pl.wikipedia.org/wiki?curid=299371" title="Irlandzka Partia Socjalistyczna">
Irlandzka Partia Socjalistyczna



</doc>
<doc id="299372" url="https://pl.wikipedia.org/wiki?curid=299372" title="Messier 104">
Messier 104



</doc>
<doc id="299376" url="https://pl.wikipedia.org/wiki?curid=299376" title="Skok Lymana">
Skok Lymana

Skok Lymana – nagły spadek natężenia widma ciągłego atomu wodoru na granicy serii Lymana, zachodzący na długości fali 91,18 nm (911,8 Å).
Granica ta odpowiada punktowi zaabsorbowania energii, w którym elektrony pierwotnie znajdujące się na orbitalu 1 (seria K) zostają jonizowane.
Zobacz też.
skok Balmera.

</doc>
<doc id="299377" url="https://pl.wikipedia.org/wiki?curid=299377" title="David Weber">
David Weber

David Mark Weber (ur. 24 października 1952 w Cleveland, Ohio) – amerykański pisarz fantastyki naukowej i fantasy.
Światy przedstawione w jego książkach są spójne, z racjonalnie wytłumaczoną technologią i społeczeństwem. Nawet poruszając się w konwencji fantasy, przedstawia magię jako rodzaj technologii, podlegający ściśle określonym zasadom.
Duża część twórczości Webera obraca się wokół tematyki wojskowej, szczególnie marynarki wojennej, co pozwala na zakwalifikowanie go do gatunków literackich określanych jako militarna fantastyka naukowa oraz space opera. Weber zakłada, że w przyszłości będzie istniało pełne równouprawnienie w siłach zbrojnych. Często wybiera kobiety jako główne bohaterki powieści, umieszczając je na stanowiskach tradycyjnie zarezerwowanych dla mężczyzn. Weber przenosi do swoich powieści wzorce organizacyjne (struktury, stopnie, nazwy formacji) dzisiejszych formacji wojskowych, zwłaszcza amerykańskich.
Najbardziej znaną bohaterką wykreowaną przez Davida Webera jest Honor Harrington. Tej postaci i zamieszkiwanemu przez nią światu (przez fanów nazywanemu Honorverse) poświęcił dotąd kilkanaście powieści i kilka antologii.
Życiorys.
Absolwent historii Appalachian State University w Karolinie Północnej, po studiach w 1985 lub 1986 r. przejął od matki rodzinną, małą agencję reklamową. Pełni funkcję pastora metodystów.
Elektroniczne wydania.
Wiele książek Webera jest dostępna online lub w całości jako część Baen Free Library albo, w przypadku nowszych pozycji, w formie próbek (zwykle pierwsze 25 lub 33% książki). Wydawca Webera, Baen Books, jest pionierem w sprzedaży książek przez kanały elektroniczne. Wszystkie wymienione poniżej pozycje mogą zostać pobrane ze strony wydawnictwa (część za opłatą).
Pierwsze wydanie „Wojny Honor” zawierało płytę kompaktową „Świat Honor”, gdzie poza innymi materiałami znalazły się elektroniczne kopie wszystkich części serii.
Bibliografia.
Seria "Honor Harrington".
"Zobacz też: Honorverse"
Zbiory opowiadań "Worlds of Honor".
Zbiory opowiadań dotyczących "Honorverse", pod redakcją Davida Webera.
Chronologia cyklu Honor Harrington.
(*) - Książka podzielona na kilka części (przedziałów czasowych, obejmujących lata XI 1919 do IV 1922 PD) opisujących wydarzenia równoległe do historii przedstawionych w tomach: "„Cień Saganami”", "„Za wszelką cenę”", "„Zarzewie wojny”" i "„Misja Honor”".
(**) - Książka podzielona na kilka części (przedziałów czasowych, obejmujących lata II 1921 do X 1922 PD) opisujących wydarzenia równoległe do historii przedstawionych w tomach: ""Misja Honor", "Zwiastuny burzy", "Cień wolności" i "Kocioł duchów"" 
Seria "Schronienie".
"Zobacz też: Schronienie (cykl powieści)"

</doc>
<doc id="299378" url="https://pl.wikipedia.org/wiki?curid=299378" title="M104">
M104



</doc>
<doc id="299380" url="https://pl.wikipedia.org/wiki?curid=299380" title="M31">
M31



</doc>
<doc id="299387" url="https://pl.wikipedia.org/wiki?curid=299387" title="Porozumienie">
Porozumienie

Porozumienie – polska centroprawicowa partia polityczna o profilu liberalno-konserwatywnym i republikańskim oraz akcentach chrześcijańsko-demokratycznych. Powstała 4 listopada 2017 z przekształcenia Polski Razem, po przyłączeniu się do niej nowych środowisk (w 2021 opuściły one jednak partię). Ugrupowanie posiada przedstawicieli w parlamencie. Do sierpnia 2021 wraz z Prawem i Sprawiedliwością i Solidarną Polską (od czerwca 2021 także z Partią Republikańską, założoną przez byłych działaczy Porozumienia), współtworzyło rząd. Wicepremierami z ramienia partii byli do kwietnia 2020 i od października 2020 do sierpnia 2021 Jarosław Gowin oraz od kwietnia 2020 do września 2020 Jadwiga Emilewicz. Do listopada 2022 pełna nazwa partii brzmiała „Porozumienie Jarosława Gowina”.
Historia partii.
2017–2019.
13 października 2017 prezes Polski Razem, wiceprezes Rady Ministrów oraz minister nauki i szkolnictwa wyższego Jarosław Gowin, zapowiedział na 4 listopada tego samego roku powołanie na jej bazie nowego ugrupowania. Jego współtworzenie zapowiedziało wówczas Stowarzyszenie „Republikanie” oraz działacze, którzy opuścili partię KORWiN (Wolność). 19 października oficjalną współpracę z Jarosławem Gowinem podjął także Chrześcijański Ruch Samorządowy (w znacznej mierze skupiający działaczy dawnego ZChN). W związku z procesem przekształcania ugrupowania, dołączyli do niego też niezwiązani do tej pory z Polską Razem parlamentarzyści (posłowie Magdalena Błeńska i Zbigniew Gryglas, wybrani z list odpowiednio komitetu Kukiz’15 i Nowoczesnej oraz senator Józef Zając, wybrany z ramienia PSL, który już wcześniej zasiadł w klubie PiS).
4 listopada 2017, podczas kongresu, Polska Razem przekształciła się w Porozumienie. Prezesem ugrupowania pozostał Jarosław Gowin, poszerzono przy tym grono władz o reprezentantów nowych środowisk. Przy partii powołano radę gospodarczą, radę samorządową i radę programową. Poparcia ugrupowaniu udzielili m.in. prezydenci szeregu miast.
9 stycznia 2018 wiceprezes Porozumienia Jadwiga Emilewicz stanęła na czele nowo powołanego Ministerstwa Przedsiębiorczości i Technologii. Z rządu odwołana została jednocześnie współpracująca z partią minister cyfryzacji Anna Streżyńska.
12 dni później do Porozumienia przeszedł z PSL poseł Mieczysław Baszko.
6 lutego tego samego roku, w wyniku braku zgody sądu na rejestrację nazwy „Porozumienie”, zarząd krajowy przyjął jako pełną nazwę partii „Porozumienie Jarosława Gowina” (nazwę tę zarejestrowano 22 czerwca).
W marcu 2018 wiceprezes partii, a także wiceminister cyfryzacji i poseł Marek Zagórski zrezygnował z członkostwa w ugrupowaniu (został następnie członkiem PiS, w związku z planami stanięcia na czele resortu cyfryzacji).
Wśród zaprezentowanych w kwietniu kandydatów PiS na prezydentów miast wojewódzkich w wyborach samorządowych w tym samym roku znaleźli się dwaj działacze Porozumienia – Jacek Żalek (Białystok) i Michał Wypij (Olsztyn). Ponadto wśród kandydatów na prezydentów miast z ramienia PiS znalazł się Jakub Banaszek w Chełmie. Porozumienie samodzielnie wystawiło kandydatkę na prezydenta w Ełku, a ponadto członkowie partii wystartowali z własnych lub lokalnych komitetów (także w konkurencji do PiS) w Kaliszu (gdzie Grzegorz Sapiński nie uzyskał reelekcji), Mielcu i Tczewie. Jedynym należącym do Porozumienia prezydentem miasta został Jakub Banaszek, natomiast współpracujący z partią w ramach rady samorządowej prezydenci uzyskali reelekcję w Toruniu (niezależny Michał Zaleski) i Zamościu (startujący z ramienia PiS Andrzej Wnuk). Startujący z lokalnych komitetów członkowie Porozumienia zostali burmistrzami w Jarocinie (ten w 2022 opuścił partię) i Skarszewach, ponadto 7 członków partii zostało wybranych na wójtów. W wyborach do sejmików kandydaci Porozumienia zdobyli 19 mandatów w 11 województwach (najwięcej w kujawsko-pomorskim i podkarpackim – po 3). Ogółem związani z partią kandydaci zdobyli kilkaset mandatów na różnym szczeblu (sam komitet Porozumienia uzyskał 3 mandaty w radach powiatów i 13 w radach gmin). Po wyborach Tomasz Urynowicz został wicemarszałkiem województwa małopolskiego, Renata Janik świętokrzyskiego, a Stanisław Derehajło podlaskiego (w 2021 Tomasz Urynowicz i Stanisław Derehajło zostali odwołani z tych funkcji, a Renata Janik w 2022 odeszła z partii). Działacze partii zasiedli też w zarządach województw podkarpackiego (Stanisław Kruczek, ponownie; w 2021 odszedł jednak z partii) i łódzkiego (Andrzej Górczyński, odszedł z partii w 2022). W Sejmie mandat zwolniony przez wybranego na burmistrza posła z PiS objął działacz Porozumienia Kamil Bortniczuk.
2019–2020.
W wyborach do Parlamentu Europejskiego w 2019 przedstawiciele Porozumienia ponownie znaleźli się na listach PiS – uzyskali po jednym miejscu w każdym okręgu, a wicemarszałek Senatu Adam Bielan został liderem listy w okręgu obejmującym część województwa mazowieckiego. Uzyskał on mandat w Parlamencie Europejskim jako jedyny przedstawiciel Porozumienia. Kandydaci partii uzyskali 2,25% głosów w skali kraju (4,95% na listach PiS).
W lipcu 2019 działacz Porozumienia Krzysztof Ciecióra został powołany na urząd II wicewojewody łódzkiego.
W wyborach parlamentarnych w 2019 kandydaci Porozumienia ponownie znaleźli się na listach PiS. Działacze partii wystartowali niemal we wszystkich okręgach do Sejmu oraz w pięciu do Senatu. W okręgu poznańskim listę PiS do Sejmu otworzyła Jadwiga Emilewicz, a w okręgu olsztyńskim rekomendowany przez partię Wojciech Maksymowicz. Mandaty poselskie w tych wyborach uzyskali Mieczysław Baszko, Kamil Bortniczuk, Stanisław Bukowiec, Michał Cieślak, Anna Dąbrowska-Banaszek, Jadwiga Emilewicz, Jarosław Gowin, Andrzej Gut-Mostowy, Wojciech Maksymowicz, Iwona Michałek, Wojciech Murdzek, Marcin Ociepa, Grzegorz Piechowiak, Andrzej Sośnierz, Magdalena Sroka, Włodzimierz Tomaszewski, Michał Wypij i Jacek Żalek. Do Senatu reelekcję uzyskali Tadeusz Kopeć i Józef Zając.
24 października 2019 partia podpisała porozumienie o współpracy ze Stowarzyszeniem Polskich Chrześcijańskich Demokratów (kontynuującym tradycje dawnej partii PPChD).
W listopadzie 2019 partia podpisała porozumienie koalicyjne z Prawem i Sprawiedliwością oraz Solidarną Polską. Przedstawiciele partii weszli w skład drugiego rządu Mateusza Morawieckiego: Jarosław Gowin ponownie objął funkcję wiceprezesa Rady Ministrów oraz ministra nauki i szkolnictwa wyższego, Jadwiga Emilewicz natomiast objęła tekę ministra rozwoju. Działacze Porozumienia rozszerzyli ponadto swoją reprezentację na stanowiskach wiceministrów.
W styczniu 2020 stanowiska II wicewojewodów przypadły kolejnym działaczom Porozumienia. Objęli je Marcin Sekściński w województwie podlaskim, Aleksander Socha w warmińsko-mazurskim (obaj zrezygnowali po wyjściu partii z koalicji rządowej w 2021) i Maciej Bieniek w wielkopolskim (w 2021 odszedł z partii). 27 stycznia do partii przystąpił drugi z prezydentów miast, Dariusz Polowy (Racibórz).
W wyborach prezydenckich w 2020 Porozumienie poparło urzędującego prezydenta Andrzeja Dudę, a działacze partii znaleźli się w jego sztabie wyborczym (m.in. Adam Bielan jako rzecznik). W kwietniu 2020 w obliczu epidemii COVID-19 w Polsce ugrupowanie zaproponowało zmianę Konstytucji RP poprzez przedłużenie kadencji prezydenta Andrzeja Dudy o dwa lata z brakiem możliwości reelekcji. W wyniku braku poparcia politycznego dla inicjatywy zmiany terminu wyborów prezydenckich Jarosław Gowin złożył rezygnację z funkcji rządowych. Na stanowisku wicepremiera zastąpiła go wiceprezes partii Jadwiga Emilewicz, natomiast na stanowisku ministra nauki i szkolnictwa wyższego Wojciech Murdzek. W wyniku majowego porozumienia Jarosława Gowina z prezesem PiS Jarosławem Kaczyńskim, nie doszło do przewidzianego na ten miesiąc głosowania, po czym rozpisane zostały nowe wybory, w których Andrzej Duda zwyciężył w II turze.
26 września 2020 Jadwiga Emilewicz zrezygnowała z członkostwa w partii. Tego samego dnia, po sporach wewnątrz koalicji rządzącej, podpisano nową umowę koalicyjną. 10 dni później doszło do rekonstrukcji rządu, w wyniku której na stanowisko wicepremiera wrócił Jarosław Gowin, obejmując urząd ministra rozwoju, pracy i technologii. Drugim członkiem Rady Ministrów z Porozumienia został Michał Cieślak, który został ministrem bez teki. 19 października z rządu odwołany został Wojciech Murdzek, którego ministerstwo zostało zlikwidowane.
Od 2021.
Na przełomie stycznia i lutego 2021 doszło do sporu wewnątrzpartyjnego w Porozumieniu. Część działaczy odwołała przewodniczącego sądu koleżeńskiego Sergiusza Kmiecika, który nie zwoływał posiedzenia sądu w przedmiocie rozpatrzenia wniosku wiceprezesa partii Arkadiusza Urbana o stwierdzenie nieważności uchwał rozszerzających skład prezydium partii. Na jego miejsce powołany został Robert Wrzesiński. Wówczas sąd stwierdził nieważność tej uchwały. Miało też dojść do zawieszenia w prawach członka partii wiceprezesa Roberta Anackiego i sekretarza generalnego Stanisława Derehajły. 4 lutego prezydium partii skupione wokół Jarosława Gowina zawiesiło m.in. wiceprezesa Arkadiusza Urbana, przewodniczącego konwencji krajowej Adama Bielana oraz zastępcę sekretarza generalnego Marcela Klinowskiego w prawach członka partii (następnie m.in. Arkadiusz Urban i Marcel Klinowski zostali wykluczeni z partii). Przeciwnicy Jarosława Gowina, w tym poseł Kamil Bortniczuk i wiceprezes partii Magdalena Błeńska, uznali tę uchwałę za prawnie nieskuteczną. Część działaczy uznała, iż Jarosławowi Gowinowi w 2018 skończyła się kadencja jako prezesa partii, co ma według statutu oznaczać, iż Adam Bielan jako przewodniczący konwencji krajowej został pełniącym obowiązki prezesa Porozumienia. 5 lutego 2021 Adam Bielan i Kamil Bortniczuk zostali usunięci z partii, jednak Adam Bielan nie zaniechał działań jako deklarujący bycie p.o. prezesa ugrupowania. 12 lutego 2021 prezydium zarządu Porozumienia zawiesiło w prawach członka partii jej wiceprezesów Magdalenę Błeńską, Karola Rabendę (prezesa „Republikanów”) i Zbigniewa Gryglasa oraz posłów Michała Cieślaka, Jacka Żalka i Włodzimierza Tomaszewskiego (wybranego kilka dni wcześniej przez grupę Adama Bielana na rzecznika ugrupowania). Następnego dnia zostali oni usunięci z partii. 27 lutego Iwona Michałek zastąpiła usuniętego z partii Adama Bielana na stanowisku przewodniczącego konwencji krajowej Porozumienia. 10 marca 2021 Sąd Okręgowy w Warszawie odrzucił wniosek Adama Bielana o zmiany w ewidencji partii politycznej, uznając go za osobę nieuprawnioną do jego złożenia.
21 marca 2021 do partii dołączyła posłanka Monika Pawłowska, dotychczas członkini Wiosny i wiceprzewodnicząca KKP Lewicy. Nie wstąpiła do klubu PiS w Sejmie, zostając posłanką niezrzeszoną.
W marcu 2021 w wyniku wewnętrznych prawyborów radny Rzeszowa Waldemar Kotula został ogłoszony kandydatem partii w przedterminowych wyborach prezydenta tego miasta. W kwietniu 2021 zrezygnował on ze startu w wyborach, popierając wraz z partią posła Solidarnej Polski, wiceministra sprawiedliwości Marcina Warchoła.
14 kwietnia 2021 poseł Wojciech Maksymowicz, pozostając w Porozumieniu, zadeklarował opuszczenie klubu parlamentarnego PiS, po tym jak Ministerstwo Zdrowia zażądało informacji na temat rzekomych nadzorowanych przez niego eksperymentów na płodach na uniwersytecie.
17 kwietnia 2021 odbyła się konwencja programowa Porozumienia. Krótką współpracę z partią nawiązali wówczas niezależni posłowie Agnieszka Ścigaj (dawniej w Kukiz’15) oraz Lech Kołakowski (dawniej w PiS).
29 kwietnia 2021 poseł Andrzej Sośnierz, pozostając w Porozumieniu, opuścił klub parlamentarny PiS, współtworząc koło poselskie Polskie Sprawy (wraz z Agnieszką Ścigaj i dotychczasowym posłem Kukiz’15). 19 maja tegoż roku opuszczenie partii zapowiedział kolejny z wiceprezesów Robert Anacki, a dzień później poseł Wojciech Maksymowicz, który przeszedł do Polski 2050.
19 czerwca 2021 grupa Adama Bielana ogłosiła zawieszenie Jarosława Gowina w prawach członka Porozumienia, a dzień później przystąpienie do zarejestrowanej w styczniu tegoż roku Partii Republikańskiej (związanej ze Stowarzyszeniem „Republikanie”), w której Adam Bielan został przewodniczącym komitetu zjednoczeniowego. Z partią tą związało się 6 posłów: 4 wykluczonych wcześniej z Porozumienia, Mieczysław Baszko (do sierpnia 2021 formalnie wciąż należący do partii Jarosława Gowina) oraz Lech Kołakowski. Przeszło do niej także środowisko ChRS czy były p.o. ministra obrony narodowej Romuald Szeremietiew. 23 czerwca z Porozumienia odszedł prezydent Chełma Jakub Banaszek.
W dniach 26–27 czerwca 2021 odbył się kongres partii, na którym zaprezentowano nowy program ugrupowania oraz wybrano władze, prezesem pozostał Jarosław Gowin. Na kongresie gościli przedstawiciele PiS (Krzysztof Sobolewski) i koła poselskiego Wybór Polska (Zbigniew Girzyński).
7 sierpnia 2021 Porozumienie postawiło warunki dalszej obecności w koalicji rządzącej dotyczące zmian podatkowych, a także zmian w finansowaniu samorządów i w prawie medialnym. 10 sierpnia rzecznik rządu poinformował o wniosku o dymisję Jarosława Gowina z funkcji wicepremiera i ministra. Dzień później Porozumienie ogłosiło wystąpienie z koalicji rządzącej, deklarując opuszczenie klubu parlamentarnego PiS i powołanie własnego koła parlamentarnego. Tego dnia odejście z partii ogłosili posłowie Mieczysław Baszko i Marcin Ociepa. Kolejnego dnia, gdy powołano liczące 6 posłów i 1 senatora koło parlamentarne, z partii wystąpili posłowie Wojciech Murdzek i Grzegorz Piechowiak. Przestała ją reprezentować w Sejmie również Anna Dąbrowska-Banaszek. W klubie PiS pozostał także senator Tadeusz Kopeć (który ostatecznie opuścił partię). Poseł Andrzej Gut-Mostowy ogłosił odejście z klubu PiS (nie przystępując do koła Porozumienia), jednak 17 sierpnia zdecydował o dalszym członkostwie w nim, występując z Porozumienia. 3 września kilkoro byłych parlamentarzystów Porozumienia na czele z Marcinem Ociepą powołało stowarzyszenie OdNowa RP. 30 września 2021 z Porozumienia i jego koła parlamentarnego wystąpiła posłanka Monika Pawłowska (dzień później ogłosiła przystąpienie do klubu Prawa i Sprawiedliwości). W listopadzie tego samego roku partię opuścił prezydent Raciborza Dariusz Polowy (wraz z prezydentem Chełma Jakubem Banaszkiem znalazł się on w stowarzyszeniu OdNowa RP). 22 czerwca 2022 z partii został wykluczony poseł Andrzej Sośnierz, po tym jak wraz z innymi posłami koła Polskie Sprawy (Agnieszką Ścigaj i Zbigniewem Girzyńskim) przystąpił do koalicji rządzącej skupionej wokół PiS.
W sierpniu 2021 Porozumienie nawiązało współpracę z Koalicją Polską oraz środowiskiem skupionym wokół koła poselskiego Polskie Sprawy (które jednak w czerwcu 2022 przystąpiło do koalicji rządowej), przedstawiając wspólne stanowisko dotyczące samorządu. Na konwencji krajowej Porozumienia 21 maja 2022 przemawiali goszczący na niej przedstawiciele Koalicji Polskiej (szef jej klubu i prezes Polskiego Stronnictwa Ludowego Władysław Kosiniak-Kamysz oraz wicemarszałek Senatu Michał Kamiński z Unii Europejskich Demokratów), a także senator niezrzeszony Jan Maria Jackowski. Na konwencji przedstawiono nowe postulaty gospodarcze.
10 grudnia 2022 prezes ugrupowania Jarosław Gowin na kongresie nadzwyczajnym partii złożył rezygnację z pełnionej funkcji. Jego następczynią została dotychczasowa wiceprezes i rzecznik ugrupowania Magdalena Sroka. 5 lutego 2023 zarząd partii zdecydował o zamiarze jej połączenia z Agrounią. Następnego dnia z partii odeszli nie zgadzający się z tą decyzją przewodniczący koła parlamentarnego i wiceprezes partii Michał Wypij oraz liderzy jej młodzieżówki na czele z jej szefem (jednocześnie członkiem prezydium Porozumienia i rzecznikiem koła parlamentarnego) Janem Strzeżkiem. Dwa dni później nową przewodniczącą koła parlamentarnego partii została Iwona Michałek.
Struktura i działacze.
Podobnie jak w Polsce Razem, najwęższym organem władzy w partii jest Zarząd Krajowy i jego Prezydium. W miejsce Rady Krajowej powołano natomiast Konwencję Krajową. Ponadto zniesiono struktury wojewódzkie partii, kładąc nacisk na struktury odpowiadające okręgom w wyborach do Sejmu.
Prezydium Zarządu Krajowego.
Prezes:
Wiceprezes:
Sekretarz generalny:
Skarbnik:
Przewodnicząca Konwencji Krajowej:
Pozostali członkowie:
Posłowie na Sejm IX kadencji.
Byli posłowie Porozumienia w Sejmie IX kadencji:
Wszyscy posłowie Porozumienia (oprócz Moniki Pawłowskiej) zostali wybrani z list Prawa i Sprawiedliwości. Wszyscy obecni posłowie od 12 sierpnia 2021 tworzą koło parlamentarne Porozumienia.
Senatorowie X kadencji.
Były senator Porozumienia w Senacie X kadencji:
Obaj senatorowie Porozumienia zostali wybrani z ramienia Prawa i Sprawiedliwości. Józef Zając
od 13 sierpnia 2021 współtworzy koło parlamentarne Porozumienia.
Posłowie na Sejm VIII kadencji.
Inny poseł Porozumienia w Sejmie VIII kadencji:
Wszyscy posłowie Porozumienia (oprócz Mieczysława Baszki, Magdaleny Błeńskiej i Zbigniewa Gryglasa) zostali wybrani z list Prawa i Sprawiedliwości. Wszyscy oprócz Magdaleny Błeńskiej zasiadali także w klubie PiS.
Senatorowie IX kadencji (w klubie PiS).
Były senator Porozumienia w Senacie IX kadencji:
Wszyscy senatorowie Porozumienia, poza Józefem Zającem, zostali wybrani z ramienia Prawa i Sprawiedliwości.
Młodzieżówka.
Organizacją młodzieżową partii była do 6 lutego 2023 Młoda Prawica (wcześniej młodzieżówka Polski Razem), na czele której stoi Jan Strzeżek. Wszyscy członkowie jej zarządu i szefowie regionów odeszli z partii w lutym 2023, po jej decyzji o zamiarze połączenia z Agrounią.

</doc>
<doc id="299391" url="https://pl.wikipedia.org/wiki?curid=299391" title="Iluzjonista">
Iluzjonista

Iluzjonista – główne określenie dla wszystkich osób zajmujących się sztuką iluzji.
Klasyczny strój iluzjonisty stanowi garnitur, cylinder, „magiczna” pałeczka i mniejsze rekwizyty, jednak współczesny wygląd iluzjonisty znacznie różni się od tego klasycznego i jest o wiele nowocześniejszy.
Iluzjonistami zwykle są mężczyźni, a w roli asystentów najczęściej występują kobiety.
Iluzjonistów podzielić można na trzy grupy: właściwych iluzjonistów, mentalistów oraz na prestidigitatorów.
Iluzjonista.
Iluzjonista – artysta estradowy w prezentacjach iluzjonistycznych wykorzystujący wyłącznie szczególną konstrukcję rekwizytów powodujących zakłócenia u widzów toku ich logicznego rozumowania, w wyniku czego są zaskakiwani efektami pozornie sprzecznymi z prawami fizyki. W znacznie mniejszym stopniu doznają złudzeń optycznych.
Mentalista.
Mentalista (z języka łacińskiego: "mentalis" – duch, myśl, rozum) – aktor estradowy prezentujący efekty trikowe powstające w wyniku rozumowania, tj. szczególnego rodzaju porozumienia się ludzkich umysłów, bez wyraźnych oznak zewnętrznych. Mentalista nie wykonuje trików iluzjonistycznych (lub wykonuje je, nie przedstawiając ich jednak jako takowe), lecz przeprowadza eksperymenty. Podczas pokazów nie używa również typowych rekwizytów iluzjonistycznych, lecz korzysta z takich środków aktorskich, jak: „niezwykle czuły dotyk”, „trans hipnotyczny”, „zewnętrzne objawy skupienia” itp. Służą one do wywołania określonego nastroju.
Współcześnie, dzięki popularności serialu "Mentalista" pojęcie to zaczyna mieć szersze znaczenie, oznaczając także osoby, wykorzystujące znajomość ludzkiej psychiki do wpływania na zachowania i myślenie innych ludzi. 
Prestidigitator.
Prestidigitator (z francuskiego "prestidigitateur", "preste" – szybki, "doigt" – palec) – artysta estradowy, który dzięki zręczności rąk i umiejętnościom aktorskim wywołuje efekty iluzjonistyczne sprzeczne pozornie z prawami fizyki. Poprzez zastosowanie zręcznych manipulacji zakłóca logikę w myśleniu widzów, w konsekwencji czego czują się oni zaskoczeni efektem pracy artysty. Widzowie nie doznają złudzeń optycznych.

</doc>
<doc id="299393" url="https://pl.wikipedia.org/wiki?curid=299393" title="Autoryzacja (informatyka)">
Autoryzacja (informatyka)

Autoryzacja () – proces nadawania podmiotowi dostępu do zasobu.
Zastosowanie.
Celem autoryzacji jest kontrola dostępu (), która potwierdza, czy dany podmiot jest uprawniony do korzystania z żądanego zasobu. Do określenia uprawnień danego podmiotu konieczne jest najpierw stwierdzenie jego tożsamości, dlatego w typowym zastosowaniu autoryzacja następuje dopiero po potwierdzeniu tożsamości podmiotu za pomocą identyfikacji i uwierzytelnienia.
Przykłady autoryzacji.
Autoryzacja może przybierać bardzo różne formy, w zależności od konkretnego zastosowania.

</doc>
<doc id="299394" url="https://pl.wikipedia.org/wiki?curid=299394" title="Mentalista">
Mentalista



</doc>
<doc id="299397" url="https://pl.wikipedia.org/wiki?curid=299397" title="Hugo Hartung (architekt)">
Hugo Hartung (architekt)

Hugo Hartung (ur. 9 sierpnia 1855 w Jenie, zm. 21 grudnia 1932 w Großjena k. Naumburg (Saale)) – niemiecki architekt i historyk architektury. 
Projektant żeliwnego typu słupa, tzw. kolumny Hartunga, stosowanego jako standardowa konstrukcja zwłaszcza w budowlach kolejowych okolic Berlina na przełomie XIX i XX wieku.
Życiorys.
Hartung studiował budownictwo i architekturę na Wyższej Szkole Technicznej w Charlottenburgu, a do roku 1894 był tam asystentem. W 1895 habilitował się i pracował na zlecenie jako wykładowca architektury średniowiecznej. W 1899 został profesorem nadzwyczajnym, a rok później otrzymał powołanie na Wyższą Szkołę Techniczną w Dreźnie.
W Dreźnie pracował w latach 1900–1912 jako profesor zwyczajny architektury i projektowania oraz dyrektor instytutu architektury i projektowania. W latach 1904–1906 był kierownikiem działu architektury (dziekanem), a w roku akademickim 1909–1910 rektorem Wyższej Szkoły Technicznej. W 1912 powrócił na Wyższą Szkołę Techniczną w Berlinie-Charlottenburgu, gdzie do przejścia na emeryturę w 1920 był profesorem zwyczajnym architektury.
Działalność.
Hugo Hartung projektował domy prywatne (projekt zagospodarowania dzielnicy Grünewald w Berlinie) i budowle publiczne, brał również udział przy rozbudowach i renowacjach kościołów we wschodniej części ówczesnych Niemiec. Wiele z zachowanych obiektów znajduje się na terenie dzisiejszej Polski.
Hartung odznaczył się ponadto w budownictwie mostów. Zaprojektowany przez niego żeliwny typ słupa, tzw. kolumna Hartunga zwyciężył w zorganizowanym w 1880 konkursie na opracowanie podpór berlińskiej kolei średnicowej i był stosowany jako standardowa konstrukcja zwłaszcza w budowlach kolejowych okolic Berlina w latach 1882–1914, a w nieco zmienionej formie w kilku wiaduktach we Wrocławiu.

</doc>
<doc id="299401" url="https://pl.wikipedia.org/wiki?curid=299401" title="Przejścia graniczne Serbii">
Przejścia graniczne Serbii

Stan według danych MSZ Serbii. Źródło nie rozróżnia ruchu towarowego i osobowego ani, poza kilkoma wyjątkami, nie podaje czasu otwarcia przejść. Przejścia dzieli na:
Podawane są również sprzeczne informacje o zamknięciu przejścia i o jego działaniu.

</doc>
<doc id="299402" url="https://pl.wikipedia.org/wiki?curid=299402" title="CSS David">
CSS David

CSS „David” – okręt marynarki wojennej Skonfederowanych Stanów Ameryki z okresu wojny secesyjnej, jeden z protoplastów kutrów torpedowych.
Budowa.
Podczas wojny secesyjnej w USA, marynarka wojenna Konfederacji była znacznie słabsza od marynarki Unii i nie mogła się przeciwstawić skutecznie blokadzie morskiej skonfederowanych stanów przez Unię. Dlatego też konfederaci podejmowali próby wprowadzenia nowych środków technicznych, pozwalających na częściowe zniwelowanie przewagi. W blokowanym przez siły Unii porcie Charleston, porucznik Francis Lee prowadził prace nad niewielkimi kutrami parowymi uzbrojonymi w miny wytykowe, nazywane też wówczas „torpedami”. Pierwsza jednostka tego typu, CSS „Torch” zaatakowała pancerną fregatę USS „New Ironsides” 21 sierpnia 1863. Parowy silnik łodzi zawiódł i atak nie powiódł się, lecz mimo to kuter zdołał ujść.
Z uwagi na nagrodę 100.000 dolarów, jaka została zaoferowana przez władze Konfederacji za zatopienie „New Ironsides”, w 1863 grupa przemysłowców z Charleston zebrana przez Theodora Stoney utworzyła spółkę Southern Torpedo Company i zbudowała z prywatnych funduszy w zakładach Stoneya nad rzeką Cooper znacznie doskonalszą jednostkę, nazwaną CSS „David”.
Kadłub „Davida” miał kształt cygara, o okrągłym przekroju; większa jego część zanurzona była w wodzie, a nad powierzchnię wystawał jedynie grzbiet, z odkrytym przedziałem załogi oraz komin znajdujący się w przedniej części, przez co okręt był trudny do spostrzeżenia i trafienia. Długość wynosiła ok. 15,25 m, szerokość ok. 1,80 m. Napęd zapewniała mu niewielka maszyna parowa, poruszająca jedną śrubę, umieszczoną na końcu kadłuba. Załogę stanowiło do 4 osób, obsługujących kocioł i maszynę parową oraz ster. Uzbrojenie stanowiła mina wytykowa konstrukcji Lee przymocowana na drzewcu na dziobie.
Użycie.
W nocy 5 października 1863, CSS „David” dowodzony przez porucznika Williama T. Glassella zaatakował pancernik USS „New Ironsides” w porcie Charleston. „David” zdołał podejść na niewielką odległość do celu, kiedy został spostrzeżony przez wartownika na okręcie. Wówczas Glassell wystrzelił ze strzelby, raniąc śmiertelnie jednego z oficerów na „New Ironsides”, po czym kuter z maksymalną prędkością uderzył miną w prawą burtę pancernika. Mina wybuchła na głębokości ok. 190 cm, lecz spowodowała jedynie niewielkie uszkodzenie pancernego okrętu. Z kolei „David” od wywołanej eksplozją oraz przechyłem „New Ironsides” fali, został częściowo zalany wodą, co wygasiło ogień pod kotłami. Kuter dryfował pod ostrzałem karabinowym marynarzy Unii i Glassell z palaczem opuścili „Davida” i dopłynęli wpław do brzegu (zostali następnie wzięci do niewoli). Jednakże, nieumiejący pływać sternik wraz z mechanikiem, który powrócił na kuter, zdołali po pewnym czasie opanować sytuację, rozpalić pod kotłami i powrócić do portu Charleston. Było to pierwsze użycie miny wytykowej w warunkach bojowych.
"David” używany był w akcji jeszcze dwa razy: 6 marca 1864 przeciw parowcowi USS „Memphis” na rzece North Edisto i 18 kwietnia 1864 przeciw USS „Wabash” pod Charleston, lecz ataki te nie były udane.
W 1864 weszły do służby ponadto dwa kolejne okręty typu "David" ("Torpedo Boat no. 1" i "no. 2"), lecz brak informacji, aby były wykorzystane bojowo. W budowie znajdowały się trzy dalsze jednostki, oraz czwarta powiększona ("no. 6"), lecz nie zostały dokończone z powodu upadku miasta w lutym 1865, kiedy to wpadły w ręce Unii. Pomiędzy pozostawionymi okrętami był też oryginalny CSS „David”.

</doc>
<doc id="299405" url="https://pl.wikipedia.org/wiki?curid=299405" title="Metroseksualność">
Metroseksualność



</doc>
<doc id="299406" url="https://pl.wikipedia.org/wiki?curid=299406" title="Wyładowanie iskrowe">
Wyładowanie iskrowe

Wyładowanie iskrowe (iskra elektryczna) – rodzaj wyładowania elektrycznego występującego w gazie o ciśnieniu zbliżonym do atmosferycznego lub w cieczy. Wyładowanie iskrowe charakteryzuje się tym, że jonizacja ma charakter lawinowy. 
Zjawisko występuje, gdy natężenie pola elektrycznego przekroczy wartość umożliwiającą swobodnym jonom lub elektronom uzyskanie na drodze swobodnej energii umożliwiającej jonizację kolejnych cząstek gazu wywołując jonizację lawinową. Kanały łączą się, przebiegając między elektrodami linią zygzakową. Przestrzeń między elektrodami staje się przewodząca w wąskim kanale, w którym przepływ prądu rozgrzewa silnie gaz lub ciecz nawet do 10 000 K. Rozgrzanie gazu w kanale wywołuje wzrost ciśnienia co wywołuje charakterystyczny trzask przy małych wyładowaniach, a grzmot przy silnych (np. piorun).
Wyładowanie iskrowe zachodzi w powietrzu przy ciśnieniu atmosferycznym zazwyczaj przy natężeniu pola elektrycznego przekraczającego 3·106 V/m.
W zależności od wydajności źródła prądu elektrycznego, wyładowanie iskrowe może:
Ze względu na własności fizyczne iskrę elektryczną można podzielić na:
Specyficzną odmianą iskry jest tak zwana iskra ślizgowa, czyli wyładowanie elektryczne po powierzchni izolatora.
Spektakularną odmianą iskry jest piorun.

</doc>
<doc id="299407" url="https://pl.wikipedia.org/wiki?curid=299407" title="Iskra elektryczna">
Iskra elektryczna



</doc>
<doc id="299409" url="https://pl.wikipedia.org/wiki?curid=299409" title="Pulpa">
Pulpa

Pulpa – używane w przemyśle spożywczym określenie półproduktu powstałego ze zgniecionego, rozdrobnionego materiału. 
Pulpa owocowa jest półproduktem powstającym podczas produkcji dżemów i powideł, otrzymuje się ją z oczyszczonych owoców, niekiedy utrwalonych poprzez mrożenie, pasteryzację lub sulfitację.
Pulpa ziemniaczana jest półproduktem powstającym w procesie otrzymywania m.in. mąki ziemniaczanej, uzyskiwana jest przez przetarcie surowych ziemniaków.
Inne znaczenia.
Niekiedy pulpą nazywa się też ścier drzewny, masę celulozową, masę papierniczą i inne półprodukty o podobnej konsystencji.

</doc>
<doc id="299415" url="https://pl.wikipedia.org/wiki?curid=299415" title="ERAWA">
ERAWA

ERAWA 1 i ERAWA 2 – pancerz reaktywny produkowany w Polsce, stosowany w czołgach PT-91.
Prace nad nim rozpoczęto w Wojskowym Instytucie Technicznym Uzbrojenia w drugiej połowie lat 80. Oznaczenie pochodzi od angielskiej nazwy pancerza reaktywnego ERA (explosive reactive armour) i inicjałów AW, głównego twórcy Adama Wiśniewskiego. Kostka pancerza reaktywnego składa się z trzech warstw: dwóch płytek stalowych i sprasowanych warstw ładunku wybuchowego (trotyl) umieszczonych pomiędzy płytkami. Typy ERAWA-1 i ERAWA-2 różnią się liczbą warstw.
W przypadku trafienia, pocisk uderza w zewnętrzną płytkę, która wywiera nacisk na ładunek. Pod wpływem ciśnienia trotyl eksploduje. Płytka wewnętrzna jest grubsza przez co siła eksplozji jest skierowana na zewnątrz od pancerza, dzięki czemu rozprasza wiązkę kumulacyjną pocisku kumulacyjnego zmniejszając jego zdolność przebijania nawet o 70%. W przypadku trafienia pociskiem podkalibrowym, którego zdolność przebicia pancerza wynika z jego wysokiej energii kinetycznej, skuteczność tego pancerza jest mniejsza i powoduje spadek zdolności przebijania pancerza o ok. 30%. Małokalibrowy pocisk nie wywiera odpowiedniego nacisku na płytkę, dlatego nie powoduje eksplozji ładunku umieszczonego w kostce.
Kostki pancerza są niewielkich rozmiarów i dlatego można je łatwo montować w warunkach polowych. Trafione kostki ulegają zniszczeniu i trzeba je wymienić.
Pancerz ERAWA chroniony jest polskim patentem nr 156463.

</doc>
<doc id="299421" url="https://pl.wikipedia.org/wiki?curid=299421" title="Philip Larkin">
Philip Larkin

Philip Arthur Larkin (ur. 9 sierpnia 1922, zm. 2 grudnia 1985) – angielski poeta, pisarz i krytyk jazzowy.
Życiorys.
Urodził się w Coventry, gdzie spędził dzieciństwo i młodość. Studiował na Uniwersytecie Oksfordzkim, który ukończył w 1943. Począwszy od tego roku, pracował jako bibliotekarz w wielu renomowanych uczelniach brytyjskich.
Jego wczesne prace pokazują fascynację osiągnięciami Williama Butlera Yeatsa, ale w późniejszym czasie znaczny wpływ na jego poezję miał Thomas Hardy. W swoich wierszach często używał przekleństw i słów niecenzuralnych, zazwyczaj jednak korzystając z przestarzałych i archaicznych słów. Częstym tematem przewijającym się w jego twórczości jest śmierć.
Po śmierci Johna Betjemana oferowano mu pozycję nadwornego poety (Poet Laureate), odmówił jednak przyjęcia zaszczytu, woląc pracować jako bibliotekarz.

</doc>
<doc id="299422" url="https://pl.wikipedia.org/wiki?curid=299422" title="Iluminaci Thanaterosa">
Iluminaci Thanaterosa

Iluminaci Thanaterosa (ang. "Illuminates of Thanateros", IOT) – okultystyczne stowarzyszenie powstałe w roku 1978, zajmujące się głównie magią chaosu.
Historia.
W późnych latach 70. dwaj młodzi brytyjscy okultyści, głównie zajmujący się magią rytualną, Ray Sherwin i Peter Carroll, rozpoczęli wydawanie czasopisma „The New Equinox”. Obaj byli związani z okultystyczną sceną skupioną wokół londyńskiej księgarni „The Phoeanix”. Jednakże fakt, iż obaj byli zawiedzeni stanem sztuk magicznych oraz niedostatkami w istniejących okultystycznych ugrupowaniach, spowodował, że w 1978 opublikowali w swoim czasopiśmie małe ogłoszenie, zapowiadające utworzenie nowego rodzaju porządku magicznego. Zawierał się on w elementach Thelemy, Zos Kia Cultusu, szamanizmu, tantry oraz taoizmu. Nazwali swój porządek Iluminatami Thanaterosa ("Illuminates of Thanateros", IOT), nawiązując do dualizmu bogów Śmierci (Tanatos) i Miłości (Eros).
Carroll i Sherwin rozpoczęli publikację swoich poglądów doprecyzowujących ich system praktyki magicznej, z których część ukazała się w postaci artykułów w „The New Equinox”, część zaś zamierzona była jako instrukcje dla członków ich magicznego porządku. Zaprezentowane przez nich nowe spojrzenie na magię, będące w opozycji do dotychczasowych systemów metafizycznych, a skupiające się na praktycznych umiejętnościach, stało się szerzej znane jako magia chaosu. W latach 80. udało im się zdobyć uznanie dla tych idei w Anglii, Niemczech i Austrii oraz przyciągnąć kilku wpływowych okultystycznych pisarzy czy praktykujących. Jednak nim minęła dekada, Sherwin zrezygnował, twierdząc, iż Iluminaci Thanaterosa zaczęli przechodzić kryzys jako ugrupowanie w wyniku jego hierarchizacji.
Carroll brnął jednak dalej, powodując spopularyzowanie idei IOT w środowisku okultystów na całym świecie, głównie poprzez swoje książki "Liber Null" i "Psychonaut". Nieco później Carroll skrystalizował kierunek, w którym szło IOT, jako „prawdziwy” magiczny porządek (zakon), i zamanifestował go jako "The Magical Pact of the IOT" (Magiczny Pakt Iluminatów Thanaterosa) lub po prostu "The Pact" (Pakt).
We wczesnych latach 90. ten chaocki magiczny porządek dotknęły "Ice Magick Wars" ("Lodowe Wojny Magii"), skutkiem czego nastała schizma i kilka frakcji oderwało się od grupy, tworząc np. "Reformed IOT" (RIOT) w Niemczech czy The AutonomatriX w Kalifornii. Nieco później Carrol opublikował "Liber Kaos", po czym zrezygnował z aktywnego udziału w „życiu sceny”, podkreślając jednak, iż jego decyzja była spowodowana dalszym rozwojem osobistym, a nie brakiem zgody ze stan Paktu.
Członkami Paktu byli m.in. William S. Burroughs, Timothy Leary i Robert Anton Wilson.

</doc>
<doc id="299423" url="https://pl.wikipedia.org/wiki?curid=299423" title="Galaktyka Sombrero">
Galaktyka Sombrero

Galaktyka Sombrero (również Messier 104, M104, NGC 4594) – galaktyka spiralna typu Sa, położona w południowej części gwiazdozbioru Panny, tuż przy granicy z konstelacją Kruka o jasności 8,7 i nazwie pochodzącej od jej wyglądu (przypomina kapelusz sombrero).
Odkrył ją Pierre Méchain 11 maja 1781 roku. Nie znalazła się w oryginalnej drukowanej wersji katalogu Messiera, jednak Charles Messier dopisał ją odręcznie do swej prywatnej kopii katalogu. Niezależnie galaktykę odkrył William Herschel 9 maja 1784 roku, a John Dreyer skatalogował jego obserwację w swym katalogu jako NGC 4594. Dopiero w 1917 roku Camille Flammarion odkrył, że obiekt NGC 4594 był obserwowany wcześniej przez Méchaina i znany był Messierowi, dlatego w 1921 roku dodał tę galaktykę do katalogu Messiera jako M104.
Galaktyka Sombrero ma wielkie jasne jądro, mało rozwinięte ramiona spiralne i jest częściowo przesłonięta pasem (torusem) nieświecącej materii, składającym się głównie z pyłu i zimnego gazu wodorowego. Jej pierścień ma średnicę 60 tys. lat świetlnych. Jest to galaktyka z aktywnym jądrem typu LINER.
Do jej obserwacji konieczny jest amatorski teleskop.
Galaktyka ta zawiera wiele gromad kulistych, które tworzą wokół niej sferyczne halo. Sombrero znajduje się w odległości około 30 milionów lat świetlnych. Nie jest pewne, czy należy do jakiejś grupy lub gromady galaktyk.

</doc>
<doc id="299428" url="https://pl.wikipedia.org/wiki?curid=299428" title="Nagroda Nevanlinny">
Nagroda Nevanlinny

Nagroda Nevanlinny – międzynarodowa nagroda naukowa przyznawana od 1982 do 2018 roku przez Międzynarodową Unię Matematyczną (IMU) na Międzynarodowym Kongresie Matematyków za wybitne osiągnięcia o charakterze matematycznym, dokonane w dziedzinie nauk o przetwarzaniu informacji, czyli za osiągnięcia w informatyce teoretycznej. Została ufundowana przez Uniwersytet w Helsinkach w Finlandii.
Nagroda wywodziła swoją nazwę od Rolfa Nevanlinny, matematyka fińskiego, który w latach 50. XX w. podjął inicjatywę komputeryzacji fińskich uczelni. W 2018 rozpoczęto formalny proces zmiany nazwy. Ostatecznie Nagrodę Nevanlinny przemianowano na , którego pierwszym laureatem został w 2022 roku .

</doc>
<doc id="299429" url="https://pl.wikipedia.org/wiki?curid=299429" title="Rolf Nevanlinna">
Rolf Nevanlinna

Rolf Herman Nevanlinna (ur. 22 października 1895 w Joensuu – zm. 28 maja 1980 w Helsinkach) – matematyk fiński.
Życiorys.
W latach 1913-1919 studiował matematykę w Helsinkach uzyskując doktorat. Następnie pracował jako zwykły nauczyciel. Dopiero w 1922 roku zaproponowano mu podjęcie wykładów uniwersyteckich. Do końca życia pracował jako profesor na Uniwersytecie w Helsinkach.

</doc>
<doc id="299433" url="https://pl.wikipedia.org/wiki?curid=299433" title="Swaćba">
Swaćba

Swaćba – inaczej wesele, staropolska, słowiańska forma ślubu, uroczysta ceremonia zawarcia małżeństwa polegająca na złożeniu przysięgi przed bogami w obecności żercy lub swata. ajajaj w twoich oczach widzę raj, ajaj w sercu mi graj 
Współcześnie swaćba bywa utożsamiana ze swadźbą, czyli swataniem.
U dawnych Słowian małżeństwo stanowiła dobrowolna umowa, potwierdzona obopólnymi darami równej wartości wiążąca rodziny małżonków stałą przyjaźnią – jeszcze w szlacheckiej Polsce posag winien był równać się wianu – mówiono, że małżeństwo swoiło rody.
W początkach chrześcijaństwa na ziemiach słowiańskich bywało, że błędnie i tendencyjnie donoszono jakoby małżeństwo u Słowian można było zawrzeć gwałtem, uprowadzeniem lub kupnem. O ile kupno było zjawiskiem wtórnym, wynikającym z umowy swadziebnej i wymiany darów, a nie pierwotnym, o tyle uprowadzenie niewiasty dla ożenku było zazwyczaj pozorne, za porozumieniem młodych – gdy zwykła droga (umowa swadziebna) zawiodła lub była zbyt żmudna (zazwyczaj gdy brakowało środków na urządzenie wesela). Inscenizowana "umuczka" sprzeciwiała się powszechnie przyjętym zwyczajom (szczególnie dla kobiety, gdy w późniejszym okresie nie udało się uzyskać akceptacji jej rodziców dla związku), jednak nie wiązała się z negatywnymi konsekwencjami, jak w przypadku rzeczywistego uprowadzenia. Za rzeczywiste uprowadzanie czekał bowiem odwet – rodzina uwiedzionej odpłacała napaść pościgiem i zabójstwem, a późniejsze prawo karało śmiercią. Uprowadzenie gwałtem zdarzało się u Słowian równie rzadko, co morderstwo.
Istotną rolę w swaćbie odgrywała postać ją umożliwiająca, czyli swat – osoba ciesząca się powagą i powszechnym uznaniem. Wśród chłopstwa jeszcze w XIV i XVI w. sam swat zawierał małżeństwa, a Kościół "karał ekskomuniką laika, któryby bez kapłana ważył się łączyć małżeństwa".

</doc>
<doc id="299436" url="https://pl.wikipedia.org/wiki?curid=299436" title="Układ o przeżycie">
Układ o przeżycie

Układ o przeżycie – w prawie zwyczajowym funkcjonującym w feudalnej (średniowiecznej i nowożytnej) Europie była to umowa, na mocy której strona żyjąca po śmierci drugiej obejmuje władztwo nad podległymi jej ziemiami. Najczęściej układały się strony o podobnej kondycji majątkowej.
Zasady układu.
Najczęściej układ o przeżycie zawierali władcy, z których przynajmniej jeden był w podeszłym wieku, a obaj byli bezdzietni. Zdarzało się, że panujący byli równolatkami, a dotyczyło to zazwyczaj braci-parów pragnących, by po śmierci jednego z nich jego władztwo trafiło w ręce drugiego – a nie jak to groziło w tym wypadku – w ręce wspólnego seniora.
Układ o przeżycie powinien był być każdorazowo zatwierdzony przez zgromadzenie notabli ziem, w których rządzili umawiający się, przy czym ewentualni następcy zobowiązywali się do przestrzegania praw i przywilejów obowiązujących we władztwie drugiej strony umowy. W przypadku, gdy przynajmniej jedna z ziem była wasalna, do zawarcia układu wymagana była zgoda seniora.
Darowizna.
Analogiczne do układów o przeżycie (umów "mortis causa", łac. "na wypadek śmierci") funkcjonowały darowizny (umowy "inter vivos", łac. "między żyjącymi"), funkcjonujące jako zabezpieczenie spadku. W takich sytuacjach jedna ze stron darowała całą swoją własność drugiej (była to sukcesja uniwersalna). Gdy stronami byli monarchowie, młodszy z nich (sukcesor) zostawiał starszemu (alienującemu) dożywotnie korzystanie i pobieranie pożytków z alienowanej własności.
Wystąpienia w historii Polski.
Pierwsze wiadomości o zawarciu takiego układu w Polsce mamy w przypadku umowy pomiędzy księciem wielkopolskim Władysławem Laskonogim a krakowskim Leszkiem Białym w 1217 roku. Obaj adwersarze nie posiadali w chwili zawarcia umowy dzieci, jeden z układających się był znacznie starszy (Władysław miał około 53 lat, Leszek 31), wreszcie w obu wypadkach na temat następstwa wypowiedzieli się możni.
W praktyce urodzenie się jednemu z umawiających się męskiego potomka nie zawsze było równoznaczne (tak jak w przypadku Laskonogiego i Leszka) z faktycznym anulowaniem umowy.
W historii Polski doszło do następujących układów o przeżycie:

</doc>
<doc id="299438" url="https://pl.wikipedia.org/wiki?curid=299438" title="Magnetoencefalografia">
Magnetoencefalografia

Magnetoencefalografia (MEG) — technika obrazowania elektrycznej czynności mózgu za pomocą rejestracji pola magnetycznego wytworzonego przez mózg. Sygnały są odbierane przez wysokoczułe mierniki pola magnetycznego umieszczone w pobliżu czaszki badanego np. typu SQUID.
MEG wykorzystywane jest w badaniach naukowych mających na celu określenie funkcji poszczególnych ośrodków w mózgu; diagnostyce klinicznej, jako badanie wykonywane w trakcie operacji neurochirurgicznych w celu zlokalizowania rejonów patologicznych.
Jest także przydatne w metodzie leczniczej tzw. neurofeedback.
Podstawa działania.
Podstawą działania MEG jest mierzenie pola magnetycznego powstałego na skutek istnienia w dendrytach neuronów tzw. "prądów jonowych" podczas przepływu impulsów nerwowych.
W zgodzie z równaniami Maxwella każdy prąd elektryczny wytwarza prostopadle zorientowane pole magnetyczne i właśnie natężenie tego pola jest mierzone przez czujniki.
Potrzebne jest ok. 50 tys. aktywnych neuronów aby ich sygnał był mierzalny. Ponieważ jednak prądy (a więc i dendryty) muszą mieć tę samą orientację przestrzenną aby ich pola magnetyczne nawzajem się nie znosiły, warstwą z której pochodzą są tzw. komórki piramidowe w korze mózgowej, które są w przybliżeniu prostopadłe do powierzchni kory i dają one początek mierzalnym polom magnetycznym. Ponadto, zgrupowania tych neuronów zlokalizowane w bruzdach ("sulci", "sulcus") kory mózgowej których orientacja jest równoległa do powierzchni głowy dają najsilniejsze pole magnetyczne wykrywane poza głową. Naukowcy eksperymentują z różnymi metodami obróbki sygnałów aby znaleźć możliwość dotarcia do czynności elektrycznej w głębi mózgu (a nie tylko do kory mózgowej jak jest teraz), jak na razie bez rezultatu w postaci metody użytecznej klinicznie.

</doc>
<doc id="299439" url="https://pl.wikipedia.org/wiki?curid=299439" title="Swat">
Swat

Swat – osoba, która jest pośrednikiem w zawieraniu małżeństwa. Wyraz pochodzi od staropolskiego słowa swaćba, czyli wesele. Zależnie od regionu Polski określany też jako "dziewosłęb, swach, raj, rajek, rajca, rajko, rajbieda, rajbasz, faktor lub faktur". Jego zasadniczą rolą było przedstawienie kandydata lub kandydatki do wstąpienia w związek małżeński w jak najlepszym świetle, ponadto swat zachęcał rodziców do obdarzenia panny pokaźnym wianem.
Funkcję tę pełnili zwykle starsi i doświadczeni mężczyźni, cieszący się zaufaniem lokalnej społeczności, potrafiący przekonać innych do swoich racji. Kobiety pełniły tę rolę rzadziej niż mężczyźni, ponieważ w niektórych regionach wierzono, że przyniesie to pecha młodej parze. Źródła podają jednak, że pierwotnie to przede wszystkim one się tym parały. Swatami zostawały osoby spokrewnione z zaręczonymi, jak też nie połączone więzami krwi (np. sąsiad). 
Zasadniczo rola swata była pełniona honorowo, choć często okazywano swą wdzięczność naturaliami, pieniędzmi czy częściami garderoby. Swatanie było wieńczone zaproszeniem rajka na wesele jako gościa honorowego. Przyjście swata mogło się łączyć z określonymi czynnościami o charakterze magicznym, np. stawianiem jego i kawalera pod pierwszą belką sufitu chaty, zanim gospodarz zaprosi do wejścia w głąb domu. 
Swat często przynosił na rozmowy o małżeństwie wódkę. Jak uważano, miała ona zbawienny wpływ na przebieg negocjacji małżeńskich i samo jej odkorkowanie prognozowało zgodę na propozycje swata. 

</doc>
<doc id="299442" url="https://pl.wikipedia.org/wiki?curid=299442" title="Swacha">
Swacha



</doc>
<doc id="299446" url="https://pl.wikipedia.org/wiki?curid=299446" title="Dziewosnęb">
Dziewosnęb



</doc>
<doc id="299449" url="https://pl.wikipedia.org/wiki?curid=299449" title="NetBEUI">
NetBEUI

NetBEUI – protokół komunikacyjny LAN. NetBEUI jest wyłącznie protokołem transportu sieci LAN dla systemów operacyjnych Microsoft. Nie jest trasowany. Dlatego jego implementacje ograniczają się do warstwy 2 modelu OSI, w których działają wyłącznie komputery wykorzystujące systemy operacyjne firmy Microsoft. Ogranicza to dostępne architektury obliczeniowe i aplikacje technologiczne. Microsoft zaprzestał rozwijania protokołu wraz z wydaniem systemu Windows XP.
NetBEUI został opracowany przez IBM i wprowadzony na rynek w 1985 roku.
Zalety i wady.
Zalety korzystania z protokołu NetBEUI są następujące: 
Wadą protokołu NetBEUI jest fakt, że nie może być trasowany (z wyjątkiem usług IPTunnel) i niezbyt dobrze działa w sieciach WAN.

</doc>
<doc id="299452" url="https://pl.wikipedia.org/wiki?curid=299452" title="Simone Weil">
Simone Weil

Simone Adolphine Weil (wym. []; ur. 3 lutego 1909 w Paryżu, zm. 24 sierpnia 1943 w Ashford w Anglii) – francuska filozofka, mistyczka oraz aktywistka polityczna żydowskiego pochodzenia. Siostra matematyka André Weila.
Thomas Merton pisał, że „Simone Weil była gnostyczką i katoliczką, żydówką i albigensem,
mediewistką i modernistką, racjonalistką i mistyczką, buntowniczką i świętą”.
Życiorys.
Pochodziła z zasymilowanej, zamożnej rodziny żydowskiej, która aktywnie uczestniczyła w życiu kulturalnym Francji. W młodości zdobyła rozległą wiedzę w zakresie między innymi: filozofii, literatury klasycznej, historii i religii. Studiowała w École Normale Supérieure, a po ukończeniu wykładała przez kilka lat filozofię i grekę w liceach.
W czasie światowego kryzysu ekonomicznego, społeczne i polityczne poglądy Weil uległy zdecydowanej radykalizacji. Zaczęła sympatyzować z lewicowymi partiami politycznymi i ruchami związkowymi. Chciała poznać na własnym doświadczeniu życie środowisk robotniczych; w latach 1934–1935 pracowała w zakładach Renault i Alsthom w Paryżu jako robotnica. We francuskim ruchu robotniczym najbliższa jej była tradycja syndykalistyczna. Miała duży dystans w stosunku do Francuskiej Partii Komunistycznej.
W sierpniu 1936 wyjechała do Hiszpanii. Tam też dołączyła do anarchistycznej milicji walczącej z nacjonalistami. Wypadek zmusił Simone Weil do powrotu we wrześniu. Po klęsce Francji podczas II wojny światowej, wyjechała do Nowego Jorku w 1942. Niedługo potem przybyła do Londynu i nawiązała kontakt z Komitetem Wolnych Francuzów. W 1943 przewieziono ją do sanatorium w Ashford, gdzie zmarła.
Nie ma pewności co do faktu przyjęcia chrztu przez Simone Weil. Według relacji Simone Deitz, jej przyjaciółki, dwa tygodnie przed śmiercią została ochrzczona w wierze Kościoła katolickiego. Jednak nie rozstrzygniętą rzeczą jest czy lub w jakim stopniu była tego świadoma.

</doc>
<doc id="299455" url="https://pl.wikipedia.org/wiki?curid=299455" title="Zbludza">
Zbludza

Zbludza daw. Zbłudza – wieś w Polsce, położona w województwie małopolskim, w powiecie limanowskim, w gminie Kamienica.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego. W latach 1975–1998 miejscowość administracyjnie należała do województwa nowosądeckiego.
Wieś znajduje się na obszarze Beskidu Wyspowego u podnóży Modyni i Zbludzkich Wierchów. Przepływa przez nią potok Zbludza, wzdłuż którego biegnie droga powiatowa Limanowa – Kamienica.
W Zbludzy znajduje się murowana kaplica, którą mieszkańcy wznieśli w miejscu dawnego punktu katechetycznego. Wierni Kościoła rzymskokatolickiego należą parafii Przemienienia Pańskiego i Nawiedzenia NMP w pobliskiej Kamienicy.

</doc>
<doc id="299457" url="https://pl.wikipedia.org/wiki?curid=299457" title="Bitwa koło Wysp Komandorskich">
Bitwa koło Wysp Komandorskich

Bitwa koło Wysp Komandorskich – bitwa stoczona między okrętami floty amerykańskiej i japońskiej 27 marca 1943 roku w pobliżu Wysp Komandorskich. 
Siły.
Amerykanie.
W skład sił amerykańskich wchodziły: ciężki krążownik USS "Salt Lake City", lekki krążownik USS "Richmond" oraz 4 niszczyciele. Zespołem dowodził kontradmirał Charles McMorris
Japończycy.
W skład sił japońskich wchodziły: ciężkie krążowniki "Maya" i Nachi, lekkie krążowniki: "Abukuma" i "Tama" oraz 4 niszczyciele. Zespołem dowodził admirał Boshirō Hosogaya.
Celem tych sił była ochrona konwoju transportowców skierowanych z zaopatrzeniem na Aleuty.
Bitwa.
Bitwę rozpoczęli rankiem Amerykanie, pomimo słabszych sił. Początkowo odnieśli sukces w postaci poważnego uszkodzenia krążownika "Nachi", jednak po niedługim czasie zespół japoński przejął inicjatywę poważnie uszkadzając i przejściowo unieruchamiając krążownik "Salt Lake City". Prowadzony przez Japończyków pościg nie przyniósł jednak rezultatu, gdyż z powodu wyczerpywania się zapasu amunicji, zostali oni zmuszeni do jego zaniechania. Niewątpliwym sukcesem strony amerykańskiej było zniweczenie podjętej próby dostarczenia zaopatrzenia, ponieważ japoński konwój przerwał realizację swojej misji.
Często podawana jest data bitwy 26 marca, wynikająca z używania przez amerykańskie okręty czasu Honolulu, niemniej jednak bitwa miała miejsce za linią zmiany daty i lokalną datą był już 27 marca.

</doc>
<doc id="299462" url="https://pl.wikipedia.org/wiki?curid=299462" title="Kościół Chrystusa Króla w Gdańsku">
Kościół Chrystusa Króla w Gdańsku

Rzymskokatolicki kościół parafialny pod wezwaniem Chrystusa Króla – kościół umiejscowiony przy ul. ks. Rogaczewskiego 55 w Gdańsku Siedlcach.
Historia.
W 1928 została podjęta inicjatywa zbudowania kościoła dla Polaków-katolików mieszkających w Wolnym Mieście Gdańsku. Fundusze gromadziło Polskie Towarzystwo Budowy Kościoła Chrystusa Króla w Gdańsku, którego prezesem był ks. Franciszek Rogaczewski.
Świątynia położona na skraju Śródmieścia, w obrębie zniwelowanego byłego Bastionu Piaskowego (niem. "Bastion Sandgrube"), została zbudowana w latach 1931-1932 według projektu inż. architekta Czesława Świałkowskiego, jako kościół rektorski w parafii św. Józefa. Planowano, że budowla ta będzie pełniła swe funkcje jedynie tymczasowo, do czasu zbudowania w sąsiedztwie dużego, reprezentacyjnego kościoła, a następnie zostanie przekształcona w salę dla zebrań i imprez okolicznościowych. Na przeszkodzie realizacji tych planów stanął wybuch II wojny światowej i do wybudowania kościoła docelowego nigdy nie doszło.
Świątynia ma kształt nietypowy dla kościoła, w formie wielkiej hali na planie prostokąta. Nie posiada wież oraz innych charakterystycznych elementów architektonicznych.
Poświęcenie kościoła odbyło się 30 października 1932 z udziałem Komisarza Generalnego RP i licznych delegacji organizacji polskich w Wolnym Mieście Gdańsku. Rektorem kościoła został mianowany już 31 stycznia 1930 ksiądz Franciszek Rogaczewski. Od grudnia 1935 pomagał mu w pracy jako wikary ksiądz Alfons Muzalewski. 
7 października 1937 biskup gdański Edward O’Rourke erygował przy kościele jedną z dwóch polskich parafii personalnych z ks. Rogaczewskim jako tytularnym proboszczem, jednak po kilku dniach z powodu nacisków narodowych socjalistów decyzja ta została zawieszona.
1 września 1939 księża Rogaczewski i Muzalewski zostali aresztowani w plebanii. Nowe władze planowały zamknięcie kościoła, jednak ostatecznie przekazano go przeniesionym tu z Wrzeszcza księżom pallotynom. Po 1945, w związku ze zniszczeniem kościoła św. Józefa, kościół Chrystusa Króla stał się kościołem parafialnym parafii św. Józefa. W latach 1958-1972 proboszczem parafii był ks. Kazimierz Kluz, późniejszy biskup sufragan gdański. Dopiero od 26 listopada 1989 zmieniono tytuł parafii i od tego czasu nosi ona nazwę "parafii Chrystusa Króla w Gdańsku". Obecnie ulica, przy której znajduje się kościół nosi imię bł. ks. Franciszka Rogaczewskiego.
Przy kościele został zrealizowany 2 odcinek serialu historycznego "Gdańsk 39" (1989).
W 2022 bez zgody Urzędu Miasta i konserwatora zabytków doszło do zniszczenia skarpy zabytkowego bastionu Piaskowego z końca XVII w. w celu budowy w tym miejscu przedszkola, parkingu i rozbudowy zakrystii. 

</doc>
<doc id="299466" url="https://pl.wikipedia.org/wiki?curid=299466" title="Kryształ Annúminasu">
Kryształ Annúminasu



</doc>
<doc id="299472" url="https://pl.wikipedia.org/wiki?curid=299472" title="AMX-10RC">
AMX-10RC

AMX-10RC – francuski współczesny opancerzony wóz rozpoznawczy.
Historia.
We wrześniu 1970 roku rozpoczęto pracę nad budową nowego opancerzonego wozu rozpoznawczego, który mógłby zastąpić używany Panhard EBR. Prace zlecono biuru konstrukcyjnemu AMX (Ateliers de construction d’Issy-les-Moulineaux). Wśród założeń była unifikacja konstrukcji z gąsienicowym bojowym wozem piechoty AMX-10P. W latach 1971–1973 wyprodukowano trzy prototypy, które poddano wszechstronnym badaniom.
Produkcję seryjną rozpoczęto w 1979. Umieszczoną ją w zakładach w Roanne należących do koncernu GIAT, a wieże produkowano w Tarbes. Miała ona trwać do 1987 roku, lecz dostawy zakończyły się faktycznie w 1994 roku. Łącznie w tym okresie zbudowano 480 wozów tego typu.
Opis konstrukcji.
Opancerzony wóz rozpoznawczy AMX-10RC jest pojazdem kołowym w układzie 6 × 6. Kadłub został wykonany ze spawanych płyt aluminiowych. Według publikowanych informacji, opancerzenie ma chronić wnętrze przedziału bojowego przed pociskami przeciwpancernymi z broni maszynowej kalibru do 12,7 mm i odłamkami. Kadłub podzielony jest klasycznie na przedział kierowania z przodu (stanowisko kierowcy jest po lewej stronie), bojowy pośrodku i napędowy z tyłu. Na środku kadłuba zamontowana jest wieża typu czołgowego z armatą kal. 105 mm. Z armatą sprzężony jest karabin maszynowy kal. 7,62 mm. W wieży znajdują się stanowiska pozostałych trzech członków załogi: dowódcy (z prawej), działonowego (z prawej przed dowódcą) i ładowniczego z lewej strony.
Początkowo wozy produkowany był z silnikiem wysokoprężnym Hispano-Suiza HS-115, które później zastąpiono we wszystkich wozach silnikiem wysokoprężnym Baudouin 6F-11 SRX o większej mocy. Wóz ma zawieszenie hydropneumatyczne, umożliwiające opuszczanie i podnoszenie oraz przechylanie kadłuba. W celu unifikacji konstrukcji z gąsienicowym bojowym wozem piechoty, zrezygnowano z tradycyjnego układu kierowniczego, a skręty są wykonywane na sposób czołgowy, przez zróżnicowanie prędkości obrotowej kół po obu stronach. Na niektórych podłożach wóz może obracać się w miejscu, z kołami poruszającymi się w przeciwnych kierunkach. Wóz jest przystosowany do pływania dzięki dwóm pędnikom z tyłu, z prędkością do 7,2 km/h.
Wóz wyposażony jest w komputerowy system kierowania ogniem COTOC.
Na pokładzie przewozi on 38 nabojów do armaty, 4000 nabojów do karabinu maszynowego i 40 granatów dymnych. Do strzelania z armaty stosowane są pociski kumulacyjne, odłamkowo-burzące i podkalibrowe.
Użycie.
Pierwsze opancerzone wozy rozpoznawcze AMX-10RC zostały wprowadzone na uzbrojenie francuskiego 2. Pułku Huzarów (fr. 2 Regiment de Hussard) w 1979. Następnie systematycznie wprowadzany był do uzbrojenia jednostek rozpoznawczych francuskich sił szybkiego reagowania (FAR). Łącznie we francuskich jednostkach znalazło się około 350 samochodów tego typu.
Wozy tego typu zakupiło także Maroko w liczbie 108 sztuk oraz Katar – 12 sztuk. W 2021 nieliczne wozy przekazano Kamerunowi.
Wozy te zostały użyte bojowo w trakcie francuskiej operacji pokojowej w Czadzie w latach 1983–1984. Brały udział w operacji "Pustynna Burza" w Iraku w 1991 roku. Używane są również w ramach sił pokojowych ONZ w Kosowie

</doc>
<doc id="299474" url="https://pl.wikipedia.org/wiki?curid=299474" title="Jerzy Borszewski">
Jerzy Borszewski

Jerzy Borszewski (ur. 23 czerwca 1915 w Nowym Targu, zm. 17 listopada 1959 w Poznaniu) – lekarz polski, chirurg.
Szkołę średnią ukończył w Warszawie, a studia medyczne na Uniwersytecie Poznańskim (1939). Jeszcze przed wybuchem II wojny światowej podjął pracę w Klinice Chirurgicznej w Poznaniu, wkrótce jednak wskutek działań wojennych ponownie znalazł się w Warszawie, a w maju 1940 – w Krakowie. W Krakowie miał okazję współpracować m.in. ze znanymi chirurgami Janem Glatzlem i Stanisławem Nowickim. Po wojnie powrócił do pracy w Klinice Chirurgicznej w Poznaniu, uczestniczył w pracach nad powołaniem II Kliniki Chirurgicznej, po jej utworzeniu był tam adiunktem (od 1950). W 1954 obronił pracę habilitacyjną. W styczniu 1955 doprowadził do utworzenia III Kliniki Chirurgicznej w Szpitalu Miejskim im. Józefa Strusia w Poznaniu i został kierownikiem tej placówki. Zorganizował tam zespół lekarzy szkolących się w anestezjologii. Ponadto był konsultantem wojewódzkim ds. chirurgii w województwie zielonogórskim oraz ordynatorem Oddziału Chirurgicznego Szpitala Ministerstwa Spraw Wewnętrznych w Poznaniu. Działał w Towarzystwie Chirurgów Polskich, m.in. przewodniczył zarządowi Oddziału Poznańskiego (1956-1957).
Ogłosił 25 prac naukowych. Zajmował się chirurgicznym leczeniem zatorów tętnic kończyn, przewlekłym zapaleniem trzustki, a także oceną stosowania całkowitego wycięcia żołądka przy nowotworach złośliwych.
Źródła:

</doc>
<doc id="299475" url="https://pl.wikipedia.org/wiki?curid=299475" title="Rachunek tensorowy">
Rachunek tensorowy



</doc>
<doc id="299477" url="https://pl.wikipedia.org/wiki?curid=299477" title="Common-rail">
Common-rail



</doc>
<doc id="299480" url="https://pl.wikipedia.org/wiki?curid=299480" title="Wał Kardana">
Wał Kardana



</doc>
<doc id="299482" url="https://pl.wikipedia.org/wiki?curid=299482" title="Merlin (ujednoznacznienie)">
Merlin (ujednoznacznienie)



</doc>
<doc id="299484" url="https://pl.wikipedia.org/wiki?curid=299484" title="Pistolet FEG PA-63">
Pistolet FEG PA-63

FÉG PA-63 – węgierski pistolet samopowtarzalny opracowany w zakładach Fegyver és Gépgyár. Produkowany od 1963 roku. Po 1966 roku PA-63 był dość szeroko eksportowany do innych krajów bloku wschodniego (między innymi NRD).
FÉG PA-63 jest w dużym stopniu wzorowany na Waltherze PP.

</doc>
<doc id="299490" url="https://pl.wikipedia.org/wiki?curid=299490" title="Doniu">
Doniu

Doniu, właściwie Dominik Grabowski (ur. 17 lipca 1980 w Szamotułach) – polski raper, producent muzyczny i inżynier dźwięku, a także muzyk, kompozytor, wokalista i osobowość telewizyjna.
Znany jest przede wszystkim z wieloletnich występów w zespole hip-hopowym Ascetoholix, którego jest członkiem od 1999 roku. W latach 2003–2006 wraz z grupą cieszył się ogólnopolską popularnością, wylansował m.in. przebój „Suczki” z płyty "Apogeum". W 2004 roku równolegle podjął solową działalność artystyczną. Zadebiutował wydaną tego samego roku płytą "Monologimuzyka". Na albumie, wyróżnionym Superjedynką, znalazła się m.in. piosenka „Przestrzeń”, notowana na licznych listach przebojów w kraju. 
Obecność nagrań Ascetoholix i Donia w mediach głównego nurtu przysporzyła mu krytyki, a także swoistego wykluczenia ze środowiska hip-hopowego. Do utożsamianego z komercjalizacją muzyka przylgnęła wówczas etykieta twórcy hip-hopolowego. Po 2005 roku wraz z załamaniem się rynku krajowej sceny muzyki hip-hopowej działalność artysty utraciła na intensywności. Z kolei zrealizowane w latach późniejszych projekty muzyczne spotkały się z komercyjnym niepowodzeniem. W 2011 roku Grabowski wdał się w beef z przedstawicielem nurtu ulicznego rapu Chadą.
Jako producent muzyczny artysta współpracował m.in. z takimi wykonawcami jak: Sylwia Grzeszczak, Agnieszka Włodarczyk, Grupa Operacyjna, Owal/Emcedwa, Zipera i Ski Skład. Gościł także m.in. na płytach Slums Attack, Gosi Andrzejewicz, 52 Dębiec i Marcina Kindla. Poza działalnością artystyczną Doniu prowadzi wytwórnię muzyczną i agencję koncertową DL Promotion. Przez krótki okres był związany z telewizją muzyczną VIVA Polska.
Życiorys.
Jest absolwentem Wyższej Szkoły Komunikacji i Zarządzania w Poznaniu.
Działalność artystyczną rozpoczął w 1999 roku w zespole Ascetoholix, którego był współzałożycielem. W składzie artysta, objął, równolegle funkcję rapera i producenta muzycznego. Pięcioosobową grupę utworzyli ponadto m.in. Kris i Liber. Początkowo wraz z zespołem Grabowski występował podczas lokalnych koncertów, w tym na przeglądzie zespołów rockowych w Obornikach. Następnie formacja wystąpiła na festiwalu w Żarowie, gdzie uzyskała 2. miejsce. W międzyczasie ukazał się, ukończony w trzyosobowym składzie, debiutancki nielegal Ascetoholix zatytułowany "3xlak". Kolejne nagrania zespołu ukazały się na nielegalu "Nazwij to sam", który został wydany pod koniec 2000 roku. Równolegle powstał pierwszy teledysk składu zrealizowany do utworu „Umiejętności”, który wyreżyserował sam Doniu. Trio cieszyło się wówczas lokalną popularnością co umożliwiło nawiązanie współpracy z wytwórnią muzyczną Camey Studio. W październiku 2001 roku ukazał się pierwszy oficjalny album Ascetoholix pt. "A". Na płycie znalazł się m.in. utwór „Już dawno” wykorzystany na ścieżce dźwiękowej do filmu Sylwestra Latkowskiego "Blokersi". W międzyczasie Doniu wraz z pozostałymi członkami Ascetoholix gościł na głośniej produkcji Slums Attack – "Na legalu?". Raperzy wystąpili w piosence „Moje miasto”, a sam Doniu rapował także w piosence „Randori”.
W 2002 roku Doniu wyprodukował utwór „Panta Rhei”, który znalazł się na albumie Owala/Emcedwa – "Epizod II Rapnastyk". W marcu 2003 roku ukazał się kolejny album Ascetoholix zatytułowany "Apogeum". Na płycie znalazł się m.in. utwór „Suczki” z udziałem Meza i Szada, członka formacji Trzeci Wymiar. Kompozycja do której powstał również teledysk przysporzyła zespołowi ogólnopolskiej popularności. Piosence towarzyszyły także kontrowersje i powszechna krytyka. Obecność nagrań Ascetoholix w mediach głównego nurtu przyczyniła się do swoistego wykluczenia ze środowiska hip-hopowego członków jego składu. Do utożsamianego z komercjalizacją tercetu przylgnęła wówczas etykieta hip-hopolo. Także w 2003 roku Doniu zmiksował album producencki DJ-a Decksa – "Mixtape Vol. 3" oraz zmasterował debiut Jeden Osiem L – "Wideoteka". 15 listopada 2004 roku nakładem UMC Records ukazał się pierwszy album solowy Donia pt. "Monologimuzyka". Płyta dotarła 31. miejsca listy OLiS. Artystę wspomogli m.in. Duże Pe i Pięć Dwa Dębiec. Materiał został wyprodukowany przez samego Grabowskiego, a scratche wykonał DJ Story. W ramach promocji powstały teledyski do utworów „Przestrzeń” i „Uciekaj”. Pierwsza z piosenek była największym przebojem pochodzącym z wydawnictwa. Utwór uplasował się m.in. na 1. i 2. miejscu, odpowiednio Listy Przebojów Polskiego Radia Pomorza i Kujaw i POPListy radia RMF FM. Wcześniej Doniu gościł na debiucie solowym Libera "Bógmacher". 18 sierpnia 2005 roku do sprzedaży trafiła ścieżka dźwiękowa "Czas surferów" do filmu o tym samym tytule, a skomponowana przez Donia. 1 marca 2006 roku ukazał się trzeci oficjalny materiał Ascetoholix pt. "Adsum". Płyta dotarła do 46. miejsca zestawienia OLiS.
W październiku 2006 roku Doniu został jurorem pierwszej edycji programu Shibuya, emitowanego przez stację VIVA Polska. Obok rapera w jury zasiedli Doda i Michał Wiśniewski. Również w 2006 roku Grabowski gościł na albumach Vito WS – "USTUFFka" oraz Gosi Andrzejewicz – "Lustro". 18 czerwca 2007 roku do sprzedaży trafił album Donia nagrany współpracy z Liberem. Płyta pt. "Moderato" ukazała się nakładem firmy My Music. Materiał okazał się komercyjnym niepowodzeniem, nie został ujęty w zestawieniu OLiS. Jednakże pewną popularność zyskała jedna piosenka pochodząca z płyty – „Dzień dobry Polsko”, która dotarła do 31. miejsca Szczecińskiej Listy Przebojów Polskiego Radia. W ramach promocji do utworu został zrealizowany także teledysk. Gościnnie w nagraniach wzięli udział: Sylwia Grzeszczak, Vitows, Evayah, Vitows, Dima oraz Lejery. Również w 2007 roku Grabowski zaangażował się w prace nad debiutem fonograficznym Agnieszki Włodarczyk – "Nie dla oka...". Artysta wyprodukował dla aktorki dwa utwory: „Niepotrzebny” i „Spokój”. Rok później Doniu podjął prace nad realizacją wspólnego albumu Libera i Sylwii Grzeszczak. Na potrzeby wydanej pod koniec roku płyty pt. "Ona i on", muzyk wyprodukował piosenki „Żyje się raz” oraz „Czerń i biel”. Grabowski zmiksował także wydany w międzyczasie album producencki DJ-a Decksa – "Mixtape 4".
W 2009 roku Grabowski utworzył wytwórnię muzyczną i agencję koncertową pod nazwą DL Promotion. Pierwszym materiałem wydanym przez oficynę był "Brudny Zachód Mixtape!". Na płycie znalazły się utwory w wykonaniu m.in. Donia, Krisa i Pięć Dwa Dębiec. 30 sierpnia 2011 roku ukazał się drugi album solowy rapera pt. "Dialogimuzyka". Nagrania uplasowały się na 61. miejscu listy ZPAV Top 100. W ramach promocji powstały teledyski do utworów „W trasie”, „Wracam”, „Świat może stanąć” oraz „Gram swoje”. Ostatnia z piosenek stanowiła początek beefu z Chadą, który odpowiedział kompozycją „Sześciogwiazdkowy skurwiel” z udziałem składu HiFi Banda. Wcześniej wraz z Patrycją Śmieją artysta gościł w piosence „To był dobry dzień”, która znalazła się na albumie DKA pt. "Dekada". W międzyczasie Grabowski napisał także piosenkę dla formacji Pudzian Band pt. „Idę solo”. 1 grudnia został wydany pierwszy minialbum Donia pt. "Stricte". Wydawnictwo ukazało się nakładem DL Promotion. Na płycie znalazły się m.in. piosenki „W ryj” oraz „To on”, które stanowiły kontynuację dissu wobec Chady. Do pierwszej z piosenek w ramach promocji materiału został zrealizowany również teledysk.

</doc>
<doc id="299494" url="https://pl.wikipedia.org/wiki?curid=299494" title="Towarzystwo Naukowe Katolickiego Uniwersytetu Lubelskiego Jana Pawła II">
Towarzystwo Naukowe Katolickiego Uniwersytetu Lubelskiego Jana Pawła II

Towarzystwo Naukowe Katolickiego Uniwersytetu Lubelskiego Jana Pawła II (skrót: Towarzystwo Naukowe KUL lub TN KUL) - instytucja naukowo-wydawnicza, odrębna, ale komplementarna w stosunku do KUL, założona w 1934 przez księdza Antoniego Szymańskiego.
Charakterystyka.
Obecnie Towarzystwo liczy prawie 700 członków. 
Działalnością Towarzystwa kieruje trzynastoosobowy zarząd.
Prezesem TN KUL jest ks. prof. dr hab. Augustyn Eckmann, a sekretarzem generalnym prof. dr hab. Stanisław Olczak.
Praca naukowa Towarzystwa odbywa się w ramach sześciu wydziałów: 
Zarząd Towarzystwa przyznaje co roku Nagrodę im. Księdza Idziego Radziszewskiego, założyciela KUL-u, za "wybitne osiągnięcia naukowe w duchu humanizmu chrześcijańskiego".
Towarzystwo Naukowe KUL wydało dotychczas ponad 2100 pozycji, w tym kilkutomowy zbiór prac Karola Wojtyły z zakresu etyki. Wydaje też zaplanowaną na kilkanaście tomów "Encyklopedię Katolicką". 
W ramach poszczególnych wydziałów Towarzystwa działają zespoły redakcyjne przygotowujące 25 zeszytów "Roczników": Teologicznych (z. 1-10), Filozoficznych (1; nr 1-2), Humanistycznych (z. 1-7), Nauk Społecznych (z. 1-3), Nauk Prawnych (1; nr 1-2) i Psychologicznych (1; nr 1-2) oraz "Roczników Wydziału Nauk Prawnych i Ekonomicznych KUL" w Tomaszowie Lubelskim. O pracy całego Towarzystwa informuje co roku "Summarium Societatis Scientiarum Catholicae Universitatis Lublinensis Ioannis Pauli II". Od 1999 roku wydawany jest "Przegląd Psychologiczny" wspólnie z Polskim Towarzystwem Psychologicznym, a także czasopismo w języku angielskim "Journal for Perspectives of Economic, Political and Social Integration. Journal for Mental Changes". Pod patronatem Towarzystwa ukazują się "Studia Norwidiana" i "Studia Polonijne" oraz serie wydawnicze: "Studia Metafilozoficzne", "Studies in Logic and Theory of Knowledge" (w języku angielskim) i "Homo meditans".

</doc>
<doc id="299498" url="https://pl.wikipedia.org/wiki?curid=299498" title="Asamblaż">
Asamblaż

Asamblaż (, tłum. gromadzenie/zbieranie/zbiór) – forma artystyczna, będąca odmianą kolażu, według której tworzy się trójwymiarowe kompozycje z przedmiotów gotowych.
Praca złożona z różnego rodzaju przedmiotów: codziennego użytku, bezużytecznych fragmentów, form naturalnych, wszelkich możliwych obiektów. Dzieło powstaje z przedmiotów, które nie są stworzone przez autora asamblażu, ale jedynie przez niego użyte, a czasem także specjalnie spreparowane, czy przystosowane (np. pomalowane, odłączone od całości, połączone z czymś innym, zniszczone). Asamblaż może mieć postać jednego obiektu powstałego z połączenia innych lub może stanowić rodzaj zbioru, kolekcji przedmiotów. Można to określić jako pewnego rodzaju przestrzenny "collage" otwarty na wszelkie materiały i pomysły ich zestawień i połączeń. Poszczególne fragmenty w asamblażu mogą być ze sobą sklejone, związane, umieszczone w rodzaju wspólnego pojemnika, luźno położone, powieszone obok siebie itd. Dzięki asamblażom z fragmentów tworzone są nowe znaczenia, powstają nowe związki między znaczeniami, które niosą ze sobą składowe części. 
Termin "asamblaż" został wprowadzony we wczesnych latach pięćdziesiątych XX w. przez Jeana Dubuffeta, który stworzył serię kolażów z użyciem skrzydeł motyli i nadał cyklowi nazwę "assemblages d’empreintes". Należy tutaj jednak zwrócić uwagę, że z użyciem „nieartystycznych” tworzyw eksperymentowali już wcześniej wielcy kubizmu: Marcel Duchamp i Pablo Picasso, a także dadaiści (np. kolaże Kurta Schwittersa czy Maxa Ernsta). Jeana Dubuffeta można zatem uznać jedynie za twórcę nazwy tej techniki.
W 1961 roku w Museum of Modern Art w Nowym Jorku zorganizowano wystawę „Sztuka Asamblażu” ("The Art of Assemblage"), gdzie swoje prace wystawiali m.in. Georges Braque, Joseph Cornell, Jean Dubuffet, Marcel Duchamp, Pablo Picasso, Robert Rauschenberg, Man Ray i Kurt Schwitters.
W Polsce pionierem asamblażu był Władysław Hasior.

</doc>
<doc id="299503" url="https://pl.wikipedia.org/wiki?curid=299503" title="Fornost">
Fornost

Fornost (sin. "Północna forteca"; Fornost Erain, "Północna forteca królów") – miasto ze stworzonej przez J.R.R. Tolkiena mitologii Śródziemia. Wspominają o nim bohaterowie "Władcy Pierścieni". Informacje na temat historii tego miasta znajdują się w "Dodatkach" do powieści. Wzmiankowane jest też w "Silmarillionie". Fornost jest zaznaczony i podpisany na mapach Śródziemia dołączonych do powieści.
Było to miasto w Arnorze, położone na stokach Północnych Wzgórz. Założone zostało najpewniej przez Elendila w 3320 roku Drugiej Ery. Przez następne stulecia było drugim (po stolicy Annúminas) co do ważności ośrodkiem Północnego Królestwa. Z biegiem czasu jego znaczenie rosło, podczas gdy stolica podupadała. W związku z tym po podziale Arnoru (861 rok Trzeciej Ery) król Amlaith, władca Arthedainu, uczynił Fornost nową siedzibą monarszą. To warowne miasto przez długi czas broniło się przed kolejnymi atakami Angmaru. Przechowywano tam też dwa palantíry – Kryształ Annúminas i Kryształ Amon Sûl.
Fornost został ostatecznie zdobyty przez armię Angmaru w 1974 roku. Przez następny rok miasto było siedzibą Czarnoksiężnika. Został on jednak pokonany w 1975 roku przez armię zachodu w bitwie stoczonej w pobliżu Fornostu. Mimo tego zwycięstwa, jako że nie wskrzeszono królestwa Arnoru, miasto popadło w całkowitą ruinę. Ludzie (z wyjątkiem Strażników Północy) przestali się tam zapuszczać, twierdząc, że jest to miejsce nawiedzane przez upiory. Nazywano je w tym czasie "Szańcem Umarłych".
Tak stan trwał do końca Trzeciej Ery. Dopiero (najpewniej od 15 roku Czwartej Ery) król Elessar rozpoczął odbudowę miasta i przywrócił mu dawną świetność. Odtąd było zapewne ważnym ośrodkiem Zjednoczonego Królestwa Arnoru i Gondoru.
W języku westron zwano je też "Północnym Grodem Królów" i "Norbury".

</doc>
<doc id="299504" url="https://pl.wikipedia.org/wiki?curid=299504" title="Lajos Batthyány">
Lajos Batthyány

Lajos Batthyány (ur. 10 lutego 1807 w Preszburgu, zm. 6 października 1849 w Peszcie) – hrabia, członek starej, szlacheckiej rodziny Batthyány. Pierwszy premier Węgier w roku 1848.
Życiorys.
Lajos Batthyány chciał początkowo jako młody mężczyzna robić karierę wojskową, jednak już 1827 zmienił zdanie, opuścił wojsko i zajął się zarządzaniem swoimi dobrami i studiowaniem prawa, kończąc złożonym w Zagrzebiu egzaminem końcowym.
Od 1830 brał udział jako członek koła magnatów w posiedzeniach parlamentu węgierskiego w Bratysławie. 4 grudnia 1834 poślubił Antonię z domu Zichy de Vazsonkeö. Batthyány walczył o prawa węgierskiego narodu do niepodległości, własnego rządu i konstytucji. Cel ten chciał osiągnąć na drodze reform i rokowań z Austriakami, kierując się przykładem Istvána Széchenyiego, a nie Lajosa Kossutha.
W 1848 życzenia narodu węgierskiego zostały przedstawione cesarzowi Austrii i królowi Węgier Ferdynandowi I. Jednocześnie wybrano Batthyánya na pierwszego premiera niezależnych Węgier. Militarna odpowiedź Austrii padła 9 września, kiedy to ok. 350 tysięczne siły interwencyjne Rosji, Chorwacji i Austrii wkroczyły do Węgier. W kleszczach między rosyjskimi wojskami z północy i wschodu, chorwackimi pod dowództwem hrabiego Jelacicia z południa i austriackimi pod wodzą księcia Alfreda von Windisch-Graetz z zachodu został zdławiony węgierski ruch wolnościowy, a Węgry stały się ponownie częścią monarchii Habsburgów. Po klęsce wojny o niepodległość ok. 4900 węgierskim oficerom i żołnierzom udało się uciec do Imperium Osmańskiego, 13 węgierskich generałów i oficerów w Aradzie i samego Batthyánya (jako byłego premiera) w Peszcie skazano na śmierć i 6 października 1849 wyroki wykonano. Jedna z legend, którą według węgierskiego historyka Róberta Hermanna, stworzyli handlarze winem, mówi, że jakoby po egzekucji austriaccy oficerowie stuknęli się na toast piwem i w związku z tym stukanie się piwem na Węgrzech jest do dziś źle widzianym i obraźliwym gestem. Prawdą natomiast jest, iż 6 października 1849 r. był na Węgrzech dniem żałoby narodowej, a w miejscu egzekucji Batthyánya płonie do dziś wieczny ogień.
Zwłoki Batthyánya zostały złożone w krypcie kościoła Franciszkanów, a po Węgiersko-Austriackej ugodzie uroczyście przeniesione i pochowane 9 czerwca 1870 w mauzoleum na cmentarzu Kerepesi, niedaleko Dworca Wschodniego (Keleti) w Budapeszcie.

</doc>
<doc id="299507" url="https://pl.wikipedia.org/wiki?curid=299507" title="Lajos Batthyany">
Lajos Batthyany



</doc>
<doc id="299509" url="https://pl.wikipedia.org/wiki?curid=299509" title="Służba Wywiadu Zagranicznego Federacji Rosyjskiej">
Służba Wywiadu Zagranicznego Federacji Rosyjskiej

Służba Wywiadu Zagranicznego Federacji Rosyjskiej, Служба Внешней Разведки Российской Федерации (w skrócie: CBP PФ, SWZ FR albo Służba Wnieszniej Razwiedki Rassijskoj Fiedieracii, w skrócie SWR RF) – rosyjska służba wywiadu zagranicznego, utworzona 18 grudnia 1991 dekretem Nr 293 jako Służba Wywiadu Zagranicznego RSFRR.
Historia.
Rozpad ZSRR i likwidacja PZG KBP ZSRR.
Przez 37 lat radziecki kontrwywiad zagraniczny funkcjonował w ramach struktury wywiadu cywilnego KGB SSSR:
W wyniku rozwiązania Komitetu Bezpieczeństwa Państwowego ("Komitiet Gosudarstwiennoj Biezopastnosti") w ZSRR w październiku 1991, znanego pod skrótem KGB, i rozpadzie Związku Radzieckiego dwa miesiące później (grudzień 1991), pozostał potężny system wywiadowczy i służby bezpieczeństwa. Jak się ocenia, w latach 80 XX w. w KGB ZSRR pracowało ponad 400 tysięcy osób, w tym 230-250 tysięcy w wojskach pogranicznych i ok. 50 tysięcy w jednostkach łączności oraz ochronie i obsłudze Kremla. KGB ZSRR miało kilkaset tysięcy informatorów wśród ludności oraz w kołach rządowych i siłach zbrojnych. Placówki (rezydentury) KGB ZSRR operowały we wszystkich stolicach świata pod przykrywką konsulatu ZSRR lub ambasady ZSRR albo po prostu jako misje i firmy handlowe.
Utworzenie SWR RF.
Po likwidacji KGB ZSRR działała przejściowo od września do grudnia 1991 "Centralna Służba Wywiadu", która została przeformowana zarządzeniem prezydenta Federacji Rosyjskiej Borysa Jelcyna nr 293 z dnia 18 grudnia 1991 na "Służbę Wywiadu Zagranicznego FR" (SWZ FR). Podlegała pod utworzone w grudniu 1991 "Ministerstwo Bezpieczeństwa".
Początki działalności SWZ FR nie były zbyt pomyślne. W bardzo krótkim czasie między 1991 a 1992 z placówek zagranicznych SWZ FR we Włoszech, Wielkiej Brytanii, Belgii, Finlandii oraz Francji uciekło na Zachód pięciu wysokich rangą oficerów. Przy okazji zabrali oczywiście ze sobą najtajniejsze dokumenty, jeszcze ze służby "Pierwogo Gławnogo Uprawlenija" KGB ZSRR.
Spadek po KGB.
Służba Wywiadu Zagranicznego FR przejęła po KGB mnóstwo agentów-informatorów. Ważniejszym współpracownikiem SWZ FR, zwerbowanym jeszcze przez KGB ZSRR, był m.in. Earl Edwin Pitts, oficer FBI pracujący w sekcji kontrwywiadu w Nowym Jorku. Zwerbowany został przez KGB ZSRR między 1987 a sierpniem 1989. Po 9 latach współpracy z wywiadem rosyjskim został aresztowany przez FBI w 1996. Drugim agentem wywiadu, którego SWZ FR odziedziczyła po KGB SSSR, był pracownik Centralnej Agencji Wywiadowczej z 16 letnim stażem, Harold Nicholson. Został aresztowany przez Federalne Biuro Śledcze w listopadzie 1996. Ile jeszcze podobnych kretów KGB zostawiło w CIA lub FBI oraz innych specsłużbach całego świata, wyjdzie na jaw z czasem. Do 1996 SWZ FR korzystała z danych gromadzonych przez Połączony System Przetwarzania Danych o Przeciwniku (SOUD). W tym też roku przejęła część jego kompetencji, dzieląc je z FAPSI.
Aldrich Ames.
Jednym z najbardziej wartościowych agentów przejętych przez SWZ FR od KGB niewątpliwie był Aldrich Ames. Swoje usługi zaoferował 16 kwietnia 1985 rezydentowi KGB) w Waszyngtonie. Aby udowodnić Rosjanom, że nie jest to kolejna prowokacja amerykańskiego kontrwywiadu (FBI), wydał im dwóch oficerów KGB zwerbowanych przez CIA w Moskwie.
Następnie 13 czerwca 1985 Ames przekazał KGB nazwiska wszystkich oficerów KGB, GRU oraz innych wschodnich agencji wywiadowczych, współpracujących z CIA jakie były mu znane.
W ten sposób siatka agentów budowana przez CIA od trzydziestu lat zamieniła się w ruinę. Przez 9 lat szpiegowania dla radzieckiego KGB i jego następczyni, SWZ FR, Aldrich Ames zrobił prawdopodobnie wszystko, co agent może zrobić, poza podstawieniem ciężarówki pod siedzibę CIA w Langley i wywiezieniem z niej dokumentów. Ames ujawnił ponad sto tajnych operacji, wydał Rosjanom ponad 30 osób współpracujących z CIA (z których dziesięć zostało skazanych na karę śmierci i rozstrzelanych) i innymi zachodnimi agencjami.
Aldrich Ames wydał w ręce KGB m.in. Siergieja Fiedorenko, dyplomatę radzieckiego przy Organizacji Narodów Zjednoczonych. Siergiej Fiedorenko pracował dla CIA pod pseudonimem „Pyrrhic” do chwili wydania przez Amesa w 1985 roku. Wyczuwając niebezpieczeństwo zbiegł do USA, żyje do dziś prawdopodobnie gdzieś w Stanach Zjednoczonych.
Adolf Tołkaczow pod pseudonimem „Vanquish” dostarczał CIA informacje na temat najnowszych samolotów MiG, głównie systemów naprowadzania oraz tzw. technologii stealth. Wydany przez Amesa został aresztowany i stracony.
Sergiej Motorin, major KGB pod pseudonimem „Gauze”, współpracował z CIA informując o operacjach KGB przeprowadzanych w stolicy Stanów Zjednoczonych Ameryki. Wskazany przez Amesa został aresztowany przez KGB w sierpniu 1985, i stracony.
Gen. mjr Dmitrij Polakow wysoki oficer wywiadu wojskowego GRU, współpracował z CIA pod pseudonimem „Tophat” lub „Roam”, przez ponad 20 lat dostarczając nieocenionych informacji. Wydany przez Amesa w 1985 roku, został aresztowany w czerwcu 1986 i stracony.
Aldrich Ames został aresztowany przez FBI 21 lutego 1994 i skazany na dożywotnie więzienie.
Robert Hanssen.
Bardzo głośną sprawą było aresztowanie 20 lutego 2001 przez sekcję kontrwywiadu FBI Roberta Hanssena, wieloletniego pracownika Federalnego Biura Śledczego FBI. Hanssen zgłosił się do radzieckiej firmy handlowej w Nowym Jorku już pod koniec 1979. Przekazał on wówczas radzieckiemu wywiadowi wojskowemu GRU tajne materiały. Został przyłapany przez żonę, chowając tajne dokumenty w domu ("myślała ona, że to listy miłosne"). Poleciła mężowi, aby natychmiast udał się do spowiedzi. Hanssen uzyskując rozgrzeszenie ("pieniądze otrzymane od Rosjan miał oddać na cele charytatywne") od znajomego pastora, zerwał kontakty z GRU, radzieckim wywiadem wojskowym.
Ponownie nawiązał kontakt z wywiadem radzieckim, tym razem z KGB, 1 października 1985, wysyłając list do ambasady w Waszyngtonie, a następnie tam dzwoniąc, oferując własne usługi. Za 15-letnią współpracę z KGB otrzymał 1,4 mln USD w gotówce i brylantach. Za informacje, które pozwoliły aresztować Roberta Hanssena, FBI zapłaciło 6 mln USD.
W materiałach kompromitujących Hanssena były m.in. kaseta z nagraniem telefonu, który Hanssen wykonał do ambasady Związku Radzieckiego w 1985 oferując swoje usługi, zdjęcia z ukrytego aparatu przedstawiające Hanssena podczas odbioru pieniędzy zostawionych przez oficera prowadzącego w tzw. martwej skrzynce kontaktowej, oraz kawałek plastikowej torebki, w której Hanssen dostarczył tajne materiały dla KGB, z odciskami jego palców.
Robert Hanssen został skazany na dożywotnie więzienie, a cała sprawa doprowadziła do dymisji ówczesnego dyrektora Federalnego Biura Śledczego FBI, Louisa Freeha.
Historia najnowsza.
Prezydent Rosji Władimir Putin wprowadził reformę rosyjskich służb wywiadu, kontrwywiadu i bezpieczeństwa. Federalna Służba Bezpieczeństwa (FSB) została przemianowana na Ministerstwo Bezpieczeństwa Publicznego oraz odzyskać kontrolę nad Służbą Wywiadu Zagranicznego (SWZ FR) i Federalną Służbą Ochrony FR (FSO) – odpowiednika polskiego SOP. W kręgach wywiadowczych i prasie mówiło się, że Putin dążył do połączenia wszystkich instytucji bezpieczeństwa (FSB RF, GRU GSz WS RF, SWR RF). Celem tego miała być odbudowa wpływów służb specjalnych na wzór KGB.
W 2000 rosyjski dyplomata, a jednocześnie funkcjonariusz SWZ FR Siergiej Tretiakow zdradził na rzecz USA. Amerykański kontrwywiad twierdził wtedy, że Tretiakow był najważniejszym od dziesięcioleci rosyjskim szpiegiem, którego udało im się pozyskać. Pracował w przedstawicielstwie Rosji w Nowym Jorku i był wówczas współpracownikiem Ambasadora Rosji przy ONZ Siergieja Ławrowa – obecnego Ministra SZ Rosji. Siergiej Tretiakow zmarł w 2010 w USA.
W 2008 nie tylko Estonią, ale całym NATO wstrząsnęła sprawa Hermana Simma, agenta wywiadu SWZ FR. Raport z wewnętrznego dochodzenia w Sojuszu określił Estończyka jako szpiega, który zaszkodził NATO najbardziej w historii. Zarówno Simm, jak i inny szpieg Aleksiej Dressen, byli tzw. „śpiochami”, zwerbowanymi przez KGB jeszcze przed odzyskaniem przez Estonię niepodległości, a aktywowanymi, gdy zrobili kariery i zdobyli dostęp do tajemnic.
W sierpniu 2009 gen. Lew Sockow ze Służby Wywiadu Zagranicznego FR wystąpił w roli narratora antypolskiego filmu dokumentalnego, w którym odpowiedzialnością za wybuch II wojny światowej obarczono głównie Anglię i Francję, a Polska była jednym z krajów, które na wszelkie sposoby sympatyzowały z Niemcami. Sockow zaprezentował m.in. dokument Oddziału II Sztabu Głównego WP, czyli polskiego wywiadu i kontrwywiadu wojskowego z 31 sierpnia 1937, w którym jakoby sformułowano zadanie destabilizowania sytuacji wewnętrznej w ZSRR na gruncie narodowościowym.
W latach 2010–2014 tylko samo FBI schwytało ponad 20 rosyjskich szpiegów. Mimo że wcześniej Barack Obama zarzucił duże projekty kontrwywiadowcze zainicjowane za czasów Billa Clintona i rozwinięte za George’a W. Busha. Niemal zupełnie zaniechano aresztowań i procesów szpiegów. Ten brak zainteresowania najwyraźniej było widać w 2010, gdy zatrzymano 10 agentów SWR RF. Zamiast przeprowadzić gruntowne śledztwo dotyczące wszystkich operacji rosyjskiego wywiadu w Ameryce, administracja Obamy szybko wypuściła szpiegów do Rosji.
W 2011 przed Moskiewskim Okręgowym Sądem Wojskowym skazano zaocznie byłego pułkownika SWR RF Aleksandra Potiejewa, który miał wydać siatkę 10 rosyjskich szpiegów w USA: Anna Chapman, Tracey Lee Ann Foley (naprawdę: Jelena Wawiłowa), Donald Howard Heathfield (Andriej Bezrukow), Juan Lazaro (Michaił Wasienkow), Patricia Mills (Natalia Pierewierżewa), Richard i Cynthia Murphy (Władimir i Lidia Guriew), Vicky Pelaez, Michaił Siemienko oraz Michael Zottoli (Michaił Kucik). Ci zostali aresztowani pod koniec czerwca 2010, a na początku lipca 2010 na lotnisku w Wiedniu wymienieni na 4 obywateli Federacji Rosyjskiej, skazanych w tym kraju za szpiegostwo na rzecz innych państw: Siergieja Skripala, Igora Sutiagina, Giennadija Wasilenkę i Aleksandra Zaporożskiego. Wcześniej całą czwórkę ułaskawił prezydent FR Dmitrij Miedwiediew. Była to największa wymiana szpiegów między USA i Rosją od czasów zimnej wojny.
W styczniu 2013 w Stuttgarcie rozpoczął się proces pary rosyjskich agentów oskarżonych o działalność szpiegowską na rzecz rosyjskiego wywiadu zagranicznego Andreasa i Heidrun Anschlag (prawdziwe ich nazwiska nie są znane), którzy zostali aresztowani w 2011 pod zarzutem przekazanie rosyjskim służbom od 1988 roku kilkuset tajnych politycznych i wojskowych dokumentów dotyczących NATO i UE. On dostał kartę 6,5 roku a ona 5,5 roku pozbawienia wolności.
Według mediów niemieckich funkcjonariusze SWR werbują współpracowników wśród polityków, fundacji i ministerstw. Przedstawiając się jako szeregowi pracownicy ambasady, agenci nawiązują kontakty z osobami mającymi dostęp do informacji o NATO, Bundeswehrze, UE czy też polityce energetycznej. Po wyborach do Bundestagu (jesień 2013) rosyjskie służby zabiegały szczególnie o względy nowych deputowanych, którzy po raz pierwszy zasiedli w parlamencie, ich asystentów i współpracowników. Według niemieckiego kontrwywiadu w skali roku dochodzi do około 100 prób werbunku. Rozmówcy rosyjskich wywiadowców z reguły nie dostają pieniędzy. Rosjanie płacą natomiast za lunch, a czasami wręczają prezenty. Co trzeci pracownik Ambasady Federacji Rosyjskiej w Berlinie prowadzi także „"inne czynności, znacznie wykraczające poza deklarowane obszary zainteresowań"”.
W marcu 2015 władze Litwy ujawniły, że funkcjonariuszem SWR RF był Konsul Generalny Federacji Rosyjskiej w Kłajpedzie Władimir Małygin i w związku z tym wydaliły go z kraju. W raporcie z 30 marca 2015 Departament Bezpieczeństwa Państwa Republiki Litewskiej (VSD) stwierdził, że nawet co trzeci pracujący na Litwie rosyjski dyplomata jest powiązany z wywiadem; że działalność szpiegowska Rosji na Litwie w 2014 nasiliła się znacząco, zwłaszcza za sprawą zdecydowanego stanowiska Wilna wobec działań Moskwy na Ukrainie, że w 2014 z Litwy wydalono trzech rosyjskich szpiegów, m.in. Konsula Generalnego Rosji w Kłajpedzie Władimira Małygina, a także, że zagraniczne służby specjalne szczególnie interesują się projektami energetycznymi Litwy oraz staraniami podejmowanymi przez rząd w Wilnie w celu budowy niezależnego rynku gazowego państw bałtyckich.
Zadania SWZ FR.
Służba Wywiadu Zagranicznego Federacji Rosyjskiej przejęła zadania wykonywane wcześniej przez Pierwszy Zarząd Główny KGB ZSRR (ros. PGU KGB SSSR), zajmujący się wywiadem zagranicznym.
Głównym zadaniem SWR RF jest m.in. dostarczanie prezydentowi i rządowi Federacji Rosyjskiej informacji politycznych, ekonomicznych, technicznych, naukowych, analiza ww. informacji o państwach, organizacjach, ludziach, o wszystkim co ma znaczenie dla prowadzenia skutecznej polityki przez prezydenta, premiera i rząd Federacji Rosyjskiej. Funkcjonariusze SWR RF działają jako dyplomaci, funkcjonariusze bez immunitetu dyplomatycznego, tzw. nielegalni będący pod przykryciem dziennikarzami, turystami itp. Wykorzystują do tego celu ambasady, konsulaty rosyjskie rozsiane po całym świecie oraz (nielegalni) rozmaite przedsiębiorstwa i organizacje. Po rozpadzie Związku Radzieckiego i zakończeniu zimnej wojny, głównym zadaniem wywiadu Rosji było zlikwidowanie luki naukowo-technicznej między Rosją a krajami NATO.
Struktura na początku lat 90. XX w..
Struktura Służby Wywiadu Zagranicznego składa się z 3 dyrekcji (zarządów):
gdzie każda z dyrekcji posiada swoje komórki w 11 wydziałach zagranicznych;
a także 3 biura (sekcje):
Siedziba SWR RF mieści się w Moskwie w dzielnicy Jasienewo (ros. Ясенево) oraz posiada 27 stacji radiowywiadu usytuowanych przeważnie w stolicy danego państwa, np. Paryżu, Londynie, Waszyngtonie, Berlinie, działających jako część ambasad lub konsulatów Rosji. Służba Wywiadu Zagranicznego Federacji Rosyjskiej (pol. SWZ FR) dysponuje własną tzw. szkołą szpiegów. Liczbę zatrudnionych funkcjonariuszy wywiadu w pierwszych latach działalności ocenia się na 15 tys. ludzi.
Struktura.
Struktura SWZ FR dzieli się na:

</doc>
<doc id="299513" url="https://pl.wikipedia.org/wiki?curid=299513" title="Niedział">
Niedział

Niedział – pojęcie prawne funkcjonujące w patrymonialnych państwach europejskich, w szczątkowej formie utrzymujące się do nowożytności, oznaczające formę własności zbiorowej (nie mylić z rzymską współwłasnością) wspólnoty rodzinnej na nieruchomości. Uczestnicy niedziału nie mieli indywidualnej własności idealnych części ułamkowych rzeczy, a władali wspólnie całością rzeczy. Prawa własności zbiorowej były także niezbywalne. Niedział nazywany był też "własnością pospólnej ręki".
Funkcjonował wówczas, gdy chciano ograniczyć nadmierny podział własności między dziedziców. Ustanawiano go między osobami mającymi pełną zdolność do czynności prawnych (np. "niedział ojcowski", ustanawiany przez ojca po osiągnięciu przez synów tzw. "wieku sprawnego"). Wtedy uprawnienia ojca były stosunkowo największe, gdyż sprawował zarząd nad rzeczą własną zbiorowo.
Miał te zalety, że śmierć jednego właściciela nie miała wpływu na prawo podmiotowe pozostałych. Nie było więc sytuacji, jaka miała miejsce w przypadku spadku, że dana rzecz chwilowo nie miała właściciela, ani jak w przypadku współwłasności, ułamku własności zmarłego współwłaściciela nie otrzymywali proporcjonalnie pozostali współwłaściciele.
Po śmierci ojca powstawał tzw. "niedział braterski", a jego właścicieli nazywano "braćmi niedzielnymi". Wbrew tej nazwie od XIII wieku do własności zbiorowej dopuszczone były także niezamężne kobiety.
Istniał także "niedział częściowy" na lasach, zbiornikach wodnych, łąkach i pastwiskach, gdy uczestnicy dysponowali własnością indywidualną na gruntach ornych.
Pochodną formą niedziału rodzinnego była zbiorowa własność wspólnoty wiejskiej na łąkach i lasach.
Niedział zanikał u progu ustroju stanowego na skutek rozwoju własności indywidualnej; w Polsce utrzymał się jedynie na Mazowszu i Podlasiu wśród szlachty zaściankowej.

</doc>
<doc id="299518" url="https://pl.wikipedia.org/wiki?curid=299518" title="Katalogi stron WWW">
Katalogi stron WWW



</doc>
<doc id="299521" url="https://pl.wikipedia.org/wiki?curid=299521" title="Doksycyklina">
Doksycyklina

Doksycyklina – organiczny związek chemiczny, półsyntetyczny antybiotyk z grupy tetracyklin.
W porównaniu do innych tetracyklin znacznie lepiej się wchłania z przewodu pokarmowego (w 90–95%), jest również mniej nefrotoksyczna. Oporność krzyżowa obserwowana wśród bakterii na tetracykliny naturalne często nie dotyczy doksycykliny, która okazuje się skuteczna.
Działanie.
Mechanizm działania jest identyczny jak dla innych tetracyklin i polega na hamowaniu rybosomalnej biosyntezy białka, poprzez związanie się z podjednostką rybosomalną S30. W wyniku tego wiązanie pomiędzy tRNA oraz kompleksem rybosom-mRNA zostaje zablokowane.
Farmakokinetyka.
Okres półtrwania doksycykliny wynosi 16 godzin (± 6 godzin). Doksycyklina jest wydalana z żółcią. Przenika z krwi do jelita grubego, co umożliwia jej zastosowanie u chorych z niewydolnością nerek.
W porównaniu z innymi tetracyklinami ma dłuższy okres działania, przez co musi być inaczej dawkowana.
Wskazania.
Doksycyklina jest stosowana głównie w dermatologii i otolaryngologii. W innych specjalnościach klinicznych ma mniejsze zastosowanie, m.in. ze względu na dość często spotykaną odporność bakterii na ten lek. Do schorzeń leczonych tym antybiotykiem należą m.in.:
Interakcje.
Działa antagonistycznie z penicylinami i cefalosporynami.
Doksycyklina zmniejsza przeciwbakteryjne działanie penicylin i innych antybiotyków o działaniu bakteriobójczym.
Doksycyklina zmniejsza skuteczność hormonalnych środków antykoncepcyjnych. W czasie stosowania zaleca się korzystanie z dodatkowego niehormonalnego środka antykoncepcyjnego (np. prezerwatywa). Dodatkowo jony glinu, magnezu, żelaza, cynku i wapnia (mleko) utrudniają wchłanianie doksycykliny, nie należy przyjmować preparatów i pokarmów zawierających znaczne ilości wymienionych pierwiastków jednocześnie z doksycykliną, jeżeli zajdzie konieczność należy zachować co najmniej 2 godziny odstępu pomiędzy przyjmowaniem.
Działania niepożądane.
Jak u innych tetracyklin. Zaburzenia żołądkowo-jelitowe, często biegunki, nudności, bóle w nadbrzuszu, wymioty. Przy dłuższym podawaniu mogą wystąpić wtórne zakażenia bakteryjne i grzybicze. Mają niewielkie działanie nefrotoksyczne i hepatotoksyczne. Lek ten jest fotouczulający i po ekspozycji na światło słoneczne może pozostawiać trwałe przebarwienia skóry.
Przeciwwskazania.
Nie należy podawać tego leku kobietom w ciąży i dzieciom do 12 roku życia, ze względu na możliwość powstawania trwałych przebarwień zębów. Przebarwienia te powstają w wyniku odkładania się kompleksu tetracyklinowo-wapniowo-fosforanowego, co może dawać kolor szarobrunatny lub brunatnoczarny.
Dawkowanie.
Zwykle podaje się od 200 do 300 mg doustnie pierwszego dnia, a potem 100 mg co 12–24 godzin. Dożylnie antybiotyk podawany w dawce 100 mg co 12 godz.

</doc>
<doc id="299526" url="https://pl.wikipedia.org/wiki?curid=299526" title="Precious Time">
Precious Time

Precious Time – tytuł trzeciego, studyjnego krążka amerykańskiej wokalistki rockowej Pat Benatar, który ukazał się w 1981. Album stał się jedynym w karierze artystki krążkiem, któremu udało się dostać na szczyt amerykańskiej listy najlepiej sprzedających się płyt. Płyta wylansowała dwa wielkie przeboje: "Promises In The Dark" (który dotarł do pozycji 38 na liście Billboardu) oraz wyróżniony nagrodą Grammy "Fire And Ice" (który wspiął się na pozycję 17 listy Billboardu). Album "Precious Time" sprzedano w samych tylko Stanach Zjednoczonych w ponad dwóch milionach egzemplarzy. Krążek oprócz premierowych kompozycji zawierał również covery (min. "Helter Skelter" Beatlesów).
Lista utworów:
Zespół:

</doc>
<doc id="299528" url="https://pl.wikipedia.org/wiki?curid=299528" title="Antoni Bryk">
Antoni Bryk

Antoni Bryk (ur. 25 maja 1820 w Dubiecku, zm. 16 lipca 1881 w Krakowie) – lekarz polski, chirurg, profesor Uniwersytetu Jagiellońskiego.
Życiorys.
Był synem chłopa, uczęszczał do szkoły wiejskiej. Samouk, przez zarządcę dóbr pańszczyźnianych zmuszony do pracy w polu razem z ojcem, uciekł z domu, aby kontynuować naukę. Po ukończeniu szkoły wiejskiej wyjechał do Wiednia, gdzie jako obywatel austriacki rozpoczął naukę w gimnazjum, a później rozpoczął studia medyczne.
W 1846 uzyskał stopień doktora medycyny Uniwersytetu w Wiedniu. Właściciel Dubiecka, hr. Kazimierz Krasicki, zażądał powrotu Bryka do rodzinnej wsi, i przejęcia po zmarłym ojcu gospodarstwa i zobowiązań pańszczyźnianych. Hrabia Krasicki nie uległ prośbie Bryka, który był już studentem medycyny, by zwolnił go z obowiązku pańszczyzny i pozwolił pracować dalej w Wiedniu. Ówczesne prawo zmuszało chłopów pańszczyźnianych do przymusowej pracy na włościach właściciela majątku. Bryk na darmo apelował o patriotyczne sumienie hrabiego, prosząc o zwolnienie z obowiązku pańszczyzny, argumentując, że jako Polak chciałby swoją pracą pomagać potrzebującej ubogiej ludności polskiej, której na leczenie nie było stać. Hrabia nie zgodził się na prośbę Bryka. Również prośba u miejscowego proboszcza parafii, na której włościach ojciec Bryka musiał wywiązać się z obowiązku pańszczyzny, nie dały pozytywnego rezultatu. Hrabia Krasicki i proboszcz parafii w Dubiecku nie zgodzili się na zwolnienie Bryka z obowiązku pracy i możliwości kształcenia na uniwersytecie. Według panującego prawa jedyna możliwością zwolnienia z obowiązku pracy pańszczyźnianej na dobrach właściciela było wstąpienie do wojska C. i K. monarchii.
Bryk objął posadę lekarza wojskowego, co uratowało go przed pańszczyzną. Pracował w kilku szpitalach garnizonowych do 1852, kiedy to podjął na Uniwersytecie Jagiellońskim wykłady z medycyny sądowej, a po śmierci Ludwika Bierkowskiego (1860) został profesorem chirurgii. Od czasu konfliktu z hrabią Krasickim i miejscowym proboszczem Bryk bardzo niechętnie odnosił się do wszystkiego co polskie i katolickie, argumentował to faktem, że oczekiwał od hr. Krasickiego i od kościoła większej postawy patriotycznej i wsparcia jako rodaka w karierze naukowej.
Jedyną pomoc i wsparcie w dążeniach do osiągnięcia doktoratu dała zaborcza władza austriacka, która umożliwiła Brykowi kontynuację wykształcenia i umożliwiła mu karierę jako lekarzowi. Z tego względu od czasów studiów w Wiedniu odnosił się negatywnie do polskości i stanowiska polskiej szlachty, która głosiła wprawdzie postawę katolicko-patriotyczną, ale w rzeczywistości utrudniała i nawet uniemożliwiała kształcenie się zdolnych Polaków, widząc w nich jedynie tanią siłę roboczą. Bryk starał się w późniejszych latach na własny koszt wspomagać innych zdolnych rodaków i umożliwił im zwolnienie ze służby pańszczyźnianej i naukę w szkołach i uniwersytetach.
Od 1869 Bryk prowadził wykłady wyłącznie w języku niemieckim i z niechęcią odnosił się do wniosków o przywrócenie języka polskiego na wykładach. Całą karierę lekarską i możliwości dalszej edukacji lekarskiej zawdzięczał władzom austriackim, a nie polskiej solidarności narodowej szlachty. Po wprowadzeniu autonomii Galicji wykładał jednak ponownie po polsku, umożliwiając naukę również młodym zdolnym uciekinierom z zaboru rosyjskiego. Był współtwórcą, wieloletnim członkiem redakcji oraz autorem szeregu artykułów w „Przeglądzie Lekarskim”. Do końca życia jego negatywny stosunek do polskości nie uległ zmianie.
Jako chirurg był na ziemiach polskich pionierem metod Josepha Listera w opatrywaniu ran; przyczynił się w ten sposób do zmniejszenia śmiertelności.

</doc>
<doc id="299534" url="https://pl.wikipedia.org/wiki?curid=299534" title="T-90">
T-90

T-90 – rosyjski współczesny czołg podstawowy.
Historia.
Czołg T-90 wszedł do produkcji w 1993 roku. U jego podłoża leżą prowadzone od lat 80. prace zakładów Uralwagonzawod zmierzające do modernizacji produkowanego przez nie czołgu T-72B. W ramach tych prac powstał głęboko zmodernizowany czołg obiekt 186 z 1986 roku z nową konstrukcją spawanej wieży i nowym układem napędowym, którego jednak nie zdołano dopracować. Drugą propozycją był perspektywiczny nowy czołg obiekt 187, z nową konstrukcją kadłuba i wieży, testowany od 1988 roku. Względy finansowe w okresie po rozpadzie ZSRR spowodowały jednak, że władze Rosji zdecydowały się przyjąć na uzbrojenie prostszy czołg obiekt 188, stanowiący mniej zaawansowaną modernizację T-72B, pierwotnie mającą nosić oznaczenie T-72BU. Z powodów marketingowych nadano mu nową nazwę T-90, sugerującą nową generację czołgów z lat 90. T-90 posiada pancerz reaktywny nowej generacji Kontakt-5 na kadłubie i wieży.
Ewenementem jest, że Rosjanie zdecydowali się na eksport czołgu, który dopiero co wprowadzili do służby w swojej armii. Takie zachowanie wymuszone jest silną konkurencją na rynkach światowych.
Z powodu likwidacji w Rosji w latach 90. linii technologicznych do produkcji wież odlewanych, w dalszym rozwoju czołgu zastosowano bardziej zaawansowaną wieżę spawaną, opartą o wieżę opracowaną wcześniej dla obiektu 186. Taką wieżę otrzymał eksportowy wariant czołgu T-90S dla Indii z przełomu wieków. Od 2005 roku takie czołgi zaczęła zamawiać także armia Rosji, pod oznaczeniem T-90A (oznaczenie fabryczne obiekt 188A1). Ocenia się, że do 2018 roku powstało ich od 225 do 337.
Na początku XXI wieku rozpoczęto prace nad poprawą parametrów czołgu, w szczególności odporności wobec nowoczesnych środków przeciwpancernych, i jego dostosowaniem do konfliktów asymetrycznych. Prace prowadzono w ramach dwóch programów: Proryw-2 i Proryw-3. Zaowocowały one powstaniem wersji T-90M (obiekt 188M) i jego uboższego wariantu eksportowego T-90MS. Zmianie uległa zarówno spawana wieża, jak i kadłub, bazujący jedynie na poprzedniej wersji. Do końca 2018 roku miano dostarczyć siłom zbrojnym Rosji pierwsze 60 czołgów tej wersji.
W 2021 roku dostarczono pierwsze T-90M. Zakres modernizacji T-90M objął przede wszystkim montaż nowego uzbrojenia w postaci zmodernizowanej armaty gładkolufowej 2A46M-5 kal. 125 mm wraz z nowym systemem kierowania ogniem oraz zdalnie sterowanego modułu uzbrojenia z karabinem maszynowym Kord na stropie wieży. Nowy modułowy pancerz reaktywny „Relikt” chroni kadłub i wieżę, a pancerz prętowy ochrania tylną część pojazdu. Możliwe jest zastosowanie aktywnych systemów ochrony.
Dla podniesienia mobilności czołg otrzymał też nowy silnik wysokoprężny W-92S2 o mocy 1130 KM z automatyczną przekładnią oraz generatorem APU. T90M Proryw ma również nową, spawaną wieżę o zmienionej konstrukcji, która podnosi poziom ochrony.
Użytkownicy.
Obok armii rosyjskiej, czołgi używane są również w innych armiach (które nabywały wersję eksportową T-90S). W lutym 2001 roku Indie zakupiły od Rosji 310 czołgów T-90S za 780 mln USD. Od 2006 trwa produkcja licencyjna 1330 maszyn zmodernizowanej wersji T-90M. W Indiach T-90S, noszący nazwę "Bhishma", zastąpił Vijayanta. 200 sztuk T-90S otrzymała armia Algierii, 146 Kuwejtu. W Armii Rosyjskiej służy około 400 czołgów T-90. Jeden egzemplarz został zakupiony przez KRLD w sierpniu 2001 roku. Zakup 180 czołgów T-90S negocjuje Arabia Saudyjska. W przetargu na czołg dla Armii Malezyjskiej przegrał konkurs z polskim PT-91M.
T-90 znalazł się również w składzie Sił Zbrojnych Syrii – Rosjanie przekazali swoim sojusznikom wersje używane w swoim wojsku, a nie eksportowe. Czołgi te brały udział między innymi w walkach na pustyni, na przykład w ofensywie na Palmyrę. W listopadzie 2017 roku rozpoczęły się dostawy T-90S do Iraku, gdzie dostarczono 73 do 2018 roku. Duży kontrakt na montaż i częściową produkcję na miejscu 1000 czołgów T-90S zawarł w 2017 roku Egipt – ich montaż ma się rozpocząć pod koniec 2019 roku.
Uzbrojenie.
Armata 125 mm 2A46M-4 jest przystosowana do strzelania pociskami:
Wyposażenie.
Jednym z ciekawszych elementów wyposażenia T-90 jest system ochrony aktywnej TSzU-1-7 Sztora, mający na celu zmniejszenia prawdopodobieństwa trafienia przez rakietowe pociski przeciwpancerne. W jego skład wchodzi stacja zakłóceń optycznych OTSzU-1, której umieszczone po bokach lufy reflektory emitują modulowane promieniowanie podczerwone w sektorze +/− 20° od osi lufy. Przeznaczone są do zakłócania systemów kierowania pocisków zdalnie kierowanych półautomatycznie (np. TOW, HOT, MILAN, 9K111 Fagot, 9K113 Konkurs, M47 Dragon). Imitując światło trasera pocisku, system Sztora może zakłócić funkcjonowanie umieszczonego na wyrzutni systemu śledzenia pocisku, a tym samym spowodować przekazywanie błędnych komend kierujących. Zdolność do zakłócenia starszych pocisków tej grupy wynosi co najmniej 60%. Dopiero nowsze pociski (TOW-2B, nowsze wersje HOT-2 i MILAN ER) są uodpornione na zakłócenia Sztory, a TOW-2 z lat 80. jest częściowo odporny. Reflektory te mogą także służyć jako źródło promieniowania podczerwonego na potrzeby przyrządów noktowizyjnych. Drugim komponentem systemu Sztora jest system zakłócania pocisków samonaprowadzających się półaktywnie laserowo (jak AGM-114 Hellfire, AGM-65 Maverick). System wykrywa oświetlenie czołgu przez promień lasera w zakresie 360 stopni wokół, po czym obraca wieżę czołgu i wystrzeliwuje w kierunku pocisku granaty 3D17 kalibru 81 mm systemu Tucza (12 wyrzutni na wieży), stawiające nieprzenikalną dla lasera zasłonę aerozolową na odległości 55–70 m od czołgu, w ciągu trzech sekund od sygnału o oświetleniu. Może to spowodować zerwanie samonaprowadzania się pocisku, kierującego się na odbity od czołgu promień lasera. Ocenia się, że w stosunku do pocisków naprowadzanych półaktywnie laserowo skuteczność zakłócania wynosi 80%. System ten jest teoretycznie nieskuteczny wobec pocisków o innych metodach naprowadzania, jak Javelin i Spike
Odpowiedniki czołgu.
Odpowiedniki czołgu T-90 (głównie w kategoriach eksportowych):

</doc>
<doc id="299535" url="https://pl.wikipedia.org/wiki?curid=299535" title="Batthyány">
Batthyány

Batthyány (wym. pierwotna , współczesna ) – stare, węgierskie nazwisko szlacheckie (magnackie).
Z 1398 pochodzi pierwsza wzmianka o rodzie Batthyány w dokumentach. Od 1522 ich siedzibą rodową był Németújvár (obecnie Güssing w Austrii). 
W 1570 Balthasar Batthyány przeszedł na protestantyzm i uczynił Güssing regionalnym centrum protestantyzmu. Jego potomek Ádám Batthyány z Német-Ujvár (1610–1659) powrócił do katolicyzmu i założył w Güssing klasztor franciszkanów. Hrabia Lajos Batthyány był w czasie powstania węgierskiego w 1848, pierwszym węgierskim premierem i został za to w 1849 w Peszcie stracony. Po 1945 majątki rodziny zostały w większości uwłaszczone, tylko w Burgenlandzie w Austrii pozostały ich resztki w rękach spadkobierców. Grobowiec rodziny Batthyánych w Güssing, jest drugim co do wielkości grobowcem rodzinnym w Austrii, po grobowcu rodziny cesarskiej w Wiedniu.

</doc>
<doc id="299536" url="https://pl.wikipedia.org/wiki?curid=299536" title="Batthyany">
Batthyany



</doc>
<doc id="299542" url="https://pl.wikipedia.org/wiki?curid=299542" title="Live From Earth">
Live From Earth

Live From Earth – tytuł pierwszego koncertowego krążka w karierze amerykańskiej gwiazdy muzyki rockowej Pat Benatar. Album ukazał się w październiku 1983 roku i odniósł ogromny sukces na amerykańskich listach przebojów. Krążek dotarł do pozycji trzynastej na liście Billboardu i zyskał status platynowej płyty, co było rzadko spotykanym zjawiskiem w przypadku wydawnictw koncertowych. Płyta zawierała tylko dwa premierowe utwory, z których jeden pt. "Love Is A Battlefield" ukazał się na singlu. Piosenka szybko wspięła się na czołowe pozycje światowych list przebojów, stając się pierwszym międzynarodowym hitem Benatar. Singel w błyskawicznym tempie zdobył status złotego krążka, rozchodząc się w samych tylko Stanach w ponad półmilionowym nakładzie. Piosence towarzyszył pamiętny wideoklip, który nieprzerwanie gościł na antenie MTV. Klip do "Love Is A Battlefield" został uznany przez krytyków za jeden z najważniejszych w historii MTV, czego dowodem jest jego obecność na liście 100 najwspanialszych klipów wszech czasów. Za "Love Is A Battlefield" Benatar otrzymała czwartą z rzędu nagrodę Grammy dla najlepszej rockowej wokalistki.

</doc>
<doc id="299547" url="https://pl.wikipedia.org/wiki?curid=299547" title="Mihály Zichy">
Mihály Zichy

Mihály Zichy (węg.: "Zichy Mihály") (ur. 15 października 1827, Zala, Węgry, zm. 28 lutego 1906, Petersburg) – węgierski malarz i ilustrator.
Pochodził z drobnoszlacheckiej rodziny. Od 1842 r. studiował prawo i równolegle malarstwo u Jacopo Marastoni w Peszcie. W roku 1844 przeniósł się do Wiednia, by kontynuować naukę u Ferdinanda Georga Waldmüllera. Choć jego obrazy cieszyły się zainteresowaniem, dochody z malarstwa nie pozwoliły mu na zabezpieczenie egzystencji. W 1847 r. wyjechał do Petersburga, gdzie został prywatnym nauczycielem wielkiej księżnej Heleny. W 1849 r. powrócił jednak do malarstwa. Tym razem dzięki kontaktom, które nawiązał w otoczeniu wielkiej księżnej, oprócz uznania artystycznego, udało mu się osiągnąć sukces finansowy i społeczny. W 1859 r. został nadwornym malarzem na dworze cara Aleksandra II, gdzie malował portrety rosyjskich dworzan.
W roku 1874 udał się do Paryża, tam został prezydentem związku Węgrów i pod wrażeniem dzieła Zoli: "Nana", namalował m.in. "Kurtyzanę". Następnie wrócił do Rosji i został do końca życia na dworze cara Aleksandra III.
Obrazy Zichy znane są z otwartego, odważnego przedstawiania tematu miłości cielesnej.

</doc>
<doc id="299548" url="https://pl.wikipedia.org/wiki?curid=299548" title="Formacja petrograficzna">
Formacja petrograficzna

Formacja petrograficzna - zespół skał magmowych wykrystalizowanych z magmy pochodzącej ze wspólnego źródła. Są to też skały przekształcone pod wpływem oddziaływania magmy i produkty asymilacji magmowej.
Zobacz też: petrografia

</doc>
<doc id="299549" url="https://pl.wikipedia.org/wiki?curid=299549" title="Full Metal Jacket">
Full Metal Jacket

Full Metal Jacket – dramat wojenny produkcji USA z 1987 roku w reżyserii Stanleya Kubricka, na podstawie pół-autobiograficznej powieści Gustava Hasforda "The Short-Timers", opisującej udział autora w wojnie wietnamskiej.
Fabuła.
Oddział marines przechodzi unitarne szkolenie w specjalnym obozie wojskowym. Kubrick przedstawia obraz rygoru panującego w jednostce wojskowej, choć nie powstrzymuje się od pierwiastków zjadliwego humoru. Rzecz dzieje się mniej więcej w połowie lat sześćdziesiątych. Młodzi żołnierze trafiają pod komendę sierżanta, który traktuje ich w sposób uwłaczający ludzkiej godności. Znosząc poniżanie i brutalne traktowanie sadystycznego przełożonego jednostki przygotowawczej, szykują się do udziału w wojnie w Wietnamie.
Druga część filmu rozpoczyna się w momencie wybuchu ofensywy Tết w styczniu 1968. Główny bohater Joker pracuje jako korespondent wojenny i dołącza do oddziału biorącego udział w walkach o miasto Huế. Obserwuje okrutny proces dehumanizacji człowieka, który sprawia, że żołnierze zmieniają się w żywe maszyny do zabijania.
Tłumaczenie tytułu.
W dosłownym znaczeniu termin "Full Metal Jacket" oznacza najbardziej popularny typ pocisku stosowanego w amunicji strzeleckiej – "pocisk pełnopłaszczowy" ("FMJ"). Tytuł filmu jest dla osób nieznających terminologii wojskowej obcy i zupełnie niezrozumiały, dlatego można spotkać także alternatywne spolszczone nazwy filmu takie jak "Pełny magazynek", "Uzbrojenie od stóp do głów" czy "Uzbrojony po zęby". Wyjaśnienie tytułu pojawia się pod koniec pierwszej części filmu, na krótko przed samobójstwem Pyle'a w latrynach koszar: kiedy Joker pyta go, czy ładuje ostrą amunicję do karabinu, Pyle odpowiada "7,62 mm, full metal jacket". Jednak nawet w tym miejscu można spotkać w napisach tłumaczenie "7,62 mm, uzbrojony po zęby", mimo że wypowiadający to Pyle nie ma żadnej innej broni przy sobie.

</doc>
<doc id="299551" url="https://pl.wikipedia.org/wiki?curid=299551" title="Mihaly Zichy">
Mihaly Zichy



</doc>
<doc id="299555" url="https://pl.wikipedia.org/wiki?curid=299555" title="Aa (wieś)">
Aa (wieś)

Aa – wieś w północnej Estonii, na południowym wybrzeżu Zatoki Fińskiej. Wieś jest położona we wschodniej części gminy Lüganuse, 10 km na północny wschód od Lüganuse. W roku 2000 we wsi mieszkało 190 osób.
Pierwsze wzmianka o Aa znajduje się w "Libre Census Daniae" – duńskim spisie statystycznym z 1241, gdzie wieś występuje pod nazwą "Hazæ". Później była też znana pod niemiecką nazwą "Haakhof".
W Aa znajduje się dwór, wybudowany w latach 1426–1487. Obecnie mieści się w nim dom dla osób w podeszłym wieku.

</doc>
<doc id="299559" url="https://pl.wikipedia.org/wiki?curid=299559" title="Gubernatorzy Hawajów">
Gubernatorzy Hawajów

Gubernator stanu Hawaje (po hawajsku: Ke Kia‘aina o Hawai‘i) jest szefem władzy wykonawczej stanu. Wybierany jest w głosowaniu powszechnym.
Gubernator musi mieć minimum 30 lat i być mieszkańcem stanu od lat pięciu.
Republika Hawajów została włączona do Stanów Zjednoczonych w 1898 roku. Od tego czasu wyspy miały status terytorium. Do Unii zostały włączone jako 50. stan 21 sierpnia 1959 roku. 
Gubernatorzy stanowi.
Gubernator stanu Hawaje wybierany jest w głosowaniu powszechnym na 4-letnią kadencję. Od 1978 roku dana osoba może sprawować to stanowisko maksymalnie przez dwie kolejne kadencje.
Gubernatorzy terytorialni.
Gubernatorzy terytorialni byli mianowani na to stanowisko przez Prezydenta Stanów Zjednoczonych

</doc>
<doc id="299565" url="https://pl.wikipedia.org/wiki?curid=299565" title="Tadeusz Butkiewicz">
Tadeusz Butkiewicz

Tadeusz Antoniusz Butkiewicz (ur. 28 października 1881 w Kostromie, zm. 21 maja 1972 w Warszawie) – polski lekarz chirurg, profesor Uniwersytetu Warszawskiego.
Życiorys.
Był synem uczestnika powstania styczniowego. W 1903 ukończył z wyróżnieniem studia lekarskie w Moskwie. Pracował następnie w klinikach w Moskwie i Petersburgu, a także w szpitalach rodzinnej guberni kostromskiej. W czasie I wojny światowej dowodził szpitalami wojskowymi oraz pełnił funkcję sekretarza Komitetu dla Jeńców i Cywilnych Uchodźców z Polski. Po wojnie został ordynatorem Oddziału Chirurgicznego Szpitala w Sosnowcu, a w 1929 ordynatorem Oddziału Chirurgicznego Szpitala Przemienienia Pańskiego w Warszawie. W 1934 obronił pracę habilitacyjną "Żółciowe zapalenie otrzewnej bez przedziurawienia dróg żółciowych"; na Wydziale Lekarskim Uniwersytetu Warszawskiego wykładał chirurgię przypadków nagłych.
W czasie okupacji niemieckiej był wykładowcą Uniwersytetu Ziem Zachodnich, współpracował z Kedywem. Po wojnie pracował nad reaktywowaniem Wydziału Lekarskiego Uniwersytetu Warszawskiego i został jego pierwszym dziekanem; w 1945 został mianowany profesorem nadzwyczajnym, a w 1956 – profesorem zwyczajnym. Po przejściu na emeryturę (1958) współpracował jako konsultant z Wojskowym Instytutem Medycyny Lotniczej. Działał w Towarzystwie Chirurgów Polskich, był jego prezesem oraz członkiem honorowym. Od 1946 był członkiem korespondentem, a od 1951 członkiem zwyczajnym Towarzystwa Naukowego Warszawskiego..
W pracy naukowej zajmował się chirurgią dróg żółciowych, zapaleniem trzustki, chirurgią zakażeń, patologią układu nerwowego współczulnego. Wydał pierwszy polski podręcznik chirurgii przypadków nagłych, opracował także podręczniki z chirurgii ogólnej i filozofii chirurgii. Spoczywa na cmentarzu Powązkowskim (kwatera 48-3-29).

</doc>
<doc id="299567" url="https://pl.wikipedia.org/wiki?curid=299567" title="Biała plama">
Biała plama

Biała plama (łac. "terra incognita" – ziemia nieznana) - w dawnych czasach tereny nieznane i nieodkryte. Nazwa pochodzi od tego, że na mapach takie miejsca były całkowicie białe. Analogicznie określenie to używane jest w historii w kontekście przeinaczeń, przekłamań, niedomówień, mitów powstałych z powodów politycznych bądź też braku źródeł historycznych i umiejętności ich interpretowania.

</doc>
<doc id="299570" url="https://pl.wikipedia.org/wiki?curid=299570" title="A.I. Sztuczna inteligencja">
A.I. Sztuczna inteligencja

A.I. Sztuczna inteligencja () – amerykański film science fiction z 2001 roku w reżyserii Stevena Spielberga na podstawie scenariusza, który napisali Brian Aldiss i Ian Watson.
Film jest adaptacją opowiadania Aldissa "Supertoys Last All Summer Long". Projekt filmu był rozwijany od lat 70. przez Stanleya Kubricka. Po jego śmierci film poświęcony jego pamięci ukończył Spielberg.
Fabuła.
"Sztuczna Inteligencja" to osadzona w przyszłości opowieść o konsekwencjach rozwoju robotyki. Bohaterem jest zdolny do miłości chłopiec-robot, który mieszka z prawdziwą rodziną.
Syn państwa Swintonów żyje w śpiączce. Rodzice zakupują Dawida – androida o postaci dziecka, który ma im zastąpić syna. Pewnego dnia naturalny syn Martin wybudza się ze śpiączki, odtąd Swintonowie mają dwóch „synów”. Martin nie akceptuje swego sztucznego brata. Matka postanawia pozbyć się Dawida, wywozi go do lasu i tam porzuca.
Dawid początkowo nic nie rozumie. Potem dochodzi do wniosku, że mamusia go nie lubi, bo jest sztuczny. Znając bajkę o Pinokiu (poznał ją jako przybrany syn Swintonów) i wierząc w nią (jego oprogramowanie wiernie odzwierciedla psychikę małego dziecka, jest zatem naiwny i łatwowierny), postanawia odnaleźć Błękitną Wróżkę i poprosić ją o zamianę go w prawdziwego chłopca.
Nagrody.
74. ceremonia wręczenia Oscarów:
59. ceremonia wręczenia Złotych Globów:

</doc>
<doc id="299573" url="https://pl.wikipedia.org/wiki?curid=299573" title="Final Fantasy VII">
Final Fantasy VII

Final Fantasy VII (jap.ファイナルファンタジーVII, "Fainaru Fantajii VII") – wydana w 1997 roku przez Square gra z gatunku jRPG. Była to pierwsza gra z serii "Final Fantasy" na platformę PlayStation i pierwsza, którą później przystosowano do działania na komputerach PC pod kontrolą systemu Windows. Pojawiła się także na PlayStation Classic. Była to pierwsza gra z tej serii, która wykorzystywała grafikę 3D, z renderowanymi na żywo postaciami oraz przygotowanymi wcześniej obrazami tła. Dodatkowo był to pierwszy "Final Fantasy" w którym użyto renderowanych filmów, jako przerywników rozgrywki. "Final Fantasy VII" znacznie kontrastuje z poprzednimi częściami serii, gdzie używano prostej animacji i grafiki. Podczas targów E3 w 2015 roku zapowiedziano stworzenie remake'u gry na konsolę PlayStation 4. Informację przekazał Tetsuya Nomura, który był projektantem postaci w poprzednich częściach serii.
Świat.
Otoczenie i świat "Final Fantasy VII" są rozbudowane i skomplikowane, tak jak i w poprzednich częściach serii. Wszechobecna we wszystkich seriach i pod różnymi postaciami magia miesza się z zaawansowaną techniką, również obecną w wielu częściach.
Magia w świecie "Final Fantasy VII" jest reprezentowana przez "kule Materii" umieszczane w specjalnych szczelinach ekwipunku, które pozwalają bohaterom uzyskiwać różne umiejętności.
W momencie rozpoczęcia gry dominującą rolę odgrywa organizacja Shin-ra, kontrolująca poprzez armię żołnierzy większość ludności świata, a także eksploatująca zasoby energii planety – Mako – przy pomocy specjalnych reaktorów.
Przeciwko organizacji Shin-ra powstaje opozycja – grupa terrorystów Avalanche, która niszczy reaktory Mako wysadzając je w powietrze. Właśnie do Avalanche należą poznani na początku bohaterowie.
Miasta i zaludnione lokacje.
Charakterystycznym elementem praktycznie każdej części serii "Final Fantasy" jest stosunkowo mała liczba miast (miast, nie lokacji – tych jest bardzo dużo).
Także i w siódmej części serii nie ma odstępstwa od tej zasady.
Nazwy i ich znaczenia oraz tłumaczenia:
Kontynent wschodni:
Kontynent centralny:
Inne:
Bohaterowie.
W grze występuje dziewięciu grywalnych bohaterów:
W czasie gry do drużyny gracza przyłącza się obowiązkowo siedmiu z dziewięciorga bohaterów, natomiast Vincent i Yuffie nie muszą zostać włączeni do drużyny. Vincenta można spotkać w podziemiach Shinra Mansion w Nibelheim, a Yuffie w lasach w pobliżu Junon Town i Wutai. Przez większą część gry w drużynie musi znajdować się Cloud, a pozostałych dwóch członków dobieramy sami – w części epizodów związanych z konkretną postacią, ona także jest włączana do drużyny obowiązkowo.
Historia.
Początek gry.
Grę rozpoczynamy w wysoko rozwiniętym technologicznie mieście Midgar. Miasto czerpie energię z reaktorów mako pochłaniając w ten sposób naturalną siłę ziemi, politycznie i militarnie zdominowanej przez korporację Shin-ra, podczas udanego zamachu bombowego organizacji Avalanche na jeden z reaktorów Mako w Midgar. Po udanej akcji dochodzi do kłótni między nowo poznanymi bohaterami – Cloudem i Barretem – o zapłatę (jak podkreślił Barret „te pieniądze miały iść na szkołę dla Marlene”). Spór łagodzi przyjaciółka Clouda, Tifa. Podczas zamachu na następny reaktor stanęli do nierównej walki z robotem prezydenta Shinry, który po kilku minutach walki eksploduje zrzucając Clouda z pomostu, Cloud odłącza się od grupy i w opuszczonym kościele spotyka kwiaciarkę Aeris.
Wyruszają z powrotem do slumsów Sektora 7, gdzie znajduje się baza Avalanche,w drodze Cloud napotyka powóz gdzie spostrzegł Tifę która została uprowadzona do siedziby lokalnego przywódcy, Don Corneo. Dzięki pomocy Aeris,przebrany za kobietę Cloud dostaje się wraz z Aeris do rezydencji Dona i ratują Tifę. Po mozolnej ucieczce przez cmentarzysko pociągów wreszcie trafiają z powrotem do Sektora 7, okazuje się, że żołnierze Shinry wraz z członkami organizacji Turks zamierzają wysadzić w powietrze filar podtrzymujący pokrywę całego sektora, w ten sposób zabijając wszystkich członków organizacji Avalanche. Na domiar złego Turksowie porywają Aeris, która jest ostatnią przedstawicielką rasy Starożytnych i może się z tego powodu okazać bardzo przydatna.
Mimo rozpaczliwej walki bohaterów filar zostaje wysadzony, giną wszyscy mieszkańcy sektora, poza Cloudem, Barettem i Tifą, którym w ostatniej chwili udaje się uciec. Dzięki Aeris ocalona została także córeczka Baretta, Marlene. Po opanowaniu rozpaczy spowodowanej stratą przyjaciół, bohaterowie decydują się na wejście do wieżowca Shinry i odbicie Aeris.
Ucieczka z Midgar.
Po wielu perypetiach wreszcie udaje się dotrzeć na 67 piętro, do laboratorium szalonego naukowca Hojo. Tam Cloud, Tifa i Barret odnajdują Aeris, a także poznają obiekt eksperymentów Hojo – a zarazem nowego członka drużyny, Reda XIII. Niedługo potem zostają aresztowani.
Budząc się w nocy bohaterowie odkrywają, że w laboratorium doszło do przerażających wydarzeń – z laboratorium uciekł potwór – Jenova. Poza tym został zamordowany prezydent organizacji Shin-ra. Nie mając czasu na rozmyślania, po nierozstrzygniętej walce Clouda z synem prezydenta Shinry, Rufusem; bohaterowie uciekają z Midgar po budowanym odcinku autostrady.
Po wydostaniu się z miasta, cała grupa zbiera się w miasteczku Kalm, gdzie Cloud opowiada historię swojego życia. Wspomina w niej początki swojej służby w SOLDIER i tragiczną wyprawę do rodzinnego Nibelheim. Opowiada także o tajemniczej postaci Sephirotha, który ginie w tajemniczych okolicznościach. Opowieść Clouda kończy scena spalenia miasteczka przez Sephirotha.
Droga do Junon i powrót Sephirotha.
Po wysłuchaniu historii grupa wyrusza w długą wędrówkę do Junon. Gdy wreszcie docierają do miasta, okazuje się, że wejście wcale nie jest łatwe. Z pomocą uratowanej od utonięcia Priscilli, mieszkanki Dolnego Junon, Cloud dostaje się do górnej części miasta. Przebrany za żołnierza Shinry bierze udział w defiladzie na część Rufusa – nowego prezydenta organizacji. Po zakończeniu uroczystości dostaje się na statek, którym nowy prezydent udaje się za ocean. Na okręcie okazuje się, że udało się to też reszcie grupy, a delikatną dygresją jest zapytanie – jak udało się Nanakiemu wejść na statek niepostrzeżenie (w tej części gry wygląda jak pies w niebieskim mundurze, poruszający się na dwóch łapach – jest to zabawnie komiczne. Być może jest to celowy Easter Egg).
Podczas rejsu w maszynowni statku dochodzi do walki członków drużyny z Jenovą. Okazuje się też, że Sephiroth wcale nie umarł...
Po dotarciu na nowy kontynent bohaterowie spędzają nieco czasu w nadmorskim Costa del Sol (gdzie w przerwie między wydarzeniami, zakupami i noclegiem, można pokopać piłkę). Następnie udają się do North Corel, rodzinnego miasta Barreta, w którym nie zostaje on jednak ciepło przyjęty – przed laty nie ocalił miasta przed Shinrą. Grupa udaje się do parku rozrywki Gold Saucer, gdzie bohaterowie spotykają Cait Sitha. Wskutek morderstwa (przez Sephiroth'a) wszyscy zostaną wysłani do pustynnego więzienia. Tam Barret spotka Dyne'a swojego przyjaciela z młodości. Ten będzie chciał "zniszczyć wszystko". Barret będąc zmuszony bronić Marlene, stoczy z nim walkę. Pod jej koniec Dyne rzuci Barretowi naszyjnik, po czym skoczy w dół ze skarpy. Dzięki temu naszyjnikowi Cloud mógł wystartować w wyścigach Chocobo, a wygrana w nich zapewniła drużynie możliwość opuszczenia więzienia.
Po wyjściu z parku rozrywki, grupa zaopatrzona w specjalny pojazd Buggy (prezent od Dio) rozpoczyna dalszą podróż. Odwiedziwszy po drodze zniszczoną wioskę Gongaga, trafiają do Cosmo Canyonu, gdzie są zmuszeni zostać dłuższy czas z powodu awarii pojazdu. Tam poznają Buggenhagena, przybranego dziadka Reda XIII i biorą udział w ekspedycji do Jaskini Gi. Tam Nanaki poznaje historię swojego ojca. Po jej zakończeniu wyruszają w dalszą podróż, by trafić do Nibelheim.
W miasteczku okazuje się, że wbrew opowiadaniom Clouda wszystko toczy się zwyczajnie. Nikt nie słyszał o pożarze. W budynku zwanym rezydencją Shinry Cloud po raz kolejny spotyka Sephirotha (będąc wtedy w rezydencji Shin-Ra, nie jest jeszcze możliwe zwerbowanie Vincenta), po czym cała drużyna rozpoczyna niełatwą przeprawę przez Góry Nibel, by dotrzeć do Rocket Town. W tym mieście bohaterowie poznają pilota Cida (który „niezwykle serdecznie” ugościł ich w domu gorącą herbatą). Cid w zniecierpliwieniu oczekuje na przybycie prezydenta Shin-Ra – Rufusa, aby wznowić finansowanie projektu badania kosmosu (czyli sfinansowania ponownej próby startu jego rakiety kosmicznej). Rufus jednak ma inne plany, a mianowicie wzięcie od Cida jego samolotu "Tiny Bronco". Rozwścieczony Cid dołącza do walki z Palmerem, którego ostatecznie zabija rozpędzona ciężarówka. Cała ekipa ucieka samolotem przed ostrzeliwującymi ich żołnierzami Shinry. Członkowie drużyny zostają cali i zdrowi, niestety samolot może służyć już tylko do pływania po morzu. Na domiar złego tajemnicza wojowniczka ninja kradnie wszystkie materie.
W poszukiwaniu zguby drużyna trafia do miasta Wutai. Tam po długich perypetiach udaje się odzyskać materie od ninja-złodziejki, Yuffie, a przy okazji uratować od śmierci z rąk Don Corneo Yuffie i Elenę, członkinię Turks.
Wyprawa do Świątyni Starożytnych.
Don Corneo ginie z rąk kolegów Eleny, a grupa ma kolejny kłopot – musi odnaleźć klucz do Świątyni Starożytnych, "Keystone". Artefakt udaje się znaleźć w Gold Saucer, gdzie trzyma go Dio, jako trofeum. Przedmiot udaje się zdobyć, ale następuje zdrada – w czasie nocnej randki Cloud spotyka Cait Sitha, oddającego Keystone ludziom Shinry.
Już bez klucza, drużyna udaje się do Świątyni. Tam trafiają do wielkiego labiryntu, z którego wydostają się, by po raz kolejny spotkać Sephirotha. Oglądając malowidła przedstawiające potężny meteor domyślają się, że tajemnicza postać ma złe zamiary.
Droga na północ.
Po wydostaniu się ze świątyni bohaterowie muszą udać się do Miasta Starożytnych, gdzie spodziewają się znaleźć zaginioną Aeris. Przez Bone Village i Śpiący Las dostają się do miasta. Niestety, krótko po odnalezieniu dziewczyny, zostaje ona zamordowana przez Sephirotha, a bohaterowie toczą kolejną walkę z Jenovą – podobno twórcy gry, w początkowej fazie nie zamierzali tworzyć postaci Tify, i nie uśmiercanie Aeris. Wszystko zmienił jeden telefon w którym twórcy ustalili "że zabijemy Aeris, a dodamy Tifę". Amerykańscy gracze wpadli jednak w "szał jej wskrzeszania", po opublikowaniu przez jedną z osób skomplikowanej instrukcji która miała by wskrzesić Aeris – jest jednak ona fałszywa, a Aeris definitywnie wskrzesić się nie da. Po pożegnaniu ze zmarłą towarzyszką (umieszczenie jej w Life Stream) udają się w dalszą drogę.
Przez ośnieżone tereny dostają się do miasta Icicle, skąd używając snowboardu, przedzierając się przez polarne tereny i korzystając z pomocy polarnika Holzhoffa, trafiają wreszcie do Północnego Krateru. Tam spotykają Rufusa i funkcjonariuszy Shinry, a także kolejne wcielenie Jenovy i samego Sephirotha. Ten, przy pomocy Clouda doprowadza do uwolnienia potężnych potworów ("Weapons") z wnętrza Planety i sprowadza z kosmosu meteor, mający uderzyć w Planetę. Następuje potężna eksplozja, Rufus ucieka z krateru sterowcem Highwind, zabierając ze sobą prawie wszystkich członków drużyny. Nikt jednak nie wie, co stało się z Cloudem.
Z powrotem w Junon.
Barret i Tifa budzą się w Junon. Zaraz po odkryciu obecności wielkiego meteoru, zostają wezwani na egzekucję. Rufus postanawia, że dla uspokojenia nastroju, publicznie straci rebeliantów. Najpierw w komorze gazowej zostaje umieszczona Tifa. Zaraz potem następuje atak pierwszego z Weaponów. W trakcie zamieszania spowodowanego obroną miasta, Barretowi z pomocą pozostałych bohaterów udaje się uciec. Weapon zostaje pokonany przy użyciu potężnego działa, wcześniej jednak przypadkiem pomaga uwolnić się Tifie. Dziewczyna zostaje uratowana przez resztę drużyny, po słynnym pojedynku „na policzki” ze Scarlet, wszyscy ulatują skradzionym Highwindem.
Poszukiwania Clouda i Huge Materii.
Nadal nie wiadomo, gdzie znajduje się Cloud. Po długich poszukiwaniach udaje się go odnaleźć w szpitalu w Mideel. Nie ma z nim jednak kontaktu, ponieważ bohater został napromieniowany energią Mako. Tifa pozostaje, by opiekować się Cloudem, zaś reszta drużyny uda się, by zdobyć wydobywane z reaktorów Mako cztery Wielkie Materie ("Huge Materia"), które Shin-ra zamierza wykorzystać do zniszczenia meteoru. Dwie z nich uda się zdobyć w Corel i Fort Condor. Następnie bohaterowie wracają do Mideel – a tam trafiają na atak kolejnego potwora, Ultima Weapon.
Atak Ultimy powoduje powstanie w centrum miasta Strumienia Życia ("Lifestream"), do którego trafia Tifa i chory Cloud. Wewnątrz dziewczynie udaje się pomóc Cloudowi poukładać wspomnienia i wreszcie zrozumieć, kim naprawdę jest. Gdy to się udaje, oboje budzą się na brzegu, w zniszczonym Mideel.
Nie mając czasu do stracenia, cała drużyna szybko udaje się po kolejną Huge Materię, do podwodnego reaktora Mako pod Junon. Po stoczeniu walki w łodzi podwodnej udaje się odzyskać i tą materię. Wreszcie przychodzi czas na zdobycie ostatniej z czterech Huge Materii – w tym celu członkowie drużyny lecą do Rocket Town. Materia ukryta jest w rakiecie, do której bohaterowie wchodzą. Rakieta startuje, spełniając największe marzenie Cida – lot w kosmos. By nie zginąć w zetknięciu z meteorem, bohaterowie uciekają z rakiety kapsułą ratunkową.
Wizyta w Cosmo Canyon i obrona Midgar.
Zdobywszy Materie, bohaterowie składają je w planetarium Buggenhagena. Potem, po wyłowieniu w głębinach oceanu specjalnego artefaktu ("Key to Ancients"), lecą wraz z Buggenhagenem do Miasta Starożytnych.
Krótko po tym już trzeci potwór, Diamond Weapon, przeprowadza atak – tym razem celem jest miasto Midgar. Członkowie drużyny podejmują walkę z potworem, który jednak ginie trafiony przez działo Sister Ray. Podczas ataku ginie Rufus (który mimo wszystko pojawia się dwa lata później, w filmie ), trafiony pociskami Diamond Weapon. Bohaterowie skacząc ze spadochronami dostają się do miasta, pokonują też mechanicznego robota sterowanego przez ludzi Shinry, a następnie wchodzą na wielkie działo, gdzie toczą zwycięską walkę z Hojo. Władza Shinry nie istnieje, organizacja jest pokonana – a pocisk z działa otwiera dostęp do Północnego Krateru, gdzie kryje się Sephiroth.
Zakończenie gry.
Drużyna udaje się do krateru. Schodząc powoli w dół, docierają wreszcie na samo dno. Tam następuje walka z ostatnim wcieleniem Jenovy. Potem na bohaterów czeka finałowa walka – starcie z dwoma wcieleniami Sephirotha. Wreszcie, Cloud w samotnej walce pokonuje przeciwnika, a sama walka ogranicza się do aktywowania Limit Break'a "Omnislash".
Bohaterowie uciekają Highwindem z eksplodującego krateru. W tym czasie meteor zbliża się do Planety, której mieszkańcy z przerażeniem patrzą w niebo. Jednak Planeta wykorzystuje energię Strumienia Życia do zniszczenia meteoru, co w jednej z ostatnich scen gry z radością obserwuje mała Marlene. Planeta jest ocalona.
Kompilacje.
W przeciągu 7 lat od ukazania się gry "Final Fantasy VII", nowa ekipa pod przywództwem Tetsui Nomury zapowiedziała wydanie czterech kompilacji o tajemniczych nazwach: (film przedstawiający wydarzenia 2 lata po FFVII), (wydarzenia sprzed FFVII), (Action RPG mający miejsce po wydarzeniach z Advent Children) i (wydarzenia sprzed FFVII głównie dot. Zacka i Clouda). Oprócz tych 4 kompilacji ukazał się krótki filmik anime oraz jedna 30-minutowa animacja opowiadająca o przygarniętej przez Clouda i Tifę sierocie-Denzelu "".

</doc>
<doc id="299575" url="https://pl.wikipedia.org/wiki?curid=299575" title="Formacja (wojsko)">
Formacja (wojsko)

Formacja

</doc>
<doc id="299577" url="https://pl.wikipedia.org/wiki?curid=299577" title="Pełny magazynek">
Pełny magazynek



</doc>
<doc id="299578" url="https://pl.wikipedia.org/wiki?curid=299578" title="Elektronika spinowa">
Elektronika spinowa



</doc>
<doc id="299579" url="https://pl.wikipedia.org/wiki?curid=299579" title="60. ceremonia wręczenia Złotych Globów">
60. ceremonia wręczenia Złotych Globów

Złote Globy za rok 2002 przyznane zostały podczas uroczystej gali 19 stycznia 2003 w hotelu Beverly Hilton Hotel w Beverly Hills, Kalifornia.Nagrodę im. Cecila DeMille za całokształt twórczości otrzymał Gene Hackman.
Kino.
Najlepszy film, dramat.
Godziny, reż. Stephen Daldry
nominacje:
Najlepsza aktorka w dramacie.
Nicole Kidman – Godziny
nominacje:
Najlepszy aktor w dramacie.
Jack Nicholson – Schmidt
nominacje:
Najlepszy film, komedia lub musical.
Chicago, reż. Rob Marshall
nominacje:
Najlepsza aktorka w komedii lub musicalu.
Renée Zellweger – Chicago
nominacje:
Najlepszy aktor w komedii lub musicalu.
Richard Gere – Chicago
nominacje:
Najlepsza aktorka drugoplanowa.
Meryl Streep – Adaptacja
nominacje:
Najlepszy aktor drugoplanowy.
Chris Cooper – Adaptacja
nominacje:
Najlepszy reżyser.
Martin Scorsese – Gangi Nowego Jorku
nominacje:
Najlepszy scenariusz.
Alexander Payne i Jim Taylor – Schmidt
nominacje:
Najlepsza muzyka.
Elliot Goldenthal – Frida
nominacje:
Najlepsza piosenka.
„The Hands That Built America” – Gangi Nowego Jorku – muzyka i słowa: U2
nominacje:
Najlepszy film zagraniczny.
Porozmawiaj z nią, reż. Pedro Almodóvar 
nominacje:
Telewizja.
Najlepszy serial dramatyczny.
nominacje:
Najlepsza aktorka w serialu dramatycznym.
Edie Falco – Rodzina Soprano
nominacje:
Najlepszy aktor w serialu dramatycznym.
Michael Chiklis – 
nominacje:
Najlepszy serial komediowy lub musical.
Pohamuj entuzjazm
nominacje:
Najlepsza aktorka w serialu komediowym lub musicalu.
Jennifer Aniston – Przyjaciele
nominacje:
Najlepszy aktor w serialu komediowym lub musicalu.
Tony Shalhoub – Detektyw Monk
nominacje:
Najlepszy miniserial lub film telewizyjny.
Wzbierająca burza, reż. Richard Loncraine
nominacje:
Najlepsza aktorka w miniserialu lub filmie telewizyjnym.
Uma Thurman – Histeryczna ślepota
nominacje:
Najlepszy aktor w miniserialu lub filmie telewizyjnym.
Albert Finney – Wzbierająca burza
nominacje:
Najlepsza aktorka drugoplanowa w serialu, miniserialu lub filmie telewizyjnym.
Kim Cattrall – Seks w wielkim mieście
nominacje:
Najlepszy aktor drugoplanowy w serialu, miniserialu lub filmie telewizyjnym.
Donald Sutherland – Droga ku wojnie
nominacje:

</doc>
<doc id="299580" url="https://pl.wikipedia.org/wiki?curid=299580" title="Kazimierz Dux">
Kazimierz Dux

Kazimierz Dux (ur. 9 czerwca 1915 w Kijowie, zm. 26 marca 2001 w Warszawie) – polski lekarz onkolog, profesor medycyny.
Życiorys.
Od 1935 na Wydziale Lekarskim Uniwersytetu Poznańskiego. Od 1948 na stanowisku docenta chorób wewnętrznych tamże. Od 1949 do 1955 profesor patologii ogólnej i doświadczalnej ŚAM w Katowicach. Od 1955 do 1985 Kierownik Zakładu Biologii Nowotworów Instytutu Onkologii im. Marii Skłodowskiej-Curie (w Warszawie). Od 1971 członek korespondent, od 1983 członek rzeczywisty PAN. Od 1985 członek TNW. Doktorat Honoris Causa Śląskiej Akademii Medycznej w 1998. Nagroda Państwowa I stopnia w 1951.

</doc>
<doc id="299582" url="https://pl.wikipedia.org/wiki?curid=299582" title="Bit kwantowy">
Bit kwantowy



</doc>
<doc id="299583" url="https://pl.wikipedia.org/wiki?curid=299583" title="Partia Socjalistyczna (Holandia)">
Partia Socjalistyczna (Holandia)

Partia Socjalistyczna (niderl. "Socialistische Partij", SP) – holenderska lewicowa partia polityczna.
Historia.
Założona w 1972 roku jako ugrupowanie o maoistowskim charakterze. Początkowo ograniczała swoją działalność do działalności w ramach związków zawodowych. Już na początku lat 70. wewnątrz partii rozpoczął się proces odstępowania od skrajnej lewicy. W latach 70. uczestniczyła w wyborach wyborów lokalnych zdobywając niewielką reprezentację w samorządach (zbudowała pozycje pośród katolickiej ludności na zamieszkującej południe kraju). W 1986 roku przewodniczącym partii został Jan Marijnissen. W 1991 roku wyrzekła się wszelkich związków z maoizmem. Nowy program partii nie wyróżniał jej na tle umiarkowanych partii socjaldemokratycznych. W 1994 roku po raz pierwszy wprowadziła swoich przedstawicieli do parlamentu. Od tego czasu regularnie uczestniczy w wyborach parlamentarnych uzyskując w nich poparcie umożliwiające wprowadzenie do parlamentu własnej reprezentacji. W 2005 roku partia prowadziła referendalną kampanię przeciwników projektów tzw. konstytucji europejskiej. W 2008 roku na czele partii stanęła Agnes Kant, którą w 2010 roku zastąpił Emile Roemer, a jego w 2017 Lilian Marijnissen.
Ideologia.
Partia deklaruje poglądy socjalistyczno-demokratyczne, socjaldemokratyczne i eurosceptyczne. Krytycy partii zarzucają jej populizm i postawy antyimigranckie.

</doc>
<doc id="299586" url="https://pl.wikipedia.org/wiki?curid=299586" title="Nagako">
Nagako

, tytuł pośmiertny , z domu księżniczka Nagako Kuni (ur. 6 marca 1903 w Tokio, zm. 16 czerwca 2000 tamże) – cesarzowa Japonii, żona cesarza Hirohito (Shōwa).
Była córką księcia Kuniyoshiego Kuni, członka rodziny cesarskiej oraz Chikako Shimazu (1879–1956). Uczęszczała do dziewczęcej szkoły arystokratycznej w Tokio, m.in. wspólnie z kuzynką Masako Nashimoto, przyszłą żoną następcy tronu Korei, księcia Euna. W 1919 zaręczyła się z ówczesnym następcą tronu Japonii Hirohito. Para zawarła związek małżeński 26 stycznia 1924. Nagako wykonywała obowiązki ceremonialne zgodnie z tradycją, stała się jednak pierwszą cesarzową, która odbyła z mężem podróż zagraniczną – towarzyszyła Hirohito w jego wizycie w Europie w 1971 oraz w USA w 1975. Otrzymała przydomek „uśmiechniętej cesarzowej”.
Z małżeństwa z Hirohito urodziło się siedmioro dzieci:
Po śmierci męża w styczniu 1989 przysługiwał jej tytuł cesarzowej-wdowy. Ze względu na stan zdrowia nie pokazywała się już wówczas publicznie. Dożyła sędziwego wieku 97 lat, stając się tym samym najdłużej żyjącą cesarzową-małżonką w historii Japonii. Po śmierci Nagako syn Akihito przyznał jej tytuł cesarzowej Kōjun.

</doc>
<doc id="299589" url="https://pl.wikipedia.org/wiki?curid=299589" title="Leopard 2">
Leopard 2

Leopard 2 – niemiecki czołg podstawowy, następca czołgu Leopard 1. .
Historia rozwoju.
W czasie II wojny światowej III Rzesza była jednym z czołowych producentów sprzętu pancernego. W wyniku przegranej w tym konflikcie i podziału kraju, niemiecki przemysł zbrojeniowy w znacznej mierze przestał istnieć. Powstanie w 1949 roku Republiki Federalnej Niemiec oraz jej przystąpienie do NATO w 1955 roku, umożliwiły odbudowę sił zbrojnych tego kraju i rekonstrukcję ośrodków produkcyjnych dla armii i na rynek cywilny.
Początkowo potencjał pancerny nowo powstałej Bundeswehry bazował na sprzęcie produkcji amerykańskiej. Czołgi średnie M47 i M48 Patton nie zyskały jednak większego uznania wśród niemieckich czołgistów. Podkreślano znaczną paliwożerność, ociężałość, wysoką sylwetkę, a także trudności obsługowe amerykańskich maszyn. Dlatego w 1956 roku w RFN rozpoczęto prace nad nowym, własnym „czołgiem standardowym” (Standard-Panzer). Do programu wkrótce przyłączyła się Francja, a następnie także Włochy, dzięki czemu realne stało się skonstruowanie wspólnej maszyny (tzw. program Europa-Panzer) dla sił zbrojnych trzech państw należących do NATO. Ostatecznie jednak drogi partnerów rozeszły się: Francuzi dokończyli rozwój maszyny oznaczonej jako AMX-30. Niemcy zaś zbudowali swojego własnego Leoparda (czyli po polsku lamparta lub panterę – wszystkie nazwy odnoszą się do tego samego gatunku dużych kotowatych). Ostatecznie zamierzenia konstrukcyjne dla nowego niemieckiego czołgu podstawowego zostały zakończone w 1963 roku, a już rok później ruszyła produkcja seryjna nowej maszyny w zakładach koncernu Krauss-Maffei. We wrześniu 1965 roku pierwszy Leopard (następnie Leopard 1) został przekazany do stanu sił Bundeswehry. Wozy te zastąpiły już mocno przestarzałe i nieefektywne czołgi średnie M47.
Na tle innych ówczesnych czołgów podstawowych z lat 60. XX wieku, niemiecka konstrukcja odznaczała się przede wszystkim wielką ruchliwością taktyczną na polu walki. Zawdzięczała to zaś dopracowanemu zespołowi napędowemu, złożonego z 830-konnego silnika wysokoprężnego Daimler-Benz MB 838 CaM 500 oraz dodatkowo hydromechanicznego układu przeniesienia mocy ZF 4 HP 250. Czołg był jednak dość słabo opancerzony, ponieważ zgodnie z przyjętą doktryną dla nowych niemieckich sił pancernych, to właśnie mobilność wozu miała decydować o przeżywalności czołgu na polu walki. Jej głównym uzbrojeniem była gwintowana armata, która była produkowana na brytyjskiej licencji – L7A3, kalibru 105 mm.
Opracowanie oraz produkcja własnego czołgu stanowiła silny bodziec dla odbudowy i rozwoju niemieckiego przemysłu zbrojeniowego Niemiec Zachodnich. Czołg Leopard został sprzedany do wielu krajów w Europie oraz na świecie. Kolejnym ważnym krokiem stała się teraz ekonomiczna oraz wojskowa współpraca z Amerykanami. Na początku lat 60. XX wieku, po drugiej stronie Atlantyku, na terenie USA, rozpoczęła się tak zwana „era Roberta McNamary”, w odniesieniu do charyzmatycznego, ale kontrowersyjnego sekretarza obrony Stanów Zjednoczonych Ameryki. Pragnął on jak najlepiej usprawnić machinę logistyczną NATO, poprzez ujednolicenie sprzętu wojskowego państw należących do układu. McNamara bardzo szybko zwrócił uwagę na odradzające się siły zbrojne RFN. W 1963 roku oba państwa zawarły nowe porozumienie, na podstawie którego państwa te wspólnie miały opracować nowy czołg podstawowy dla sił zbrojnych NATO, mający wejść na uzbrojenie w latach 70. XX wieku. Wspólny cel współpracy pomiędzy państwami został dość dobrze oddany w obu językach przez nazwę nowego programu: Main Battle Tank 70 (MBT70) i KampfPanzer 70 (KPz 70).
W rezultacie tej współpracy amerykańsko-niemieckiej, powstał projekt niejako bardzo awangardowej maszyny (jak na ten okres), na tle innych konstrukcji sił pancernych NATO – wyróżniającej się pod każdym względem. Bardzo niekonwencjonalny był układ konstrukcyjny, z 3-osobową załogą zajmującą stanowiska w obrotowej wieży. Czołg ten otrzymał pancerz grodziowy, który chronił także przed promieniowaniem, oraz układ ochrony przed bronią masowego rażenia (system ochrony przed ABC). Uzbrojenie stanowiła (w amerykańskim i na początku niemieckiego projektu) armata-wyrzutnia kalibru 152 mm, która współdziałała z mechanicznym układem ładującym. Mogła ona wystrzeliwać pociski kumulacyjne (HEAT), burzące (HE) oraz kierowane pociski rakietowe typu Shillelagh. Uzbrojenie pomocnicze stanowiła automatyczne działko/armata kalibru 20 mm. MBT70/KPz 70 został wyposażony w nowoczesny układ zasilania armaty, system kierowania ognia wozu (SKO), który był w pełni zintegrowany z dalmierzem laserowym oraz dzienno-nocnymi przyrządami celowniczo-obserwacyjnymi. Bardzo precyzyjne układy stabilizacyjne (jak na ówczesne standardy), umożliwiały prowadzenie ognia podczas jazdy z dużą możliwością trafienia w cel za pierwszym razem. Potężny zespół napędowy czołgu o mocy 1500 KM, zapewniał maszynie jeszcze lepszą manewrowość niż w przypadku niemieckiego Leoparda. Hydropneumatyczne zawieszenie nie tylko poprawiało dzielność w terenie, lecz także umożliwiało sterowanie pochyleniem i przechyleniem kadłuba wozu.
Pomimo początkowo bardzo obiecujących wyników nowego czołgu dla NATO i zbudowania kilku prototypów, ostatecznie program MBT70/KPz 70, zakończył się spektakularnym fiaskiem. Od początku był obarczony bardzo dużym ryzykiem technicznym. Przeszkody, na jakie natrafiono podczas rozwijania programu, oraz może zbyt duże ambicje zespołów prowadzących (tak amerykańskiego, jak i niemieckiego), spowodowały, że na siłę dążono do opracowywania swoich własnych podzespołów konstrukcyjnych dla czołgów. Przekreśliło to oczywiście jakąkolwiek szansę na standaryzację produkcji i wymienność podzespołów. Stanowiło to przecież główny motor współpracy pomiędzy obydwoma narodami oraz dodatkowo generowało niepotrzebne już koszty i tak bardzo drogiego programu nowego czołgu. Przyjęte założenia techniczne oraz taktyczne miały stanowić kompromis, który był bardziej widoczny dla ówczesnych władz niemieckich, które w tym programie stanowiły stronę słabszą. W rezultacie powyższych czynników w kwietniu 1969 roku Niemcy ostatecznie zawiesili współpracę i zdecydowali się na rozpoczęcie własnego programu narodowego nowego czołgu. Ostatecznie parę lat później osamotnieni w programie Amerykanie, także skasowali swojego MBT70 w jego ostatecznej mutacji, która została nazwana XM803. Rozpoczęli wówczas prace nad własnym programem narodowym, tworząc już konstrukcję znacznie mniej awangardową, która niedługo później otrzymała nazwę XM1, stając się przyszłym Abramsem.
Jednak udział Niemiec Zachodnich w międzynarodowym przedsięwzięciu nie stanowił dla tamtejszych konstruktorów straty czasu. W trakcie prac i użytkowania prototypów ich własnego KPz 70, na terenie RFN powstały bardzo nowoczesny zespół napędowy o mocy 1500 KM oraz układ hydropneumatycznego zawieszenia kadłuba wozu. Otwarty dostęp do wyników rozwoju w Ameryce czołgowych armat gładkolufowych oraz ich wprowadzenie do użytku przez stronę radziecką w czołgach T-62, który wszedł na uzbrojenie Armii Radzieckiej – doprowadziło do rozpoczęcia badań nad własnymi konstrukcjami.
W trakcie trwania jeszcze programu MBT70/Kpz 70, na terenie Niemiec toczyły się dodatkowo również prace koncepcyjne dotyczące dalszych modernizacji czołgów Leopard. W 1967 roku na zlecenie resortu obrony RFN – przedsiębiorstwo Porsche przygotowało bardzo obszerny pakiet dalszych rozwiązań technicznych których wykorzystanie oznaczałoby de facto opracowanie całkowicie nowej konstrukcji czołgu. Vergoldeter Leopard („Leopard pozłacany”) miał otrzymać m.in.: całkowicie nowy zespół napędowy i zawieszenie kadłuba, przekonstruowany kadłub oraz nową wieżę, znacznie udoskonalony system kierowania ogniem i sprzężoną z głównym uzbrojeniem armatę automatyczną kalibru 30 mm.
Wiosną 1968 roku w RFN zdecydowano się o budowie dwóch prototypów nowego Leoparda. Zapisy umowy z Amerykanami z 1963 roku zabraniały partnerom prowadzenie jednostronnych praz nad własnym czołgiem podstawowym nowej generacji w czasie uczestnictwa w programie MBT70/KPz 70. Dlatego konstruowane maszyny oficjalnie zostały określone jako „wozy testowe” (Erprobungstrager). Miały one posłużyć do prób nowych podzespołów, które były opracowywane dla „Leoparda pozłacanego”. Do nowych prototypów bardzo szybko przylgnęła nazwa „Dzik” (Keiler).
Wozy prototypowe ET 1 i ET 2 zostały skompletowane w 1969 roku. Na pierwszy rzut oka różniły się one od Leoparda 1 kilkoma ważnymi detalami: nieco wydłużonym kadłubem, jednak o tej samej wysokości, stanowiskiem kierowcy po prawej jego stronie oraz spawaną wieżą o ostrym zarysie (do tej pory czołgi Leopard 1 posiadały wieże o obłym kształcie, które tworzono metodą odlewania). Przód i boki wież czołgów prototypowych miały konstrukcję warstwową – osłona ta składała się z dwóch płyt stalowych, które były oddzielone od siebie pustą przestrzenią lub tworzywem sztucznym o małej gęstości. Układ taki, nazywany pancerzem grodziowym, był wzorowany na KPz 70. Wozy ET (1 i 2) jako eksperymentalne, zostały jednak wykonane z tzw. miękkiej stali konstrukcyjnej, a nie pancernej. Napęd wozów stanowił silnik wysokoprężny Motoren-und-Turbinen–Union (MTU) MB 872 Ka-500 o mocy 1250 KM, który był połączony z hydromechaniczną transmisją ZF 4HP 400. W porównaniu z silnikami z serii 830, takimi jak MB 383 wprawiający w ruch Leoparda (1), nowe jednostki z serii 870 miały znacznie lepsze osiągi i bardziej korzystne parametry eksploatacyjne, były także zauważalnie niższe. Potężna jednostka napędowa pozwalała „Leopardowi pozłacanemu” na osiąganie znacznie lepszych parametrów i współczynnika mocy do masy, niż przecież i tak bardzo mobilnemu Leopardowi (1). Rozmiary zespołu pozwoliły na obniżenie przedziału napędowego kadłuba, dzięki czemu zwiększył się nieco zakres ruchu armaty w pionie po skierowaniu wieży czołgu w tył. We wnętrzu zdołano wygospodarować miejsce dla niewielkiego pomocniczego dwucylindrowego silnika wysokoprężnego Mercedes-Benz OM 636 o pojemności niespełna 1,8 litra. Jego głównym zadaniem było zasilanie (napędzanie) agregatu prądotwórczego o mocy 20 kW, który mógł być wykorzystywany w sytuacjach awaryjnych do przemieszczania się czołgu na bardzo niewielką odległość i bez możliwości kierowania wozem (tylko jazda do przodu i tyłu). Takie rozwiązania były wykorzystane w nieco zmienionej formie wcześniej w szwajcarskich czołgach serii Panzer 58/61. Wykorzystywanie udoskonalonych wałków skrętnych, wykonanych z użyciem nowej technologii, poprawiło dzielność terenową nowej konstrukcji.
Uzbrojenie stanowiła opracowana przez koncern Rheinmetall armata kalibru 105 mm o gładkim przewodzie lufy. Jej wymiary odpowiadały stosowanej w Leopardzie 1 „sto piątce” L7A3, jednak nowa konstrukcja była zauważalnie cięższa – miała masę ponad czterech ton, w porównaniu z niespełna trzema tonami brytyjskiej L7. Wozy te różniły się przede wszystkim zróżnicowanym systemem naprowadzania uzbrojenia oraz stabilizacji: w ET 1 zamontowano układ naprowadzania, który został opracowany przez przedsiębiorstwo Caddilac Cage, w drugim (ET 2) – przez przedsiębiorstwo Honeywell; w obu przypadkach są to firmy amerykańskie.
Nowością w przypadku prototypów Keilera było zastosowanie zintegrowanego systemu kierowania ogniem. Jego sercem był elektroniczny, analogowy przelicznik balistyczny. Działonowemu oddano do dyspozycji celownik-dalmierz EMES-12. Powstał on z myślą o zastąpieniu używanego we wozach Leopard (1), przyrządu TEM-2. W przyrządzie zintegrowano dalmierze koincydencyjny, z bazą optyczną długości 1720 mm, oraz laserowy. Zastosowanie dwóch różnych sposobów pomiaru odległości wynikało w tych czasach z braku jeszcze pełnego zaufania do techniki laserowej. Ówczesne dalmierze laserowe tego rodzaju bazowały wtedy na laserach rubinowych, które nie tylko bywały dość zawodne, ale także potrafiły podawać błędne wyniki pomiaru odległości do celu.
EMES-12 był stabilizowany zależnie w płaszczyznach pionowej oraz poziomej, co stanowiło niejako krok wstecz w porównaniu z rozwiązaniami zastosowanymi z KPz 70. W warunkach nocnych należało używać przyrządu teleskopowego z aktywnym noktowizorem – będącego zarazem celownikiem awaryjnym. Do podświetlania terenu wokół wozu służył reflektor, który był podnoszony z wnęki z niszy wieży. Dowódcy wozu oddano do dyspozycji panoramiczny przyrząd obserwacjo-celowniczy nowej generacji PERI R12, stabilizowany w obu płaszczyznach.
Na stropie wieży pomiędzy włazami umieszczano wyrzutnię granatów odłamkowych. Broń ta była posadowiona na jednej obrotowej podstawie, która stanowiła jednocześnie pokrywę luku. Do ładowania odprzodowego, granatnik był wtedy wciągany do wnętrza przedziału bojowego.
Pierwszy z prototypów rozpoczął próby wojskowe w 1970 roku, drugi już w następnym roku. Projekt eksperymentalny wywarł duży wpływ na rozwój czołgu Leopard. W 1973 roku rozpoczęto produkcję seryjną Leopard 1A3, który teraz otrzymał nową spawaną wieżę, z tak zwanym pancerzem grodziowym, którą wzorowano na wozach Keilera. Już rok później do produkcji wszedł wóz Leopard 1A4, który został wyposażony w testowany wcześniej system kierowania ogniem w omawianych prototypach, gdzie zastosowano przyrząd EMES-12A1, który jednak nie posiadał dalmierza laserowego. Innym, niezwykle ważnym efektem prób Keilera, było zebranie doświadczeń, które miały zostać wykorzystane w trakcie realizacji programu nowego czołgu podstawowego.
W 1969 roku bezpośrednio po wycofaniu się Niemiec ze współpracy nad MBT70/KPz 70, w Republice Federalnej Niemiec rozpoczęto intensywny program narodowy ich nowego czołgu podstawowego. Nowe maszyny miały już w połowie następnej dekady zastąpić mocno przestarzałe czołgi średnie M48A2 Patton oraz kilkaset lekkich dział/niszczycieli czołgów Kanonenjagdpanzer. Uznano, że tak ambitny harmonogram jest do zrealizowania, jeśli tylko niemieccy konstruktorzy aktywnie wykorzystają już zdobyte doświadczenie i podzespoły konstrukcyjne.
Jedną z pierwszych przymiarek było studium Eber (Odyniec). Projekt ten został opracowany w 1969 roku i stanowił niejako połączenie wcześniejszego KPz 70 i Keilera. Podobnie jak wozy eksperymentalne ET 1 i ET 2, Eber miał klasyczny układ konstrukcyjny. Bardzo zbliżone były również kształty pancerza wieży oraz kadłuba. Natomiast po KPz 70 przejęto zespół napędowy, hydropneumatyczne zawieszenie kadłuba oraz główne uzbrojenie – armato-wyrzutnię XM150 kalibru 152 mm i system rakietowego uzbrojenia kierowanego Shillelagh. Na wąskiej masce armato-wyrzutni zamontowano układ naprowadzania rakietowych pocisków kierowanych. W pierwszej odmianie nowego wozu, obsługa w wieży była 3-osobowa. Ładowniczy miał do swojej dyspozycji układ wspomagający proces ładowania, obsługiwał on również wyrzutnię granatów odłamkowych. Drugi wariant zakładał zastosowanie mechanicznego układu ładowania armato-wyrzutni. Magazyn amunicyjny zajmował przestrzeń we wnętrzu wieży czołgu, po jej lewej stronie. Taśmowy obrotowy donośnik mieścił 16 nabojów. Dla porównania oryginalne urządzenie zastosowane w KPz 70 mieściło w nim o 10 naboi więcej (26 sztuk). W trakcie działania tego mechanizmu, przemieszczał on amunicję na linię dosyłania. Dosyłacz umieszczono centralnie w niszy wieży. Uzbrojenie pomocnicze stanowiła armata/działko automatyczne kalibru 20 mm, które zamontowano na stropie po lewej stronie niszy wieży wozu.
W 1970 roku po oficjalnym rozpoczęciu prac nad nowym niemieckim czołgiem podstawowym, nazwanym następnie Leopard 2, projekt Eber został wtedy przemianowany na nazwę Leopard 2FK (FK: Flugkorper, pocisk rakietowy). Niemniej już wtedy jego przyszłość była mocno wątpliwa. System rakietowy Shillelagh, teoretycznie zapewniał stosunkowo wysokie prawdopodobieństwo trafienia innego czołgu lub celu z dużej odległości, samemu będąc bezpiecznym. Jednak w ocenie analityków Bundeswehry, w warunkach topograficznych zachodniej Europy (brak większej ilości dużych płaskich przestrzeni, pofałdowany teren), najważniejsze zalety tej broni nie mogły zostać optymalnie wykorzystywane. Także rozmiary tej broni powodowały, że jej zapas był mocno ograniczony, a sama broń była bardzo kosztowna, co znacznie ograniczało by i tak szkolenie załóg. Ponadto na terenie RFN, jeszcze w latach 60. XX wieku, rozpoczęto pierwsze projekty opracowywania nowoczesnych armat czołgowych nowej generacji, które uznano za korzystną alternatywę dla amerykańskiej armato-wyrzutni. Czołgi w nie uzbrojone początkowo nazywano jako Leopard 2K (Kanone – armata). Dlatego jeszcze pod koniec 1970 roku ostatecznie anulowano projekt czołgu Leopard 2FK.
Leopard 2 – prototyp pierwszej generacji.
Po zaniechaniu prac nad czołgiem Leopard 2FK, teraz wysiłek konstruktorski skoncentrował się na projekcie Leopard 2K, którą nazwę niedługo później skrócono do Leoparda 2. Pęd przedsięwzięciu nadały wyniki prac nad uzbrojeniem nowej generacji, które zainicjowano w 1965 roku. Wówczas Niemcy całkowicie zdecydowali się na odejście od przewodów armatnich bruzdowanych, na rzecz tych o płaskościennym przewodzie lufy. Miały one strzelać amunicją, która była by stabilizowana brzechwowo: pociskami podkalibrowymi o znacznym wydłużeniu, wielozadaniowymi pociskami kumulacyjnymi, o działaniu przeciwpancernym oraz odłamkowym. Planowano tutaj zastosować naboje scalone z samospalającą się łuską z metalowym dnem do wielokrotnego wykorzystania. Wdrożenie do uzbrojenia nowoczesnej amunicji miało znacznie poprawić jej możliwości na tle amunicji z dział czołgowych kalibru 105 mm. Oznaczało by to także znaczną poprawę charakterystyk technologicznych i eksploatacyjnych, ponieważ płaskościenne działa czołgowe były prostsze w produkcji masowej oraz zużywały się w mniejszym stopniu niż ich odpowiedniki o bruzdowanym przewodzie lufy.
Nie jest tutaj wykluczone, że motorem dla zmiany dla niemieckich konstruktorów była tak naprawdę wiedza, jaką zdobyto na temat amerykańskich dział płaskościennych oraz nowoczesnej amunicji stabilizowanej brzechwowo, jaką zdobyto w trakcie wspólnej współpracy nad programem MBT70/KPz 70. Istotnym powodem zastosowania ich we własnej konstrukcji, mogła być zdobyta wiedza na temat czołgów średnich T-62 (gładkolufowa armata kalibru 115 mm), które były stosowane w Armii Radzieckiej.
Pierwsze próbne strzelania z doświadczalnych armat kalibru 105 mm, przeprowadzono jeszcze w 1966 roku w siedzibie koncernu Rheinmetall w Unterluss. Wyniki tych oraz następnych testów były na tyle obiecujące, że zastosowano je w prototypach Keilera. Na przełomie lat 60., a 70. XX wieku zainicjowano także dalsze prace nad armatami kalibru 120 mm, ponieważ uznano, że większy kaliber pozwalałby nie tylko na eliminowanie pojazdów pancernych przeciwnika z większej odległości, ale także posiadał znacznie większy potencjał rozwojowy.
Drugim z najważniejszych opracowań planowanych do wykorzystania w programie nowego czołgu był zespół napędowy, który został bezpośrednio opracowany z myślą o czołgu KPz 70. Jego sercem miał być zespół MTU MB 873 Ka-500, rozwijający moc 1500 KM przy prędkości 2600 obrotów na minutę. Była to widlasta jednostka 12-cylindrowa, chłodzona cieczą, o pojemności 39,8 litra. MB 873 wyposażono w dwie turbosprężarki, z chłodnicami powietrza doładowującego. Silnik ten zblokowano z transmisją Renk HSWL 354. Dzięki hydrostatycznemu mechanizmowi kierowania zapewnia nieskończenie wiele możliwości obliczeniowych promieni skrętu, kierowca Leoparda 2 miał znacznie lepsze możliwości kontroli nad wozem podczas jazdy, niż jego koledzy którzy obsługiwali czołgi Leopard 1 lub Keiler. HSWL 354 otrzymał również bardzo wydajny zwalniacz hydrodynamiczny. W praktyce ten retarder realizował 90% pracy wykonywanej przez transmisję w czasie trwania procesu hamowania. Był również bardzo przydatny w czasie jazdy w warunkach górskich.
Głównym wykonawcą kontraktu na budowę czołgów prototypowych czołgów Leopard 2 został koncern Krauss-Maffei. Umowa ta opierała się na budowie aż 17 kompletów wież, które zostały oznaczone literami T oraz numerami 01 do 17 oraz kadłubów (PT01-17). Ostatecznie w trakcie programu zrezygnowano z budowy jednego kadłuba (PT12). Z prototypów, które pierwsze zostały skompletowane już w 1972 roku, na pierwszy rzut oka przypominały one czołgi Keilera, jednak zastosowano w nim zespół napędowy z KPz 70, co wymusiło podniesienie stropu nad przedziałem napędowym.
Kadłuby i wieże, miały być testowane za równo w zestawach, jak i samodzielnie. Pomimo zewnętrznego podobieństwa, jednak znacznie się od siebie różniły z wykorzystanych części oraz całych podzespołów. Zróżnicowanie to pozwoliło niemieckim konstruktorom na gruntowne przetestowanie prototypów w poszczególnych konfiguracjach i dokonanie najlepszego wyboru dla przyszłej specyfikacji.
Sześć kadłubów wykonano z miękkiej stali konstrukcyjnej, pozostałe z pancernej. Większość maszyn otrzymała zawieszenie z łącznie 14-stoma podwójnymi kołami jezdnymi, zawieszonymi za pośrednictwem wahaczy na drążkach skrętnych. Wałki te zostały wykonane ze stali o podwyższonych parametrach, dzięki czemu, w porównaniu z Leopardem 1, znacząco wzrosła wartość ich ugięcia. Wozy PT11 oraz PT17 otrzymały układ jezdny posiadający 12 podwójnych kół jezdnych z indywidualnym zawieszeniem hydropneumatycznym. Posłużyły one do prób, których wyniki pozwoliły konstruktorom odrzucić to rozwiązanie na rzecz znacznie prostszych i mniej zawodnych drążków skrętnych.
W części niemieckich prototypów wykorzystano oryginalne zespoły napędowe przejęte wprost od KPz 70, w innych fabrycznie nowe silniki i transmisje. Same różnice polegały także na użyciu odmiennych typów gąsienic, a także testów kutych lub odlewanych kół jezdnych. Testowano dodatkowo dwa różne modele pomocniczych agregatów prądotwórczych o mocy 9 kW, napędzanych dwucylindrowymi silnikami wysokoprężnymi o mocy 20 oraz 22 KM. Jeden z prototypów PT07 – został następnie sprzedany Amerykanom, który w wyniku prób posłużył prawdopodobnie jako punkt odniesienia w czasie dopracowania projektu XM1.
Dziesięć wież (T01-10), zostało uzbrojonych w gładkolufowe działa kalibru 105 mm. W przypadku siedmiu pozostałych zdecydowano się na uzbrojenie w potężniejsze „sto dwudziestki”. Nowa armata stworzona przez koncern Rheinmetall, strzelała amunicją nieco cięższą od stosowanych w 105 mm, z prawie całkowicie spalającą się łuską (posiadającą metalowe dno). Konstruktorzy zastosowali układ wspomagający bezpośrednie zasilanie armaty wozu. Miał on za zadanie ułatwić ładowniczemu oraz znacząco zmniejszyć ryzyko uszkodzenia naboju w trakcie trwania ładowania, zwłaszcza w czasie trwania jazdy terenowej z włączonym układem stabilizacji armaty. Po umieszczeniu naboju w karetce urządzenie stawiało go w pozycji dosyłania i zachowywało się niezależnie od ruchów wahadłowych armaty. Samo dosyłanie odbywało się ręcznie, przez ładowniczego.
Wszystkie wieże otrzymały obrotową wyrzutnię granatów odłamkowych w stropie wieży, oraz nieruchome wyrzutnie granatów dymnych po burtach wież. Ponadto na stropie T11 zamontowano automatyczną armatę/działko kalibru 20 mm. Podstawę pod instalację identycznego zestawu, umieszczono na T05.
W skład systemu kierowania ogniem wchodziły m.in.: analogowy przelicznik balistyczny FLER-H, celownik i dalmierz optyczno-laserowy EMES-12, przyrząd obserwacji dowódcy PERI R12 oraz liczne czujniki: pochylenia czopów armaty, siły oraz prędkości wiatru, ciśnienia i temperatury powietrza, prędkości własnej wozu, a także temperatury ładunków miotających. Wieżę T16 oraz T17 wyposażono w układ diagnostyczny systemu kierowania ogniem. Leopard 2 miał dobre właściwości walki nocnej. PERI R12 był wyposażony w kanał nocny. W wieżach z armatami kalibru 105 mm, noktowizor został wbudowany z teleskopowy celownik awaryjny. Przyrządy do obserwacji nocnej mogły pracować w trybie pasywnym lub aktywnym – wówczas do podświetlania otoczenia służył podnoszony z wnęki w niszy wieży reflektor XSW-30U z filtrem podczerwonym. Ponadto w przypadku wież T11, T12, T16 oraz T17, wypróbowano dwa modele dodatkowych przyrządów noktowizyjnych. Urządzenie montowano obok reflektora w osobnym luku, który podnosiło się teleskopowo. Zwierciadło przyrządu było stabilizowane w obu płaszczyznach. Noktowizor bazował na kamerze światła szczątkowego, tak uzyskany obraz był wyświetlany na monitorach kineskopowych, które umieszczono przy stanowiskach dowódcy i działonowego (celowniczego).
We wrześniu 1973 roku rozpoczęły się próby wojskowe prototypów Leoparda 2. Badano wówczas nie tylko poszczególne elementy wozów, lecz także poszczególne kadłuby i wieże w różnych konfiguracjach. Początkowo odbywały się one na poligonach znajdujących się w Republice Federalnej Niemiec. W 1974 roku dwa wozy prawdopodobnie wzięły udział w manewrach „Bold Guard”. Istotnym elementem badania możliwości czołgów były testy w skrajnych warunkach klimatycznych. Zimą 1975 roku kolejne dwa prototypy, jeden z armatą kalibru 105 mm, a drugi ze „sto dwudziestką”, odbyły intensywne próby w kanadyjskim ośrodku Shilo Camp. Temperatura wówczas spadała poniżej -45 stopni Celsjusza, a wozy miały wówczas okazję przedzierać się przez śnieżne zaspy. Wiosną niemieckie wozy zaś trafiły na rozpalony słońcem amerykański poligon doświadczalny Yuma, znajdujący się w stanie Arizona. Temperatura w cieniu sięgała +43 stopni Celsjusza, a w samym wnętrzu zanotowano temperaturę przekraczającą +60 stopni Celsjusza. Bardzo dużym wyzwaniem dla wszelkich, zwłaszcza ruchomych elementów zespołów napędowych i jezdnego, był wszechobecny kurz i pył piaskowy.
Próby jezdne oraz ogniowe i eksploatacyjne udowodniły poprawność większości rozwiązań technicznych. Czołgi wówczas imponowały ruchliwością, którą zawdzięczały m.in.: bardzo wysokiemu współczynnikowi mocy jednostkowej, wyższemu o połowę w stosunku do Leoparda 1.
W 1975 roku Leopard 2 był praktycznie dojrzałą konstrukcją, opracowaną zgodnie z harmonogramem i początkowymi założeniami. Jednak pomimo tego, nie został on wdrożony do produkcji w wypracowanej postaci technicznej i taktycznej. W tym czasie bowiem zachodziły bardzo istotne zmiany, które uwarunkowały się pojawieniem całkowicie nowych rozwiązań, jak i wydarzeniami na świecie.
Prototypy drugiej generacji.
Jednym z wymagań względem kolejnego niemieckiego „kota pancernego” było teraz utrzymanie masy bojowej, na poziomie umożliwiającym nowej konstrukcji przekraczanie mostów przeprawowych (saperskich) o parametrach odpowiadających klasie obciążenia wojskowego MLC 50 (ok. 45,4 tony). W trakcie prac warunek ten okazał się niemożliwy do spełnienia. Masa prototypów nowej generacji sięgnęła 50,5 tony.
Jeszcze w lecie 1973 roku przedsiębiorstwo Wegmann, odpowiedzialne za projektowanie wieży, zaproponowało rozwiązanie, pozwalające na odchudzenie czołgu o ok. 1,5 tony. W tej propozycji przyrząd EMES-12, którego szeroki tubus znacząco wpłynął na wymiary wieży, zastąpiono nowym urządzeniem; EMES-13, które było wspólnym dziełem koncernów Leitz oraz AEG-Telefunken. Był to celownik dalmierz z bardzo krótką bazą optyczną, mierzącą zaledwie 350 mm. W tym przyrządzie zastosowano bardzo nowatorski wówczas optoelektroniczny układ detekcji fazy, umożliwiający automatyczne uchwycenie ostrości (autofokus), a następnie korelację obrazów przechwyconych przez oba obiektywy, EMES-13 pozwalał na mniej więcej w ciągu jednej sekundy określić odległość do celu, znajdującego się w centrum pola widzenia obiektywów. W różnicy jaką wykorzystywały urządzenia posiadające wiązkę laserową, rozwiązanie to było całkowicie pasywne. Głowica EMES-13 była niezależnie stabilizowana w obu płaszczyznach. Wyposażono ją również w pasywny noktowizyjny kanał nocny.
Celownik planowano umieścić na nowej wieży, opracowanej przez Wegmanna. Ostry zarys jej bryły, zwężającej się klinowato ku przodowi, sprawił, że do wieży bardzo szybko przylgnęła nazwa Spitzmaus (ryjówka). Zmieniły się także nieco kształty kadłuba, upodobniając jego front do Keilera. Pojedynczą płaszczyznę górnej przedniej płyty „złamano”, odchylając fragmenty znajdujące się po bokach nad gąsienicami w tył.
Do budowy wieży jednak nie doszło. W październiku 1973 roku wybuchł kolejny konflikt arabsko-izraelski. Działania w czasie trwania tzw. Wojny Yom Kippur cechowały się niespotykaną do tej pory intensywnością walk pancernych. Same straty w dziedzinie broni pancernej były bardzo dotkliwe: Izrael stracił prawie 400 maszyn, natomiast Arabowie musieli spisać ze stanu bojowego ponad 2000 czołgów. Widoczna przewaga środków przeciwpancernych – granatników piechoty i zestawów przeciwpancernych pocisków kierowanych oraz przeciwpancernej amunicji armatniej sprawiły, że niektórzy analitycy zaczęli powoli wieścić koniec istnienia czołgów na współczesnym polu walki.
Wnioski analityków Bundeswehry były zgoła odmienne. Główną przyczyną tego stanu był postępujący rozwój techniczny w dziedzinie pancerza. Pod koniec lat 60., w Niemczech opracowano nowe rodzaje osłon pancerzy warstwowych, eksperymentowano również z pancerzami reaktywnymi. Ponadto na początku lat 70. XX wieku wybrana grupa niemieckich wojskowych i naukowców związanych z przemysłem zbrojeniowym została zapoznana z brytyjskimi osiągnięciami w dziedzinie osłon specjalnych. Ujawnienie wiedzy na temat układu ochronnego, które rozwijano na Wyspach Brytyjskich od 1963 roku, pod kryptonimem „Burlington”, było związane z zainicjowaniem brytyjsko-niemieckiego programu czołgu przyszłości (Future Main Battle Tank – FMBT), który miał wejść do służby na początku lat 80. XX wieku. Nowa osłona zapewniała 3-krotny przyrost odporności na ostrzał bronią kumulacyjną w porównaniu z klasycznym jednolitym pancerzem stalowym o tej samej grubości i masie.
Zgodnie z dwustronną umową, wiedza o brytyjskim „Burlingtonie” miała zostać wykorzystana przez Niemców wyłącznie w pracach nad FMB. Ostatecznie sam program nie przyniósł powodzenia, choć na terenie samych Niemiec doprowadził do powstania interesujących prototypów tzw. czołgów kazamatowych. W 1976 roku obie strony zdecydowały się na ostateczne zakończenie współpracy. Do dziś nie za bardzo wiadomo w jakim stopniu brytyjski pancerz zainspirował niemieckich konstruktorów. Nie ulega jednak wątpliwości, że już w 1973 roku projekt Leoparda 2 został już wtedy mocno przewartościowany. Właściwe wykorzystanie możliwości osłon specjalnych, wymagało jednak zwiększenia objętości i masy układu ochronnego wozu. Wobec tego zdecydowano się na podniesienie limitu klasy obciążenia wojskowego do MLC 60 (54,4 tony) i wyznaczono wówczas wieżę T14 jako demonstrator nowego pancerza.
W wyniku przebudowy wieża, przemianowana na T14 mod., zmieniała dotychczasową formę. Przód i boki, chronione osłoną warstwową, stały się niemal pionowe. Klinowatą, szeroką i mocno wydłużoną maskę armaty zastąpiła węższa, pudełkowata w kształcie. Zamiast przyrządu EMES-12 i charakterystycznych wycięć dla jego obiektywów, zastosowano EMES-13. Celownik został umieszczony w wycięciu pancerza, po prawej stronie od uzbrojenia. Z demonstratora usunięto wyrzutnie granatów dymnych. W celu zwiększenia przeżywalności czołgu i załogi zdecydowano się na całkowite usunięcie systemów elektrohydraulicznych i ich zastąpienie systemami całkowicie elektrycznymi napędu obrotu wieży i naprowadzania uzbrojenia głównego. Część jednostki ognia, która miała służyć do natychmiastowego użytku, została zainstalowania w magazynie amunicyjnym, który znajdował się w niszy wieży (15 sztuk nabojów), odseparowanej od przedziału bojowego przesuwaną grodzią pancerną. W stropie ponad tą niewielką przestrzenią umieszczono luk, który był zamknięty osobną płytą. Stanowiła ona tzw. – słabsze ogniwo, gdzie w przypadku pożaru amunicji rozprężające się gazy zrywały tę pokrywę, dzięki czemu nie przedostawała się ona do przedziału bojowego. Inspirowane to było amerykańskim prototypem nowego czołgu XM1, gdzie zostało to także zastosowane, w tym jednak, że zabezpieczono tak amunicję pierwszego, jak i drugiego rzutu, nawet tę, która została ulokowana w kadłubie.
Pod koniec pierwszej połowy lat 70. XX wieku niemiecki narodowy program czołgu podstawowego ponownie zyskał kontekst międzynarodowy. W tym czasie odżyła koncepcja uproszczenia łańcucha logistycznego najliczniejszych sił zbrojnych państw NATO. Dała ona wyraz w porozumieniu podpisanym w marcu 1974 roku przez Republikę Federalną Niemiec, Stany Zjednoczone Ameryki i Wielką Brytanię, w sprawie w sprawie przyszłego uzbrojenia czołgowego. Na mocy ustaleń niemiecka armata kalibru 120 mm, o gładkim przewodzie lufy i długości 44 kalibrów, miała wziąć udział w testach porównawczych z amerykańskim oraz brytyjskim uzbrojeniem w celu wybrania optymalnego uzbrojenia dla nowego amerykańskiego czołgu XM1. W 1978 roku niemiecka „sto dwudziestka” Rheinmetalla pokonała swoich rywali, nie dając im żadnych szans. Licencyjny wariant tej armaty o oznaczeniu M256 od 1985 roku stanowi podstawowe uzbrojenie kolejnych wersji amerykańskiego czołgu Abrams.
Dla historii Leoparda 2 większe znaczenie miało jednak porozumienie zawarte w grudniu 1974 roku, a dotyczące maksymalnej standaryzacji podzespołów pomiędzy opracowywanymi w obu państwach czołgami podstawowymi. Jeden z zapisów przewidywał przeprowadzenie w niedalekiej przyszłości porównawczych testów prototypów w celu określenia, która z konstrukcji mogłaby spełnić wymagania zarówno Bundeswehry, jak i US Army.
Opierając się na tych ustaleniach, oraz stale prowadzonych rozmowach, strona niemiecka dojrzała szansę wprowadzenia czołgu Leoparda 2 do uzbrojenia amerykańskich sił zbrojnych. Koordynujący program koncernu Krauss-Maffei otrzymał zadania opracowywania wariantu czołgu spełniającego wymagania US Army dotyczące samych parametrów technicznych i taktycznych, oraz ostatecznego pułapu ceny jednostkowej. W półtora roku powstały dwa kadłuby (PT19 oraz PT20) oraz jedna wieża (T19).
Skompletowany czołg otrzymał następujące oznaczenie – Leopard 2AV – litery w skrócie oznaczały austere version, czyli wariant uproszczony. Aby zmniejszyć koszt do akceptowalnego przez Amerykanów poziomu, zdecydowano się na zrezygnowanie z licznych udogodnień, jakie zastosowano w poprzednich prototypach pierwszej generacji. Usunięto pomocniczy agregat prądotwórczy, część czujników systemu kierowania ogniem, wyrzutnię granatów odłamkowych na stropie wieży, wysuwany z niszy wieży reflektor i celownik nocny. Przyrząd dzienno-nocny dowódcy PERI R12 zastąpiono wyłącznie dziennym modelem PERI R17. Działonowemu oddano do dyspozycji przyrząd EMES-15, opracowany przez amerykański koncern Hughes. Różnił się on od EMES-13: polegał wyłącznie na dalmierzu z laserem neodymowym (Nd:YAG, który pracował na fali długości 1,06 μm), stabilizowana była nie cała głowica, lecz wyłącznie zwierciadło wyjściowe. Stabilizacja pierwotna celownika umożliwiła rezygnację z układu wspomagającego ładowanie armaty – na czas dosłania naboju przez ładowniczego uzbrojenie było odłączane od układu stabilizacji i sprowadzane w ustalone położenie.
System kierowania ogniem Leoparda 2AV należał, podobnie jak w przypadku czołgów KPz 70 do tzw. typu dyrekcyjnego: działonowy naprowadzał na cel znak celowniczy, a komputer balistyczny wypracowywał niezbędne poprawki i sterował pracą układu naprowadzania uzbrojenia. Zgodnie z warunkami testów prototypy otrzymały gwintowane armaty kalibru 105 mm – tak jak w amerykańskim XM1. Uzbrojenie pomocnicze stanowiły trzy karabiny maszynowe MG3, kalibru 7,62 mm: jeden sprzężony z armatą, drugi przy włazie ładowniczego, trzeci zamontowany na zdalnie sterowanym stanowisku przy luku dowódcy.
Na tle wcześniejszych wozów Leopard 2AV odznaczał się udoskonalonym pancerzem zasadniczym, który wykorzystywał osłony specjalne. Wieże otrzymały bardzo charakterystyczny, pudełkowaty kształt, który zawdzięczały zastosowaniu pionowych ścian. W porównaniu z wieżą T14 mod., układ opancerzenia zasadniczego został znacznie poprawiony, wstawiono m.in.: moduł pancerny za głowicą celownika i rozbudowano pancerz czołowy w przód, tak aby częściowo osłaniał on maskę armaty z jej boków. Zachowano ostatecznie elektrohydrauliczny układ naprowadzania uzbrojenia, ale najbardziej zagrażające dla załogi systemy, takie jak pompa, przeniesiono do osobnego przedziału, znajdującego się w niszy wieży. Znalazł się również w niej magazyn amunicji pierwszego rzutu, który mieści 15 naboi. Przekonstruowano przód kadłuba, który osłonięto także pancerzem specjalnym.
We wrześniu 1976 roku prototyp Leoparda 2AV (PT19/T19) wziął udział w testach porównawczych z XM1 Chryslera, który sam nieco wcześniej wygrał konkurs z konkurentem, skonstruowanym przez General Motors. Do Stanów Zjednoczonych Ameryki przetransportowano również wóz PT20 (z balastem symulującym ciężar wieży), który był przeznaczony do prób jezdnych oraz samą wieżę i kadłub, które posłużyły do prób balistycznych. Amerykanie bardzo wysoko ocenili niemiecki system kierowania ogniem oraz zespół napędowy niemieckiego czołgu, który nie tylko był znacznie lepiej zaprojektowany dając bardzo dobrą mobilność maszynie, ale także będąc znacznie mniej paliwożerny oraz bardziej niezawodny od silnika turbinowego zastosowanego w XM1. Jednak uważano, że nie jest tak dobrze opancerzony jak XM1 oraz jest cenowo za drogi, dlatego nie mając już dużej perspektywy na zwycięstwo w tym konkursie, ostatecznie w styczniu 1977 roku wszystkie prototypy powróciły do kraju. Tam PT19/T19 zostały uzbrojone w „sto dwudziestki” i stały się platformą dla serii dalszych testów.
Na podstawie zdobytych doświadczeń z Leoparda 2AV Bundeswehra uznała, że czołg ten jest bardzo bliski ostatecznego spełnienia wszystkich wymagań. W 1977 roku ostatecznie ustalono specyfikację Leoparda 2. Pozostała jeszcze tylko kwestia ostatecznego wyboru celownika dla działonowego. Wykorzystywano do tego dwie prototypowe wieże: T20 i T21. W pierwszej z nich został zamontowany celownik EMES-13A1, wersja starszego EMES-13, któremu dodatkowo zamontowano dalmierz laserowy, neodymowy, w drugiej zaś zainstalowano EMES-15. Testy wykazały, że oba urządzenia mają bardzo podobne parametry, jednak amerykańskie rozwiązanie (EMES-15) było nieco tańsze. W związku z tym kupiono prawa licencyjne do produkcji krajowej celownika amerykańskiego EMES-15.
Na potrzeby ostatnich prób wojskowych niemiecka Bundeswehra zamówiła jeden kadłub oraz trzy kompletne wozy z serii przedprodukcyjnej. W porównaniu z wozami prototypowymi, dokonano w nich pewnych modyfikacji. Zmienił się kształt przedniego pancerza kadłuba, a na półkach nad gąsienicowych, na wysokości przedziału napędowego, dodano ciężkie osłony boczne. Miały one za zadanie chronić wnętrze wozu, w razie ostrzału z przedniego sektora, do 25 stopni od osi wzdłużnej. Dzięki zastosowaniu udoskonalonych wałków skrętnych, ich maksymalna wartość ugięcia wzrosła z 310 mm do ponad 350 mm. W układzie jednym wprowadzono także hydrauliczne ograniczniki ruchu wahaczy. W porównaniu ze stosowanymi wcześniej, w prototypach ogranicznikami sprężynowymi lub z tworzywa sztucznego zapewniły one poprawę komfortu w trakcie jazdy w trudnym terenie. Dotychczasowy model silnika MB 873 Ka500, zastąpiono wariantem Ka501, który posiadał zwiększoną pojemność z 39,8 litra, do 47,6 litra. Moc jednostkowa nie zwiększyła się, ale znacząco wzrosła za to jego niezawodność, zwłaszcza podczas pracy w skrajnych temperaturach. Dodatkowo już w tym czasie wybrano pierwszych producentów partii Leopard 2. Kontrakt ten opiewał na łącznie 1800 wyprodukowanych czołgów, a powierzono to koncernom Krauss-Maffei i MaK. Z powodu prowadzonych zmian masa bojowa seryjnych Leopardów 2, wzrosła do aż 55,15 tony.
Jednocześnie kontynuowano rozmowy w sprawie harmonizacji programów narodowych. W wyniku prac grup roboczych, powstał obszerny katalog podzespołów, które mogłyby zostać dwustronnie standaryzowane. Dotyczyło to m.in.: głównego uzbrojenia i amunicji, niektórych przyrządów optycznych i elementów systemu kierowania ogniem, gąsienic, zespołu napędowego i przeniesienia mocy. Ostatecznie Niemcy zdecydowali się na zakup licencji skanera termowizyjnego, który miał zastąpić pasywną noktowizję. Urządzenie miało to zostać zintegrowane z celownikiem EMES-15. Od Amerykanów przejęto również technologię neodymowego dalmierza laserowego, o wiele bardziej niezawodnego, od wcześniej stosowanych dalmierzy rubinowych. Ponadto zgodnie z porozumieniem, w jednym Leopardzie 2 zamontowano amerykański zespół napędowy. Próby te potwierdziły bardzo wysokie zużycie paliwa przez silnik turbowałowy i rozwiązanie to zostało szybko przez Niemców odrzucone.
W październiku 1978 roku ukończono pojedynczy kadłub serii przedprodukcyjnej. W lutym 1979 roku skompletowano trzy zamówione wozy także serii przedprodukcyjnej. Po ostatecznym zakończeniu prób poligonowych, czołgi Leopard 2 uznano za gotowe do wdrożenia. 24 października 1979 roku odbyły się oficjalna ceremonia odbioru pierwszego seryjnego pojazdu i symboliczne przejęcie czołgu podstawowego Leopard 2 do służby Sił Zbrojnych Republiki Federalnej Niemiec.
Rozwój czołgu Leopard 2.
Leopard 2A0.
Pierwsza seria czołgów Leopard 2 (które zostały następnie określone jako czołgi Leopard 2A0), liczyła łącznie 380 wozów i została zbudowana w latach 1979–1980, 209 powstało w zakładach Krauss-Maffei, zaś pozostałe 171 egzemplarzy w zakładach MaK Wegmann. Pierwsze cztery z sześciu dostarczonych w 1979 roku pojazdów, przekazane zostały 25 października 1979 roku pierwszemu wojskowemu użytkownikowi, Szkole Pancernej w Munster. W 1980 roku dostarczono 100, w 1981 kolejne 229 sztuk, a pozostałe w 1982 roku. Ponieważ uruchomienie do produkcji masowej skanerów termowizyjnych wymagało jeszcze czasu, pierwsze 200 czołgów z partii otrzymało zastępczy, pasywny system obserwacji w nocy o oznaczeniu PZB 200, do którego wchodziły przede wszystkim kamera światła szczątkowego, osłona, okablowanie oraz monitory. Podstawowe urządzenia, czyli układ optyczny luster i soczewek oraz super czuła kamera, były montowane na masce armaty, nieco po lewej stronie. Tak przechwycony obraz wyświetlały dwa monitory kineskopowe, które były umieszczone na stanowiskach działonowego oraz dowódcy. Ten drugi dysponował dodatkowo możliwością obserwacji celownika z systemu EMES-15 za pośrednictwem układu optycznego, który łączył tubus celownika z przyrządem PERI R17, który był umieszczony z przodu stanowiska dowódcy. W razie jakiejkolwiek konieczności dowódca mógł przejąć kontrolę nad głównym uzbrojeniem, celując za pomocą celownika działonowego lub PERI. W związku z brakiem zamontowanych termowizorów w pierwszych wozach seryjnych, część wnęki kryjącej przyrząd EMES-15 została zakryta. Na stropie niszy wieży umieszczono maszt z czujnikiem kierunku i prędkości wiatru.
Leopard 2A1.
W marcu 1982 roku rozpoczęto produkcję udoskonalonego wariantu, określonego następnie jako Leopard 2A1. Najważniejszą cechą, jaka odróżniała go od poprzedniej wersji, było zastąpienie systemu PZB 200, docelowym skanerem termowizyjnym WBG-X. Urządzenie to zintegrowano z celownikiem EMES-15, dlatego też w Leopardach 2A1 odsłonięto całą szerokość wnęki urządzenia. Kolejną widoczną zmianą było podniesienie przyrządu PERI R17 o ok. 5 cm w górę, w celu poprawienia warunków obserwacji otoczenia. Wprowadzono również układ diagnostyczny systemu kierowania ogniem RPP, który był testowany wcześniej na prototypach pierwszej generacji. Stopniowo także zrezygnowano z czujnika prędkości wiatru i jego kierunku. Uznano bowiem, że te dane dotyczą tylko pomiaru wokół własnego czołgu, a nie oddają danych jakie występują wokół celu, dlatego uznano, że trwałe usunięcie sensora nie obniży prawdopodobieństwa trafienia wyznaczonego celu. Na lewą ścianę niszy wieży wprowadzono gniazdo służące do połączenia z systemem łączności wewnętrznej. Ponadto zmieniono lokalizację wlewów paliwa do czołgu, zmodyfikowano nieco osłony układu ochronnego, chroniące przed bronią masowego rażenia i peryskopów dowódcy oraz żaluzji wlotu powietrza chłodzącego z przedziału napędowego, wprowadzono na stan także dłuższe liny holownicze go czołgu. Ogółem w latach 1982–1983 wyprodukowano 750 czołgów Leopard 2A1. Wozy te powstały w dwóch partiach.
Leopard 2A2.
Równocześnie do standardu A1 wprowadzono wszystkie wozy z tak zwanej serii zerowej (2A0), które następnie przemianowano na wersję Leopard 2A2 w latach 1984–1987. W wyniku przeprowadzonej modernizacji w czołgach z pierwszej partii wymieniono przede wszystkim noktowizor PZB200 na termowizor, przeprowadzono także pozostałe modyfikacje jakie dotknęły partię drugą i trzecią.
Leopard 2A3.
W grudniu 1984 roku ruszyła produkcja 4. serii produkcyjnej, oznaczonej jako Leopard 2A3. Czwarta partia nowo powstałych czołgów Leopard 2 liczyła 300 pojazdów, pomiędzy grudniem 1984 a grudniem 1985 w zakładach Krauss-Maffei powstało 165 wozów i 135 w Wegmann. Pojazdy otrzymały po dwie nowe radiostacje typu SEM80/90 z charakterystycznymi krótszymi antenami, zmodernizowano także układ wydechowy, co pozwoliło na wyciszenie pracy silnika, natomiast działonowy dysponował już specjalną podporą klatki piersiowej, co ułatwiało jego pracę, szczególnie podczas ruchu pojazdu. Czołgi otrzymały nowe malowanie w kolorach: czerń, brąz i zieleń zamiast jednolitego ciemnozielonego.
Leopard 2A4.
Leopard 2 był pierwszym produkowanym seryjnie czołgiem zachodnim, który był zaliczany do tzw. trzeciej generacji powojennej. Jego niemalże rówieśnik – amerykański czołg podstawowy M1 Abrams – został przyjęty na uzbrojenie amerykańskiej armii dopiero w 1980 roku. Jedynie radziecki czołg T-80B, który jest obecnie także zaliczany do tej generacji, wszedł do służby rok wcześniej – w 1978 roku.
Najliczniej produkowaną wersją czołgu był Leopard 2A4. Od grudnia 1985 roku do marca 1992 roku powstało łącznie 695 sztuk nowo wyprodukowanych wozów, które były tworzone w kolejnych czterech seriach produkcyjnych. Ponadto do standardu wersji A4, stopniowo wprowadzano wszystkie starsze wersje czołgów Leopard 2. Leopard 2A4 stanowił niejako ukoronowanie rozwoju niemieckich czołgów okresu zimnej wojny. Główną zmianą w stosunku do poprzednich wersji było znaczne podniesienie poziomu ochrony. Przyrost ochrony osiągnięto nie tylko poprzez wymianę wkładów pancerza specjalistycznego, lecz również przez rekonfigurację osłony boków kadłuba (od maszyn 6. serii produkcyjnej). Wozy te otrzymały również nowoczesne systemy przeciwpożarowy i przeciwwybuchowy z gaśnicami halonowymi.
Kolejną zasadniczą różnicą z maszynami wcześniejszych wersji, było także wprowadzenie cyfrowych komputerów balistycznych, zamiast używanych dotychczas przełączników analogowych. W latach 70 i na początku lat 80 tego typu urządzenia analogowe swoimi właściwościami praktycznie nie ustępowały swoim odpowiednikom cyfrowym, były natomiast od nich znacznie tańsze. Głównymi ich ograniczeniami były jednak ścisła specjalizacja oraz niewielka podatność na modyfikacje. Nie był to jednak duży problem, dopóki tylko Bundeswehra użytkowała gładkolufowe działa kalibru 120 mm, produkcji Rheinmetalla. W połowie lat 80. na terenie Stanów Zjednoczonych Ameryki uruchomiono produkcję seryjną czołgów podstawowych M1A1 Abrams, który został uzbrojony w tę samą armatę, co Leopard 2 (produkowaną w USA na licencji). Po tym znaczącym sukcesie eksportowym, także i inne państwa zainteresowały się tego typu uzbrojeniem. Właśnie tutaj cyfrowe systemy pozwalały na aktualizację głównego oprogramowania oraz przechowywanie danych o każdej amunicji oraz producentach armat gładkolufowych kalibru 120 mm. Był to ważny krok, jeżeli chodzi o standaryzację uzbrojenia głównego, używanych przez czołgi sił zbrojnych NATO. Ponadto bardzo ważną zaletą komputerów cyfrowych była możliwość wykorzystania w przyszłości ich mocy obliczeniowej do innych zadań w wojsku, takich jak np. obsługa elektroniki pojazdowej (wetroniki).
W Leopardach 2A4, które należały do ostatniej, 8. serii produkcyjnej, które zbudowano już pod sam koniec zimnej wojny, wprowadzono układ zgrywania armaty z przyrządami celowniczymi. W jego skład wchodziło niewielkie zwierciadło, montowane w pobliżu wylotu lufy. Łącznie zbudowano 75 maszyn tej partii produkcyjnej.
Leopard 2A5.
W momencie rozpadu Bloku Wschodniego i ostatecznego zakończenia zimnej wojny, w Niemczech trwały już prace nad udoskonaleniem czołgów podstawowych Bundeswehry. Jeszcze w 1988 roku zainicjowano „Program zwiększenia wartości bojowej” Kampfwersteigerungsprogramm (KWS). Przedsięwzięcie to miało na celu zwiększyć możliwości bojowe czołgów Leopard 2. Program, obliczony na następne kilkanaście lat, został podzielony na trzy główne etapy. W pierwszej fazie (KWS I) położono nacisk na zwiększenie siły ognia. Opracowano armatę kalibru 120 mm o dłuższej lufie oraz nową generację amunicji przeciwpancernej. W drugiej fazie (KWS II) zamierzano znacznie zwiększyć przeżywalność czołgu na przyszłym polu walki oraz udoskonalić system kierowania ogniem. Najbardziej rewolucyjne były jednak założenia trzeciej fazy programu (KWS III). Dopuszczono w niej możliwość głębokiej ingerencji w konstrukcję czołgu. Miał on posiadać całkowicie nową wieżę z armatą kalibru 140 mm, która miała posiadać mechaniczny układ ładowania.
W ramach fazy KWS III przewidywano również pełną cyfryzację systemów łączności i dowodzenia oraz wprzęgnięcie ich w centralizowany system zarządzania polem walki. Prace te doprowadziły do powstania systemu IFIS. Umożliwiał on szybkie określenie własnej pozycji, obrazując dowiązanie na monitorze. Ponadto zbierane były dane dane na temat położenia oddziałów własnych oraz sił przeciwnika i nanoszone one były na obraz pola walki. Zastosowanie tego systemu miało pozwalać na osiągnięcie przewagi informacyjnej nad przeciwnikiem, który sam nie dysponował taką pomocą.
Do czasu zakończenia zimnej wojny najbardziej zaawansowaną fazą programu był KWS II. W 1989 roku skompletowano demonstrator KVT – czyli wóz do badań podzespołów. Otrzymał on nowy pancerz, wewnętrzną wykładzinę przeciwodpryskową i elektromechaniczny układ naprowadzania uzbrojenia. Zmieniono również konfigurację przyrządów optoelektronicznych. W późniejszym okresie KVT pod całkowicie nowym oznaczeniem IVT – był wykorzystywany do prób systemu IFIS.
W latach 1990–1994 przeprowadzono próby na kolejnych maszynach testowych, znanych jako TVM min, TVM max oraz TVM 2. Ostatecznym wynikiem było sformowanie technicznych oraz taktycznych wymagań dla „nowego” czołgu podstawowego Bundeswehry. Zasadnicza zmiana w sytuacji geopolitycznej i znaczna redukcja zagrożenia konfliktem pełnoskalowym, wpłynęły na zakres przewidywanej modernizacji. Ostateczna specyfikacja była zatem wynikiem wielu kompromisów. Najistotniejszymi zmianami w stosunku do maszyn poprzednich wersji były gruntowne wzmocnienie osłony pancernej oraz częściowa eliminacja jej słabszych punktów, czyli rejonu montażu celownika działonowego oraz maski armaty. W procesie modernizacyjnym ograniczono działania tylko do samej wieży. Otrzymała ona rozbudowane moduły pancerne, które dość radykalnie zmieniły ogólną jej sylwetkę, oraz wewnętrzną wykładzinę przeciwodpryskową. Zrezygnowano przy tym z istotnego elementu KWS II, wypróbowanego na wozach serii TVM min oraz TVM max, osłony stropu wieży, która miała chronić przed amunicją artyleryjską oraz lotniczą subamunicją przeciwpancerną. Z powodu wszystkich tych modyfikacji masa samej wieży zwiększyła się znacznie, w porównaniu z Leopardem 2A4 wzrosła z 17 ton do ponad 20. W przypadku kadłuba wozu jego zmiany były niemal kosmetyczne – przekonstruowano właz kierowcy oraz wzmocniono kołpaki znajdujące się na kołach jezdnych. Ogólna masa wozu wzrosła teraz do 59,7 ton.
Wprowadzenie nowego modelu przyrządu panoramicznego PERI R17A2 spowodowało znaczący wzrost możliwości systemu kierowania ogniem. Zintegrowano w nim termowizor drugiej generacji z matrycą skanującą, określany jako TIM. Wraz ze zmianą konfiguracji osłony przedniej wprowadzono nowy model celownika działonowego – EMES-15A2. Na liście ważniejszych modyfikacji znalazło się również zastąpienie elektrohydraulicznego układu naprowadzania uzbrojenia napędem całkowicie elektrycznym oraz wdrożenie do obsługi hybrydowego układu nawigacji. Z tyłu kadłuba zamontowano kamerę cofania, której obraz jest wyświetlany w przedziale kierowania. Uzbrojenie przystosowano do użytkowania nowoczesnej amunicji, opracowanej w czasie programu KWS I.
Nowo zmodyfikowane wozy otrzymały nazwę Leopard 2A5. Pierwszy wóz tej serii został przekazany siłom Bundeswehry 30 listopada 1995 roku. Pierwotnie planowano aby aż 350 czołgów w wersji A4 zostało wprowadzonych do modernizacji na wersję A5. Pierwsza partia licząca 225 wozów została zmodernizowana w latach 1995–1998. Jednak już w tym czasie część wozów A4 została skierowana do konwersji na wersję A6. Z 285 skompletowanych czołgów w wersji Leopard 2A5, wydzielono następne 160 sztuk wozów, które również zostały przezbrojone do wersji A6. Na początku XXI wieku Bundeswehra dysponowała łącznie 125 czołgami Leopard 2A5 oraz 225 Leopardami 2A6.
Leopard 2A6.
Różnice pomiędzy maszynami w wariancie A5, a A6 ograniczają się praktycznie do głównego uzbrojenia. W nowszej wersji zastosowano armatę kalibru 55, względem poprzedniej 44. Została ona opracowana w czasie programu fazy KWS I. Dzięki dłużej o 1,3 m drodze, jaką musi pokonać pocisk w przewodzie lufy, prędkość wylotowa nowoczesnych pocisków podkalibrowych DM 53/63 wzrosła z 1670 do prawie 1780 m/s. Oznacza to, że uzbrojenie Leoparda 2A6 może pokonać pancerz nieprzyjacielskiego czołgu z odległości o około 1,5 km większej niż armata czołgu Leoparda 2A5, zaś porównując ją na tym samym dystansie, dysponuje wyraźną przewagą. Penetracja pancerza dla pocisków DM 53 przy działach o długości 55 kalibrów wynosi ok. 740 mm na dystansie 2000 metrów, natomiast amunicja podkalibrowa DM 63 osiąga na tym samym dystansie ok. 810 mm.
W 2001 roku państwa użytkujące Leopardy 2, zaczęły kształtować swoje konstrukcje w taki sposób, by przygotować je do misji stabilizacyjnych o charakterze asymetrycznym. W ich trakcie czołgi były wykorzystywane głównie do działań patrolowych, wzmacniania punktów kontrolnych i baz oraz typowej demonstracji siły. Najpoważniejszym zagrożeniem bojowym, jakiego mogły wówczas doświadczyć załogi pojazdów, były miny oraz improwizowane ładunki wybuchowe.
Eksperymenty jakie prowadzono w Niemczech, wykazały wrażliwość Leopardów 2 na wybuchy min. W rezultacie prac powstał zestaw konwersyjny, zgodnie z oficjalnymi informacjami, zapewniający odporność na detonację ładunków równoważnych 10 kg trotylu. Jego podstawową, widoczną z zewnątrz częścią, była dodatkowa płyta ekranująca dno kadłuba. Ponadto przekonstruowano niektóre wewnętrzne elementy, w tym właz ewakuacyjny, pierścień ślizgowy oraz kosz wieży. Całkowicie zmieniono kadłubowy zasobnik amunicji armatniej. Nowy stelaż miał mniejszą pojemność – mieści teraz 22 naboje – ponieważ usunięto pięć gniazd amunicyjnych, które znajdowały się najbliżej dna kadłuba. Zamiast tego w konstrukcji znajdują się otwory, umożliwiające częściowe odkształcanie się zasobnika w przypadku deformacji płyty dennej kadłuba. Wałki skrętne, które w przypadku eksplozji pod pojazdem mogły stać się źródłem dodatkowych odłamków, zostały pokryte osłonami. Fotel kierowcy zastąpiono podwieszanym siedziskiem z pasami bezpieczeństwa. Zmiany spowodowały wzrost masy bojowej w porównaniu z Leopardem 2A6 z ok. 60 ton, do 62 ton modernizacji Leoparda 2A6M.
W 2003 roku, już w nowych warunkach trwającej wówczas „wojny z międzynarodowym terroryzmem”, Bundeswehra złożyła zamówienie na 70 wozów z pakietem przeciwminowym, nazwanych Leopardami 2A6M. Pojazdy powstawały w wyniku modyfikacji czołgów w wersji A6 i zostały dostarczone w latach 2004–2008. 20 maszyn zostało wówczas wydzierżawionych przez Kanadę i wzięło czynny udział w operacji w Afganistanie.
Leopard 2A7.
Przyjęcie na uzbrojenie Bundeswehry na początku pierwszych lat XXI wieku czołgów Leopard 2A6 i Leopard 2A6M, zapewniło tylko niewielki wzrost potencjału bojowego, w porównaniu z wcześniejszym Leopardem 2A5. Jeszcze słabiej czołgi niemieckich sił zbrojnych reprezentowały się na tle nowych wariantów czołgów eksportowych, które były wyposażane m.in. w: systemy zarządzania polem walki, układy klimatyzacji i pomocnicze agregaty prądotwórcze, dodatkowy pancerz z wkładami specjalnymi, nowoczesne kamery termowizyjne oraz lepsze zabezpieczenie kontenera amunicyjnego znajdującego się w kadłubie. Opracowywanie wersji rozwojowej było jednak długim przedsięwzięciem, dodatkowo przeciągniętym w wyniku ciągłych zmian koncepcji przyszłego kształtu niemieckich sił zbrojnych, a szczególnie o roli i liczebności niemieckich sił pancernych na współczesnym polu walki.
W pierwszej dekadzie XXI wieku, większość poszukiwań nowych rozwiązań koncentrowała się na dostosowaniu niemieckich czołgów podstawowych do cech konfliktów o charakterze asymetrycznym. W 2006 roku koncern Krauss-Maffei Wegmann (utworzony w 1999 roku z połączenia spółek biorących udział w programie Leopard 2; Krauss-Maffei i Wegmann), przedstawił silnie zmodyfikowany pojazd, oznaczony jako Leopard 2 PSO (skrót ten należy rozwijać jako Peace Support Operation, odwołujący się do przeznaczenia wozu do wsparcia sił pokojowych). Wprowadzone zmiany dotyczyły przede wszystkim wzmocnienia dookólnej osłony, ale także poprawy świadomości sytuacyjnej załogi wozu. Kadłub i wieża czołgu (przejęta z wersji Leopard 2A5, zatem z krótką armatą o długości 44 kalibrów), otrzymały także boczne moduły pancerne, które chroniły niszę wieży czołgu. Zastosowano również znaną z czołgu Leopard 2A6M dodatkową płytę pancerną, wzmacniającą dno samonośnego nadwozia. Leoparda 2 PSO wyposażono w system kamer obserwacyjnych oraz zdalnie sterowane stanowisko strzeleckie. Z przodu kadłuba umieszczono lemiesz-pług, natomiast z tyłu telefon do komunikacji z piechotą znajdującą się za za wozem. Istotną modyfikacją było zamontowanie systemu IFIS.
Pakiet zaprezentowany na demonstratorze Leopard 2 PSO zwrócił uwagę niemieckich decydentów politycznych oraz wojskowych. W 2009 roku KMW opracował więc kolejną wersję tej odmiany czołgu, określoną jako Leopard 2 PSO-VT. Tym razem bazą modyfikacji był Leopard 2A6M. Zachowano na nim większość rozwiązań z pojazdu PSO. Zauważalną różnicą było zastąpienie przyrządu PERI R17A2, urządzeniem nowej generacji PERI RTWL, z nowoczesną kamerą termowizyjną serii Attica. Rok później, w trakcie salonu Eurosatory w Paryżu, zmodyfikowany PSO-TV został oficjalnie przedstawiony jako demonstrator pakietu modernizacyjnego Leoparda 2A7+. Zaprezentowano dwa różne pakiety opancerzenia, jeden do działania w warunkach konfliktu asymetrycznego, a drugi podnoszący odporność w warunkach konfliktu pełnoskalowego.
Mimo początkowych spekulacji o spodziewanym przyjęciu do uzbrojenia kilkudziesięciu wozów w konfiguracji zbliżonej do PSO-VT, Bundeswehra musiała jeszcze poczekać na nową odmianę jej czołgu podstawowego. Pierwszego Leoparda 2A7 wojsko niemieckie otrzymało dopiero w 2014 roku. W porównaniu z propozycjami przemysłu zbrojeniowego, zakres przeprowadzonych modyfikacji technicznych i taktycznych był znacznie bardziej ograniczony.
Największe zmiany wiążą się z wdrożeniem systemu IFIS. Jego terminale są montowane na stanowiskach dowódców i kierowców, a w przypadku wozów dowodzenia, także i ładowniczego. Do obsługi systemu transmisji danych służy dodatkowa radiostacja. Ponadto wozy wersji A7, otrzymały także nowy system łączności wewnętrznej SOTAS-IP wraz z zewnętrznym terminalem. Zwiększone zapotrzebowanie na energię elektryczną w czasie trwania bezruchu z wyłączonym silnikiem, pokrywa nowy pomocniczy agregat prądotwórczy, napędzany 2-cylindrowym silnikiem Steyr M12 o mocy 23 KM.
Leopard 2A7 otrzymał przyrząd obserwacyjno-celowniczy dowódcy PERI R17, w najnowszej wersji A3. Urządzenie wyposażono w kamerę termalną Attica oraz nowy dalmierz laserowy przestrojony z długości 1,064 do 1,57 μm, który uważany jest za znacznie bezpieczniejszy dla ludzkiego oka. Ze względów ekonomicznych w celowniku EMES-15, pozostawiono stary termowizor WBG-X. Nie mniej jednak można się spodziewać, że ten element zostanie wymieniony w przyszłości. W systemie kierowania ogniem oraz w samym uzbrojeniu wprowadzono modyfikacje niezbędne, by możliwe było strzelanie wielozadaniową amunicją programowalną DM11.
Pewną poprawę warunków pracy kierowcy osiągnięto dzięki zamontowaniu z przodu kadłuba dzienno-termowizyjnej kamery. Stary wyświetlacz kineskopowy zamieniono na monitor ciekłokrystaliczny, pozostawiono jednak używaną dotychczas kamerę cofania w trybie wyłącznie dziennym. W zakres modernizacji wchodzi pakiet ochrony przeciwminowej z wariantu Leoparda 2A6M. Skala opancerzenia zasadniczego nie uległa zmianie, ograniczono się tutaj do wymiany głównych wkładów opancerzenia na nowszej generacji. Dodatkowo zmodyfikowano zaczepy na półkach nadgąsienicowych, by w przyszłości mogły posłużyć do montowania nowych ekranów bocznych. We wnętrzu przedziału bojowego zamontowano udoskonalony układ przeciwpożarowy oraz przeciwwybuchowy. Przeżywalność Leoparda 2A7 na polu walki podnosi możliwość zastosowania wielozakresowego pokrycia maskującego Saab Barracuda.
Masa bojowa Leoparda 2A7 wzrosła do ok. 64 ton. Jest to obecnie poziom rekordowy dla czołgów używanych przez niemiecką Bundeswehrę. Nie mniej jednak i tym razem nie zdecydowano się na wprowadzenie modyfikacji zespołu napędowego, mimo że odpowiednie rozwiązania są gotowe od wielu lat. Jest nim tzw. Euro Power-Pack, który złożony jest z silnika MTU MB 883 – należącego do nowej serii 880 – zblokowanego z układem przeniesienia mocy Renk HSWL 295TM. Nowy zespół napędowy cechuje bardzo zwarta konstrukcja. Jest on o ponad metr krótszy i blisko jedną tonę lżejszy od dotychczasowego zespołu napędowego. Dysponuje on podobną mocą i charakteryzuje się mniejszym zużyciem paliwa. Zespół ten z powodzeniem testowano na drugim demonstratorze Leoparda 2A6EX, stanowiącego propozycję eksportową. Kadłub z Euro Power-Packiem został następnie wykorzystany w Leopardzie 2 PSO. Wykorzystanie tego zespołu napędowego wymaga jednak głębokiej ingerencji w konstrukcję przedziału napędowego, dlatego jak dotąd ani Bundeswehra, ani inni użytkownicy niemieckich czołgów nie zdecydowali się na jego zastosowanie.
W kwietniu 2015 Welt am Sonntag ujawnił, iż wolframowe pociski Leoparda 2 nie są w stanie przebić pancerza rosyjskiego T-90, ani zmodernizowanej wersji T-80. W związku z tym Niemcy podjęli decyzję o modernizacji amunicji do Leopardów. Będzie ona jednak pasować tylko do najnowszej wersji Leoparda 2 A7.
Leopard 2A7A1.
W 2019 roku podjęto decyzję, by wyposażyć jedną kompanię Leopardów 2 w system ochrony aktywnej Trophy. Wozy te miałyby stanowić wyposażenie szpicy szybkiego reagowania NATO – Very High Readiness Joint Task Force. Tego samego roku plan ten został zatwierdzony przez niemieckie ministerstwo obrony. W lutym 2021 roku koncern Krauss-Maffei Wegmann zawarł kontrakt na dostawę 18 wozów z aktywnym systemem ochrony Trophy HV. Na mocy umowy egzemplarz prototypowy będzie do dyspozycji producenta, zaś siedemnaście pozostałych wozów trafi na wyposażenie Bundeswehry pod nowym oznaczeniem Leopard 2A7A1. Leopardy 2A7A1 otrzymają nowe podwozia wyprodukowane przez Krauss-Maffei Wegmann. Czołgi w związku z montażem systemu zyskają agregat prądotwórczy napędzany dwucylindrowym silnikiem wysokoprężnym o mocy 35 koni mechanicznych produkcji austriackiego Steyra.
Dane techniczne.
(*) Liczby przed znakiem „/” oznaczają odporność przeciwko pociskom kinetycznym, a po znaku „/” przeciwko pociskom kumulacyjnym.
Użytkownicy.
Eksploatacja.
Grecja.
Grecja zamówiła 170 Leopardów 2 HEL (bazujących na Leopard 2A6EX). Pierwszych 30 wozów zbudowanych zostało przez Krauss-Maffei Wegmann, pozostałe zbudowano na licencji w Grecji przez zakłady ELBO. Dodatkowo w 2005 roku Grecja zamówiła 183 czołgi Leopard 2A4, w których zmodyfikowano system kierowania ogniem (SKO) wraz z dodatkowymi czołgami Leopard 1A5 pochodzącymi z zapasów Bundeswehry.
Hiszpania.
Decyzję o przyjęciu do uzbrojenia czołgów Leopard 2 Hiszpania podjęła w marcu 1994. Zakup był częścią "Programa Coraza 2000" zakładającego modernizację wojsk lądowych Hiszpanii. Celem było dostarczenie 308 wyprodukowanych na licencji (przy udziale hiszpańskiego przemysłu w produkcji, który miał wynosić 60–70%) czołgów Leopardo 2E. Jako rozwiązanie przejściowe na 5 lat od Niemiec wypożyczonych zostało 108 Leopardów 2A4. Z powodów budżetowych zdecydowano o wyprodukowaniu jedynie 219 nowych czołgów i zatrzymaniu na stałe wypożyczonych wozów. Leopard 2E bazuje na wariancie A6.
Holandia.
Holandia była pierwszym eksportowym odbiorcą Leopardów 2, na mocy podpisanej umowy 2 marca 1979 stała się użytkownikiem 445 Leopardów 2NL dostarczonych do czerwca 1986. Po zakończeniu zimnej wojny dokonano cięć budżetowych, w wyniku których 114 wozów sprzedano Austrii (weszły one do wyposażenia 3 batalionów), jednak pozostające w służbie 330 wozów zmodernizowano do standardu Leopard 2 A5NL (odpowiednik wersji A5). Kolejną modernizację do standardu Leopard 2A6NL przeszło zaledwie 180 wozów, resztę sprzedano za granicę.
Kanada.
Kanada przez wiele lat była użytkownikiem czołgów Leopard 1 (po modernizacji nazywanych Leopard C2). Przez lata prowadzone były prace nad zastąpieniem starzejącego się parku pojazdów pancernych. Przełom przyniosła misja w Afganistanie, na potrzeby której wypożyczono od Niemiec 20 Leopardów 2 A6M CAN (wariant A6 wyposażony w dodatkowe wzmocnienie ochrony przeciwminowej oraz kilka innych rozwiązań, jak ażurowe ekrany przeciw pociskom kumulacyjnym). Pierwsze wozy dotarły do Afganistanu 16 sierpnia 2007. Kolejne 100 wozów pozyskano m.in. z Holandii, 20 w konfiguracji A6 NL. Kolejne 80 wozów reprezentuje standard A4, 40 z nich zmodyfikowano do wersji A4+ wzorowanej w na wozach A6M CAN, jednak modernizacja nie obejmuje wymiany wkładów i przebudowy wieży czołgów. Czołgi te otrzymały m.in. pełny pakiet wyposażenia analogiczny do wozów w wersji A6 obejmujący SKO, system stabilizacji, łączności, termowizor dla kierowcy czy dodatkowe opancerzenie przeciwminowe.
Singapur.
Pierwsze Leopardy 2 Singapur otrzymał w połowie 2007. Pierwotnie zakładano dostarczenie 96 wozów (w tym 30 z przeznaczeniem na części zamienne), jednak zamówienie to zostało poszerzone i obejmie przebudowę części wozów na pojazdy specjalistyczne. Według danych publikowanych przez Singapur w 2006 było 99 szt. w wersji 2A4SG (66 w służbie z modułowym opancerzeniem typu AMAP, 33 na części zamienne). Singapur potwierdził otrzymanie 156 sztuk wozów. Czołgi używane przez Singapur zostały dostosowane do lokalnych wymagań poprzez zastąpienie karabinów MG3 karabinami FN MAG i zainstalowanie lokalnych środków łączności. Na paradzie wojskowej z okazji święta narodowego część czołgów zaprezentowana została z dodatkowym opancerzeniem Leopard 2 Evolution produkcji IBD Deisenroth Engineering oznaczonych właśnie jako Leopard 2A4SG.
Szwecja.
W połowie lat 80. Szwecja rozpoczęła prace nad samodzielnym opracowaniem nowego czołgu. W 1989, na fali przemian politycznych, podjęto jednak decyzję, że opracowanie własnej konstrukcji jest zbyt kosztowne i zdecydowano się na wybór gotowego pojazdu. W styczniu 1994 podpisana została umowa obejmująca dostawę 160 Leopardów 2A4 oznaczonych jako Strv 121, jedyna zmiana wyposażenia względem wozów niemieckich to instalacja szwedzkich systemów łączności. Dodatkowo zdecydowano się na licencyjną produkcję czołgów Leopard 2 w kraju pod oznaczeniem Strv 122/Leopard 2S. Oparty jest konstrukcyjnie na niemieckim wariancie A5, jednak posiada on wiele zmian. Wzmocniony został między innymi poziom ochrony stropu wieży, przyrząd obserwacyjny kierowcy zastąpiony został szwedzkim, stosowanym na wozach CV90, wzmocnione zostały zbiorniki paliwa. Część czołgów oznaczonych jako Strv 122B otrzymała również dodatkową płytę pancerną poprawiającą ochronę przed minami i fugasami.
Eksploatacja w Polsce.
Pozyskanie.
Pierwsza partia czołgów Leopard 2 w wariancie A4 trafiła do Wojska Polskiego z nadwyżek Bundeswehry między sierpniem 2002 a czerwcem 2003 roku. Partia obejmowała dostawę czołgów wyprodukowanych w latach 1985–1987 (6 wyprodukowanych w 1985 roku, 96 w 1986 i 26 w 1987 roku) wraz z innym sprzętem, jak: 10 wozów zabezpieczenia technicznego (ciągników pancernych) Bergepanzer 2, 35 transporterów opancerzonych na podwoziach M113 M577 (13 M113 i 6 M577 jako wozy dowodzenia, 16 M113G2 ewakuacji medycznej), a także 6 zestawów do transportu czołgów, 91 ciężarówek średniej ładowności (Mercedes MB 250), 29 ciężarówek małej ładowności (Mercedes Unimog DB U-1300L), 25 samochodów osobowo-terenowych (Mercedes MB290G), mosty towarzyszące Biber na podwoziach Leoparda I, zestawy do ewakuacji ciężkiego sprzętu (Faun SLT 50-2 Elefant) przekazane zostały przez Republikę Federalną Niemiec po kosztach transportu i rozkonserwowania – około 90 mln zł. Czołgi trafiły do 10. Brygady Kawalerii Pancernej w Świętoszowie, gdzie zastąpiły polskie czołgi drugiej generacji – PT-91 Twardy.
22 listopada 2013 podpisano umowę, na mocy której z nadwyżek Bundeswehry zamówionych zostało kolejnych 119 używanych czołgów Leopard 2 (14 w wersji A4 i 105 w wersji A5). Wozy wraz z innym sprzętem, jak 18 wozów zabezpieczenia technicznego (ciągników pancernych) Bergepanzer 2 oraz 120 ciężarówek średniej ładowności (Mercedes DB 1017A), 40 ciężarówek małej ładowności (Mercedes Unimog DB U-1300L) i 40 samochodów osobowo-terenowych (Mercedes MB 250 GD Wolf) oraz uniwersalnymi karabinami maszynowymi (Rheinmetall MG 3 i MG 3A1 oba kaliber 7,62 mm) i radiostacjami, które były na wyposażeniu niemieckich czołgów, zestawami do pokonywania głębokich przeszkód wodnych i laserowymi symulatorami strzelań typu AGDUS do czołgu Leopard 2A5 miały kosztować ok. 780 mln zł (ok. 180 mln euro). Pierwszych 11 czołgów wersji A5 dotarło do Żagania 16 maja 2014, gdzie trafiły na wyposażenie 34. Brygady Kawalerii Pancernej. Ostatnia partia z zamówionych czołgów Leopard 2 w wersji A5 dotarła do Żagania 30 listopada 2015.
W grudniu 2012 roku na uzbrojenie przyjęto opracowane w Polsce w ZM Mesko naboje odłamkowo-burzące, których pierwszą partię 1500 sztuk zakupiono w 2013 roku.
System szkolenia załóg.
Na początku 2014 ogłoszona została umowa, na mocy której MON zakupi od KMW za ok. 12,13 mln zł 2 wozy szkolenia kierowców (trenażery) Leopard 2-NJ ("Fahrschulpanzer" Leopard 2), przeznaczone do szkolenia początkowego i doskonalącego kierowców czołgów Leopard 2A4. Wozy te zostaną przebudowane specjalnie dla Polski przez KMW z używanych czołgów Leopard 2 i trafią do Ośrodka Szkolenia Leopard (OSL) w Świętoszowie. Na wyposażeniu OSL znajdują się symulatory/trenażery strzelań ASPT i wieży czołgu AAT do szkolenia ogniowego załóg czołgów Leopard 2A4. Na symulatorach szkolą się dowódcy, działonowi, ładowniczowie. Ośrodek posiada również symulator walki plutonu czołgów AGPT.
Inspektorat Uzbrojenia MON prowadzi postępowanie mające na celu pozyskanie 3 symulatorów/trenażerów dla kierowcy czołgu Leopard 2A4.
Modernizacja.
28 grudnia 2015 został podpisany kontrakt na modernizację 128 z 142 czołgów Leopard 2A4 użytkowanych w Siłach Zbrojnych RP. Tym samym odrzucono pozostałe oferty – wariantową niemieckiego KMW (dwie opcje modernizacji) i tureckiego Aselsana. Wartość kontraktu wynosi 2,415 mld PLN, bez kosztów przeglądu i remontów oraz bez kosztów stworzenia na terenie Polski magazynu części. W ramach kontraktu podpisano dwie umowy – na modernizację pojazdów oraz na ich serwisowanie. Sygnatariuszami umowy modernizacyjnej są: Inspektorat Uzbrojenia MON, Polska Grupa Zbrojeniowa S.A. i Zakłady Mechaniczne Bumar-Łabędy S.A. Drugą umowę sygnowały Zakłady Mechaniczne Bumar-Łabędy S.A. i Wojskowe Zakłady Motoryzacyjne S.A. z Poznania. Umowa ma być realizowana przez konsorcjum, w skład którego wejdą również: koncern Rheinmetall, Przemysłowe Centrum Optyki S.A. (kamery termowizyjne), Zakłady Mechaniczne Tarnów S.A., Ośrodek Badawczo-Rozwojowy Urządzeń Mechanicznych OBRUM Sp. z o.o. oraz Rosomak S.A.
Modernizacja obejmuje m.in.:
Proces modernizacji poprzedzony jest przeglądami i remontem pojazdów w zakresie układów jezdnych i napędowych na poziomie F6 (OBRUM Sp. z o.o. w Gliwicach i WZM S.A. z Poznania). Ich wielkość uzależniona jest od rzeczywistych stanów zużycia pojazdów i ich systemów.
W ramach umowy zmodernizowany ma być również system szkoleniowy. Zlecono opracowanie i wdrożenie modernizacji symulatorów i trenażerów do standardu 2PL (OBRUM Sp. z o.o.) oraz stworzenie zapasu części zamiennych obejmujących roczny okres eksploatacji.
W czerwcu 2018 podpisano aneks do umowy modernizacyjnej, w ramach którego za kwotę około 300 mln zł rozszerzono przedmiot i zakres umowy o 14 dodatkowych wozów, a także dodano dodatkowe (nie określone jeszcze publicznie) funkcjonalności we wszystkich modernizowanych czołgach. W grudniu 2018 ogłoszono negocjacje dotyczące kolejnego aneksu, w ramach którego za kwotę około 400 mln zł mają być przeprowadzone naprawy wynikowe elementów, które nie zostały objęte modernizacją (zależnych od ich użycia), a także dostarczone części urządzeń specjalnych.
W 2018 roku odebrano prototyp i pierwsze egzemplarze przedseryjne, co spowodowało, że po przeprowadzeniu badań prototypu i pozytywnym ich zakończeniu, otwarta zostanie droga do modernizacji maszyn w kraju. W maju 2020 Wojska Lądowe odebrały pierwsze zmodernizowane egzemplarze. Cały proces modernizacji floty 142 Leopardów 2A4 do standardu 2PL zakończyć się ma do roku 2023.
NIK negatywnie ocenił tempo i koszt modernizacji .
Użycie bojowe.
Od października 2007 pluton trzech duńskich zmodernizowanych Leopardów 2A5 był używany podczas operacji w Afganistanie, głównie w dolinie rzeki Helmand w prowincji Helmand. Rezultaty ich użycia były bardzo wysoko oceniane; czołgi te wspierały siły brytyjsko-duńskie w walkach z bojownikami i przetrwały po kilkadziesiąt prób ataków z różnych broni. Specjalnie dla potrzeb kontyngentu w Afganistanie także Kanada przejęła 100 czołgów Leopard 2.
W dniach 22–27 grudnia 2016 roku w rejonie syryjskiego miasta Al-Bab armia turecka utraciła w starciach z DAESH około 10 Leopardów 2A4 z ok. 50 użytych w tym rejonie. Turcy oficjalnie nie potwierdzili tych strat. Czołgi zostały zniszczone przez ppk Kornet (według niektórych ocen), pozostałe przez ppk TOW-2 oraz IED. Na straty wpłynęły liczne błędy taktyczne – większość czołgów została trafiona w tył lub w bok z niewielkich odległości. Ponadto użyte siły były zbyt słabe do dłuższego utrzymania wzgórza ze szpitalem, będącego celem ataku. Na licznych materiałach propagandowych można zidentyfikować 8 zniszczonych czołgów, przy tym część z nich została jedynie uszkodzona, lecz następnie została utracona na skutek niemożności ewakuacji i opanowania przez bojowników.
Następca.
W maju 2015 opublikowana została informacja o planowanym rozpoczęciu prac studyjnych nad opracowaniem projektu następcy Leoparda 2, realizowanego we współpracy z Francją. Według doniesień prasowych „niemieccy parlamentarzyści zarekomendowali resortowi obrony rozpoczęcie projektu rozwojowego czołgu, oznaczonego jako Leopard 3. 29 lipca 2015 w Paryżu została podpisana umowa tworząca joint venture z równym podziałem pomiędzy KMW i Nexter Systems. Połączenie producentów oznacza początek prac nad nowym czołgiem podstawowym, następcą czołgów Leopard 2 i Leclerc. Drugim potencjalnym następcą Leoparda 2 jest Main Ground Combat System opracowywany przez Rheinmetall Landsysteme.

</doc>
<doc id="299590" url="https://pl.wikipedia.org/wiki?curid=299590" title="Emilcin">
Emilcin

Emilcin – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
We wsi znajduje się jedyny istniejący pomnik UFO w Polsce, odsłonięty 15 października 2005. Przedstawia on metalowy sześcian umieszczony na kamiennym cokole, a na nim napis: „10 maja 1978 roku w Emilcinie wylądował obiekt UFO. Prawda nas jeszcze zadziwi... Fundacja NAUTILUS 2005 r.” Pomnik związany jest z tak zwanym „zdarzeniem w Emilcinie”, rzekomym spotkaniem mieszkańca wsi z istotami pozaziemskimi.

</doc>
<doc id="299599" url="https://pl.wikipedia.org/wiki?curid=299599" title="Order Wojskowy Świętego Henryka">
Order Wojskowy Świętego Henryka

Królewski Saski Order Wojskowy św. Henryka (niem. "Königlich Sächsischer Militär St.Heinrichsorden") – latach 1736-1919 najwyższe odznaczenie wojskowe Królestwa Saksonii, najstarszy i od 1807 drugi order w saskiej kolejności starszeństwa po Orderze Korony Rucianej, a przed powstałym w 1815 Orderem Zasługi Cywilnej.
Obecnie istnieje jako order domowy linii albertyńskiej królewskiej dynastii Wettynów.
Jest najstarszym znanym niemieckim odznaczeniem wojennym.
Historia.
Order ustanowiony został 7 listopada 1736 na zamku Hubertusburg przez króla Polski i elektora Saksonii Augusta III w dzień jego 40. urodzin i ku czci cesarza św. Henryka II, ostatniego władcy Świętego Cesarstwa Rzymskiego z dynastii saskiej. Przeznaczony był wyłącznie dla oficerów za niezwykłą waleczność na polu walki lub za 50 lat wiernej służby. O pierwszych nadaniach nic nie wiadomo, nie było ich zapewne wiele, gdyż order popadł niejako w letarg aż do roku 1768, gdy został odnowiony przez następcę Augusta, regenta Ksawerego Wettyna.
Do 7 października 1807 nadawany był w jednej klasie, później w trzech klasach:
23 grudnia 1829 roku order został ponownie odnowiony przez króla Saksonii Antoniego, który nadał mu nowe statuty i zmienił wygląd insygniów. Order otrzymał cztery klasy:
17 marca 1796 dodano jako V klasę, połączony z orderem:
Liczba żyjących odznaczonych Krzyżem Wielkim (nie licząc aktualnie panującego króla jako wielkiego mistrza) była zawsze bardzo mała, np. w 1828 – sześciu, w 1837 – pięciu, w 1847 –żadnego, w 1857 – dwóch, w 1866 – jeden, w 1877 w spisie odznaczeń żadnych odznaczonych w żadnej klasie nie wymieniono.
Nie nadawany od 1918 jako odznaczenie państwowe i ostatecznie zniesiony 11 sierpnia 1919, przetrwał do 2012 jako order domowy, a do dzisiaj zarejestrowany związek historyczny w RFN.
Insygnia.
Krzyż orderu (różnej wielkości w różnych klasach) to złoty krzyż maltański z białymi brzegami, z podobizną św. Henryka w medalionie środkowym awersu, otoczoną napisem "Fridericus Augustus D.G. Rex Saxoniae instauravit", i z saskim Herbem Rucianym w medalionie rewersu otoczonym dewizą orderu "VIRTUTI IN BELLO" ("Męstwu na Wojnie"). Między ramionami krzyża znajdują się zielone wianki ruciane. Ośmiopromienna złota gwiazda I i II klasy nosi na sobie awers krzyża otoczony dewizą orderu. Order noszony był na niebieskiej wstędze z żółtymi paskami po bokach, przy I klasie z prawego ramienia na lewy bok. Odznaki wszystkich klas zawieszone były na złotej koronie królewskiej.
Z orderem związany był dwuklasowy (złoty i srebrny) Medal Zasług Wojskowych ("Militärverdienstmedaille") dla podoficerów i żołnierzy, ustanowiony w roku 1793 przez elektora Fryderyka Augusta I i noszony na wstążce orderu św. Henryka.
Odznaczeni.
Wśród polskich znanych odznaczonych znaleźli się m.in. wyróżnieni w roku ustanowienia orderu:
a w 1815 krzyże komandorskie z gwiazdami otrzymali byli adiutanci saskiego króla:

</doc>
<doc id="299602" url="https://pl.wikipedia.org/wiki?curid=299602" title="Izofluran">
Izofluran

Izofluran (łac. "Isofluranum") – organiczny związek chemiczny z grupy eterów i zarazem związków chlorowcopochodnych.
Związek ten ma działanie silnie usypiające, zbliżone, choć słabsze od halotanu. Jest izomerem enfluranu. Zwiotcza mięśnie prążkowane i znieczula ogólnie silniej niż enfluran.
Właściwości.
Pary leku szybko wchłaniają się z pęcherzyków płucnych i tą samą drogą się wydalają, w 98% w stanie niezmienionym. Indukcja znieczulenia trwa około 10 min, wybudzanie się jest względnie szybkie.
Wskazania.
Może być używany do indukcji znieczulenia i jako jedyny środek znieczulający. Może być stosowany z jednoczesnym podaniem podtlenku azotu.
Dawkowanie.
Do indukcji znieczulenia stosuje się go w stężeniach 3–4% obj., w znieczuleniu podtrzymującym używa się stężeń 1,5–3,5% obj.
Działania niepożądane.
Ostra woń środka drażni drogi oddechowe i błony śluzowe powodując często wstrzymanie oddechu i kaszel. Izofluran powoduje depresję oddechową. Po znieczuleniu ogólnym czasem występują nudności i wymioty. Przy większych stężeniach izofluran może powodować hamowanie układu krążenia, zmniejsza objętość wyrzutową serca i znacznie obniża ciśnienie krwi. Środek zwiększa działanie środków zwiotczających mięśnie szkieletowe. Środek ten wywołuje, proporcjonalnie od dawki zwiotczenie macicy. Biotransformacja prowadzi do zwiększenia stężenia fluoru nieorganicznego w surowicy i w moczu, co może ujawniać działanie nefrotoksyczne.
Interakcje.
Może nasilać działanie leków hipotensyjnych. Zwiększa też depresję oddechową powodowaną przez opioidowe leki przeciwbólowe.

</doc>
<doc id="299607" url="https://pl.wikipedia.org/wiki?curid=299607" title="Gra w ciemno">
Gra w ciemno

Gra w ciemno – polski teleturniej prowadzony przez Krzysztofa Ibisza, emitowany od 13 kwietnia 2005 do czerwca 2007 roku na antenie telewizji Polsat.
Zasady gry.
Główną cechą charakterystyczną programu był fakt, że gracz nie znał wysokości stawki, o którą walczy; wgląd na to mieli jednak prowadzący i telewidzowie.
Pytanie wstępne (odc. 1–204).
Prowadzący kierował do trzydzieściorga graczy pytanie z czterema wariantami odpowiedzi, z których tylko jeden był prawidłowy. Spośród uczestników, którzy odpowiedzieli na pytanie poprawnie wskazywano jednego, który zrobił to najszybciej – ten uczestnik przechodził do zasadniczej części gry. 
W pierwszych odcinkach cały odcinek wypełniała gra jednej osoby. Wkrótce, po wprowadzeniu zasady wybierania ośmiu kopert, po zakończeniu gry jednego zawodnika do gry przystępowała osoba, która uzyskała drugi najlepszy czas przy pytaniu wstępnym; możliwe było dopuszczenie do udziału kolejnej osoby, o ile pozwolił na to czas antenowy. W przypadku, gdy dwie lub więcej osób odpowiedziało na pytanie w tym samym czasie, następowała dogrywka tylko dla tych osób (kolejne pytanie).
Gra zasadnicza.
Wybór kopert.
Uczestnik rozpoczynał grę od wybrania kilku kopert spośród pięćdziesięciu. W kopertach znajdowały się symboliczne czeki z wypisanymi na nich głównie wartościami pieniężnymi. Uczestnik nie wiedział, co znajduje się w danej kopercie. W odcinkach 1–23 gracz wybierał 10 kopert, w odcinkach 24–28 – 8 kopert, a w odcinkach 29–343 – 5 kopert.
Pytania.
Wybrawszy koperty, zawodnik odpowiadał na pytania: w odcinkach 1–23 na 10 pytań, w odcinkach 24–28 – na 8 pytań, a w odcinkach 29–343 – na 5 pytań (po jednym na kopertę). Prowadzący czytał pytanie, następnie gracz wybierał kopertę, o którą chciał grać, po czym prowadzący czytał cztery warianty odpowiedzi. Jeśli gracz odpowiedział na pytanie poprawnie, to koperta stawała się jego własnością i w dalszej części teleturnieju mógł ją sprzedać podczas licytacji lub zatrzymać. Jeżeli odpowiedział błędnie, koperta trafiała do niszczarki.
Licytacja.
Po zadaniu kompletu pytań prowadzący proponował zawodnikowi pieniądze za wykupienie kopert, przy czym uczestnik nie znał wartości swoich kopert, zatem nie mógł bezpośrednio ocenić, czy propozycja prowadzącego była korzystna. Gracz miał prawo konsultować swoje decyzje z zasiadającą na widowni osobą towarzyszącą (która także nie znała ukrytych stawek). Prowadzący znał zawartość kopert i w porozumieniu z producentami programu (za pomocą słuchawki w uchu) proponował różne oferty. Prowadzący podczas licytacji wielokrotnie blefował, np. odkupował za duże pieniądze koperty o niskiej wartości, nie zgadzał się na wykupienie koperty o dużej wartości, używał stwierdzeń typu „przyrzekam, że w jednej z kopert jest −100%” albo „w kopertach na pewno nie ma minusa”, choć nie była to prawda, stosował różne techniki manipulacji i negocjacji. Zadaniem gracza było rozpracowanie taktyki gospodarza programu i przyjęcie (lub zachęcenie prowadzącego do przyjęcia) takich ofert, które pozwolą mu na zakończenie gry z jak największym dorobkiem. 
Wygrane.
Istniały 4 możliwości niewygrania żadnych pieniędzy:
Pierwszym uczestnikiem, który zakończył grę, zabierając kopertę o najwyższej wartości (100 000 złotych) był pan Marek Czerniakiewicz – w odcinku wyemitowanym 2 maja 2006 roku wygrał 100 000 złotych. Najwyższa wygrana w historii teleturnieju padła w odcinku specjalnym (315.) z udziałem Agaty Młynarskiej i Zygmunta Chajzera, którzy sprzedali cztery koperty i zakończyli grę z kwotą 115 000 złotych.
Odcinki specjalne.
Nagrano sześć odcinków specjalnych, w których udział wzięły osoby popularne ze względu na występowanie w telewizji. Ich wygrane (łącznie 397 700 zł) przekazano na rzecz podopiecznych Fundacji Polsat.
Zagraniczne edycje.
Poza Polską teleturniej emitowany był w następujących państwach:

</doc>
<doc id="299611" url="https://pl.wikipedia.org/wiki?curid=299611" title="Sunjong">
Sunjong

Sunjong, cesarz Yunghui (ur. 25 marca 1874 w Seulu, zm. 24 kwietnia 1926 tamże) – ostatni cesarz Korei, z dynastii Joseon.
Zarys biografii.
Wstąpił na tron w 1907, po abdykacji ojca – Gojonga. Panował do aneksji Korei przez Japonię w 1910. 22 sierpnia tegoż roku za namową Lee Wan-Yonga podpisał traktat aneksyjny swojego kraju.
Był dwukrotnie żonaty. Pierwsza żona – Sunmyeong, córka jednego z przywódców arystokracji koreańskiej Min Tae-ho, zmarła przed intronizacją męża. Drugą żoną była Sunjeong, ostatnia cesarzowa Korei. Oba małżeństwa cesarza pozostały bezdzietne.

</doc>
<doc id="299620" url="https://pl.wikipedia.org/wiki?curid=299620" title="Gubernatorzy Waszyngtonu">
Gubernatorzy Waszyngtonu

Chronologiczne zestawienie gubernatorów terytorium i stanu Waszyngton:

</doc>
<doc id="299623" url="https://pl.wikipedia.org/wiki?curid=299623" title="Gubernatorzy Dakoty Południowej">
Gubernatorzy Dakoty Południowej

Chronologiczne zestawienie gubernatorów stanu Dakota Południowa:

</doc>
<doc id="299627" url="https://pl.wikipedia.org/wiki?curid=299627" title="Caingorn">
Caingorn



</doc>
<doc id="299630" url="https://pl.wikipedia.org/wiki?curid=299630" title="Witold Załęski">
Witold Załęski

Witold Załęski (ur. 12 sierpnia 1836 w Warszawie, zm. 16 października 1908 tamże) – polski statystyk, demograf i ekonomista. Wykładowca Szkoły Głównej Warszawskiej i Szkoły Handlowej Kronenberga w Warszawie, członek Towarzystwa Naukowego Warszawskiego.
Życiorys.
Był synem Karola (marszałka szlachty guberni grodzieńskiej) i Eleonory z Buczyńskich. Uczęszczał do Gimnazjum J. N. Leszczyńskiego w Warszawie i Instytutu Szlacheckiego w Wilnie, w latach 1853–1857 studiował prawo na Uniwersytecie w Dorpacie. Członek Korporacji Akademickiej Konwent Polonia. Po studiach miał propozycję prowadzenia wykładów na Uniwersytecie Lwowskim, ale zgody nie wyraziły władze austriackie. Pracował jako nauczyciel historii powszechnej i geografii w warszawskich szkołach prywatnych. W 1866 w Dorpacie obronił doktorat w dziedzinie prawa państwowego i międzynarodowego i w t.r. został docentem w Katedrze Ekonomii Politycznej Szkoły Głównej Warszawskiej; prowadził tam zajęcia do 1869, a w latach 1873–1906 wykładał statystykę w Szkole Handlowej Kronenberga. 
W 1876 został powołany przez prezydenta Sokratesa Starynkiewicza na kierownika Sekcji Statystycznej magistratu miasta Warszawy, którą kierował do swojej śmierci w 1908.
Był w gronie członków założycieli Towarzystwa Naukowego Warszawskiego (1907), przewodniczył Wydziałowi II Towarzystwa.
Jego zainteresowania naukowe obejmowały statystykę opisową i demografię. Prowadził m.in. badania statystyczne dotyczące zabudowań, ludności, przemysłu rzemieślniczego i fabrycznego XIX-wiecznej Warszawy, a także uchodźstwa zarobkowego chłopów w Królestwie Polskim (i innych kwestii związanych z rolnictwem). W 1882 kierował pierwszym jednodniowym spisem ludności Warszawy, w 1897 uczestniczył w pierwszym ogólnym spisie ludności Cesarstwa Rosyjskiego i Królestwa Polskiego.
Ogłosił m.in.:
Spoczywa na cmentarzu Powązkowskim w Warszawie (kwatera 164-4-1/2).

</doc>
<doc id="299635" url="https://pl.wikipedia.org/wiki?curid=299635" title="Agonista">
Agonista

Agonista – substancja łącząca się z receptorem i powodująca reakcję w komórce. Jest przeciwieństwem antagonisty, który łącząc się z receptorem, blokuje go bez wywoływania reakcji. Antagonista blokuje receptor także przed aktywowaniem go przez agonistę.
Znane jest również pojęcie częściowego agonisty, który generuje reakcję receptora, jednak nie tak silną jak pełny agonista. Agonisty to substancje naturalne (hormony, neurotransmitery) lub sztuczne (narkotyki, leki).

</doc>
<doc id="299636" url="https://pl.wikipedia.org/wiki?curid=299636" title="Akumulator litowo-jonowy">
Akumulator litowo-jonowy

Akumulator litowo-jonowy ("Li-Ion") – akumulator elektryczny, w którym jedna z elektrod jest wykonana z porowatego węgla, a druga z tlenków metali, zaś rolę elektrolitu stanowi ciecz zawierająca sole litowe rozpuszczone w mieszaninie organicznych rozpuszczalników lub ciało stałe. Akumulatory tego typu mają napięcie ok. 3,6 V na ogniwo. Technologia ta pozwala na skumulowanie dwa razy więcej energii niż w akumulatorach NiMH o tym samym ciężarze i rozmiarach. Efekt pamięci oraz efekt leniwej baterii nie występuje.
Zastosowanie akumulatorów litowo-jonowych.
Z racji tego, że akumulatory litowo-jonowe są jednymi z najlżejszych, są one stosowane przede wszystkim we wszelkiego rodzaju sprzęcie elektronicznym. Obecnie najczęściej wykorzystuje się je w laptopach, telefonach komórkowych oraz innych urządzeniach przenośnych.
Od pewnego czasu rośnie także zainteresowanie użyciem dużych pakietów akumulatorów litowo-jonowych (zazwyczaj od 20 do 100 kWh) w pojazdach elektrycznych. Wprowadzenie do produkcji samochodów i ciężarówek elektrycznych na skalę masową może w niedalekiej przyszłości wielokrotnie zwiększyć produkcję ogniw litowo-jonowych. Także producenci pojazdów z napędem hybrydowym coraz częściej zaczynają stosować ogniwa litowo-jonowe zamiast NiMH.
Ogniwa litowo-jonowe stosowane w pojazdach elektrycznych znacznie różnią się od tych stosowanych w sprzęcie elektronicznym. Różnice wynikają przede wszystkim z większych wymagań związanych z warunkami pracy oraz większą wymaganą trwałością, sięgającą 10 lat. Ponadto pakiety wyposażone są w specjalne układy chłodzenia i ogrzewania, zapewniające optymalną temperaturę pracy. Ogniwa litowo-jonowe używane w pojazdach mogą być także szybko ładowane, zazwyczaj od 0 do 80% w 15–30 minut bez znaczącego wpływu na ich żywotność.
Przykładem wykorzystania ogniw litowo-jonowych typu 18650 (o najwyższej jakości oraz z dodatkowymi zabezpieczeniami) jest sportowy samochód elektryczny Tesla Roadster, w którym zastosowano 6831 takich ogniw. Wielu producentów samochodów planuje jednak w swoich pojazdach użyć ogniw wielkoformatowych, o dużych pojemnościach np. Nissan Leaf. Prawdopodobnie największe pakiety akumulatorów litowo-jonowych (280 kWh) są stosowane w ciężarówkach i ciągnikach siodłowych firmy Balqon Corporation.
Akumulatory litowo-jonowe są ostatnio stosowane także jako stacjonarne magazyny energii przy odnawialnych źródłach energii, które charakteryzują się znaczną niestabilnością pracy.
Innym, wciąż eksperymentalnym zastosowaniem akumulatorów litowo-jonowych jest lotnictwo.
Uwaga.
Akumulatory Li-ion mogą zapalić się, wybuchnąć lub rozszczelnić się (wyciek elektrolitu), jeśli zostaną nagrzane do zbyt wysokiej temperatury. Nie należy ich przechowywać w samochodzie podczas upalnych i słonecznych dni. Zwarcie akumulatora może spowodować zapłon lub eksplozję. Nie należy również otwierać akumulatora. Akumulatory Li-ion zawierają urządzenia zabezpieczające, które, jeśli zostaną uszkodzone, również mogą spowodować, że akumulator zapali się lub wybuchnie. Ładowanie takiego akumulatora jest niebezpieczne. Podczas ładowania ogniwo (akumulator) rozgrzewa się co może doprowadzić do wybuchu.
Ładowanie.
Akumulatory litowo-jonowe nie akceptują przeładowania, nadmiernego rozładowania oraz przegrzania, co narzuca na ładowarki akumulatorów duże wymagania. Akumulatory, których katoda jest wykonana z kobaltu, niklu, manganu i glinu, zazwyczaj ładuje się do 4,20 V/ogniwo. Tolerancja wynosi +/− 50 mV/ogniwo. Niektóre odmiany niklu ładuje się do 4,10 V/ogniwo; producenci niektórych ogniw dopuszczają 4,30 V/ogniwo i więcej. By nie przekroczyć maksymalnego napięcia i nie przegrzać ogniwa standardowo ładuje się dwuetapowo:
Nie należy rozładowywać ogniw Li-ion do napięcia niższego niż 2,75 V do 3 V na ogniwo.
Sprawność.
Akumulatory Li-ion cechują się wysoką sprawnością ładowania, czyli stosunkiem energii oddanej podczas pracy do energii włożonej do akumulatora w procesie ładowania. Wczesne wersje ogniw posiadały sprawność ok. 80–90%, nowsze osiągają sprawność ok. 94% przy prądzie ładowania i rozładowania równym 0,5 C, a dane pomiarowe wskazują na możliwość osiągnięcia sprawności przekraczającej 99% przy niższych wartościach prądu, gdy ogniwo pozostaje chłodne podczas ładowania i rozładowania.
Elektrolit.
W roli elektrolitu ciekłego zastosowanie znajdują siarczan litu Li2SO4, heksafluorofosforan litu LiPF6 lub nadchloran litu LiClO4 rozpuszczone w mieszaninie węglanu etylenu (EC), węglanu dimetylu (DMC), węglanu dietylu (DEC), węglanu propylenu (PC) lub węglanu etylu metylu (EMC) w różnych proporcjach. W 2004 r. zaproponowano stosowanie złożonego fosforanu (A = Al, Sc, Y, M = Ti, Ge) jako elektrolitu stałego, co jest możliwe ze względu na odporność tego związku na działanie wody w warunkach pracy ogniwa.
Elektrody stosowane komercyjnie.
Rosnące zapotrzebowanie na akumulatory doprowadziło sprzedawców oraz pracowników naukowych do zwiększenia uwagi nad poprawą gęstości energii, temperatury pracy, bezpieczeństwa, trwałości, czasu ładowania, mocy wyjściowej oraz nad kosztami stosowania litu w bateriach typu Li-ion. Następujące materiały były stosowane w handlowo dostępnych ogniwach:
Koszty akumulatorów i ich fluktuacje.
W momencie wprowadzenia do komercyjnego zastosowania (połowa lat 90. XX wieku) akumulatory litowo-jonowe kosztowały około $3000 za kWh. W 2015 roku było to ok. $190 za kWh. Koszt litu stanowi mniej niż 1% kosztu wytworzenia akumulatora.
Recykling.
Ze względu na fakt, że do produkcji akumulatorów litowo-jonowych wykorzystuje się wiele cennych surowców takich jak kobalt czy nikiel, zostały opracowane różne metody ich odzysku. Przykładowy proces recyklingu akumulatorów litowo-jonowych rozpoczyna się od ich demontażu na pojedyncze ogniwa, a następnie ich rozdrobnieniu. Dodatkowo tak przygotowany materiał można poddać separacji magnetycznej lub oczyszczaniu ultradźwiękami. Następnie przechodzi się do obróbki chemicznej. Jej pierwszym etapem jest proces pirometalurgiczny, w którego wyniku powstaje stop oraz odpad w postaci żużla. Na koniec przechodzi się do procesu hydrometalurgicznego, który obejmuje ługowanie kwasem lub rzadziej stosowane bioługowanie.
W Hoboken na terenie Belgii znajduje się jedna z największych instalacji zajmujących się recyklingiem akumulatorów litowo-jonowych. Może ona przerobić, aż 7000 ton akumulatorów rocznie, co daje znaczącą ilość surowca, która jest ponownie wprowadzana na rynek.

</doc>
<doc id="299639" url="https://pl.wikipedia.org/wiki?curid=299639" title="Surogacja">
Surogacja



</doc>
<doc id="299643" url="https://pl.wikipedia.org/wiki?curid=299643" title="Sienkiewka">
Sienkiewka



</doc>
<doc id="299649" url="https://pl.wikipedia.org/wiki?curid=299649" title="Jan Ceulemans">
Jan Ceulemans

Jan Ceulemans (ur. 28 lutego 1957 w Lier) – belgijski piłkarz, grający na pozycji ofensywnego pomocnika, obecnie trener piłkarski zdobywca wicemistrzostwa Europy na Mistrzostwach Europy 1980 i czwartego miejsca na Mistrzostwach Świata 1986.
Ceulemans rozpoczynał swoją karierę piłkarską w klubie Lierse SK, grającym w Eerste Klasse w roku 1974. W zespole z rodzinnego miasta grał do roku 1978, kiedy to został zakupiony przez potentata belgijskiej piłki Club Brugge. Klub z Brugii był jego drugim i ostatnim klubem w karierze, którą zakończył w 1992 roku z powodu kontuzji kolana. W reprezentacji Belgii zadebiutował w roku 1977 w meczu z Holandią. Z drużyną narodową grał na dwóch Mistrzostwach Europy, w 1980 i 1984 roku oraz na wszystkich Mundialach lat 80. i w roku 1990. W reprezentacji rozegrał 96 meczów i zdobył 23 bramki, m.in. w meczu o trzecie miejsce na Mundialu 1986 z Francją. Po zakończeniu kariery piłkarskiej zajął się trenowaniem. Pracował w zespole Eendracht Aalst od 1992 roku. Z drużyną awansował do Eerste Klasse, a później nawet do Pucharu UEFA. W 1998 roku przeniósł się do KVC Westerlo, z którym także zakwalifikował się do Pucharu UEFA. W 2005 roku został trenerem mistrza Belgii, swojego dawnego klubu Club Brugge, z którym podpisał 3-letni kontrakt. Z powodu niesatysfakcjonujących rezultatów został jednak zwolniony w kwietniu 2006. W 2007 roku ponownie objął posadę trenera KVC Westerlo.
Pelé umieścił go na liście najlepszych piłkarzy z okazji 100-lecia FIFA (lista FIFA 100).

</doc>
<doc id="299650" url="https://pl.wikipedia.org/wiki?curid=299650" title="Dzieciaki z klasy 402">
Dzieciaki z klasy 402

Dzieciaki z klasy 402 (, , 2000-2001) – kanadyjsko-amerykańsko-francuski serial animowany, emitowany w telewizji Fox Kids/Jetix oraz Jetix Play. Serial opowiada o codziennych zmaganiach uczniów panny Graves z klasy o numerze 402.
Wersja polska.
Opracowanie i udźwiękowienie wersji polskiej: na zlecenie Fox Kids/Jetix – Eurocom Studio
Reżyseria:
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni

</doc>
<doc id="299652" url="https://pl.wikipedia.org/wiki?curid=299652" title="Urszula Józefa Gacek">
Urszula Józefa Gacek



</doc>
<doc id="299655" url="https://pl.wikipedia.org/wiki?curid=299655" title="Janusz Piotr Gałkowski">
Janusz Piotr Gałkowski



</doc>
<doc id="299664" url="https://pl.wikipedia.org/wiki?curid=299664" title="Gubernatorzy stanu Dakota Południowa">
Gubernatorzy stanu Dakota Południowa



</doc>
<doc id="299677" url="https://pl.wikipedia.org/wiki?curid=299677" title="Jerzy Petersburski">
Jerzy Petersburski

Jerzy Petersburski (ur. 20 kwietnia 1895 w Warszawie, zm. 7 października 1979 tamże) – polski kompozytor muzyki popularnej pochodzenia żydowskiego, autor m.in. przebojów "To ostatnia niedziela" czy "Tango milonga" ("Oh Donna Clara").
Życiorys.
Po matce Paulinie pochodził ze znanej warszawskiej rodziny żydowskich muzyków Melodystów, zasłużonej dla rozwoju polskiej muzyki klezmerskiej, rozrywkowej i jazzowej. Jego kuzynem był Artur Gold, z którym założył w 1925 orkiestrę.
Naukę gry na fortepianie rozpoczął w wieku czterech lat. Studiował do 1915 w warszawskim konserwatorium w klasie fortepianu Aleksandra Michałowskiego, natomiast od 1920 w Wiedniu, gdzie jego talent docenił Imre Kálmán. Akompaniował Aleksandrowi Wertyńskiemu. Stał się znany ze współpracy z kabaretami oraz teatrzykami warszawskimi. Był autorem muzyki do wielu filmów nakręconych przed II wojną światową. W 1936 otrzymał Złoty Krzyż Zasługi. Podczas II wojny światowej znalazł się na terenie ZSRR, skąd wraz z Armią Andersa przedostał się na Bliski Wschód. W Kairze prowadził audycje radiowe dla polskich żołnierzy. W latach 1947–1967 tworzył w Ameryce Południowej (Argentyna – gdzie zamieszkał, Brazylia, Wenezuela). Współpracował z Astorem Piazzollą. W 1967 wrócił do Polski.
Był trzy razy żonaty. Pierwsza żona - Maria Milstein, z którą miał córki Halinę i Stanisławę, zmarła w 1920; Maria Minkowska zmarła w 1967 w Buenos Aires; a trzecia - śpiewaczka Sylwia Klejdysz w 1969 urodziła mu syna Jerzego. Miał braci: Stanisława i Józefa.
Zmarł w Warszawie i został pochowany na cmentarzu Powązkowskim (kwatera B-5-21/22).

</doc>
<doc id="299678" url="https://pl.wikipedia.org/wiki?curid=299678" title="BRM-1">
BRM-1

BRM-1 (ros. БРМ-1) – radziecki bojowy wóz rozpoznawczy wprowadzony do uzbrojenia na początku lat 70. XX wieku. W wersji BRM-1K podstawowy bwr Armii Radzieckiej, a później rosyjskiej. Znajduje się także na uzbrojeniu Wojska Polskiego pod oznaczeniem "BWR-1D".
Historia.
Pod koniec lat 60. XX wieku podstawowymi pojazdami pododdziałów rozpoznawczych Armii Radzieckiej były transportery opancerzone BTR-40, opancerzone samochody rozpoznawcze BRDM-1 i czołgi lekkie PT-76. Wozy te nie posiadały żadnego specjalistycznego wyposażenia rozpoznawczego, a typowym sposobem wykonywania przez nie zadań było tzw. "rozpoznanie walką".
Pojawienie się pod koniec lat 60. nowych środków obserwacji i rozpoznania (radary, dalmierze laserowe, noktowizory) sprawiło, że konieczne stało się opracowanie nowego wozu bojowego mogącego przenosić tego rodzaju wyposażenie specjalistyczne. W ZSRR postanowiono w tym celu wykorzystać podwozie bwp BMP-1. Na przełomie lat 60. i 70. w biurze projektowym Czelabińskiej Fabryki Traktorów rozpoczęto projektowanie nowego pojazdu. Dość szybko prace projektowe przeniesiono do Kurgańskich Zakładów Mechanicznych, w których produkowany był BMP-1.
Na początku lat 70. do uzbrojenia wprowadzono BRM-1. Nowy pojazd od BMP-1 odróżniał się głównie znacznie większą, dwuosobową wieżą. W wieży znajdowała się, podobnie jak w przypadku BMP-1, armata 2A28 Grom kalibru 73 mm sprzężona z karabinem maszynowym PKT. Większość wozów była pozbawiona wyrzutni ppk.
Załoga BRM-1 składała się z sześciu osób. W przedziale kierowania miejsca zajmowali kierowca i operator aparatury nawigacyjnej TNA-1, w wieży dowódca i działonowy, w przedziale tylnym 2 zwiadowców. Dowódca posiadał przyrząd obserwacyjny z dalmierzem laserowym DKRM-1. Wzbogacono znacznie wyposażenie radiowe. Oprócz standardowej radiostacji R-123M, pojazd wyposażony był radiostację krótkofalową R-130 i przenośną UKF R-148.
BRM-1 był prawdopodobnie konstrukcją przejściową, wprowadzoną do uzbrojenia przejściowo, do momentu opracowania docelowej wersji. Takim pojazdem stał się wprowadzony do uzbrojenia w 1972 roku pojazd, który w fazie projektowania nazywany był "Obiekt 676". Nowy wóz zaczęto produkować w 1973 roku. Egzemplarze seryjne nosiły nazwę BWR-1K (K w nazwie było skrótem od komandirskaja). Nowe wozy pełniły początkowo funkcję wozów dowódczych w pododdziałach rozpoznawczych, później stare BRM-1 wycofano lub zmodernizowano do wersji BRM-1K. Nowe wozy miały powiększoną wieżę w której zamocowano stację radiolokacyjną PSNR-5K. Montaż radaru i innego nowego wyposażenia spowodował zubożenie uzbrojenia. Wszystkie BRM-1K nie posiadają wyrzutni ppk, i mają zmniejszony zapas amunicji do innego uzbrojenia. Było to możliwe ponieważ zakładano, że BRM-1K będą działały w mieszanym ugrupowaniu z BMP-1, które zapewnią im osłonę. Same BRM-1K miały w miarę możliwości unikać walki.
Władze Związku Radzieckiego długo nie wyrażały zgody na eksport BWR-1K do innych państw Układu Warszawskiego. Dopiero w drugiej połowie lat 80. zezwolono na sprzedaż dla armii polskiej, czechosłowackiej i wschodnioniemieckiej. Dostawy dla Wojska Polskiego (22 sztuki) i Czechosłowackiej Armii ludowej (15 sztuk) rozpoczęły się w 1987 roku. 12 wozów przeznaczonych dla Narodowej Armii Ludowej NRD dostarczono po 1988 roku.
W Wojsku Polskim BRM-1K otrzymał oznaczenie BWR-1D (bojowy wóz rozpoznawczy-1 dowódczy). Otrzymane wozy weszły do wyposażenia batalionów rozpoznawczych dywizji zmechanizowanych Pomorskiego i Śląskiego Okręgu Wojskowego.
Do końca lat 80. wyprodukowano ok. 2000 sztuk BRM-1K. Później rozpoczęto produkcję BRM-3 Ryś, ale zamówiono ich niewiele i BRM-1K nadal pozostaje podstawowym bwr armii rosyjskiej. W Wojsku Polskim używany jest obok BRM-1K inny bwr - czeski BPzV (polskie oznaczenie BWR-1S).
W 2017 roku zlecono remont połączony z kompleksową modernizacją wyposażenia trzech polskich BWR-1D, według wzoru opracowanego przez Wojskowe Zakłady Motoryzacyjne wraz z Wojskowymi Zakładami Łączności Nr 2. Modernizacja doprowadza pojazdy do wymogów współczesnego pola walki i obejmuje m.in. wymianę stacji radiolokacyjnej na amerykańską Hawk (V)2E, wymianę dalmierza laserowego na głowicę optoelektroniczną ZIG-T-2R firmy Etronika umieszczoną na wieży, wyposażoną w termowizor, dwie kamery TV i dalmierz laserowy, a także wymianę radiostacji, telefonu wewnętrznego, systemu nawigacji, przyrządów obserwacyjnych i dodanie systemu samoosłony SSP-1N Obra-3. Powiększono też pojemność zbiorników paliwa w drzwiach tylnych. Prototyp zmodernizowanego pojazdu został zaprezentowany w 2018 roku. W 2021 roku zlecono modernizację dalszych łącznie 18 wozów BWR-1D i BWR-1S – do 2023 roku zmodernizowane ma być 10 BWR-1D. 
Opis.
BRM-1 jest pływającym opancerzonym, gąsienicowym wozem bojowym, wyposażonym w specjalistyczne środki przeznaczone do prowadzenia rozpoznania.
Załogę BRM-1 tworzy dowódca, działonowy, kierowca, operator aparatury nawigacyjnej, zwiadowca-saper i zwiadowca-chemik. Kierowca i operator aparatury nawigacyjnej zajmują miejsce w przedziale kierowania (jeden za drugim), działonowy i dowódca w wieży, a zwiadowcy w tylnej części pojazdu.
Kadłub BRM-1 tworzy sztywną skrzynię zespawaną ze stalowych blach o grubości 6 – 26 mm. Część przednią tworzą dwie pochylone płyty pancerne zapewniające bezpieczeństwo przed ostrzałem pociskami pełnokalibrowymi o kalibrze do 25 mm. Boczne płyty pancerza chronią przed ostrzałem pociskami kalibru 7,62 mm i odłamkami.
W przedniej części kadłuba znajdują się przedziały kierowania i napędowy z silnikiem UTD-20. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd BRM-1 stanowi 6-cylindrowy, czterosuwowy, wysokoprężny, niedoładowany, chłodzony cieczą silnik UTD-20. Jest on zbudowany w układzie V i posiada pojemność 15 800 cm3. Moc przy 2600 obr/min wynosi 300 KM. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Skrzynia biegów pięciobiegowa (pięć biegów do przodu + wsteczny). Łączny zapas paliwa wynosi 462 dm³.
BRM-1 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej i ostatniej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Pojazd posiada dwie gąsienice, każda składa się z 84 ogniw.
W przedziale kierowania stanowiska mają kierowca i operator aparatury nawigacyjnej. Kierowca obserwuje teren przed wozem za pomocą czterech peryskopów TNPO-170A umieszczonych wokół włazu i zapewniających obserwację w sektorze 197°. Środkowy peryskop może być zamieniony na peryskop podnoszony TNPO-350B zapewniający obserwację przy podniesionym falochronie, lub peryskop nocny TWNE-1PA (lub TWNO-2) o polu widzenia 35° zapewniający obserwację na odległość 60–100 m. Użycie peryskopu nocnego wymaga oświetlenia terenu przed bwr reflektorem podczerwieni PG-125.
Operator aparatury nawigacyjnej dysponuje peryskopem TNPK-250A o powiększeniu 8x i polu widzenia 35°, dzięki możliwości częściowego obrotu uzyskano pole widzenia 135°. Operator obsługuje aparaturę nawigacyjną TNA-1 Kwadrat (lub nowszą TNA-3).
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 73 mm armata 2A28 Grom i sprzężony z nią karabin maszynowy PKT. Uzbrojenie nie jest stabilizowane. Na bokach wieży zamocowane są 2 trzylufowe wyrzutnie granatów dymnych 902W Tucza. W tylnej części wieży w specjalnym przedziale znajduje się stacja radiolokacyjna pola walki PSNR-5K. Wewnątrz wieży znajduje się stanowiska działonowego i dowódcy. Dowódca obsługuje przyrząd obserwacyjny DKRM-1.
Armata 2A28 jest ładowana ręcznie. Zapas amunicji to dwadzieścia naboi. Stosowane są naboje PG-15W (przeciwpancerne) i OG-15W (odłamkowe). Jednostka ognia do km PKT wynosi 2000 sztuk.
Do celowania służy działonowemu dzienno-nocny celownik 1PN22M2, a obserwację poza polem widzenia celownika zapewniają peryskopy TNPO-170A. Dowódca dysponuje dzienno-nocnym przyrządem obserwacyjnym z rubinowym dalmierzem laserowym DKRM-1 (1D8). Zapewnia on obserwację i pomiar odległości w zakresie 300 do 8000 m (w nocy do 400 m). Pole widzenia DKRZ-1 wynosi 8°, powiększenie dzienne 10x, nocne 3,5x, kąt obserwacji w pionie od -10,2 do 20,4°. W poziomie dzięki zamocowaniu DKRM-1 do obrotowego włazu dowódcy kąt obserwacji jest równy 360°. Kanał nocny DKRM-1 oparty jest o wzmacniacz światła szczątkowego I generacji. Dodatkowo dowódca dysponuje dwoma peryskopami TNPO-170A zamocowanymi także na pokrywie włazu po obu stronach DKRM-1. Łączny kąt widzenia uzyskiwany dzięki tym trzem przyrządom (bez obrotu pokrywy) wynosi 134°.
Podstawowym urządzeniem rozpoznawczym BRM-1K jest radiolokacyjna stacja obserwacji pola walki PSNR-5K (1RL-133-I). Dzięki niej możliwa jest obserwacja pojazdów o prędkości 2–110 km/h z odległości do 15 km i grup żołnierzy z odległości do 6 km. Urządzenie nadawczo odbiorcze stacji PSNR-5K może być odłączane od wieży i montowane w maksymalnej odległości 25 m (odległość limitowana długością kabli łączących antenę z aparaturą zamontowaną w wieży).
W skład wyposażenia rozpoznawczego wchodzą także urządzenia przenośne przewożone wewnątrz wozu. Są to między innymi radiotechniczne urządzenie rozpoznania środków radiolokacyjnych ERRS-1, lornetka termowizyjna, wykrywacz min IMP-1, przyrząd rozpoznania skażeń WPChR. ERRS-1 umożliwia wykrycie i identyfikację stacji radiolokacyjnych z odległości do 60 km.
BRM-1 jest wyposażony w radiostacje R-130MT, R-123M oraz przenośną plecakową R-148. Radiostacja krótkofalowa R-130MT posiada zasięg maksymalny podczas ruchu pojazdu 50 km. W czasie postoju dzięki rozstawieniu teleskopowego masztu zasięg można zwiększyć do 350 km. R-123M jest standardowym środkiem łączności pomiędzy pojazdami pancernymi i ma zasięg 20–40 km. Radiostacja R-148 zapewnia łączność pomiędzy zwiadowcami operującymi poza wozem a wozem zwiadowczym.

</doc>
<doc id="299680" url="https://pl.wikipedia.org/wiki?curid=299680" title="Tipper Gore">
Tipper Gore

Mary Elizabeth Aitcheson Gore, znana jako Tipper Gore (ur. 19 sierpnia 1948) – amerykańska działaczka polityczna i społeczna. Żona byłego wiceprezydenta USA Ala Gore’a i, tym samym, druga dama USA w latach 1993-2001.
Urodziła się w Waszyngtonie, stolicy kraju. Jej rodzina pochodzi z Arlington w stanie Wirginia. Rodzice Mary Elizabeth wzięli rozwód, kiedy miała cztery lata.
Mary Elizabeth uczęszczała do prywatnej szkoły w Arlington, gdzie wyróżniała się w zajęciach atletycznych i szkolnym zespole muzycznym. Na przyjęciu w szkole poznała przyszłego męża, z którym wzięła ślub w roku 1970, kiedy oboje mieli po 22 lata. Państwo Gore mają 4 dzieci (3 córki i syna) oraz troje wnuków.
W 2010 roku, po 40 latach małżeństwa, Mary Elizabeth i Al Gore'a rozpadło się.
"Tipper", bo tak sama się przedstawiała, w tym samym roku ukończyła studia na uniwersytecie w Bostonie z zakresu psychologii. Doktorat uzyskała pięć lat później.

</doc>
<doc id="299681" url="https://pl.wikipedia.org/wiki?curid=299681" title="Leptis Magna">
Leptis Magna

Leptis Magna (łac.) – jedne z najlepiej zachowanych ruin starożytnego miasta rzymskiego, usytuowane na libijskim wybrzeżu Morza Śródziemnego (Trypolitania), w sąsiedztwie Al Chums.
Pierwotnie jedna z licznych kolonii fenickich. Wywodził się stamtąd cesarski ród Sewerów. 
W 1982 r. stanowisko archeologiczne Leptis Magna zostało wpisane na listę światowego dziedzictwa UNESCO.
Z powodu politycznej izolacji Libii powierzchnia miasta zbadana została w około 40%.
Historia.
Założone przez Fenicjan miasto, wraz z dwiema pozostałymi koloniami (Oeą i Sabratą, tworzącymi Tripolis, czyli „trójmiasto”), zostało poddane zwierzchnictwu Kartaginy. Po drugiej wojnie punickiej, w której Rzym pokonał Kartaginę, Leptis pozostała w granicach Kartaginy, ale stała się terenem spornym między dawną metropolią a sprzymierzonymi z Rzymem królami numidyjskimi. 
W 46 p.n.e., po zwycięstwie Cezara nad pompejańczykami w Afryce, miasto włączono do nowo założonej prowincji Africa Nova, której pierwszym namiestnikiem został historyk Salustiusz. Cesarz August początkowo restytuował na terytorium Africa Nova królestwo Numidii i przekazał je Jubie II w nagrodę za pomoc w wojnie z Antoniuszem, by wkrótce potem znów włączyć je do Rzymu i połączyć z prowincją Africa Vetus w jedną prowincję Africa. Do tego niespokojnego regionu została wysłana Legio III Augusta. 
Pod koniec I wieku miasto uzyskało status municypium, a na początku II wieku zostało kolonią pod nazwą Colonia Ulpia Traiana Augusta Fidelis Leptis Magna, co mieszkańcom zapewniło status obywateli rzymskich. 
Z Leptis pochodził cesarz Septymiusz Sewer i po objęciu przez niego władzy (193 n.e.) miasto przeżywało rozkwit, zajmowało największą w swej historii powierzchnię i znane było jako Leptis Magna („Wielka Leptis”). Od końca III wieku następował jego stopniowy upadek, m.in. wskutek pustynnienia okolicznych terenów i przechodzenia ludności osiadłej na koczowniczy tryb życia (świadectwem mniejszy obwód murów z okresu bizantyńskiego niż z okresu Sewerów).
Zabytki.
Za najstarszy obiekt odkryty na terenie Leptis uznany jest fragment ceramiki korynckiej z ok. 500 p.n.e., na który natrafiono w jednym z grobów z okresu punickiego, pod poziomem teatru rzymskiego.
Najstarsze zachowane zabytki pochodzą z czasów Augusta, m.in. plac targowy (8 r. p.n.e.), stosunkowo dobrze zachowany teatr (1 r. n.e.), świątynia Romy i Augusta (14-19 n.e.) oraz nieco późniejsza, poświęcona Liberowi. Inne obiekty to: łuk Tyberiusza (35-36), łuk Trajana (109-110), termy Hadriana (126-127), odremontowane i przebudowane przez Kommodusa, z zachowanymi resztkami instalacji hypokaustum. 
Najwspanialsze budowle pochodzą z okresu Sewerów (193-235): łuk Septymiusza Sewera (193-211), wzniesiony prawdopodobnie przed spodziewaną wizytą cesarza w 203 n.e., ulica z obustronnymi portykami (podobna do spotykanych w Syrii), łącząca termy Hadriana z forum Sewerów, z bazyliką Sewerów; port w ostatecznym kształcie, tzw. brama zachodnia oraz fragmenty murów obronnych o największym obwodzie (z lat 250-350). 
Z okresu bizantyjskiego pochodzi niewielki kościółek, prawdopodobnie z czasów panowania Justyniana I, oraz resztki murów obronnych z bramą nazwaną bizantyjską. W pobliżu Leptis, na wschód od ruin, znajdują się stosunkowo dobrze zachowane tzw. termy myśliwskie z końca II w. n.e., a także pozostałości cyrku, amfiteatru, cystern oraz zapory, która zwracała bieg Wadi Lebda na zachód, do Wadi Rsef, dla zapobieżenia wylewom w okolicy term Hadriana i forum Sewerów oraz zamulaniu basenu portowego.

</doc>
<doc id="299683" url="https://pl.wikipedia.org/wiki?curid=299683" title="Gołąbki (potrawa)">
Gołąbki (potrawa)

Gołąbki – potrawa półmięsna z farszu zawiniętego w rolki z liści białej kapusty głowiastej. Tradycyjnymi składnikami farszu są mielone mięso wieprzowe i ryż lub kasza oraz dalsze dodatki, jak np. cebula, grzyby i przyprawy. Istnieją także inne warianty nadzienia np. z mięsem drobiowym, baraniną lub bez mięsa. Przed podaniem gołąbki są duszone lub smażone na tłuszczu.
Na Kresach znane są też pieczone gołąbki zawijane w kwaszone liście kapusty, podawane głównie jako potrawa wigilijna. Na Wigilię robione są z farszem z kaszy gryczanej, natomiast w ciągu roku – farszem może być mięso mielone z kaszą gryczaną lub ryżem. Farsz zawijany jest w liście kiszonej w całości kapusty białej. Po zawinięciu gołąbki piecze się w zamkniętym naczyniu.
Czasem stosowano jako zamiennik liści kapusty szerokie liście odziomkowe szałwii łąkowej.
Podobnie jak kiszona kapusta, gołąbki są tradycyjną potrawą w krajach Europy Środkowej i Wschodniej. Dzięki rozpowszechnionej uprawie kapusty w tych regionach były w wiekach minionych często potrawą biedniejszych warstw ludności.
W Czechach i na Słowacji gołąbki nazywają się , w niektórych regionach Stanów Zjednoczonych , na Ukrainie – , na Białorusi – , na Litwie – , a w Rosji – . W Niemczech znane są w jako bądź . Dotarły także do Szwecji, gdzie nazywają się , a w Finlandii . Znajomość gołąbków w Szwecji prawdopodobnie zawdzięcza się osmańskim wierzycielom króla szwedzkiego Karola XII, którzy rezydowali w XVIII wieku w Sztokholmie. Na Półwyspie Bałkańskim i w Rumunii podobnymi potrawami są "sarme" (w Rumunii ) czy też "dolmades", chociaż tutaj używa się przede wszystkim liści winorośli lub kiszonej kapusty.
Pochodzenie nazwy potrawy nie jest pewne. Max Vasmer przyjmuje pochodzenie dosłowne, to znaczy od słowa „gołąb”, co tłumaczy zbieżnością kształtu potrawy i ptaka. Polski językoznawca Marek Stachowski uznaje ten wywód za semantycznie wątpliwy. On sam wyciąga hipotezę, że słowo to jest pożyczką orientalną, argumentując to tym, że podobna potrawa znana jest również w Lewancie i Azji Środkowej. Jako możliwe źródła słowa wymienia perskie "kalam" „kapusta” lub "kalam pič" „kapustozwój” oraz ormiańskie "kałamb" „kapusta”. Dopiero po zapożyczeniu słowo miało zostać przekształcone przez wpływ etymologii ludowej aby przypominało nazwę ptaka.

</doc>
<doc id="299684" url="https://pl.wikipedia.org/wiki?curid=299684" title="Erich Sojka">
Erich Sojka

Erich Sojka (ur. 11 września 1922 w Ostrawie, zm. 28 maja 1997 w Benešovie) – czeski pisarz i tłumacz literatury polskiej na język czeski.
Życiorys.
Jedna z jego babek była Polką, pierwszy kontakt z polskim słowem pisanym miał z jej książeczek do nabożeństwa. Studiował na Wydziale Filozoficznym Uniwersytetu Karola, studia ukończył w 1949 r. Przyjeżdżał również do Krakowa, na Uniwersytet Jagielloński, od tych czasów datuje się jego późniejsza wieloletnia przyjaźń m.in. z prof. Henrykiem Zielińskim.
Autor m.in. tłumaczenia „Pana Tadeusza” Adama Mickiewicza i „Zemsty” Aleksandra Fredry, ale również Słowackiego, Sienkiewicza, Mrożka i innych. Laureat nagrody (1975) polskiego PEN Clubu za tłumaczenia literatury polskiej.
Działacz opozycyjny, w czasie interwencji wojsk Układu Warszawskiego w Czechosłowacji po praskiej wiośnie w 1968 (Operacja „Dunaj”) próbował przez megafon przewożony samochodem nawoływać po polsku polskich żołnierzy biorących w niej udział do powstrzymania się od udziału w tej operacji. Po stłumieniu ruchów wolnościowych w Czechosłowacji przez wiele lat nie mógł znaleźć pracy, a książki, których był tłumaczem, wychodziły z pominięciem jego nazwiska na karcie tytułowej. Dorabiał m.in. pisząc teksty piosenek.
Wyszło około 60 jego tłumaczeń książek. Tłumaczył też filmowe listy dialogowe, których zrealizowano w formie napisów i dubbingu w sumie około trzystu, w tym między innymi dla czeskiej wersji filmu „Kingsajz” Juliusza Machulskiego (1987). W 1997 otrzymał "in memoriam" nagrodę za całokształt twórczości w dziedzinie dubbingu ("Cena Františka Filipovského za celoživotní mimořádnou dabingovou tvorbu").

</doc>
<doc id="299688" url="https://pl.wikipedia.org/wiki?curid=299688" title="Mierlo">
Mierlo

Mierlo – miasto w Holandii, gminie Geldrop-Mierlo, prowincji Brabancja Północna. Położone w pobliżu miast: Lierop, Geldrop, Eindhoven, Helmond i Someren. Okolice miasta stanowią lasy i wrzosowiska. Miasto liczy 10 174 mieszkańców (2003).
Do zabytków należy między innymi ratusz z 1806 roku, odrestaurowany w roku 1990. W 1860 do Mierlo przestawiony został wiatrak, powstały w 1640 roku. Kaplica św. Marii powstała w 1951 roku. Wieża telewizyjna z 1961 roku mierzy 105 metrów i umiejscowiona jest w lesie. Zwiedzić można również miejsce, gdzie robione są chodaki.
W Mierlo działa drużyna piłkarska "Mifano Mierlo" prowadząca sekcje dla seniorów, juniorów oraz drużynę damską.

</doc>
<doc id="299706" url="https://pl.wikipedia.org/wiki?curid=299706" title="Rotorua">
Rotorua

Rotorua (maor. Rotorua-nui-a-Kahu) – miasto (ok. 68 tys. mieszkańców, w tym 35% Maorysów) w Nowej Zelandii w centralnej części Wyspy Północnej (234 km od Auckland, 457 km od Wellington), położone nad jeziorem Rotorua. Ważny ośrodek kultury Maorysów, znajduje się w nim jedyny maoryski teatr, a także wioska maoryska Thermal Village. Uważane za nowozelandzką stolicę zjawisk geotermalnych. Park położony wokół dawnego budynku sanatorium (obecnie muzeum), źródła geotermalne wód siarkowych (w mieście unosi się charakterystyczny zapach siarkowodoru). Park geotermalny "Te Puia" z gejzerem "Pohutu" wyrzucającym strumienie pary i gorącej wody na wysokość do 20 metrów, 4 - 5 razy na godzinę. W pobliżu wulkan Tarawera, którego erupcja w 1886 roku zniszczyła niewielką wioskę maoryską oraz hotel dla turystów oglądających "Różowe Tarasy" (uległy całkowitemu zniszczeniu podczas erupcji). Wybuch wulkanu powiększył jezioro Tarawera oraz utworzył dolinę "Waimangu Volcanic Valley" z licznymi zjawiskami geotermalnymi.
Duży ośrodek turystyczny, rocznie około 1,6 mln odwiedzających. Dobrze rozwinięta baza noclegowa i gastronomiczna.
Lokalny port lotniczy.
W mieście rozwinął się przemysł materiałów budowlanych, chemiczny oraz spożywczy.

</doc>
<doc id="299708" url="https://pl.wikipedia.org/wiki?curid=299708" title="Paniówki">
Paniówki

Paniówki (niem. "Klein Paniow") – wieś w Polsce, położona w województwie śląskim, w powiecie gliwickim, w gminie Gierałtowice. Wedle urzędowego podziału terytorialnego kraju, w obrębie Paniówek wyróżniona jest 1 część miejscowości: Borek.
W latach 1975–1998 miejscowość należała administracyjnie do województwa katowickiego.
Nazwa.
Słownik geograficzny Królestwa Polskiego wydany w latach 1880-1902 podaje dwie polskie nazwy miejscowości "Paniówek" oraz "Paniówki", a także niemiecką "Paniow Klein". Dokument z 1361 roku, wystawiony przez Kazimierza III Wielkiego wymienia "Paniowki in terra Bythomiensis".
Niemiecki nauczyciel i językoznawca amator Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę wymienia "„Paniow”" podając jej znaczenie "„Herrschaftlicher Sitz”".
Położenie.
Paniówki sąsiadują z Chudowem, Przyszowicami, Rudą Śląską (dzielnica Halemba), Zabrzem (dzielnica Kończyce) i Mikołowem (dzielnice Borowa Wieś i Paniowy). Znajdują się niemal w centrum Górnośląskiego Okręgu Przemysłowego (GOP-u). Poprzez drogę krajową nr 44 łączą dwa największe miasta regionu Katowice z Gliwicami oraz Knurowem.
Historia.
. Później została założona gmina Paniówki.
Paniówki znalazły się w granicach królestwa Czech. Od 1763 po trzech wojnach śląskich pomiędzy Prusami i Austrią znalazły się w granicach Królestwa Prus, a następnie po zjednoczeniu Prus z Niemcami w 1871 w granicach Niemiec.
W 1910 roku w miejscowości mieszkało 1096 mieszkańców z czego 1061 mówiło po polsku, 26 po polsku i niemiecku, a 9 w języku niemieckim. W wyborach komunalnych z listopada 1919 roku wszystkie głosy oddano na listy polskie, które uzyskały wszystkie 12 mandatów. Po podziale Górnego Śląska w 1922 r. Paniówki znalazły się w granicach Polski, w województwie śląskim. Obecnie należą do w gminy Gierałtowice w województwie śląskim.
W okresie międzywojennym w miejscowości stacjonował komisariat Straży Granicznej i placówka II linii SG „Paniówki”.
Parafia i kościół pw. św. Urbana w Paniówkach.
Parafia Paniówki istnieje od 1936 roku. Zanim powstała, wierni uczęszczali do kościoła w Paniowach, będącego kościołem filialnym parafii w Bujakowie.
Uroczyste poświęcenie kościoła nastąpiło 26 listopada 1936 roku, zaś 28 grudnia 1945 roku została powołana kuracja Paniówki, do której przyłączono również sąsiednią parafię Chudów. 2 grudnia 1951 roku oddano do użytku plebanię, a w 1990 roku dom pogrzebowy.
Edukacja.
W Paniówkach działa Publiczna Szkoła Podstawowa.
Inne.
Oprócz szkół w Paniówkach znajduje się także świetlica środowiskowa, w której odbywają się zajęcia dla dzieci i młodzieży, m.in. nauka gry na gitarze klasycznej, Klub Malucha, pomoc w nauce i wiele innych. Świetlica znajduje się w niedawno wyremontowanym budynku starej szkoły, w którym znajduje się również filia Gminnej Biblioteki Publicznej, ośrodek zdrowia i biuro sołtysa.
Turystyka.
Przez miejscowość przebiegają następujące szlaki turystyczne:
Sport i rekreacja.
Pływalnia.
W Paniówkach znajduje się Gminna Kryta Pływalnia „Wodnik”. Obiekt został otwarty 18 stycznia 2010 r. Oprócz basenu pływackiego znajdują się tam także: brodzik (o wymiarach 12,5 m x 6 m i głębokości od 0,1 do 1 m), tunel wodny, zjeżdżalnia wodna (o długości 63 m), 4 wanny spa, grota solna oraz gabinet „AquaSpa”.
LKS Tempo Paniówki.
W Paniówkach działa Ludowy Klub Sportowy Tempo Paniówki, grający obecnie w Sushi Kushi B klasie grupy Zabrze oraz 2. drużyna grająca w C klasie. Dodatkowo klub posiada sekcję mieszanych sztuk walk oraz fitnessu.
Klub.
C-klasa – 2 drużyna
Komunikacja i transport.
Tranzyt.
Przez Paniówki przechodzi droga krajowa nr 44. W bardzo niewielkiej odległości od miejscowości znajdują się dwa zjazdy na autostradę A4, w tym węzeł "Sośnica", z którego można zjechać także na autostradę A1.
Komunikacja.
Dzięki dobrej komunikacji drogowej miejscowość ma łatwy dostęp do kilku większych miast w okolicy, m.in. Gliwic, Katowic, Zabrza i Mikołowa.
Przez Paniówki przejeżdżają autobusy sieci ZTM (linie 33(zawieszona), 41, 120, 669, 647.M18).

</doc>
<doc id="299709" url="https://pl.wikipedia.org/wiki?curid=299709" title="Marian Bondzior">
Marian Bondzior

Marian Bondzior (ur. 24 lipca 1925, zm. 24 lipca 2003) – generał brygady pilot Wojska Polskiego, zastępca dowódcy Wojsk Obrony Powietrznej Kraju w latach 1984–1990.
Służba wojskowa.
Przez cały okres służby w Wojsku Polskim (1945–1990) związany z komponentem lotniczym Wojsk Lotniczych i Obrony Przeciwlotniczej Obszaru Kraju, a następnie Wojsk Obrony Powietrznej Kraju, w których pełnił szereg odpowiedzialnych funkcji. Sprawował funkcje dowódcze we wszystkich korpusach podległych dowódcy WOPK. Był m.in. dowódcą pułku lotnictwa myśliwskiego w Zegrzu Pomorskim, pomocnikiem dowódcy 1 Korpusu OPK ds. lotnictwa, zastępcą dowódcy 1 Korpusu OPK, szefem sztabu – zastępcą dowódcy 3 Korpusu OPK, szefem Wojsk Lotniczych Dowództwa Wojsk Obrony Powietrznej Kraju (lotnictwa myśliwskiego WOPK), dowódcą 2 Korpusu OPK, dowódcą 1 Korpusu OPK. W latach 1984-1990 zajmował stanowisko zastępcy dowódcy WOPK ds. liniowych.
W 1979 mianowany uchwałą Rady Państwa PRL na stopień generała brygady WP. Nominacje wręczył w Belwederze I sekretarz KC PZPR Edward Gierek.
Pilot wojskowy I klasy z nalotem ogólnym 2504 godzin, z czego 1556 na samolotach odrzutowych. Latał na samolotach UT-2, Po-2, Jak-9, Jak-11, Jak-18, PZL TS-8 Bies, Jak-17, Jak-23, MiG-15, MiG-15bis, MiG-17, Lim-5, Lim-5P, MiG-21 i PZL TS-11 Iskra. Nigdy nie miał wypadku lotniczego. Należał do pilotów najlepiej strzelających do celów powietrznych. W 1962 był w pierwszej grupie pilotów wprowadzających do uzbrojenia samoloty MiG-21. Był uczestnikiem wielu defilad i pokazów lotniczych, m.in. 22 lipca 1959 w Warszawie i 12 października 1960 w Łodzi prowadził 64-samolotową "Taflę". W 1980 dowodzony przez niego 2 Korpus OPK został wyróżniony w dorocznym rozkazie szkoleniowym ministra obrony narodowej. Jako zastępca dowódcy Wojsk OPK był głównym organizatorem strzelań wojsk rakietowych i lotnictwa myśliwskiego na poligonach w ZSRR.
Autor autobiografii "Jak zdobywałem swój kawałek nieba. Wspomnienia generała lotnictwa." (2002).
W Wojsku Polskim służył przez 46 lat, z czego 12 lat w stopniu generała brygady.
Pochowany na Cmentarzu Wojskowym na Powązkach w Warszawie (kwatera: BII-13-5).
Życie prywatne.
Syn Aleksandra (1896-1988), rolnika i Heleny z Bieńkowskich (1905-1983). Od 1951 żonaty z Krystyną z domu Jakubowską. Małżeństwo miało syna Zbigniewa i córkę Joannę Danutę (1958-1993).

</doc>
<doc id="299710" url="https://pl.wikipedia.org/wiki?curid=299710" title="Merlin (pocisk)">
Merlin (pocisk)

Merlin – brytyjski moździerzowy przeciwpancerny pocisk samonaprowadzający
W latach osiemdziesiątych XX wieku brytyjska firma "British Aerospace" opracowała 81 mm pocisk wystrzeliwany z brytyjskiego moździerza L16 kal. 81 mm.
Pocisk oparty jest na zasadzie „wystrzel i zapomnij” i służy do zabezpieczenia działań piechoty w konfrontacji z czołgami i transporterami przeciwnika. Uderzenie w pojazd przeciwnika następuje z góry, w najsłabiej bronioną część czołgu, a głowica kumulacyjna gwarantuje dużą przebijalność.
Pocisk jest podobny do innych pocisków moździerzowych kal. 81 mm, w związku z tym nie było potrzeby dokonywania żadnych zmian w konstrukcji moździerza L16.
Po wystrzeleniu pocisku automatycznie uruchamiana jest aparatura do wyszukiwania celu. Jest to aktywny radiolokator pracujący w zakresie fal milimetrowych, znajdujący się w przedniej części pocisku. Za radiolokatorem umieszczone są 4 stery aerodynamiczne, rozwijane na dalszej części trajektorii lotu pocisku. Za nim umieszczony jest blok elektroniki i zasilanie oraz głowica kumulacyjna z mechanizmem zabezpieczającym. W tylnej części pocisku znajduje się zespół brzechw stabilizujących. 
Dane taktyczno-techniczne pocisku:

</doc>
<doc id="299714" url="https://pl.wikipedia.org/wiki?curid=299714" title="Rock Goddess (album)">
Rock Goddess (album)

Rock Goddess – drugi album brytyjskiego zespołu Rock Goddess będący faktycznie jego debiutem. Ukazał się w tym samym roku co wcześniejszy "Hell Hath No Fury". Jego zapowiedzią był singel "My Angel" z 1982 z dwoma utworami: "My Angel" i "In The Heat Of The Night". Zespół składał się tylko z kobiet i grał heavy metal. Album został wydany w 1983 (zob. 1983 w muzyce).
Linki zewnętrzne.
All Music Guide

</doc>
<doc id="299726" url="https://pl.wikipedia.org/wiki?curid=299726" title="Messier 55">
Messier 55

Messier 55 (również M55, NGC 6809) – druga pod względem jasności gromada kulista w gwiazdozbiorze Strzelca. Została odkryta 16 czerwca 1752 roku przez Nicolasa de Lacaille podczas obserwacji prowadzonych w Afryce Południowej, skatalogował on ją jako Lac I.14. Charles Messier odnalazł ją i skatalogował 24 lipca 1778 roku po wielu bezskutecznych próbach obserwacji, podejmowanych od 1764 roku.
Na niebie ma średnicę 19', jasność 6,3. Znajduje się w odległości 17,6 tysiąca lat świetlnych od Ziemi oraz 12,7 tysiąca lat świetlnych od centrum Galaktyki. Jej gwiazdy w nieznacznym stopniu koncentrują się w kierunku środka. Rzeczywista średnica gromady wynosi około 100 lat świetlnych. Jej jasność przewyższa jasność Słońca około 100 tys. razy. M55, podobnie jak inne gromady kuliste, znajduje się w halo Drogi Mlecznej.
Znanych jest zaledwie 5-6 gwiazd zmiennych należących do M55.

</doc>
<doc id="299727" url="https://pl.wikipedia.org/wiki?curid=299727" title="Mistrzostwa Europy w Koszykówce Mężczyzn 1939">
Mistrzostwa Europy w Koszykówce Mężczyzn 1939

Mistrzostwa Europy w Koszykówce Mężczyzn 1939 – III turniej mistrzostw Europy w koszykówce mężczyzn w historii. Odbywał się od 21 do 28 maja 1939 roku w litewskim Kownie, w specjalnie wybudowanej na te mistrzostwa hali sportowej (Kauno sporto halė).

</doc>
<doc id="299730" url="https://pl.wikipedia.org/wiki?curid=299730" title="To ostatnia niedziela">
To ostatnia niedziela

To ostatnia niedziela, znana też pod błędnym tytułem Ta ostatnia niedziela (ros. Утомлённое солнце – dosł. „zmęczone słońce”) – tango, powstałe w 1935 roku, znany polski szlagier sprzed II wojny światowej. Muzykę skomponował Jerzy Petersburski, zaś słowa napisał Zenon Friedwald.
Najpopularniejszym wykonawcą tego utworu jest Mieczysław Fogg. Ze względu na ponury tekst tango "To ostatnia niedziela" zyskało miano "tanga samobójców".

</doc>
<doc id="299735" url="https://pl.wikipedia.org/wiki?curid=299735" title="Kościół św. Karola w Wiedniu">
Kościół św. Karola w Wiedniu



</doc>
<doc id="299736" url="https://pl.wikipedia.org/wiki?curid=299736" title="Dydiowa">
Dydiowa

Dydiowa (w latach 1977–1981 Zacisze) – nieistniejąca wieś w Polsce położona w województwie podkarpackim, w powiecie bieszczadzkim, w gminie Lutowiska na granicy polsko-ukraińskiej. Znajdowała się w Bieszczadach, w zakolu Sanu, niedaleko miejscowości Stuposiany.
Do 1934 roku odrębna gmina jednostkowa, a w latach 1934–1945 gromada w zbiorowej gminie Tarnawa Niżna, należącej do powiatu turczańskiego w woj. lwowskim (do 1931 woj. stanisławowskie). W latach 1945–1951 w obrębie powiatu leskiego w woj. rzeszowskim, w 1952–1972 powiatu ustrzyckiego, a w 1972–1975 powiatu bieszczadzkiego w tymże województwie (1952–1954 i od 1973 w gminie Lutowiska "(Szewczenko)"). W latach 1975–1998 miejscowość administracyjnie należała do województwa krośnieńskiego.
Główna zabudowa wsi stała po dzisiejszej ukraińskiej stronie granicy. Mieszkańcy prawobrzeżnej Dydiowej zostali wysiedleni w 1945 roku w rejon Sokala, części lewobrzeżnej w 1946 roku. Obecnie nie ma zabudowań, jedyne zabudowanie na terenach byłej wsi, czyli bacówka po polskiej stronie, zwana Dydiówką (adres: Dydiowa 1), spłonęła 4 sierpnia 2018 roku.
W 1945 mieszkańcy zakopali we wsi dzwon z miejscowej cerkwi, którego do dzisiaj nie udało się zlokalizować.

</doc>
<doc id="299743" url="https://pl.wikipedia.org/wiki?curid=299743" title="Choroba Perthesa">
Choroba Perthesa

Choroba Perthesa, osteochondroza młodzieńcza głowy kości udowej (choroba Legga-Calvégo-Perthesa, łac. "osteochondrosis coxae iuvenilis", ang. Legg-Calvé-Perthes disease) – choroba należąca do grupy jałowych martwic kości. Martwica obejmuje głowę kości udowej.
Epidemiologia.
Dotyczy najczęściej chłopców (4:1) między 3. a 14. rokiem życia, szczyt przypada na 5–6 rok życia. Częstość występowania to 1:1200–9000. U dzieci innych ras niż biała choroba występuje sporadycznie. Zwykle zajęty jest jeden staw biodrowy, choć postać obustronna ma miejsce w 12–16% przypadków.
Etiologia.
Etiologia jest niejasna i prawdopodobnie wynika z anomalii naczyń krwionośnych bliższej części kości udowej lub zaburzeń hormonalnych.
Objawy i przebieg.
Wyróżnia się cztery stadia choroby:.
Proces chorobowy trwa łącznie 3–5 lat.
Chorobę diagnozuje się na podstawie zdjęć RTG i badania klinicznego (p. niżej).
Jeśli choroba ma niepomyślny przebieg i powstaną zniekształcenia głowy kości udowej, mogą one przyspieszyć powstanie zmian zwyrodnieniowych w obrębie stawu biodrowego.
Objawy zgłaszane przez i obserwowane u dzieci:
Obraz w badaniu klinicznym w późniejszym etapie choroby:.
Obraz radiologiczny – zależy od fazy choroby:
Historia.
Chorobę kolejno opisywali Arthur Thornton Legg w 1908, Johann Henning Waldenström w 1909, Georg Clemens Perthes i Jacques Calvé w 1910.

</doc>
<doc id="299744" url="https://pl.wikipedia.org/wiki?curid=299744" title="Orla (dopływ Baryczy)">
Orla (dopływ Baryczy)

Orla (niem. "Horle"; "Hurle"; lub "Horla") – rzeka w zachodniej Polsce, największy, prawy dopływ Baryczy o długości 95,1 km i powierzchni dorzecza 1601 km². Płynie na Nizinie Południowowielkopolskiej i w Obniżeniu Milicko-Głogowskim, w województwie dolnośląskim.
Charakterystyka.
Wypływa ze źródła zlokalizowanego na wysokości 155 m n.p.m. w miejscowości Koźminiec na Wysoczyźnie Kaliskiej, następnie płynie przez Kotlinę Żmigrodzką, a do Baryczy uchodzi w 34,6 km jej biegu, na zachód od Wąsosza na wysokości 83 m n.p.m.
Pod względem administracyjnym zlewnia Orli leży na pograniczu województw wielkopolskiego i dolnośląskiego.
Zlewnia Orli to obszary o rolniczym charakterze, gdzie przeważają grunty orne z niewielką ilością terenów zalesionych i zadrzewionych.
Główne dopływy:
Ważniejsze miejscowości nad Orlą: Koźmin Wielkopolski, Jutrosin, Korzeńsko, Wąsosz.

</doc>
<doc id="299748" url="https://pl.wikipedia.org/wiki?curid=299748" title="Josef Korčák">
Josef Korčák

Josef Korčák (ur. 17 grudnia 1921 w Holštejnie, zm. 5 października 2008) – czechosłowacki działacz państwowy i partyjny, premier w latach 1970–1987.
Życiorys.
Urodził się w 1921 r. w Holštejnie, w powiecie blanskim. Po ukończeniu szkoły zawodowej pracował w latach 1937–1948 w brneńskich zakładach zbrojeniowych. Po przejęciu władzy przez komunistów w Czechosłowacji w 1948 r. został sekretarzem, a następnie pierwszym sekretarzem Komitetu Powiatowego KPCz w powiecie blanskim. Następnie awansował do władz wojewódzkich partii w Brnie. W 1958 r. zasiadł po raz pierwszy w jej władzach centralnych. 
Pełnił wiele funkcji we władzach Czechosłowacji, zasiadał m.in. w Komitecie Centralnym Komunistycznej Partii Czechosłowacji oraz był ministrem kilku resortów rządu centralnego (m.in. energetyki). W latach 1970–1987 był premierem rządu czeskiego. Przez kilka kadencji pełnił mandat w parlamencie. W 1987 odszedł na emeryturę, w 1990 został usunięty z partii.
Zmarł w 2008 roku.

</doc>
<doc id="299753" url="https://pl.wikipedia.org/wiki?curid=299753" title="Choroba Osgooda-Schlattera">
Choroba Osgooda-Schlattera

Choroba Osgooda-Schlattera (łac. "morbus Osgood-Schlatter, nazwy historyczne:" "necrosis aseptica tuberositas tibiae" - jałowa martwica guzowatości piszczeli, "apophysitis tuberositatis tibiae") – aseptyczne zapalenie guzowatości kości piszczelowej, zapalenie guzowatości k. piszczelowej. Choroba należąca do grupy chorób urazowych rosnącego kośćca.
Choroba została po raz pierwszy opisana w roku 1903 niezależnie przez Roberta Bayley Osgooda, amerykańskiego chirurga ortopedę oraz Carla B. Schlattera, szwajcarskiego chirurga.
Etiologia.
Może występować jedno- lub dwustronnie (częściej jednostronnie). Choroba trwa od kilku miesięcy do kilku lat, w zależności od typu. Choroba polega na uszkodzeniu w różnym stopniu jądra kostnienia nasadowej części guzowatości kości piszczelowej. Elementami towarzyszącymi chorobie jest obrzęk i wzmożone unaczynienie więzadła rzepki, chrząstki powlekającej jądro kostnienia, tkanek kaletki podrzepkowej głębokiej. Typ I – wewnętrzne uszkodzenie jądra kostnienia bez naruszenia ciągłości chrząstki, w której jądro się znajduje. Typ II – uszkodzenie jądra kostnienia ze złamaniem chrząstki poza polem przyczepu więzadła rzepki. Typ III – uszkodzenie jądra kostnienia ze złamaniem chrząstki w polu przyczepu więzadła rzepki.
Epidemiologia.
Choroba występuje u dzieci w okresie przed zakończeniem wzrostu kośćca. Najczęściej występuje w okresie dojrzewania u dzieci uczestniczących w sportach mających elementy biegania, skakania oraz szybkich zmian kierunku poruszania się (np: rugby, piłka nożna, koszykówka, łyżwiarstwo, balet itd.).
Choroba częściej występuje u chłopców, jednakże występowanie choroby u dziewcząt zwiększa się proporcjonalnie do zwiększania się zaangażowania dziewcząt w aktywnościach sportowych. Grupy wiekowe najczęstszego występowania choroby różnią się w zależności od płci, ponieważ pokwitanie u dziewcząt zaczyna się wcześniej niż u chłopców. Choroba najczęściej występuje u chłopców w wieku od 13 do 14 lat, a u dziewcząt w wieku od 11 do 12 lat.
Objawy i przebieg.
Objawem choroby jest ból w okolicy guzowatości kości piszczelowej, nasilający się podczas wysiłku i ucisku.
Leczenie.
Leczenie jest objawowe i sprowadza się do stosowania rozciągania mięśnia czworogłowego uda, chłodzenia i niesterydowych leków przeciwzapalnych. W fazie aktywnej przebudowy jądra kostnienia aktywność sportowa powinna zostać ograniczona do minimum.

</doc>
<doc id="299756" url="https://pl.wikipedia.org/wiki?curid=299756" title="Żebro przewodnie">
Żebro przewodnie

Żebro przewodnie – żebro sklepienne będące w planie linią prostą, biegnące przez całą długość nawy i łączące najwyższe punkty sklepienia.
Stosowane do: 
Sprzyja ujednoliceniu przestrzeni wewnętrznej. Element stosowany w architekturze późnego gotyku.

</doc>
<doc id="299759" url="https://pl.wikipedia.org/wiki?curid=299759" title="Bengal">
Bengal

Bengal – kraina historyczna w Azji Południowej, we wschodniej części Niziny Hindustańskiej, nad Zatoką Bengalską. Zachodnia część Bengalu leży w Indiach (stan Bengal Zachodni), a wschodnią stanowi Bangladesz.
Powierzchnia wynosi około 215,5 tysiąca km², a zamieszkuje ją około 235 milionów ludzi (2003), głównie Bengalczycy. Największe miasto tego regionu to Kolkata w Indiach.
Bengal leży na terenie gęstej sieci rzecznej i kanałów nawadniających delty Gangesu i Brahmaputry. Często występują tu katastrofalne powodzie i cyklony tropikalne. Duże przeludnienie. Uprawia się głównie jutę, ryż, trzcinę cukrową i herbatę.

</doc>
<doc id="299761" url="https://pl.wikipedia.org/wiki?curid=299761" title="Petr Zgarba">
Petr Zgarba

Petr Zgarba (ur. 18 września 1959 we Vsetínie) – czeski polityk, agronom i przedsiębiorca, deputowany, w 2005 minister rolnictwa.
Życiorys.
Absolwent Wyższej Szkole Rolniczej w Brnie. Pracował jako agronom, początkowo w spółdzielni rolniczej typu JZD. W latach 1991–1994 był dyrektorem przedsiębiorstwa rolnego w miejscowości Krásná Hora, a w latach 1995–2002 dyrektorem izby rolniczej w miejscowości Havlíčkův Brod. Zajął się również prowadzeniem własnej działalności gospodarczej w branży rolnej.
W 2001 wstąpił do Czeskiej Partii Socjaldemokratycznej. W 2002 został radnym Lípy. W latach 2002–2010 i 2012–2013 był deputowanym Izby Poselskiej, pełnił m.in. funkcję wiceprzewodniczącego komisji rolnictwa. Od kwietnia do listopada 2005 sprawował urząd ministra rolnictwa w rządzie Jiříego Paroubka.

</doc>
<doc id="299766" url="https://pl.wikipedia.org/wiki?curid=299766" title="Adam Aumer">
Adam Aumer

Adam Aumer (ur. 1918, zm. 1995) – pułkownik Wojska Polskiego.
Życiorys.
Od 1941 pełnił służbę w Armii Czerwonej, skąd przeszedł do formowanego na terytorium ZSRR ludowego WP. W stopniu plutonowego był dowódcą drużyny topograficznej baterii sztabowej 3 pułku artylerii ciężkiej, a następnie walczył w szeregach 1 Brygady Artylerii Armat im. gen. Józefa Bema.
Po ukończeniu Oficerskiej Szkoły Artylerii pełnił służbę na stanowisku zastępcy dowódcy baterii do spraw politycznych. W latach 40. był szefem Wydziału V Inspekcji Oddziału I Organizacyjnego Głównego Zarządu Polityczno-Wychowawczego WP. W następnych latach był zastępcą szefa i szefem wydziału politycznego jednostki wojskowej, zastępcą szefa i pełniącym obowiązki szefa Zarządu Politycznego Śląskiego Okręgu Wojskowego.
W latach 1956–1957 był zastępcą dowódcy – szefem Zarządu Politycznego Pomorskiego Okręgu Wojskowego, a następnie zastępcą dowódcy – szefem Zarządu Politycznego Inspektoratu Lotnictwa oraz zastępcą dowódcy – szefem Zarządu Politycznego Wojsk Lotniczych i Obrony Przeciwlotniczej i Obszaru Kraju.
Był również sekretarzem naukowym Rady Naukowej MON do spraw Psychologii i Socjologii Wojskowej. Ostatnio był sekretarzem Rady Nauk Społecznych MON.
Od 1976 w stanie spoczynku. Pożegnany oficjalnie przez wiceministra obrony narodowej, szefa Głównego Zarządu Politycznego WP, gen. broni Włodzimierza Sawczuka.
W latach 1985–1990 pracował społecznie w Radzie Ochrony Pamięci Walk i Męczeństwa na stanowisku rzecznika prasowego.
Pochowany na Cmentarzu Wojskowym na Powązkach (kwatera G-2b-57). W pogrzebie uczestniczyło szereg generałów i oficerów Wojska Polskiego, m.in. generałowie Tadeusz Tuczapski, Czesław Piotrowski, Edwin Rozłubirski, Roman Paszkowski, Mieczysław Grudzień, Lucjan Czubiński, Jan Raczkowski.
Życie prywatne.
Mieszkał w Warszawie. Żonaty z Kazimierą z domu Sitarską (1925-2016).

</doc>
<doc id="299767" url="https://pl.wikipedia.org/wiki?curid=299767" title="Valdon Dowiyogo">
Valdon Dowiyogo

Valdon Kape Dowiyogo (ur. 31 sierpnia 1968, zm. 8 grudnia 2016) – nauruański działacz sportowy i polityk. 
Był synem wieloletniego prezydenta kraju Bernarda Dowiyogo. Pełnił mandat posła do parlamentu (w 2005 był jego przewodniczącym). Od 2013 był ministrem w administracji prezydenta Barona Waqa, kierował resortami transportu, zdrowia, rybołówstwa i sportu. Był też prezesem Naurańskiej Federacji Futbolu Australijskiego (NAFA) oraz wiceprezydentem naurańskiego klubu golfowego. 
W grudniu 2015 został postawiony w stan oskarżenia pod zarzutem spowodowania wypadku drogowego ze skutkiem śmiertelnym. Nie utracił jednak stanowiska ministerialnego, w lipcu 2016 został zatwierdzony na kolejną kadencję w rządzie Waqa. Zmarł nagle 8 grudnia 2016 w czasie pobytu służbowego w Rosji. 

</doc>
<doc id="299768" url="https://pl.wikipedia.org/wiki?curid=299768" title="M55">
M55



</doc>
<doc id="299769" url="https://pl.wikipedia.org/wiki?curid=299769" title="Jałowa martwica kości">
Jałowa martwica kości

Jałowe martwice kości, martwice aseptyczne (łac. "necrosis aseptica ossium", syn. "necrosis ischaemica", "osteochondrosis", "osteochondritis", "epiphysitis", "chondroosteonecrosis") – grupa chorób, których wspólną cechą jest nekroza kości lub jej fragmentów, niezwiązana z udziałem zakażenia drobnoustrojami. Jako przyczynę ich powstawania uznaje się zaburzenie ukrwienia jądra kostnienia kości, powstałe na różnorodnym tle (zator, uraz, zakrzep). Początkowo martwy fragment kostny ulega resorpcji, a następnie zostaje odbudowany. Na skutek działania sił i obciążeń odbudowywany fragment zwykle ulega deformacji. Choroby te występują szczególnie często w wieku dziecięcym i u osób młodych; w zależności od miejsca występowania (znanych jest ponad 40) martwicy aseptycznej wyróżnia się szereg jednostek chorobowych, o zazwyczaj eponimicznych nazwach.
Termin "Knochennekrose" (nekroza kości) wprowadził do medycyny w 1910 roku niemiecki chirurg Georg Axhausen (1877–1960).
Etiologia.
Do czynników etiologicznych zalicza się:

</doc>
<doc id="299770" url="https://pl.wikipedia.org/wiki?curid=299770" title="Riddell Akua">
Riddell Akua

Riddell Akua (ur. 26 stycznia 1963), nauruański polityk, deputowany do parlamentu wyspy z ramienia partii "Najpierw Nauru". Był jednym z wysokich urzędników Nauruańskiej Korporacji Fosforytowej. Od grudnia 2007 do marca 2008 i od kwietnia 2008 do 2010 przewodniczący Parlamentu Nauru.

</doc>
<doc id="299773" url="https://pl.wikipedia.org/wiki?curid=299773" title="Nauruańska Korporacja Fosforytowa">
Nauruańska Korporacja Fosforytowa

Nauruańska Korporacja Fosforytowa ( – NPC, od 2005 – RONPHOS) – kompania znajdująca się całkowicie w rękach rządu Nauru, najmniejszej republiki świata i mikronezyjskiej wyspie o powierzchni 21 km kwadratowych.
Historia.
Na Nauru znajdowały się jedne z największych złóż fosforytów na świecie. Przed uzyskaniem przez wyspę niepodległości eksploatowały je, niczym w kolonii, Australia, a przedtem też Wielka Brytania i Niemcy (w ramach "British Phosphate Commissioners"). Jednakże po proklamowaniu niepodległości rząd znacjonalizował złoża, powołując do życia NPC w celu podjęcia ich eksploatacji.
Dzięki temu Nauru z czasem uzyskało największy dochód narodowy w przeliczeniu na jednego mieszkańca. Pracownikami i zarządcami NPC byli wyłącznie Nauruańczycy. Jednakże obecnie zasoby znajdują się na wyczerpaniu, a eksploatacja doprowadziła do zachwiania równowagi ekologicznej na wyspie. Planowana jest rekultywacja.
Rząd republiki inwestuje zyski wypracowane przez spółkę poprzez państwowy fundusz majątkowy Nauru Phosphate Royalties Trust (NPRT) w różne przedsięwzięcia za granicą.
1 lipca 2005 Nauruańska Korporacja Fosforytowa zmieniła nazwę na Republic of Nauru Phosphate Corporation (RONPHOS). Było to spowodowane restrukturyzacją spółki, kontynuowaną w 2006 roku. W jej wyniku dokonano napraw i przebudowy instalacji oraz urządzeń, wykorzystywanych do produkcji i transportu fosforytów oraz w celu zmniejszenia emisji pyłu.

</doc>
<doc id="299775" url="https://pl.wikipedia.org/wiki?curid=299775" title="Choroba Haglunda">
Choroba Haglunda

Choroba Haglunda (choroba Haglunda-Severa, jałowa martwica guza piętowego, łac. "apophysitis calcanei", "morbus Haglund") – choroba należąca do grupy jałowych martwic kości. Martwica dotyczy guza piętowego kości piętowej. 
Dotyczy najczęściej dzieci w okresie skoku pokwitaniowego. Niekiedy związana z przeciążeniem podczas wysiłku fizycznego. Głównym objawem jest silny ból uniemożliwiający oparcie pięty o podłoże. Może wystąpić obrzęk w okolicy guza piętowego. W ponad 60% przypadków jest obustronna.
Chorobę opisał jako jeden z pierwszych Patrik Haglund (1870-1937).

</doc>
<doc id="299783" url="https://pl.wikipedia.org/wiki?curid=299783" title="Ośrodek Diagnostyki i Zwalczania Zagrożeń Biologicznych">
Ośrodek Diagnostyki i Zwalczania Zagrożeń Biologicznych

Ośrodek Diagnostyki i Zwalczania Zagrożeń Biologicznych Wojskowego Instytutu Higieny i Epidemiologii – wojskowy ośrodek naukowy specjalizujący się w wykrywaniu i oznaczaniu patogenów biologicznych, zwłaszcza nietypowych lub niezwykle niebezpiecznych. Siedziba Ośrodka znajduje się w Puławach.
Ośrodek prowadzi badania i ekspertyzy w zakresie:
Ośrodek wyposażony jest w laboratorium III klasy bezpieczeństwa (najwyższej w Polsce) przez co jest jednostką referencyjną w diagnostyce mikrobiologicznej dużej części drobnoustrojów i wirusów (m.in. laseczek wąglika "Bacillus anthracis").
Historia i powstanie ODiZZB.
Początek istnienia wojskowego ośrodka naukowego w Puławach wiąże się z przeniesieniem Centrum Wyszkolenia i Badań Weterynaryjnych do tego miasta w 1949. W latach następnych po zmianach strukturalnych oprócz funkcji szkoleniowych placówka ta staje się także ważnym ośrodkiem naukowo-badawczym. Dzięki licznym kontaktom z placówkami naukowymi zarówno cywilnymi jak i wojskowymi w kraju i zagranicą, oraz prowadzonym badaniom placówka wnosi znaczny wkład w postęp nauk weterynaryjnych, a zwłaszcza toksykologii, radiobiologii, mikrobiologii i higienie środków spożywczych. 
Oprócz działalności naukowej ośrodek w Puławach prowadzi szkolenia dla potrzeb wojskowej służby zdrowia, a także jest organizatorem wielu sympozjów, konferencji, kursokonferencji. Część oficerów pracujących w puławskim ośrodku pełniła służbę w ramach ONZ na Bliskim Wschodzie (Syria, Egipt), a także w innych misjach zagranicznych (Irak, Kambodża). 
W 1990 Wojskowy Ośrodek Naukowo-Badawczy Służby Weterynaryjnej w Puławach decyzją Szefa Sztabu Generalnego WP staje się częścią Wojskowego Instytutu Higieny i Epidemiologii w Warszawie zachowując dużą samodzielność. Priorytetem badań prowadzonych w Ośrodku stają się czynniki broni biologicznej, a szczególnie ich szybkie wykrywanie i neutralizacja. W ostatnich latach szczególnego znaczenia nabiera ścisła współpraca z ośrodkami badawczymi w USA. W 2000 ważnym wydarzeniem było oddanie do użytku jedynego w Polsce laboratorium III klasy bezpieczeństwa (BSL-3) pozwalającego na bezpieczną pracę z groźnymi drobnoustrojami. Obecna nazwa – Ośrodek Diagnostyki i Zwalczania Zagrożeń Biologicznych została nadana w 2002.
Struktura.
W skład Ośrodka wchodzą dwa zakłady naukowe (z pracowniami):

</doc>
<doc id="299787" url="https://pl.wikipedia.org/wiki?curid=299787" title="Mitsutaro Shirai">
Mitsutaro Shirai



</doc>
<doc id="299788" url="https://pl.wikipedia.org/wiki?curid=299788" title="Matthias Platzeck">
Matthias Platzeck

Matthias Platzeck (ur. 29 grudnia 1953 w Poczdamie) – niemiecki polityk i samorządowiec, minister w rządzie NRD (1990), burmistrz Poczdamu, w latach 2002–2013 premier Brandenburgii, od 2005 do 2006 przewodniczący Socjaldemokratycznej Partii Niemiec (SPD).
Życiorys.
Urodził się w rodzinie lekarza i asystentki medycznej. W 1972 ukończył szkołę średnią, po czym do 1974 odbywał służbę wojskową w Nationale Volksarmee. Studiował cybernetykę biomedyczną na późniejszym Uniwersytecie Technicznym Ilmenau, którą ukończył w 1979 z dyplomem inżyniera elektrotechnika. Pracował w instytucjach zajmujących się higieną i ochroną zdrowia, w tym w "Institut für Lufthygiene" w Karl-Marx-Stadt. Od 1982 był dyrektorem do spraw ekonomicznych i technologicznych w szpitalu powiatowym w Bad Freienwalde (Oder), a od 1982 kierował departamentem w inspekcji sanitarnej w Poczdamie.
W 1989 wstąpił do działającej w NRD Liberalno-Demokratycznej Partii Niemiec. Od 1988 angażował się w inicjatywy proekologiczne. W okresie przemian politycznych w 1989 był wśród założycieli partii Grüne Liga, objął funkcję rzecznika tego ugrupowania. Od lutego do kwietnia 1990 pełnił funkcję ministra bez teki do spraw przedsiębiorczości w rządzie Hansa Modrowa. W marcu 1990 w wolnych wyborach został wybrany na deputowanego do Izby Ludowej NRD, gdzie kierował frakcją parlamentarną Związku 90. Po zjednoczeniu Niemiec w październiku tego samego roku wraz z grupą deputowanych do Izby Ludowej przeszedł do pracy w Bundestagu.
W tym samym czasie został po raz pierwszy wybrany do Landtagu Brandenburgii. W latach 1990–1994 pełnił funkcję ministra ochrony środowiska w rządzie Brandenburgii, którym kierował Manfred Stolpe. Od 1991 do 1993 zasiadał w zarządzie Związku 90, opuścił to ugrupowanie, sprzeciwiając się planom połączenia partii z Zielonymi. Z ramienia Brandenburgii zasiadał w Bundesracie w latach 1991–1998, początkowo jako członek, następnie zastępca członka wyższej izby niemieckiego parlamentu. Po wyborach regionalnych w 1994 pozostał na dotychczasowym stanowisku ministerialnym.
W czerwcu 1995 został członkiem SPD. W 1997 zyskał rozpoznawalność w trakcie powodzi wywołanej wylaniem rzek dorzecza Odry. W 1998 zwyciężył w wyborach na nadburmistrza Poczdamu, rezygnując w konsekwencji z funkcji ministra. W 1999 został członkiem zarządu federalnego SPD, a w 2000 przewodniczącym tej partii w Brandenburgii. W czerwcu 2002 po przejściu Manfreda Stolpego do rządu centralnego został nowym premierem tego kraju związkowego. Uzyskiwał reelekcję po wyborach do landtagu w 2004 i 2009. Zasiadał również ponownie w Bundesracie, sprawując w nim od listopada 2004 do października 2005 rotacyjne przewodnictwo.
W listopadzie 2005 został wybrany na przewodniczącego SPD w miejsce ustępującego Franza Münteferinga. Po niespełna pół roku, w kwietniu 2006, zrezygnował z tej funkcji z powodów zdrowotnych. W lipcu 2013 ogłosił swoją rezygnację z wszystkich stanowisk politycznych, w tym z urzędu premiera, co również motywował kwestiami zdrowotnymi. W sierpniu tegoż roku nowym premierem został dotychczasowy brandenburski minister spraw wewnętrznych Dietmar Woidke. W marcu 2014 Matthias Platzeck został wybrany na prezesa Deutsch-Russisches Forum.

</doc>
<doc id="299791" url="https://pl.wikipedia.org/wiki?curid=299791" title="Gottfried Bohm">
Gottfried Bohm



</doc>
<doc id="299792" url="https://pl.wikipedia.org/wiki?curid=299792" title="Manfred Gnädinger">
Manfred Gnädinger

Manfred Gnädinger (ur. 27 stycznia 1936 w Radolfzell am Bodensee, zm. 28 grudnia 2002) "Man" lub "El Aléman" – niemiecki pustelnik i artysta rzeźbiarz. Żył w małej wiosce Camelle na Costa da Morte, galicyjskim wybrzeżu Oceanu Atlantyckiego.
Prowadził proste, zgodne z naturą życie. Na plaży, gdzie mieszkał i uprawiał swój mały ogródek, tworzył rzeźby z kamieni i rzeczy wyrzuconych przez ocean. W ten sposób powstało małe muzeum, które Man udostępnił zwiedzającym. Gdy w listopadzie 2002 doszło do katastrofy ekologicznej – wycieku ropy z tankowca MT Prestige, muzeum Mana oraz pobliskie środowisko zostało zniszczone. Man załamał się i po miesiącu zmarł (28 grudnia – święto świętych Męczenników), jak niektórzy uważają, ze smutku. W ten sposób stał się niewinną ofiarą wycieku ropy i tym samym symbolem męczennika.

</doc>
<doc id="299798" url="https://pl.wikipedia.org/wiki?curid=299798" title="Luis Barragan">
Luis Barragan



</doc>
<doc id="299803" url="https://pl.wikipedia.org/wiki?curid=299803" title="Chloryt">
Chloryt

Chloryt – minerał, będący mieszaniną glinokrzemianów, magnezu i żelaza, o barwie ciemnozielonej, połysku perłowym, tworzącym łuseczkowate skupienia. Minerał ten należy do krzemianów warstwowych i bywa zaliczany do minerałów ilastych.
Nazwa pochodzi od gr. "chloros" = jasnozielony (A.G. Werner, 1789 r.).
Charakterystyka.
Właściwości.
Zazwyczaj tworzy kryształy o pokroju tabliczkowym, słupkowym o sześciobocznym zarysie. Tworzy zbliźniaczenia i pseudomorfozy.
Występuje w skupieniach łuskowych, włóknistych, ziarnistych, zbitych, nerkowatych. Tworzy też naloty. Jest giętki, lecz nie sprężysty. Buduje szereg izomorficzny z minerałami o podobnym składzie.
Występowanie.
Minerał utworów hydrotermalnych i pegmatytowych, także skał osadowych i gleb. Spotykany w skałach metamorficznych i żyłach kruszcowych. Współwystępuje z takimi minerałami jak: granat, rutyl, tytanit, diopsyd, wezuwian, kwarc, skalenie.
Miejsca występowania:
Zastosowanie.
Niektóre chloryty (szamozyt, turyngit) wykorzystywane są jako rudy żelaza.
Z chlorytu wykonana została kamienna bransoleta, której dwa fragmenty zostały znalezione w 2008 w Denisowej Jaskini na Syberii. Badania tego artefaktu i jego kontekstu archeologicznego pozwoliły w 2015 oszacować jego wiek na 40 000 lat. Tym samym ta ozdoba była w momencie opublikowania datowania najstarszą znaną bransoletą kamienną świata, a jej wiek wskazywał na to, że została wykonana przez denisowian. Zabytek jest przechowywany w muzeum historii i kultury ludów Syberii w Nowosybirsku.

</doc>
<doc id="299808" url="https://pl.wikipedia.org/wiki?curid=299808" title="John Swigert">
John Swigert

John Leonard „Jack” Swigert, Jr. (ur. 30 sierpnia 1931 w Denver, zm. 27 grudnia 1982 w Waszyngtonie) – amerykański astronauta, inżynier, pilot wojskowy i doświadczalny, członek elekt Izby Reprezentantów Stanów Zjednoczonych z ramienia Partii Republikańskiej (Stany Zjednoczone).
Wykształcenie i służba wojskowa.
Szkołę średnią ("East High School") ukończył w Denver w Kolorado.
Jako pilot wylatał ponad 7200 godzin, z czego 5725 na samolotach z napędem odrzutowym.
Kariera astronauty.
Apollo 13.
Apollo 13 wystartował 11 kwietnia 1970. W skład załogi wchodzili: James Lovell – dowódca misji, Swigert – pilot modułu dowodzenia „Odyssey” (na trzy dni przed startem zastąpił Thomasa Mattingly’ego, podejrzewano bowiem, że podczas lotu może zachorować na różyczkę) i Fred Haise – pilot modułu księżycowego „Aquarius”. Celem misji było lądowanie Lovella i Haise’a na Księżycu w okolicy krateru Fra Mauro.
13 kwietnia 1970 w drodze do Księżyca i odległości 328 000 km od Ziemi w module serwisowym Apolla 13 eksplodował zbiornik z tlenem. W Houston usłyszano wówczas pamiętne: „Houston, mamy problem” ("Houston, we’ve had a problem"). W rezultacie kolejne lądowanie człowieka na Srebrnym Globie okazało się niemożliwe. Najistotniejszym problemem stało się bezpieczne sprowadzenie załogi na Ziemię. Astronauci, wykorzystując moduł księżycowy i jego zapasy powietrza oraz akumulatory, okrążyli Księżyc i skierowali statek w kierunku Ziemi. Po licznych perypetiach 17 kwietnia pomyślnie wodowali na Oceanie Spokojnym. Była to prawdopodobnie najtrudniejsza misja w historii lotów załogowych zarówno dla załogi, jak i Centrum Kontroli Lotów.
Załoga Apollo 13 wciąż zachowuje rekord największej odległości od Ziemi (400 171 km), na jaką oddalili się astronauci w statku kosmicznym.

</doc>
<doc id="299812" url="https://pl.wikipedia.org/wiki?curid=299812" title="Jan Kopecký">
Jan Kopecký

Jan Kopecký (ur. 28 stycznia 1982 w Opočnie), czeski kierowca rajdowy, od wielu lat związany ze Škodą. Rajdowy mistrz Europy (2013), siedmiokrotny rajdowy mistrz Czech (2004, 2012, 2015, 2016, 2017, 2018, 2019), rajdowy mistrz świata w kategorii WRC2 (2018), rajdowy mistrz Azji i Pacyfiku (2014). Jego obecnym pilotem jest rodak Pavel Dresler.
Kariera.
Jan Kopecký swoją karierę rozpoczął jako torowy kierowca wyścigowy, w rajdach samochodowych wystartował po raz pierwszy w 2001. W tym samym roku wygrał czeski puchar Škody Octavii. Zadebiutował w Mistrzostwach Świata za kierownicą Toyoty Corolli WRC, w Niemczech, w 2002 roku. Kolejne dwa lata to zaledwie cztery starty młodego Czecha w WRC – w tym dwa zakończone awarią.
Sezon 2005 Kopecký rozpoczął od Rajdu Norwegii za kierownicą prywatnie zgłoszonego N-grupowego Lancera Evo VII; w tym samym roku jeszcze trzykrotnie wystartował w czempionacie, tym razem w fabrycznej Fabii WRC. W Katalonii, w ostatnim starcie sezonu, młodemu Czechowi udało się zdobyć swój pierwszy punkt w historii startów w WRC.
W roku 2006 rozpoczął starty w barwach prywatnego zespołu Czech Rally Team Škoda-Kopecký, w którym startował mimo braku pełnego wsparcia ze strony producenta. Udało mu się ukończyć 9 z 10 imprez, w których brał udział, w tym trzy z nich na punktowanej pozycji – był piąty w Katalonii, siódmy w Niemczech i ósmy w Finlandii. Starty w rodzinnym zespole kontynuował także w sezonie 2007, w którym to największym sukces odniósł w Niemczech, kończąc rajd na 5 pozycji. Mimo niekonkurencyjnego samochodu i trudności z kompletowaniem budżetu, udało mu się wziąć udział w aż 11 z 16 rajdów rozgrywanych w całym roku. Nie dotarł do mety trzech z nich, za to udało mu się zdobyć punkty w czterech rajdach, dzięki czemu sezon ukończył na 12 miejscu z dorobkiem 10 punktów w klasyfikacji indywidualnej kierowców.
Jan Kopecký nie planował dalszych startów samochodem klasy WRC z powodu braku konkurencyjnego samochodu skonstruowanego przez czeskiego producenta. Pod koniec 2007 roku spekulowano, że czeski kierowca przeniesie się do Intercontinental Rally Challenge, gdzie mógłby startować za kierownicą Škody Fabii S2000, jednak nie było to możliwe ze względu na wciąż trwające prace nad skonstruowaniem rajdówki. W związku z tym starty w IRC rozpoczął w 2008 Peugeotem 207 S2000 a dopiero od sezonu 2009 wystartował w fabrycznym zespole Škody.

</doc>
<doc id="299817" url="https://pl.wikipedia.org/wiki?curid=299817" title="Jani Paasonen">
Jani Paasonen

Jani Paasonen (ur. 11 kwietnia 1975 w Mäntyharju), fiński kierowca rajdowy. Rajdowy mistrz Finlandii w grupie N w roku 2000.
Kariera.
W mistrzostwach świata zadebiutował w 1997 (Rajd Finlandii). W 2002 startował w szutrowych rajdach w trzecim samochodzie fabrycznego zespołu Mitsubishi, a w latach 2004-2005 wystartował w kilku rajdach (również szutrowych) dla zespołu Škody. Jego pilotami byli m.in.: Kari Jokinen, Jakke Honkanen, Arto Kapanen i Jani Vainikka.

</doc>
<doc id="299818" url="https://pl.wikipedia.org/wiki?curid=299818" title="1939 w muzyce">
1939 w muzyce



</doc>
<doc id="299821" url="https://pl.wikipedia.org/wiki?curid=299821" title="Królowie Albanii">
Królowie Albanii



</doc>
<doc id="299823" url="https://pl.wikipedia.org/wiki?curid=299823" title="Luchino Visconti">
Luchino Visconti

Luchino Visconti di Modrone, hrabia di Lonate Pozzolo (ur. 2 listopada 1906 w Mediolanie, zm. 17 marca 1976 w Rzymie) – włoski scenarzysta i reżyser teatralny, filmowy i operowy oraz pisarz. We wczesnym okresie twórczości przedstawiciel neorealizmu.
Życiorys.
Urodził się w znanej arystokratycznej rodzinie Viscontich, jako czwarty syn księcia Giuseppe Visconti di Modrone i Carli Visconti, z domu Erba. W 1936 wyjechał do Paryża, gdzie rozpoczął swoją karierę filmową pod opieką reżysera Jeana Renoira, którego poznał dzięki ich wspólnej znajomej – dyktatorce mody Coco Chanel. Współpracował z nim przy filmach "Une partie de campagne", "Les bas fonds" i "Tosca".
Mimo swych korzeni, częściowo pod wpływem Renoira oraz na przekór doświadczeniom włoskiego faszyzmu, Visconti wybrał ideologię marksizmu, której pozostał wierny do końca życia. Samodzielną pracę jako reżyser rozpoczął we Włoszech w 1941, realizując według amerykańskiej powieści kryminalnej "Listonosz zawsze dzwoni dwa razy" ("The Postman Always Rings Twice") Jamesa Caina film "Opętanie" ("Ossesione"). Film ten, będąc dramatem miłosnym rozgrywającym się na tle pokazanej w sposób realistyczny prowincji włoskiej, odbiegał znacznie od pompatycznej kinematografii okresu faszyzmu; dzięki swojemu autentyzmowi w reprezentowaniu życia niższych warstw społecznych stał się jednym ze zwiastunów powojennego nurtu neorealistycznego. Film ten wywołał oburzenie faszystowskich cenzorów, którzy nakazali zniszczyć wszystkie jego kopie.
W 1948 Visconti przystąpił do realizacji trylogii filmowej na temat Sycylii, z której zrealizowana została tylko pierwsza część – "Ziemia drży" ("La terra trema"), częściowo za własne pieniądze reżysera. Pozostałe dwie nie doszły do skutku z powodów finansowych. "Ziemia drży" jest prawie dosłownym wprowadzeniem w życie postulatów teoretycznych Cesare Zavattiniego. Bohaterami filmu są autentyczni rybacy sycylijscy, odtwarzający na ekranie swoje własne życie codzienne. Visconti pokazuje się w tym filmie jako rygorystyczny neorealista, dając jedno z najbardziej konsekwentnych i najwybitniejszych dzieł tego kierunku.
Następny jego film "Najpiękniejsza" ("Bellissima") z 1951 jest historią małej dziewczynki, z której matka stara się uczynić małą gwiazdę filmową. Film utrzymany jest w tonie realistycznym i sentymentalnym. W 1954 Visconti zrealizował barwny film "Zmysły" ("Il senso"), malarsko ujęty obraz historyczny osnuty na tle walk o zjednoczenie Włoch w XIX wieku. Jest to film panoramiczny o wspaniałych scenach batalistycznych. Visconti jako pierwszy z neorealistów włoskich wkroczył na teren filmu historyczno-kostiumowego, zrywając w ten sposób z rygorystycznie pojmowanymi kanonami kierunku. 
Reakcją na stwierdzany przez krytykę kryzys założeń neorealizmu jest, według oświadczenia reżysera, film "Białe noce" ("Notti bianche", 1957), osnuty na dość dowolnej adaptacji opowiadania Fiodora Dostojewskiego pod tym samym tytułem. "Białe noce" są opowieścią o miłości młodej dziewczyny do nieznanego mężczyzny, rozgrywającą się na pograniczu rzeczywistości i fantastyki. Film ten zdobył drugą nagrodę Srebrnego Lwa na 18. MFF w Wenecji.
W historii światowego filmu dzieła Viscontiego stanowią przykład kina artystycznego – i to w bardzo szerokim zakresie: od surowego realizmu po subtelne melodramaty, wszystko to przeplatane elementami estetyzmu i turpizmu. Krytycy podkreślają stałe wyznaczniki wizualnej strony jego filmów: imponującą scenografię i wysublimowane, malarskie kadry, oraz tematyczne: estetyzowanie śmierci i starości.
Visconti nie ukrywał swej homoseksualnej orientacji. Jego ostatnim partnerem był austriacki aktor Helmut Berger, grający rolę Martina w "Zmierzchu bogów". Berger zagrał u Viscontiego również główne role w filmach "Ludwig" (1972) oraz "Portret rodzinny we wnętrzu" (1974).
Przewodniczył jury konkursu głównego na 22. MFF w Cannes (1969).

</doc>
<doc id="299828" url="https://pl.wikipedia.org/wiki?curid=299828" title="Józef Jaworski (sportowiec)">
Józef Jaworski (sportowiec)

Józef Jaworski (ur. 19 października 1903 w Zgierzu, zm. 19 września 1939 na Oksywiu) – lekkoatleta, architekt, żołnierz.
Życiorys.
Uczęszczał do Państwowego Gimnazjum Humanistycznego Męskiego im. Bolesława Chrobrego w Piotrkowie Trybunalskim. W 1920 walczył w 33 Łomżyńskim pułku piechoty. W 1935 ukończył studia na Wydziale Architektury Politechniki Warszawskiej. Skończył też Szkołę Podchorążych Rezerwy Artylerii we Włodzimierzu Wołyńskim, a od 1 stycznia 1933 był podporucznikiem rezerwy.
Należał do krakowskiego oddziału Stowarzyszenia Architektów Polskich. Jego autorstwa jest projekt architektoniczny Hotelu na Kalatówkach w Zakopanem.
Lekkoatletyką zajął się już w gimnazjum, potem przeniósł się do AZS Warszawa, gdzie trenował w latach 1923–1932. Jako biegacz dziesięć razy pobił rekord Polski, osiem razy został mistrzem Polski i pięciokrotnie był reprezentantem Polski w meczach międzypaństwowych. W 1924 w Warszawie podczas Letnich Mistrzostw Świata Studentów zdobył złote medale w biegu na 3000 m i sztafecie 4 x 400 m oraz wziął udział w Olimpiadzie w Paryżu. Nie ukończył biegu eliminacyjnego na 800 m, ale zajął szóste miejsce w przedbiegach na 1500 m. W 1926 wygrał Bieg Narodowy, a rok później w Rzymie ponownie został złotym medalistą Akademickich Mistrzostw Świata w biegu na 3000 m. W 1928 ponownie reprezentował Polskę na Olimpiadzie w Amsterdamie, gdzie zajął czwarte miejsce w przedbiegach na 1500 m. Już jako były zawodnik w latach 1937–1939 był członkiem zarządu PZLA.
W 1939 jako żołnierz 1 Morskiego dywizjonu artylerii przeciwlotniczej bronił Wybrzeża. Zginął podczas obrony Oksywia. Spoczął na Cmentarzu parafialnym w Gdyni-Oksywiu.
Upamiętnienie.
30 maja 1980 nadano imię Józefa Jaworskiego Szkole Podstawowej nr 3 w Aleksandrowie Łódzkim (obecnie Sportowa Szkoła Podstawowa nr 3 im. Józefa Jaworskiego w Aleksandrowie Łódzkim).

</doc>
<doc id="299832" url="https://pl.wikipedia.org/wiki?curid=299832" title="1938 w muzyce">
1938 w muzyce



</doc>
<doc id="299835" url="https://pl.wikipedia.org/wiki?curid=299835" title="Gottfried Boehm">
Gottfried Boehm



</doc>
<doc id="299837" url="https://pl.wikipedia.org/wiki?curid=299837" title="1937 w muzyce">
1937 w muzyce



</doc>
<doc id="299840" url="https://pl.wikipedia.org/wiki?curid=299840" title="Pedro Yáñez">
Pedro Yáñez

Piotr Yanez de Novoa (hiszp. "Pedro Yáñez de Novoa") – wielki mistrz zakonu Alcantara w latach 1234–1254 i zakonu Calatrava w latach 1254–1267.
Od momentu wybrania na stanowisko wielkiego mistrza Alcantary toczył ciężkie boje z Maurami w prowincji Serena. W 1234 r. zdobył miasto i zamek Medellin (dzisiaj miejscowość Medellín w prowincji Badajoz w Hiszpanii) wraz z otaczającymi ziemiami, w 1236 r. zamki w Benquerencia i Almorchóna, a w 1241 r. zamek Matrera w Villamartin w Andaluzji, który za jego rządów w Calatravie w 1256 r. przeszedł w posiadanie tego zakonu. Ustalił z królem Ferdynandem III przekazanie zakonowi Alcantara zamku Magacela wraz z otaczającymi go ziemiami w zamian za miasto Trujillo. Wybrany na urząd wielkiego mistrza Calatravy na wyraźne polecenie króla Alfonsa X.

</doc>
<doc id="299842" url="https://pl.wikipedia.org/wiki?curid=299842" title="Teodor Peterek">
Teodor Peterek

Teodor Peterek (ur. 7 listopada 1910 w Świętochłowicach, zm. 12 stycznia 1969 w Słupcu) – polski piłkarz występujący na pozycji napastnika, reprezentant Polski w latach 1931–1938, olimpijczyk, trener piłkarski.
Karierę piłkarską rozpoczynał w 1925 roku w juniorach Śląsku Świętochłowice, skąd po dwóch latach przeniósł się do młodzieżowej drużyny Ruchu Chorzów. W 1928 roku został włączony do seniorów Ruchu, w którym występował do wybuchu II wojny światowej. Zdobył z nim w tym czasie pięciokrotnie mistrzostwo Polski (1933, 1934, 1935, 1936, 1938), a także dwukrotnie był królem strzelców rozgrywek I ligi (1936, 1938). Jest członkiem Klubu 100 z dorobkiem 157 bramek. W latach 1939–1941 grał w reaktywowanym przez władze okupacyjne Bismarckhütter SV. W czasie wojny został wcielony do Wehrmachtu, a następnie trafił do Polskich Sił Zbrojnych. Po wojnie był zawodnikiem francuskiego klubu St. Avon i do 1948 roku ponownie Ruchu Chorzów. Po zakończeniu kariery piłkarskiej był trenerem rezerw Ruchu Chorzów, Polonii Piekary Śląskie, Zagłębia Dąbrowa Górnicza, Stilonu Gorzów Wielkopolski, Górnika Radlin, Pogoni Nowy Bytom, Sparty Orzesze oraz Górnika Słupiec.
Kariera piłkarska.
Młodość i początki kariery.
Teodor Peterek urodził się 7 listopada 1910 roku w Świętochłowicach w rodzinie Marii z d. Gregorek i Józefa. Ojciec był robotnikiem budowlanym i pochodził z Śląska Cieszyńskiego (obecnego Zaolzia), zaś przed 1905 rokiem grał w piłkę nożną w opawskim klubie Troppauer SV. Teodor ukończył w 1924 roku szkołę podstawową. W młodości uprawiał futbol na placu targowym w rodzinnym mieście. „Pewnego popołudnia” wykonał strzał, który trafił w głowę przyglądającego się zajęciom Wiktora Markiefki. Ówczesny piłkarz Śląska Świętochłowice zaprosił Peterka na treningi do swojego klubu. Karierę piłkarską rozpoczął w 1925 roku za zgodą swojego ojca, mimo że miał zostać skrzypkiem. W następnym roku Peterek strzelił obie bramki w wygranym 2:0 spotkaniu z juniorami Ruchu Chorzów. Po zakończeniu rywalizacji Antoni Krawczyk i Jan Heimel, działacze „Niebieskich”, zaproponowali mu zmianę przynależności klubowej w zamian za parę butów. W nowym zespole zadebiutował wiosną 1927 roku podczas wygranego 0:8 sparingu ze Śląskiem Tarnowskie Góry. Peterek został ustawiony na pozycji środkowego pomocnika i przypieczętował debiut zdobyciem trzech goli: jednego z rzutu karnego i dwóch po dośrodkowaniach Gerarda Wodarza. W następnym tygodniu otrzymał powołanie na towarzyskie spotkanie z macierzystym klubem, które miało być „zapłatą” za transfer zawodnika. Działacze zażądali również zwrotu butów piłkarskich, używanych za czasów jego gry w Śląsku. Peterek wystąpił w tym meczu na pozycji prawego pomocnika co spotkało się z dezaprobatą ze strony Wiktora Markiefki. Miał on zwrócić uwagę Józefowi Sobocie słowami: "jak chcecie z Petra zrobić piłkarza, to nie rzucajcie go z pozycji na pozycję, ale pozwólcie mu grać w środku ataku". Napastnik „Niebieskich” miał natomiast odpowiedzieć, że w ten sposób szukają mu odpowiedniej pozycji na boisku. Peterek strzelił Śląskowi dwie bramki, w tym jedną z rzutu karnego. Po zakończeniu sparingu został odesłany przez kapitana Franciszka Koeniga do drużyny juniorów. Swoją decyzję miał uzasadnić słowami: "Aby ci się nie przewróciło w głowie".
Ruch Chorzów.
Teodor Peterek został włączony do seniorów Ruchu Chorzów w drugiej połowie sezonu 1928 wskutek luki kadrowej spowodowanej śmiercią środkowego napastnika, Jerzego Kusza. W barwach „Niebieskich” zadebiutował 23 września 1928 roku w wygranym 2:4 spotkaniu ligowych z ŁKS–em Łódź. Pierwszą bramkę dla Ruchu zdobył w tymże meczu, po wykorzystaniu rzutu karnego w siedemdziesiątej piątej minucie. W listopadzie nie wykorzystał podyktowanej „jedenastki” przy stanie 4:0 w przegranym meczu z Legią Warszawa (5:0, 25 listopada 1928). Drużyna zakończyła zmagania ligowe na dwunastym miejscu w tabeli. Peterek wystąpił w ośmiu kolejkach ligowych i dwa razy wpisał się na listę strzelców.
Peterek zainaugurował 1929 rok grą w meczu towarzyskim przeciwko Policyjnemu Klubowi Sportowemu. W wygranym spotkaniu (3:2, 6 stycznia 1929) sędzia podyktował na korzyść Ruchu pięć rzutów karnych, z których trzy zostały przestrzelone przez Józefa Sobotę i Peterka. W marcu zdobył cztery bramki w wygranym (0:10, 3 marca 1929) sparingu z Klubem Sportowym Kresy Królestwa Huta. W lipcu został zawieszony na trzy miesiące za pogróżki i słowną obrazę arbitra Piotrowskiego w przegranym spotkaniu ligowym z Polonią Warszawa (1:2, 14 lipca 1929). W wyniku absencji opuścił na początku sierpnia mecz przeciwko 1. FC Katowice (0:0, 11 sierpnia 1929), zaś kara została ostatecznie zmniejszona do miesiąca i wrócił na boisko w wyjazdowym pojedynku z Wartą Poznań (5:0, 25 sierpnia 1929). W listopadzie nie wykorzystał rzutu karnego w przegranym meczu z Pogonią Lwów (1:3, 1 listopada 1929) oraz zremisowanej konfrontacji z Warszawianką (2:2, 24 listopada 1929). W sezonie 1929 Ruch zajął dziesiąte miejsce w tabeli ligowej, walcząc o utrzymanie do ostatniego spotkania. Drużyna uniknęła degradacji po zwycięstwie nad Garbarnią Kraków (1:0, 1 grudnia 1929), które po strzale głową z dośrodkowania Wilhelma Kałuży zapewnił Peterek. Pierwotnie miał w tym spotkaniu nie wystąpić na skutek tygodniowej dyskwalifikacji nałożonej przez wydział gier i dyscypliny Polskiego Związku Piłki Nożnej, jednak na mocy amnestii ogłoszonej przez zarząd z okazji dziesięciolecia związku zawieszenie przestało obowiązywać. W rozgrywkach ligowych zagrał w dwudziestu czterech kolejkach i strzelił jedenaście goli, dzięki czemu był drugim najlepszym strzelcem w szeregach zespołu. W czasie Bożego Narodzenia wystąpił gościnnie w barwach Stadionu Królewska Huta w przegranym sparingu przeciwko Sparcie Piekary (3:2, 26 grudnia 1929). Peterek był autorem obu bramek zdobytych przez drużynę Stadionu.
W lutym oraz marcu 1930 roku Peterek strzelił po hat tricku w sparingach z Pogonią Nowy Bytom (3:3, 23 lutego 1930) i Slavią Ruda (5:1, 2 marca 1930), które były rozegrane w ramach przygotowań do nowego sezonu. W czerwcu zespół Ruchu wygrał (3:9, 29 czerwca 1930) w Będzinie mecz towarzyski rozegrany z okazji 15-lecia istnienia drużyny Hakoah, zaś Peterek był w tej konfrontacji autorem czterech goli. Pod koniec sierpnia strzelił trzy bramki Klubowi Sportowemu Chorzów (5:2, 24 sierpnia 1930). Został również zdyskwalifikowany na dwa tygodnie przez wydział gier i dyscypliny Polskiego Związku Piłki Nożnej, przez co nie zagrał w spotkaniu szesnastej kolejki ligowej z ŁKS–em. W listopadzie zdobył bramkę w trwającym osiemnaście minut meczu z Wartą, zaś w pozostałej części pojedynku potraktowanej jako sparing strzelił hat tricka. Ruch ukończył sezon 1930 na ósmym miejscu w tabeli ligowej. Peterek zagrał w osiemnastu spotkaniach i był autorem dziewięciu trafień, dzięki czemu był drugim najlepszym strzelcem w drużynie.
W lutym 1931 roku zasilił wspólnie z Pawłem Buchwaldem kombinowaną drużynę Ruchu i strzelił trzy bramki w towarzyskim spotkaniu z Naprzodem Załęże (2:6, 15 lutego 1931). W kwietniu zdobył w wygranym spotkaniu ligowym z Lechią Lwów (5:0, 5 kwietnia 1931) jedną z dwóch bramek uderzeniem z woleja oraz przestrzelił rzut karny. Na łamach prasy ukazała się informacja jakoby Peterek miał przejść do SpVgg Greuther Fürth za kwotę trzech tysięcy marek niemieckich, podzielonych na pół pomiędzy zawodnikiem i jego klubem. W maju zdobył hat tricka w wygranym pojedynku (1:6, 10 maja 1931) z okazji „Dnia Polskiego Związku Piłki Nożnej”, w którym Ruch podejmował reprezentację Zagłębia Dąbrowskiego. We wrześniu został objęty tygodniową dyskwalifikacją. Absencja nałożona przez wydział gier i dyscypliny miała mieć związek z dopuszczeniem go przez sędziego do meczu z ŁKS–em (4:0, 13 września 1931). W październiku był autorem trzech trafień w zremisowanym 4:4 spotkaniu pomiędzy Admirą Wacker i kombinowaną drużyną składającą się z piłkarzy Ruchu i AKS–Chorzów. W listopadzie trzykrotnie pokonał bramkarza Antoniego Malczyka w wygranej konfrontacji z Cracovią (4:2, 8 listopada 1931). Jedną z bramek miał strzelić z odległości czterdziestu metrów. W sezonie 1931 Ruch zajął na zakończenie rozgrywek piąte miejsce w tabeli ligowej. Peterek zagrał w dwudziestu jeden meczach i strzelił czternaście goli, dzięki czemu był najlepszym strzelcem zespołu.
W 1932 roku Peterek rozpoczął służbę wojskową w Równem, skąd został przeniesiony do 21. Pułku Piechoty w Warszawie. W meczach Ruchu mógł uczestniczyć dzięki zwolnieniom, o które zabiegali przedstawiciele zarządu u dowódcy pułku. W maju tryumfował z drużyną w towarzyskim turnieju, który w czasie święta Zielonych Świątków zorganizował AKS Chorzów. W wygranym 4:1 finale z Meteorem Praga strzelił jedną z czterech bramek. W lipcu nie wykorzystał rzutu karnego w wygranym pojedynku ligowym z Garbarnią Kraków (2:0, 24 lipca 1932). W listopadzie awansował na starszego strzelca. W sezonie 1932 Ruch przegrał trzy ostatnie kolejki ligowe, przez co zajął na zakończenie rozgrywek siódme miejsce w tabeli. Peterek wystąpił w trzynastu meczach i strzelił siedem goli, dzięki czemu był wspólnie z Pawłem Buchwaldem najlepszym strzelcem zespołu. W czasie służby wojskowej miał propozycję gry dla Warszawianki oraz Legii Warszawa, jednak finalnie pozostał w Chorzowie.
W sierpniu 1933 roku Peterek strzelił cztery bramki w wygranym pojedynku ligowym z ŁKS–em Łódź (5:2, 6 sierpnia 1933). We wrześniu zdobył hat tricka w zwycięskim meczu przeciwko Legii Warszawa (4:1, 3 września 1933) i został zwolniony ze służby wojskowej w 21. Pułku Piechoty. W październiku strzelił cztery gole w wygranym sparingu z reprezentacją Śląską (7:2, 15 października 1933). W sezonie 1933 Ruch zdobył pierwsze w historii klubu mistrzostwo Polski. Peterek zagrał w trzynastu spotkaniach ligowych i był autorem dwunastu bramek, dzięki czemu był drugim najlepszym strzelcem zespołu.
W marcu 1934 roku Peterek opuścił w sparingu z Naprzodem Lipiny samowolnie boisku przy stanie 3:3 (4:3, 25 marca 1934). W kwietniu drużyna Ruchu wyjechała do Pragi na turniej wielkanocny, w którym zajęła trzecie miejsce. Peterek wystąpił w obu spotkaniach i strzelił w nich po jednej bramce. Trafienia zaliczył w przegranej konfrontacji z Viktorą Žižkov (5:4, 1 kwietnia 1934) i zremisowanym meczu z DFC Praga (2:2, 2 kwietnia 1934 roku). W pojedynku z Cracovią zaliczył dwa trafienia i zapoczątkował w ten sposób serię siedmiu kolejnych ligowych spotkań ze strzelonym golem. W wygranym meczu towarzyskim z Klubem Sportowym Tarnowskie Góry (19:2, 23 kwietnia 1934) ośmiokrotnie pokonał bramkarza rywali. W maju strzelił cztery gole w zwycięskim spotkaniu ligowym z Podgórzem Kraków (13:0, 3 maja 1934). Wyczyn ten powtórzył w czerwcu podczas wygranego pojedynku z Garbarnią Kraków (7:4, 3 czerwca 1934). W lipcu zdobył hat tricka w domowym spotkaniu z Warszawianką (5:1, 8 lipca 1934), zaś po meczu z Polonią Warszawa został zdyskwalifikowany na miesiąc za uderzenie przeciwnika. W sierpniu drużyna Ruchu zagrała sparingi z Vorwärts-Rasensport Gleiwitz (9:2, 14 sierpnia 1934) i RGMT Timişoara (7:1, 21 sierpnia 1934), w których Peterek strzelił odpowiednio trzy i cztery bramki. W sezonie 1934 Ruch obronił tytuł mistrza Polski. Peterek wystąpił w osiemnastu kolejkach ligowych i zdobył dwadzieścia osiem goli, dzięki czemu był drugim najlepszym strzelcem zespołu. W listopadzie zaliczył hat tricka w wygranym meczu towarzyskim z reprezentacją marynarki z Gdyni (8:3, 18 listopada 1934).
W maju 1935 roku Peterek sędziował piłkarski mecz towarzyski pomiędzy pracownikami Starostwa i Związku Koksowni w Hajdukach Wielkich. W czerwcu został usunięty z boiska w drugiej połowie meczu ligowego z Cracovią (0:0, 2 czerwca 1935) za dyskusję z sędzią Brzezińskim na temat faulu jakiego dopuścił się Walerian Kisieliński na Karolu Dziwiszu. Wydział gier i dyscypliny nałożył na niego dodatkowo dwutygodniową dyskwalifikację, przez co opuścił dwa spotkania z Legią Warszawa. W lipcu strzelił trzy bramki w rozegranym sparingu przeciwko Libertasowi Wiedeń. We wrześniu zdobył cztery gole w spotkaniu ligowym z ŁKS–em Łódź (5:0, 22 września 1935 roku). W sezonie 1935 Ruch trzeci raz z rzędu został mistrzem Polski. Peterek zagrał w osiemnastu kolejkach ligowych i był autorem trzynastu trafień, dzięki czemu był najlepszym strzelcem drużyny. Po zakończeniu rozgrywek otrzymał ofertę transferu do zawodowego klubu Olympique Lillois, którego władze oferowali kontrakt z gażą odpowiadającą siedmiuset pięćdziesięciu złotym i premie za wygrane spotkania. 18 grudnia odbyła się w Krakowie rozprawa sądowa przeciwko Peterkowi za ciężkie uszkodzenie ciała Wilhelma Góry w czasie meczu z Cracovią. Na koniec roku Ruch rozegrał mecz towarzyski z Klubem Sportowym Chorzów (6:1, 26 grudnia 1935), w którym Peterek trzykrotnie pokonał bramkarza rywali.
W sezonie 1936 Peterek przejął po Gerardzie Wodarzu funkcję kapitana drużyny i sprawował ją do wybuchu II wojny światowej. Ruch rozpoczął 1936 rok od wygrania meczów towarzyskich z reprezentacją Rybnika oraz Górnikiem 09 Mysłowice (1:16, 12 stycznia 1936), w których Peterek był autorem odpowiednio trzech i ośmiu bramek. W lutym spoliczkował podczas sparingu z Naprzodem Lipiny piłkarzy tego klubu: Kloskiego i Kałużę (3:0, 2 lutego 1936 roku). Sędzia Linke nie ukarał Peterka w żaden sposób, gdyż miał nie zauważyć przewinienia. W rozegranym sparingu ze Śląskiem Kończyce (10:1) strzelił sześć goli, zaś grając w marcu przeciwko Pogoni Katowice czterokrotnie pokonał bramkarza rywali. W maju zdobył hat tricka w wygranym spotkaniu ligowym z Legią Warszawa (2:4, 10 maja 1936 roku) oraz reprezentował Ligę Polską w zwycięskim meczu o Puchar Prezydenta Rzeczypospolitej Polskiej przeciwko Wołyniowi (3:6, 24 maja 1936), któremu strzelił cztery bramki. W październiku był autorem czterech goli w wygranym meczu rewanżowym z Legią (6:1, 12 października 1936), natomiast w spotkaniu z Garbarnią Kraków (6:1, 18 października 1936) został wykluczony z boiska w piętnastej minucie za kopnięcie Karola Pazurka. Wydział gier i dyscypliny ukarał Peterka za to zagranie miesięczną dyskwalifikacją. W sezonie 1936 Ruch ponownie zdobył tytuł mistrza Polski. Peterek zagrał w siedemnastu kolejkach i zdobył osiemnaście goli, dzięki czemu był ex aequo z Ernestem Wilimowskim najlepszym strzelcem zespołu oraz rozgrywek ligowych. W grudniu Ruch ponownie rozegrał sparing z Pogonią Katowice (7:1), w którym Peterek strzelił cztery bramki.
W kwietniu 1937 roku wydział gier i dyscypliny Polskiego Związku Piłki Nożnej ukarał Peterka naganą za krytykę orzeczeń sędziego w czasie wyjazdowego meczu reprezentacji Śląska z Krakowem (3:1, 21 marca 1937 roku), zaś za obrazę arbitra w towarzyskim spotkaniu Ruchu z Nemzeti SC (5:3, 28 marca 1937) został zdyskwalifikowany na dwa mecze ligowe: przeciwko Warszawiance (4:2, 25 kwietnia 1937 roku) oraz ŁKS–owi Łódź (4:2, 2 maja 1937 roku). Ze względu na zawieszenie został oddelegowany do sekcji piłki ręcznej na spotkanie Ruchu z Polem Zachodnim, w którym zdobył cztery punkty. W lipcu strzelił sześć bramek w wygranym meczu towarzyskim z 06 Katowice (13:1, 28 lipca 1937). We wrześniu zdobył hat tricka w wygranym pojedynku ligowym z Garbarnią Kraków (8:1, 5 września 1937). W październiku strzelił dwie bramki w zwycięskim spotkaniu z Pogonią Lwów (3:2, 3 października 1937) i zapoczątkował w ten sposób trwającą do kolejnego sezonu serię szesnastu kolejnych ligowych meczów ze strzelonym golem. Wyczyn Peterka przez ponad siedemdziesiąt cztery lata był rekordem świata pod względem kolejnych ligowych spotkań ze zdobytą bramką. Wynik ten pobił w 2013 roku Lionel Messi. W rozegranym sparingu przeciwko Klubowi Sportowemu Kresy Królestwa Huta trzykrotnie wpisał się na listę strzelców (13:1, 21 października 1937). W sezonie 1937 nie obronił tytułu mistrzowskiego z poprzedniego roku i zajął na zakończenie rozgrywek ligowych trzecie miejsce w tabeli. Peterek wystąpił w czternastu meczach i był autorem dziesięciu trafień, dzięki czemu był najlepszym strzelcem w drużynie.
Kolejny rok „Niebiescy” rozpoczęli od zwycięstwa 7:4 w meczu towarzyskim z AKS–em Chorzów, w którym Peterek zdobył dwa gole, zaliczył asystę oraz nie wykorzystał rzutu karnego. W lutym strzelił dziesięć bramek w wygranym 15:1 spotkaniu ze Śląskiem Siemianowice, który był rozegrany o Puchar Wojewody Śląskiego Michała Grażyńskiego, natomiast w zwycięskim 8:2 meczu kolejnej rundy z Klubem Sportowym 27 Orzegów strzelił cztery bramki. W międzymiastowej konfrontacji Chorzowa i Gliwic był autorem trzech trafień. W maju podczas ligowego meczu z Wartą Poznań (3:2, 1 maja 1938) sędzia Rettlich nie uznał w pierwszej połowie dwóch bramek dla Ruchu, gdyż Peterek faulował odpowiednio bramkarza i obrońcę rywali. W czerwcu doznał kontuzji po faulu Władysława Lemiszki w spotkaniu z Pogonią Lwów (1:3, 12 czerwca 1938), która wyeliminowała go z dalszej gry. W domowym meczu z Cracovią (4:0, 19 czerwca 1938 roku) zdobył w drugiej połowie hat tricka. W lipcu strzelił cztery bramki w wygranym 8:2 sparingu ze Strażakiem Mikołów, natomiast w meczu towarzyskim z SK Jugoslavija Belgrad (5:2, 31 lipca 1938) był autorem trzech trafień. Reprezentował również Śląsk w przegranym meczu o Puchar Prezydenta Rzeczypospolitej Polskiej przeciwko Lwowi (7:1, 17 lipca 1938), któremu strzelił bramkę. W sezonie 1938 Ruch odzyskał tytuł mistrzowski utracony w poprzednim roku. Peterek zagrał w siedemnastu meczach i strzelił dwadzieścia jeden goli, dzięki czemu był ex aequo z Ernestem Wilimowskim najlepszym strzelcem zespołu oraz rozgrywek ligowych. W grudniu wydział gier i dyscypliny nałożył na Peterka dwutygodniową dyskwalifikację za brutalną grę w czasie przegranego 6:4 meczu towarzyskiego „Niebieskich” z reprezentacją Zagłębia. W kończącym 1938 rok sparingu z AKS–em Chorzów, który został wygrany 2:5 przez Ruch, strzelił hat tricka.
W czerwcu 1939 roku zdobył hat tricka w spotkaniu ligowym z Garbarnią Kraków (5:0, 7 maja 1939). W sezonie 1939 rozgrywki ligowe nie zostały ukończone ze względu na wybuch II wojny światowej. Peterek zagrał w dziesięciu meczach i strzelił jedenaście goli. Był wówczas drugim najlepszym strzelcem zespołu. Ostatni mecz w barwach „Niebieskich” przed okupacją rozegrał przeciwko Warcie Poznań (1:1, 18 czerwca 1939).
Okres II wojny światowej i powrót do Ruchu.
Dwa dni po wybuchu II wojny światowej niemieckie władze okupacyjne zlikwidowały Ruch Chorzów, zaś w listopadzie powołały w jego miejsce Bismarckhütter Sport Vereinigung 1899 e.V, w którym grała część przedwojennych piłkarzy Ruchu. Peterek zadebiutował w barwach BSV 19 listopada 1939 roku w przegranym 1:2 meczu z Turn-und Sport Lipine, zaś pierwszą bramkę zdobył w tymże spotkaniu po wykorzystaniu podania Gerarda Wodarza. W czasie wojny podpisał trzecią listę narodowościową. W 1942 roku został wcielony do Wehrmachtu, po czym stacjonował na obszarach okupowanej Francji. Dwa lata później trafił do niewoli amerykańskiej, natomiast po uwolnieniu został żołnierzem 1. Dywizji Pancernej dowodzonej przez generała Stanisława Maczka. Do zakończenia wojny grał w reprezentacji Polskich Sił Zbrojnych, dla której rozegrał osiemdziesiąt osiem spotkań, po czym trafił do francuskiej drużyny St. Avon.
Peterek wrócił do Polski w sierpniu 1946 roku statkiem z Wielkiej Brytanii. Dwa dni później strzelił pięć bramek w wygranym spotkaniu towarzyskim Ruchu Chorzów, w którym rywalem była drużyna Slavii Ruda (4:8, 4 sierpnia 1946). Peterek miał wówczas problemy z Urzędem Bezpieczeństwa, gdyż został surrealnie oskarżony o przynależność do Schutzstaffel. Ponadto prezes Polskiego Związku Piłki Nożnej Władysław Bończa-Uzdowski wystosował do śląskich władz piłkarskich pismo, w którym domagał się wyjaśnień na temat dopuszczenia Petereka do rozgrywek piłkarskich w Polsce. Było to pokłosie wynikające z podpisania przez niego Volkslisty podczas wojny. Zarząd Ruchu wysłał stołecznym działaczom wiadomość sugerującą „brak orientacji w górnośląskiej specyfice”. Pierwszy oficjalny występ w barwach „Niebieskich” po zakończeniu wojny zagrał przeciwko RKS–owi Łagiewniki (1:7, 27 października 1946) i przypieczętował go zdobyciem bramki. W sezonie 1946/1947 Ruch zwyciężył swoją grupę w rozgrywkach śląskiej A klasy, zaś Peterek był autorem sześciu bramek. Latem 1947 roku „Niebiescy” tryumfowali w finałach mistrzostw Śląska, dzięki czemu otrzymali możliwość gry w eliminacjach międzyokręgowych o wejście do I ligi. W wygranym spotkaniu z Sarmacją Będzin (1:3, 24 sierpnia 1947) Peterek wystąpił na pozycji obrońcy i strzelił gola. Po wygranych międzyokręgowych eliminacjach Ruch przystąpił do eliminacji krajowych o wejście do I ligi, jednak Peterek nie zagrał w żadnym spotkaniu.
W sezonie 1948 Peterek był grającym trenerem rezerwowej drużyny Ruchu, w której występował na pozycji środkowego obrońcy i pełnił w niej rolę kapitana. Dodatkowo pełnił rolę asystenta Františka Dembickiego. W kwietniu zagrał na skutek kontuzji Henryka Alszera w spotkaniu ligowym z Lechem Poznań (2:0, 25 kwietnia 1948), choć tego samego dnia wystąpił w meczu drużyny rezerw ze Śląskiem Tarnowskie Góry. W konfrontacji z Lechem strzelił na początku spotkania bramkę po uderzeniu piłki głową.
Kariera reprezentacyjna.
Reprezentacja Polski.
Peterek był reprezentantem Polski w latach 1931–1938. Wystąpił w tym czasie w dziewięciu meczach i zdobył sześć bramek. Zadebiutował 23 sierpnia 1931 roku w kadrze prowadzonej przez selekcjonera Stefan Lotha w przegranym 2:3 spotkaniu przeciwko Rumunii, zaś pierwszą bramkę zdobył 14 października 1934 roku po wykorzystaniu rzutu karnego w wygranym 2:6 meczu z Łotwą. Karierę reprezentacyjną zakończył po przegranym pojedynku z Niemcami (4:1, 18 września 1938), w którym to na początku drugiej połowy zdobył honorową bramkę dla reprezentacji Polski.
Letnie Igrzyska Olimpijskie 1936.
O udziale reprezentacji Polski na letnich igrzyskach olimpijskich w Berlinie poinformował zarząd Polskiego Związku Piłki Nożnej na posiedzeniu, które miało miejsce 15 czerwca 1936. Obóz przygotowawczy do turnieju rozpoczął się 6 lipca na Stadionie Wojska Polskiego w Warszawie. Powołanie otrzymało trzydziestu sześciu graczy, wśród których znalazł się Peterek. Reprezentacja rozegrała w czasie przygotowań cztery spotkania towarzyskie. W dniach 11–12 lipca kadra zagrała dwa sparingi z Wackerem Wiedeń. Peterek wystąpił w obu wygranych spotkaniach reprezentacji olimpijskiej. Pierwszego dnia strzelił dwie bramki w tym jedną po rzucie karnym (2:0, 11 lipca 1936), zaś nazajutrz zdobył jednego gola i przestrzelił „jedenastkę” (3:1, 12 lipca 1936). Kolejne dwa pojedynki kontrolne, mające decydować o definitywnym ustaleniu składu olimpijskiego, odbyły się w dniach 18–19 lipca. Przeciwnikiem reprezentacji Polski była węgierska drużyna Phöbus Budapeszt. Peterek zagrał w obu meczach. Pierwszego dnia strzelił w wygranej rywalizacji bramkę (3:1, 18 lipca 1936), natomiast drugiego dnia zanotował asystę przy bramce Michała Matyasa. Po zakończeniu przygotowań zarząd Polskiego Związku Piłki Nożnej zatwierdził przedstawioną przez kapitana związkowego Józefa Kałużę listę osiemnastu olimpijczyków, pośród których znalazł się Peterek.
Na letnich igrzyskach olimpijskich w Berlinie reprezentacja Polski była prowadzona przez selekcjonera Kurta Otto i kapitana związkowego Józefa Kałużę. Peterek złożył ślubowanie w przerwie spotkania Ślaska Świętochłowice z Polonią Warszawa (28 lipca 1935), zaś na turnieju olimpijskim zagrał we wszystkich czterech meczach. W wygranym spotkaniu 1/8 finału przeciwko amatorskiej reprezentacji Węgier (0:3, 5 sierpnia 1936) strzelił w poprzeczkę bramki rywala, natomiast Gerard Wodarz po dobiciu tego uderzenia zdobył trzeciego gola dla Polaków. Peterek został uznany w tym spotkaniu za jednego z najlepszych piłkarzy na boisku pod względem technicznym. W zwycięskim meczu ćwierćfinałowym przeciwko amatorskiej kadrze Wielkiej Brytanii (4:5, 8 sierpnia 1936) asystował przy bramce zdobytej głową przez Huberta Gada. Peterek wystąpił w przegranym półfinale z amatorską reprezentacją Austrii (1:3, 11 sierpnia 1936) oraz meczu o trzecie miejsce przeciwko Norwegii (2:3, 13 sierpnia 1936), w którym zdobył wyrównującą bramkę na 2:2.
Reprezentacja Śląska.
Peterek był reprezentantem Śląska w latach 1930–1938. Wystąpił w tym czasie w czternastu meczach i zdobył osiemnaście bramek. Zadebiutował 26 października 1930 roku w wygranym 2:1 spotkaniu o Puchar redakcji "Sportu" z reprezentacją Lwowa, zaś pierwszą bramkę zdobył 25 października 1931 roku w przegranym 5:2 meczu z Wrocławiem. W maju 1935 roku zdobył hat tricka w zwycięskim meczu z Lwowem (5:2, 12 maja 1935). W maju 1936 roku strzelił cztery gole w spotkaniu z Krakowem (4:0, 21 maja 1936). W lipcu 1938 roku strzelił honorową bramkę w przegranym meczu o Puchar Polski, w którym rywalem Śląska był Lwów (7:1, 17 lipca 1938). W listopadzie był autorem pięciu bramek w spotkaniu ze Śląskiem Zaolziańskim (6:1, 6 listopada 1938), który był równocześnie ostatnim występem Peterka w barwach reprezentacyjnych.
Reprezentacja Górnego Śląska.
W latach 1924–1939 były rozgrywane mecze pomiędzy reprezentacjami polskiego (województwo śląskie) i niemieckiego (rejencja opolska) Górnego Śląska. W wyniku powstań śląskich i plebiscytu na Górnym Śląsku region podzielono na część wschodnią i zachodnią, przez co reprezentacje nazywano także odpowiednio Śląskiem Polskim i Niemieckim. Przez prasę konfrontacje te były określane mianem „małych meczów międzypaństwowych”. Peterek występował w reprezentacji Górnego (Polskiego) Śląska w latach 1934–1939. Zagrał w tym czasie w pięciu spotkaniach i zdobył trzy bramki. Zadebiutował 18 marca 1934 roku w bezbramkowo zremisowanym meczu w Bytomiu, zaś pierwszą bramkę strzelił 1 września 1935 roku w wygranym 9:1 pojedynku, który odbył się w Katowicach. Peterek zdobył w tym spotkaniu jeszcze dwa gole, dzięki czemu skompletował hat tricka. Ostatni raz w „małym meczu międzypaństwowym” wystąpił na początku 1939 roku. Górny Śląsk poniósł porażkę w pojedynku rozegranym w Bytomiu (5:3, 8 stycznia 1939), który był równolegle ostatnią rywalizacją reprezentacji pomiędzy sobą przed wybuchem II wojny światowej.
Kariera trenerska.
Początki kariery.
W sezonie 1948 Peterek był asystentem Františka Dembickiego w Ruchu Chorzów oraz prowadził samodzielnie drużynę rezerw. Ich współpraca opierała się również na szkoleniu w klubie juniorów i trampkarzy. Z początkiem 1949 roku został trenerem w Polonii Piekary oraz pomagał równocześnie przygotować piłkarzy Ruchu do nowego sezonu, gdyż byli wówczas bez szkoleniowca.
Zagłębie Dąbrowa Górnicza.
Pod koniec października 1949 roku został trenerem w reaktywowanym cztery lata wcześniej Zagłębiu Dąbrowa Górnicza, które grało wówczas w mistrzostwach A klasy. W 1950 roku ukończył unifikacyjny kurs trenerski we Wrocławiu z wynikiem bardzo dobrym. W rundzie wiosennej sezonu 1949/1950 zespół zaliczył pod wodzą Petereka komplet zwycięstw, dzięki czemu wywalczył mistrzostwo okręgu Sosnowiec i otrzymał prawo do gry w barażach o II ligę. Zagłębie trafiło do grupy IV, w której rywalizowało ze Spójną Kraków, Stalą Mielec, Stalą Stalowa Wola i Kolejarzem Chełm. W rozgrywkach o wejście do wyższej klasy rozgrywkowej, drużyna Peterka poniosła dwie porażki na wyjazdach: ze Stalą Mielec i Spójną Kraków. Zagłębie ukończyło baraże na pierwszym miejscu w tabeli z dorobkiem dwunastu punktów i stosunku bramkowym 24:10, dzięki czemu wywalczyło awans do II ligi. Peterek rozstał się z Zagłębiem w 1951 roku. Powodem odejścia miały być nieporozumienia z działaczem klubowym Potępą. Po zakończeniu współpracy z Zagłębiem, Peterek prowadził treningi w Górniku Piekary Śląskie.
Ruch Chorzów: baraże o tytuł mistrza.
W styczniu 1952 roku Peterek wszedł w skład rady trenerów sekcji piłki nożnej przy Wojewódzkim Komitecie Kultury Fizycznej w Katowicach. W listopadzie Ruch Chorzów miał rozegrać baraże o tytuł mistrza Polski z Polonią Bytom. „Niebiescy” byli przygotowywani do dwumeczu przez Ewalda Cebulę i Peterka. Zmienili oni ustawienie drużyny na 1–2–4–4, w którym napastnik został cofnięty do linii pomocy. Pierwsze spotkanie rozegrane w Chorzowie wygrał Ruch (7:0, 13 listopada 1952). W rewanżu padł bezbramkowy remis (0:0, 16 listopada 1952), dzięki czemu piłkarze „Niebieskich” zdobyli tytuł mistrzowski w sezonie 1952. W spotkaniu rewanżowym Peterek figurował jako trener drużyny.
Stilon Gorzów Wielkopolski.
W sezonie 1953 Peterek został trenerem występującego w A klasie Stilonu Gorzów Wielkopolski. Jak sam twierdził, do zmiany miejsca pracy przekonały go warunki, jakie zaoferowała mu Rada Główna klubu. Do Gorzowa Wielkopolskiego trafił wspólnie z synem Jerzym, któremu umożliwiono ukończenie technikum. Drużyna rozpoczęła sezon 15 lutego 1953 roku od wygranego 7:1 meczu towarzyskiego z Pogonią Barlinek, zaś rozgrywki o mistrzostwo A klasy zainaugurowała od zwycięstwa 3:0 nad Gwardią Zielona Góra. Stilon zajął na zakończenie sezonu drugie miejsce w tabeli ligowej i jako wicemistrz woj. zielonogórskiego przystąpił do meczów barażowych o awans do III ligi, w których przeciwnikami była: Stal Nowa Sól, Polonia Kępno oraz Błękitni Stargard Szczeciński. Zespół prowadzony przez Peterka wygrał pięć z sześciu możliwych pojedynków i zajął z Polonią Kępno ex-aequo pierwsze miejsce w grupie, uzyskując tym samym awans do III ligi (klasy międzywojewódzkiej). Po zakończeniu rozgrywek Peterek nie przedłużył wygasającego kontraktu i wrócił na Śląsk.
Powrót na Śląsk.
Po zakończeniu współpracy ze Stilonem, Peterek otrzymał propozycję prowadzenia szkółek piłkarskich Górnika Radlin znajdujących się w Rudzie i Chorzowie. Po pięciu miesiącach decyzją zarządu Peterek objął zespół seniorów występujący w sezonie 1954 w I lidze. Na ławce trenerskiej Górnika zadebiutował 21 marca 1954 roku podczas przegranego 0:2 spotkania z Ruchem Chorzów. Ze względu na niezadowalające wyniki (trzy wygrane, dwa remisy i pięć porażek; stosunek bramowy 10:13) został po dziesięciu kolejkach ligowych zastąpiony przez Augustyna Dziwisza i zawiesił pracę w charakterze trenera na niecały rok. W 1955 roku objął Pogoń Nowy Bytom, która znajdowała się wówczas w strefie spadkowej. Peterek uniknął z zespołem degradacji, po czym władze klubu zrezygnowały z jego usług, tłumacząc swoją decyzję trudną sytuacją finansową. W 1962 roku prowadził Spartę Orzesze. W 1965 roku został trenerem występującego w A klasie Górnika Słupiec, z którym w tym samym roku wywalczył awans do klasy okręgowej. Już po jego śmierci nastąpiła fuzja Górnika z Piastem Nowa Ruda.
Życie prywatne.
Teodor Peterek był żonaty z Elfrydą z domu Kiełbasa (1913–1988), z którą wziął ślub 24 lutego 1935 roku. Miał z nią czterech synów: Jerzego, Wernera, Zygmunta i Eugeniusza. Ze względu na wysoki wzrost nosił boiskowy przydomek "Mietlorz". Inne źródła podają informację, iż jego pseudonim wziął się od rozwichrzonej fryzury. Z wykształcenia był ślusarzem. W latach 30. pracował w Hucie Batory. Peterek przeszedł dwa udary mózgu, które spowodowały paraliż lewej części ciała. W 1962 roku osiadł z rodziną w Słupcu na ziemi kłodzkiej. Zmarł 12 stycznia 1969 roku w wieku pięćdziesięciu dziewięciu lat i został pochowany na miejscowym cmentarzu. Pochowano tam także jego żonę i najmłodszego syna, Eugeniusza, zmarłego w październiku 2019 roku.

</doc>
<doc id="299843" url="https://pl.wikipedia.org/wiki?curid=299843" title="1936 w muzyce">
1936 w muzyce



</doc>
<doc id="299845" url="https://pl.wikipedia.org/wiki?curid=299845" title="Traktat z Rapallo">
Traktat z Rapallo



</doc>
<doc id="299853" url="https://pl.wikipedia.org/wiki?curid=299853" title="777 p.n.e.">
777 p.n.e.



</doc>
<doc id="299854" url="https://pl.wikipedia.org/wiki?curid=299854" title="Ligue 1">
Ligue 1

Ligue 1 (od sezonu 2020/21 marketingowa nazwa: Ligue 1 Uber Eats) – najwyższa w hierarchii klasa męskich ligowych rozgrywek piłkarskich we Francji, będąca jednocześnie najwyższym szczeblem centralnym (I poziom ligowy), utworzona w 1932 r. i zarządzana przez "Ligue de football professionnel" (LFP), a wcześniej przez Francuski Związek Piłki Nożnej (FFF). Zmagania w jej ramach toczą się cyklicznie (co sezon) systemem kołowym „jesień-wiosna” i przeznaczone są dla 20 najlepszych drużyn klubowych (wyłącznie profesjonalnych). Jej triumfator zostaje mistrzem Francji, zaś najsłabsze zespoły relegowane są do Ligue 2 (II ligi francuskiej).
Ligue 1 jest częścią Ligue de Football Professionnel, obejmującej również Ligue 2. Od chwili powstania do sezonu 2001/02 nosiła ona oficjalną nazwę Première Division (w skrócie D1), zaś w 2002 r. zmieniono ją na Ligue 1 (w skrócie L1) i pod tą nazwą rozgrywana jest od edycji 2002/03.
Spośród wszystkich zawodników występujących w historii D1/L1 najwięcej spotkań rozegrał w niej bramkarz Mickaël Landreau (618 meczów), a najwięcej goli zdobył Delio Onnis (299 bramek).
Historia.
Era przedligowa.
Przez niemal 50 lat utworzenie ogólnokrajowej ligi piłkarskiej było we Francji niemożliwe z uwagi na brak zgody władz na wprowadzenie profesjonalizmu oraz mnogość organizacji, zajmujących się sprawami futbolu w tym kraju. Coś, co udało się w Wielkiej Brytanii już w 1885 r., w „kraju nad Sekwaną” stawało się przedmiotem licznych debat publicznych, lecz ostatecznie za każdym razem przeważała wyidealizowana wizja tej materii. Brak oficjalnego zawodowstwa nie dotyczył wyłącznie piłki nożnej, lecz całego francuskiego sportu. Na początku XX wieku najważniejsze jego dyscypliny, z futbolem na czele – ze względu na dochody, które już generował – zostały dotknięte tzw. „brązowym amatorstwem” (franc. L'amateurisme marron), czyli nielegalnym wynagradzaniem rzekomo amatorskich zawodników. Kolejną przeszkodą na drodze do jednej ligi, obejmującej cały kraj, była duża liczba podmiotów, odpowiadających za rozwój piłki nożnej we Francji. Na przestrzeni lat były to: USFSA, FSAF, CFI, FGSPF, FCAF i LFA. Przed „erą ligową” organizowanych było aż sześć różnych rozgrywek o piłkarskie mistrzostwo Francji, bowiem każda z tych organizacji prowadziła własne. Wszystkie one toczyły się systemem pucharowym i miały charakter amatorski, a po latach żadnych z nich nie uznano za oficjalne. Pierwsze w historii zmagania o tytuł mistrza Francji zorganizowała w 1894 r. najstarsza z francuskich federacji – USFSA. Do 1896 r. odbywały się one systemem „wiosna-jesień”, a od sezonu 1896/97 wprowadzono formułę „jesień-wiosna”. Ich ostatnią pełną edycję rozegrano w sezonie 1913/14, bowiem przeprowadzenie kolejnych uniemożliwił wybuch I wojny światowej. Po jej zakończeniu udało się zorganizować faktycznie ostatnią edycję w sezonie 1919, po czym zaprzestano rozgrywania następnych. Od tej pory (nieprzerwanie do sezonu 1931/1932) najlepszą klubową drużynę kraju wyłaniano poprzez Puchar Francji, którego ranga i prestiż rosły z roku na rok.
Początki ligi.
Przełom w kwestii stworzenia rozgrywek ligowych nastąpił pod koniec lat 20. XX wieku, gdy kolejne dyskusje nad wprowadzeniem zawodowstwa we francuskim sporcie zaczęły wreszcie przynosić pierwsze efekty. Ich zwieńczeniem było wyrażenie zgody na oficjalną profesjonalizację piłki nożnej przez Krajową Radę FFF w lipcu 1930 r. stosunkiem głosów 128 „za” do 20 „przeciw”, przy 1 głosie wstrzymującym (prezesa FFF – Julesa Rimeta). Przeciwni byli wyłącznie przedstawiciele okręgowych związków z Paryża, Alzacji i Owernii. Jako datę obowiązywania nowego prawa wskazano 1 lipca 1932, więc na dostosowanie się do niego zainteresowane kluby mały aż 2 lata. Wskazano, że zawodowa liga może liczyć maksymalnie 20 klubów, które muszą spełnić jednocześnie trzy kryteria:
16 stycznia 1932 utworzono w Paryżu pierwszą w historii zawodową ligę piłkarską we Francji, nadając jej nazwę Première Division (w skrócie Division 1 lub D1). Jej założycielami byli: Georges Bayrou, Emmanuel Gambardella i Gabriel Hanot. Premierową edycję przeprowadzono w sezonie 1932/33 (od samego początku rozgrywki toczono systemem „jesień-wiosna”), gdy do rywalizacji przystąpiło 20 drużyn, podzielonych na dwie 10-zespołowe grupy (inauguracyjna kolejka odbyła się 11 września 1932). Pierwszymi triumfatorami zostały: Olympique Lillois (w grupie A) oraz FC Antibes (w grupie B), zaś 14 maja 1933 na stadionie Colombes w Paryżu rozegrano finał ligi, w którym Olympique Lillois pokonało drugie w tabeli grupy B AS Cannes 4:3 (FC Antibes zostało zdyskwalifikowane przez władze ligi i niedopuszczone do udziału w finale).
System rozgrywek.
Obecny format ligi zakładający brak systemu pucharowego obowiązuje od sezonu 1932/33. Po przerwie spowodowanej działaniami wojennymi w latach 1939–1945, od sezonu 1945/46 reaktywowano rozgrywki.
Rozgrywki składają się z 38 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 2002/03 w lidze występuje 20 zespołów. W przeszłości liczba ta wynosiła od 14 do 18. Drużyna zwycięska za wygrany mecz otrzymuje 3 punkty (do sezonu 1993/94 – 2 punkty), 1 punkt za remis oraz 0 punktów za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Francji w piłce nożnej. Mistrz Francji, podobnie jak drużyna z drugiego miejsca zdobywa prawo gry w Lidze Mistrzów UEFA. Trzecia drużyna zdobywa prawo uczestniczenia w fazie Play-off Ligi Mistrzów. Czwarta drużyna zdobywa możliwość gry w Lidze Europy UEFA. Ekipy z piątego i szóstego miejsca również mają szansę na udział w tych rozgrywkach (Francja posiada bowiem możliwość wystawienia w nim 3 klubów), jednak zależy to od wyników Pucharu Francji oraz Pucharu Ligi Francuskiej (zwycięzcy tych dwóch rozgrywek również mają możliwość gry w Lidze Europy UEFA, jeśli nie znajdą się w czołowej "trójce" ligi). Zajęcie 2 ostatnich miejsc wiąże się ze spadkiem drużyn do Ligue 2. Trzeci zespół od końca, po zakończeniu rozgrywek rozgrywa mecze barażowe z trzecim zespołem Ligue 2 o pozostanie w lidze.
W przypadku zdobycia tej samej liczby punktów o kolejności decyduje bilans bramkowy.
Uczestnicy.
W dotychczasowych 84 edycjach ligowych mistrzostw Francji (od sezonu 1932/33 do sezonu 2021/22 włącznie) wzięło udział 75 drużyn klubowych, jednak żadna z nich nie uczestniczyła we wszystkich edycjach. Najwięcej sezonów pierwszoligowych ma na swym koncie Olympique Marsylia, który jednocześnie rozegrał najwięcej meczów w D1/L1.
Pogrubiono zespoły biorące udział w Ligue 1 sezonu 2021/22.
Tabela medalowa.
W dotychczasowych 84 zakończonych edycjach ligowych mistrzostw Francji (od sezonu 1932/33 do sezonu 2021/22 włącznie) na podium stawało 30 drużyn klubowych, a liderem tej klasyfikacji jest AS Monaco (28-krotny medalista). Natomiast tytuł ligowego mistrza Francji został do tej pory zdobyty przez 19 zespołów, a najczęściej wywalczał go AS Saint-Étienne i Paris Saint-Germain (10 razy). Stan po zakończeniu sezonu 2021/22.
Klasyfikacja według miast.
Siedziby klubów. Stan po zakończeniu sezonu 2021/22.
Spadki z ligi.
Stan po zakończeniu sezonu 2020/21.
Prawa telewizyjne w Polsce.
Prawa telewizyjne do meczów Ligue 1 od sezonu 2020/21 do sezonu 2023/24 posiadają Eleven Sports (główny nabywca praw) i Canal+ (na zasadzie sublicencji). Mecze Ligue 1 można też oglądać na stronach internetowych bukmacherów Fortuna, Superbet oraz Betclic.

</doc>
<doc id="299855" url="https://pl.wikipedia.org/wiki?curid=299855" title="Drzewo genealogiczne Klaudiuszów Pulcher">
Drzewo genealogiczne Klaudiuszów Pulcher

Klaudiusze z przydomkiem Pulcher ("Claudii Pulchri") to gałąź rzymskiego rodu patrycjuszowskiego, jednego z najbardziej wpływowych w okresie republiki.
Zobacz: Drzewo genealogiczne Klaudiuszów

</doc>
<doc id="299857" url="https://pl.wikipedia.org/wiki?curid=299857" title="1935 w muzyce">
1935 w muzyce



</doc>
<doc id="299860" url="https://pl.wikipedia.org/wiki?curid=299860" title="Strzegocice">
Strzegocice

Strzegocice – wieś w Polsce, położona w województwie podkarpackim, w powiecie dębickim, w gminie Pilzno, ok. 4 km od Pilzna.
Historia.
Strzegocice są jedną z najstarszych wsi na terenie gminy. Pierwsze wzmianki o niej pojawiły się w zapiskach "Kodeksu Dyplomatycznego Klasztoru Tynieckiego" w XII wieku. W akcie lokalizacyjnym Pilzna z 1354 roku Strzegocice są ujęte jako wieś królewska, wchodząca do uposażenia wójta, a następnie starosty pilźnieńskiego. Ci ostatni byli reprezentowani między innymi przez Jana Kochanowskiego i Jana Tarły. Według lustracji królewskiej z 1536 roku w Strzegocicach znajdował się folwark królewski, dwór, karczma, młyn, sadzawka i łany łąk.
Strzegocice były wsią królewską starostwa niegrodowego ropczyckiego w województwa sandomierskiego w 1629 roku. W latach 1975–1998 miejscowość położona była w województwie tarnowskim.
W miejscowości znajduje się kaplica pod wezwaniem Matki Boskiej Fatimskiej należąca do Parafii św. Jana Chrzciciela w Pilźnie, poświęcona 18 grudnia 1994 r..

</doc>
<doc id="299862" url="https://pl.wikipedia.org/wiki?curid=299862" title="Ligue 2">
Ligue 2

Ligue 2 (od sezonu 2020/21 marketingowa nazwa: Ligue 2 BKT) – druga w hierarchii klasa męskich ligowych rozgrywek piłkarskich we Francji, będąca jednocześnie drugim szczeblem centralnym (II poziom ligowy), utworzona w 1933 r. i zarządzana przez "Ligue de football professionnel" (LFP), a wcześniej przez Francuski Związek Piłki Nożnej (FFF). Zmagania w jej ramach toczą się cyklicznie (co sezon) systemem kołowym „jesień-wiosna” i przeznaczone są dla 20 profesjonalnych drużyn klubowych. Jej triumfator uzyskuje awans do Ligue 1, zaś najsłabsze zespoły relegowane są do Championnat National (III ligi francuskiej).
Historia.
Pierwowzorem rozgrywek drugiego szczebla we Francji były - przeprowadzone w 1896 r. - rozgrywki o piłkarskie mistrzostwo Paryża, których zwycięzca awansował do fazy finałowej amatorskich mistrzostw Francji, organizowanych przez federację "USFSA".
Jednak faktyczne powstanie francuskiej II ligi - wiąże się z założeniem Première Division w 1932 r. Już rok później utworzono w Paryżu drugą w historii francuskiego futbolu profesjonalną ligę piłkarską pod nazwą Division Interrégionale, zaś jej pierwszą edycję przeprowadzono w sezonie 1933/34 (w dwóch grupach: północnej i południowej). Wzięły w niej udział 24 drużyny, wśród których znalazło się sześciu spadkowiczów z pierwszej edycji Première Division (1932/33) oraz zespoły kilku klubów, które rok wcześniej były przeciwne przystąpieniu do Première Division (m.in. RC Strasbourg, Amiens AC, Le Havre AC, czy RC Roubaix). W trakcie zmagań z rozgrywek wycofały się "FAC Nicea" i "US Suisse Paris". Pierwszymi zwycięzcami swoich grup zostały: Red Star Paryż i Olympique Alès, a w rozegranym następnie meczu barażowym lepsi 3:2 okazali się paryżanie. W 1970 r. liga zmieniała nazwę na National, a w 1972 r. na Division 2 (w skrócie D2). W 2002 r. przemianowano ją na Ligue 2 (w skrócie L2) i pod tą nazwą rozgrywana jest od edycji 2002/03. Od sezonu 1970/71 do 1991/92 mogły w niej uczestniczyć zarówno kluby profesjonalne, jak i półzawodowe. Od edycji 1993/94 do gry w II lidze francuskiej dopuszczane są już wyłącznie kluby o statusie profesjonalnym. Od sezonu 1998/99 występuje w niej 20 drużyn. Dwie najlepsze w końcowej tabeli uzyskują awans do Ligue 1, a trzecia drużyna gra baraż z 18. drużyną Ligue 1, zaś dwie ostatnie są relegowane do Championnat National, a 18. drużyna gra baraż z 3. drużyną Championnat National.
W swej historii prowadziła rozgrywki w jednej grupie (sezony: 1934/35 – 1938/39, 1946/47 – 1969/70 i od 1993/94 do teraz), dwóch grupach (sezony: 1933/34, 1945/46, 1972/73 – 1992/93), trzech grupach (sezony: 1970/71 – 1971/72), jak i czterech grupach (sezon 1937/38).
Począwszy od sezonu 2016/17 Ligue 2 posiada sponsorów tytularnych rozgrywek. W latach 2016–2020 był nim Domino’s Pizza, w związku z czym marketingowa nazwa brzmiała Domino's Ligue 2, zaś od 2020 r. jest to Balkrishna Industries (marketingowa nazwa: Ligue 2 BKT).

</doc>
<doc id="299867" url="https://pl.wikipedia.org/wiki?curid=299867" title="Andriej Gromyko">
Andriej Gromyko

Andriej Andriejewicz Gromyko, ros. Андрей Андреевич Громыко, biał. Андрэй Андрэевіч Грамыка, "Andrej Andrejewicz Hramyka" (ur. we wsi Staryja Hramyki, zm. 2 lipca 1989 w Moskwie) – radziecki polityk, ekonomista.
Od 1931 należał do WKP(b), następnie do KPZR. Od 1939 pracował w korpusie dyplomatycznym ZSRR. W latach 1943–1946 był ambasadorem ZSRR w Stanach Zjednoczonych i na Kubie. W latach 1946–1949 był wiceministrem spraw zagranicznych ZSRR i jednocześnie (do 1948) jej przedstawicielem w Radzie Bezpieczeństwa ONZ. W latach 1952–1953 był ambasadorem ZSRR w Wielkiej Brytanii. Od roku 1957 aż do 1985 był długoletnim szefem dyplomacji ZSRR. Od 1973 do 1988, gdy przeszedł na polityczną emeryturę, był członkiem Biura Politycznego KPZR. Równocześnie w latach 1985–1988 był przewodniczącym Prezydium Rady Najwyższej ZSRR (formalnie głową państwa).
Jako członek Biura Politycznego popierał wybór Michaiła Gorbaczowa na sekretarza generalnego KC KPZR, a później jako jedyny działacz KPZR „starego pokolenia” popierał aktywnie jego reformy.
Życiorys.
Młodość.
Był potomkiem polskiej drobnej szlachty z okolic Homla, choć źródła radzieckie i rosyjskie utrzymują, iż urodził się w rodzinie "pół chłopskiej, pół robotniczej". Początkowo deklarował narodowość białoruską zaś po ukończeniu studiów, rosyjską. Ojciec Gromyki, Andriej Matwejwicz pracował jako robotnik sezonowy w miejscowej fabryce. Matwejwicz nie był wykształconym człowiekiem, ukończył jedynie cztery klasy szkoły podstawowej jednak umiał czytać i pisać. W latach 1904–1905 walczył w wojnie rosyjsko-japońskiej. Matka Gromyki, Olga Jewgenjewna pochodziła z chłopskiej rodziny z pobliskiej miejscowości. Jewgenjewna uczęszczała do szkoły tylko przez krótki czas – po tym gdy jej ojciec zmarł musiała ona pomagać matce przy żniwach.
Dorastał we wsi w pobliżu miasta Wietka, gdzie większość mieszkańców było staroobrzędowcami w ramach Rosyjskiego Kościoła Prawosławnego. Choć większość mieszkańców wioski Gromyki była głęboko religijna, on sam już w bardzo młodym wieku zaczął wątpić w istnienie siły nadprzyrodzonej. Do ateizmu w późniejszych latach przekonał go jego sąsiad-wolnomyśliciel, Michaił Sjeljutow. Już po rewolucji październikowej poznał on poglądy ateistyczne czytając wydawane przez rząd ulotki i broszury. W wieku 13 lat został członkiem Komsomołu i wraz z przyjaciółmi działającymi w tej młodzieżowej organizacji promował w rodzinnych stronach wartości komunistyczne i antyreligijne.
Wiadomość o ataku Niemiec na Imperium Rosyjskie w sierpniu 1914 roku wpłynęła na poczucie "miłości do ojczyzny" Gromyki. Jego ojciec na trzy lata został wcielony do armii i walczył na froncie południowo-zachodnim pod dowództwem generała Aleksieja Brusiłowa. Do domu wrócił w przeddzień rewolucji październikowej.
Na początku 1923 roku Gromyko został wybrany na pierwszego sekretarza lokalnego Komsomołu.
Edukacja i działalność partyjna.
Po ukończeniu siedmiu klas szkoły podstawowej i zawodówki za namową matki przeprowadził się do Borysowa, gdzie rozpoczął naukę w szkole technicznej, a następnie studia. W 1931 roku został członkiem radzieckiej partii komunistycznej. Otrzymał małe stypendium uczniowskie i rozpoczął pracę w wolontariacie. W trakcie pobytu w Borysowie poznał swoją przyszłą żonę, Lidię Dmitriewną Grinewiczową, która tak jak on wywodziła się z białoruskiej rodziny chłopskiej. Gromyko miał z nią dwoje dzieci – Anatolija i Emilię.
Po ukończeniu szkoły na dwa lata został powołany na stanowisko dyrektora szkoły średniej w rosyjskim Dzierżynsku, gdzie jednocześnie rozpoczął pracę nauczyciela. Przedstawiciel Komitetu Centralnego Komunistycznej Partii Białorusi zaproponował mu zrobienie pracy podyplomowej w Mińsku. Gromyko zgodził się i pojechał do Mińska gdzie odbył rozmowę z rektorem tamtejszej uczelni. Rektor zaproponował mu studia podyplomowe w dziedzinie ekonomii co związane było z długoletnim stażem Gromyki w pracy socjalnej i edukacji. W trakcie studiów podyplomowych kariera naukowa Gromyki uległa znacznemu przyśpieszeniu. W 1934 roku wraz z rodziną przeniósł się do Moskwy. W 1936 roku został wykładowcą na Akademii Nauk ZSRR. Zakresem jego pracy była gospodarka Stanów Zjednoczonych. Gromyko opublikował kilka książek na ten temat. W 1939 roku Komisja KC partii zaoferowała mu pracę w korpusie dyplomatycznym. W trakcie pracy zyskał uznanie polityków takich jak Gieorgij Malenkow i Wiaczesław Mołotow co otworzyło mu kolejne szczeble kariery.
Praca ambasadora i II wojna światowa.
Wiosną 1939 roku zaczął pracować dla Ludowego Komisariatu Spraw Zagranicznych w Moskwie gdzie został szefem Departamentu Ameryk. Ze względu na swoją pozycję Gromyko spotkał się z ambasadorem Stanów Zjednoczonych w ZSRR, Lawrence Steinhardtem. Gromyko uważał, że Steinhard był „zupełnie niezainteresowany tworzeniem dobrych relacji między USA i ZSRR” a jego poprzednik na stanowisku Joseph Davies bardziej sprzyjał poprawie relacji między krajami. Po pół roku pracy Gromyko został zaproszony przez Józefa Stalina na spotkanie. Stalin w trakcie rozmowy poinformował dyplomatę o jego awansie i wysłaniu go do radzieckiej ambasady w Stanach Zjednoczonych. Gromyko miał na celu pogłębienie stosunków z USA celem zmniejszenia zagrożenia ze strony faszyzmu. W trakcie rozmowy Stalin zadziwił Gromykę doradzając mu odwiedzenie amerykańskich kościołów i wysłuchaniu wygłaszanych w barwnym języku kazań co według dyktatora miało być powszechną metodą radzieckich dyplomatów mającą na celu poprawy angielskiego akcentu. Gromyko jako ateista nie zastosował się do tej rady i nigdy nie odwiedził amerykańskiego kościoła.
Gromyko, który nigdy nie był za granicą, w międzyczasie odwiedził Włochy, które stały się tym samym pierwszym krajem kapitalistycznym, na którym dyplomata postawił stopę. Zamieszkał w Nowym Jorku. Jak sam twierdził widok zubożałych robotniczych dzielnic miasta jeszcze bardziej utwierdził go w niechęci do kapitalizmu. Już w trakcie pierwszych dni pracy spotkał się z najwyższej rangi urzędnikami amerykańskiej administracji rządowej. W trakcie pracy spotkał się z wybitnymi osobistościami takimi jak aktorka Marilyn Monroe, brytyjski ekonomista John Maynard Keynes i aktor Charlie Chaplin.
W 1943 i 1944 roku był delegatem na konferencjach w Teheranie, Dumbarton Oaks, Jałcie i Poczdamie. W 1943 roku na konferencji teherańskiej Kuba nawiązała stosunki dyplomatyczne z ZSRR, a Gromyko został ambasadorem w Hawanie. Po wyjeździe Mołotowa stał na czele delegacji radzieckiej na konferencji w San Francisco. Po zwycięstwie ZSRR w II wojnie światowej wziął udział w obchodach w Moskwie.
Na czele radzieckiej polityki zagranicznej.
W ONZ.
W kwietniu 1946 roku otrzymał funkcję stałego przedstawiciela Związku Radzieckiego w Organizacji Narodów Zjednoczonych. Choć ZSRR oficjalnie poparł wybór Trygve Lie na stanowisko sekretarza generalnego Organizacji Narodów Zjednoczonych to Gromyko prywatnie uważał, że Lie był aktywnym zwolennikiem "ekspansywnych zachowań" Stanów Zjednoczonych i że źle wykonywał pełnioną funkcję. Także następca Lie, Dag Hammarskjöld prowadził według Gromyki "politykę antyradziecką". U Thant w rozmowie z Gromyką oznajmił mu, że prawie niemożliwe jest przedstawienie przez ZSRR obiektywnej opinii, gdyż większość członków Sekretariatu Organizacji Narodów Zjednoczonych było amerykańskiego pochodzenia lub zwolennikami polityki proamerykańskiej, w rezultacie Gromyko często używał prawa weta. Z tego względu przywarł do niego przydomek "Mister Niet" (pan „nie”) – w ciągu pierwszych 10 lat istnienia ONZ, ZSRR użył prawa weta 79 razy. 14 maja 1947 roku zaproponował podział Palestyny na państwo żydowskie Izrael i arabskie państwo Palestyna.
Ambasador w Wielkiej Brytanii.
W czerwcu 1952 roku został mianowany ambasadorem w Wielkiej Brytanii. Po przybyciu na wyspy spotkał się z Winstonem Churchillem, którego poznał w trakcie wojny światowej. Politycy nie rozmawiali o polityce, lecz wspominali czasy wojenne. Gromyko spotkał się w tym celu z Churchillem jeszcze raz w 1953 roku. Ze stanowiska ambasadora został odwołany gdy przyznano mu funkcję ministra spraw zagranicznych.
Minister spraw zagranicznych.
Pierwszy okres pracy jako minister spraw zagranicznych zintensyfikował wokół problemów Międzynarodowego Departamentu Komunistycznej Partii Związku Radzieckiego kierowanego przez Borisa Ponomariowa. Ponomariow starał się rozszerzyć wpływy Departamentu na radziecką politykę zagraniczną, co Gromyko próbował zatrzymać.
Jako polityk strzegł statusu supermocarstwa ZSRR. W 1958 roku Mao Zedong próbował szukać zwolenników pośród radzieckiego przywództwa dla planowanej przez siebie wojny z Republiką Chińską (Tajwanem). W trakcie rozmowy z Mao Gromyko przeraził się możliwością wywołania wojny przez Mao i zapewnił chińskiego przywódcę, że wniosek o wsparcie ChRL nie dostanie zgody kierownictwa radzieckiego. Kiedy radzieckie kierownictwo dowiedziało się o tej rozmowie, odpowiedziało na agresywną politykę ChRL zakończeniem radziecko-chińskiego programu nuklearnego i projektów wsparcia industrializacji w Chinach. Kilka lat później podczas kryzysu kubańskiego na zlecenie Nikity Chruszczowa spotkał się z Johnem F. Kennedym i skrytykował amerykańskie groźby wobec Kuby. Gromyko w wywiadzie z 1988 roku opisał Kennedy’ego jako przestraszonego i plączącego się w argumentach polityka. Podczas swoich dwudziestu ośmiu lat jako minister spraw zagranicznych Gromyko popierał politykę rozbrojenia, stwierdzając w swoich wspomnieniach, że „rozbrojenie jest ideałem socjalizmu”.
5 sierpnia 1963 roku podpisał częściowy zakaz prób jądrowych. Zakaz był efektem trwających od roku 1958 rozmów. W 1965 roku udało mu się wraz z Aleksiejem Kosyginem wypracować traktat pokojowy (deklaracja z Taszkentu) między Indiami a Pakistanem kończący wojnę indyjsko-pakistańską z tego samego roku. Innymi sukcesami Gromyki były układ o nierozprzestrzenianiu broni jądrowej (1968), Anti-Ballistic Missile Treaty, Strategic Arms Limitation Treaty i Agreement on the Prevention of Nuclear War (1973).
W 1966 roku zaangażował się w dialog z papieżem Pawłem VI, który to dialog przyczynił się do większej otwartości władzy na Kościół katolicki w Europie Wschodniej. W 1973 roku wszedł do Politbiura, gdzie uzyskał decydujący wpływ na politykę zagraniczną państwa. Wraz ze stagnacją gospodarczą okresu rządów Jurija Andropowa i Konstantina Czernienki rola Gromyki jako ministra spraw zagranicznych w radzieckiej polityce zmalała, a on sam prezentował bardziej nieprzejednane stanowisko aniżeli jego przełożeni.
W połowie lat 80. w wewnątrzpartyjnej batalii wsparł reformistę Michaiła Gorbaczowa, dzięki czemu ten został przewodniczącym Prezydium Najwyższej Rady, a więc głową państwa. Eduard Szewardnadze zastąpił go na stanowisku ministra spraw zagranicznych.
Jako głowa państwa i dalsza działalność.
W czasach rządów Gorbaczowa Gromyko sprawował funkcję przewodniczącego Prezydium Rady Najwyższej ZSRR, co było raczej symboliczne. W efekcie jego rzeczywiste wpływy się zmniejszyły. Gromyko, pomimo że wcześniej prezentował twardogłowe stanowisko, popierał proces pieriestrojki, głasnosti i liberalizacji systemowej, licząc, że ZSRR stanie się bardziej demokratycznym państwem.
Podczas konferencji partyjnej w lipcu 1988 roku Władimir Mielnikow wezwał Gromykę do rezygnacji. Mielnikow obwiniał Breżniewa za stagnacje gospodarczą i polityczną, a Gromyko jako prominentny członek przywództwa Breżniewa był, według niego, osobą, która doprowadziła ZSRR do tego stanu rzeczy. Gromyko, pomimo obrony ze strony wielu członków KPZR, postanowił zrezygnować z polityki na dobre. 1 października 1988 roku w towarzystwie Gorbaczowa, Jegora Ligaczowa i Nikołaja Ryżkowa ogłosił swoją rezygnację przed Radą Najwyższą. Po rezygnacji Gromyki oficjalnym przywódcą Związku Radzieckiego został Gorbaczow. Po przejściu na emeryturę zaczął pracować nad swoimi wspomnieniami. Zmarł 2 lipca 1989 roku. Jego osoba została upamiętniona minutą ciszy na Zjeździe Deputowanych Ludowych ZSRR. Swoje kondolencje rodzinie Andrieja Gromyki przekazał amerykański prezydent George H.W. Bush. Rząd chciał, aby zwłoki Gromyki trafiły na cmentarz przy Murze Kremlowskim, jednak rodzina nie zgodziła się na pochówek na Kremlu. W rezultacie ciało polityka trafiło na cmentarz Nowodziewiczy.
Upamiętnienie.
W 2009 ku jego czci na Białorusi odbyły się duże uroczystości państwowe. W Homlu znajduje się popiersie Andrieja Gromyki.

</doc>
<doc id="299868" url="https://pl.wikipedia.org/wiki?curid=299868" title="Karolina Kózkówna">
Karolina Kózkówna



</doc>
<doc id="299873" url="https://pl.wikipedia.org/wiki?curid=299873" title="778 p.n.e.">
778 p.n.e.



</doc>
<doc id="299880" url="https://pl.wikipedia.org/wiki?curid=299880" title="779 p.n.e.">
779 p.n.e.



</doc>
<doc id="299881" url="https://pl.wikipedia.org/wiki?curid=299881" title="780 p.n.e.">
780 p.n.e.



</doc>
<doc id="299886" url="https://pl.wikipedia.org/wiki?curid=299886" title="781 p.n.e.">
781 p.n.e.



</doc>
<doc id="299887" url="https://pl.wikipedia.org/wiki?curid=299887" title="782 p.n.e.">
782 p.n.e.



</doc>
<doc id="299889" url="https://pl.wikipedia.org/wiki?curid=299889" title="783 p.n.e.">
783 p.n.e.



</doc>
<doc id="299890" url="https://pl.wikipedia.org/wiki?curid=299890" title="784 p.n.e.">
784 p.n.e.



</doc>
<doc id="299891" url="https://pl.wikipedia.org/wiki?curid=299891" title="785 p.n.e.">
785 p.n.e.



</doc>
<doc id="299892" url="https://pl.wikipedia.org/wiki?curid=299892" title="786 p.n.e.">
786 p.n.e.



</doc>
<doc id="299893" url="https://pl.wikipedia.org/wiki?curid=299893" title="787 p.n.e.">
787 p.n.e.



</doc>
<doc id="299894" url="https://pl.wikipedia.org/wiki?curid=299894" title="788 p.n.e.">
788 p.n.e.



</doc>
<doc id="299895" url="https://pl.wikipedia.org/wiki?curid=299895" title="789 p.n.e.">
789 p.n.e.



</doc>
<doc id="299896" url="https://pl.wikipedia.org/wiki?curid=299896" title="790 p.n.e.">
790 p.n.e.



</doc>
<doc id="299897" url="https://pl.wikipedia.org/wiki?curid=299897" title="791 p.n.e.">
791 p.n.e.



</doc>
<doc id="299906" url="https://pl.wikipedia.org/wiki?curid=299906" title="Algorytm zachłanny">
Algorytm zachłanny

Algorytm zachłanny (ang. "greedy algorithm") – algorytm, który w celu wyznaczenia rozwiązania w każdym kroku dokonuje zachłannego, tj. najlepiej rokującego w danym momencie wyboru rozwiązania częściowego. Innymi słowy algorytm zachłanny nie dokonuje oceny czy w kolejnych krokach jest sens wykonywać dane działanie, dokonuje decyzji lokalnie optymalnej, dokonuje on wyboru wydającego się w danej chwili najlepszym, kontynuując rozwiązanie podproblemu wynikającego z podjętej decyzji.
Typowe zadanie rozwiązywane metodą zachłanną ma charakter optymalizacyjny, jednak algorytm zachłanny nie zawsze odnajduje rozwiązanie optymalne.
Zbiór rozwiązań.
Niech "C" będzie zbiorem skończonym, takim, że wszystkie możliwe rozwiązania problemu "P" są podzbiorami "C".
Musi być znane kryterium pozwalające oceniać jakość rozwiązania.
Przykład.
Dany jest problem znalezienia trasy podróży z Madrytu do Moskwy. Można na niego spojrzeć, jak na problem z dziedziny teorii grafów – jeżeli z wierzchołkami grafu utożsami się punkty podróży (miasta, lotniska, stacje kolejowe, skrzyżowania dróg itp.), a z krawędziami możliwe trasy przebiegu (autostrady, trasy przelotu samolotów, przejazdu pociągów itp.), z wagami odpowiadającymi kosztom podróży (odległości, ceny biletów itp.) to zadanie sprowadza się do odnalezienia minimalnej ścieżki łączącej wierzchołki opowiadające Madrytowi i Moskwie, a zbiór wszystkich rozwiązań "C" składa się z rozwiązań zarówno optymalnych, jak i propozycji tras typu Madryt – Rzym – Moskwa czy nawet tak nieoptymalnych jak Madryt – Rzym – Tel Awiw-Jafa – Hongkong – Moskwa.
Rozwiązanie zachłanne.
Algorytm zachłanny buduje zadanie, dodając do zbioru "R" (najczęściej pustego na początku) elementy z "C", tj. wybiera z "C" element, powiedzmy "c", i sprawdza, czy według lokalnego (zachłannego) kryterium optymalności formula_1 jest optymalnym rozwiązaniem. W obu przypadkach element "c" jest usuwany ze zbioru "C".
Istnieje wiele problemów, dla których udowodnić można, że rozwiązanie zachłanne jest zawsze optymalne – między innymi znajdowanie minimalnego drzewa rozpinającego, czy znajdowanie najkrótszej ścieżki między dwoma punktami w grafie. W przypadku innych problemów zachłanność może opłacać się jedynie w szczególnych przypadkach.
Problem wydawania reszty.
Algorytm wydawania reszty w przypadku niektórych zestawów monet jest rozwiązywalny na sposób zachłanny – między innymi w przypadku systemów europejskich (1/2/5 € lub zł), lub systemu amerykańskiego. W innych przypadkach jednak algorytm się nie sprawdzi.
Przykładowo, dane są dwa rodzaje monet: 2 zł i 5 zł. Należy obliczyć ile, i jakich monet należy wydać, by reszta wynosiła 6 zł.
Gdy dobór pierwszej monety będzie zachłanny, to algorytm wybierze jedną „piątkę”, bo formula_2 zł jest bliżej wyniku ostatecznego (jest lokalnie lepszym rozwiązaniem), niż formula_3 zł. Jednak już w następnym kroku okaże się, że droga zachłanna była w tym przypadku drogą ślepą. Postępując niezachłannie, dochodzimy ostatecznie do prawidłowego i optymalnego wyniku.
Poprawność rozwiązania zachłannego.
Nie istnieje ogólna metoda dowodzenia, czy dla danego problemu rozwiązanie zachłanne (zawsze) odnajduje poprawny (i optymalny) wynik. Istnieją jednak stosujące się do samego problemu kryteria, pozwalające sądzić, iż dla owego problemu istnieje rozwiązanie zachłanne.

</doc>
<doc id="299909" url="https://pl.wikipedia.org/wiki?curid=299909" title="Pedro Yanez">
Pedro Yanez



</doc>
<doc id="299912" url="https://pl.wikipedia.org/wiki?curid=299912" title="(9885) Linux">
(9885) Linux

(9885) Linux – planetoida z pasa głównego asteroid okrążająca Słońce w ciągu 3 lat i 226 dni w średniej odległości 2,36 j.a. Została odkryta 12 października 1994 roku w Kitt Peak w programie Spacewatch. Nazwa planetoidy pochodzi od jądra systemu operacyjnego Linux, stworzonego w 1991 roku. Przed jej nadaniem planetoida nosiła oznaczenie tymczasowe (9885) 1994 TM14. 

</doc>
<doc id="299914" url="https://pl.wikipedia.org/wiki?curid=299914" title="SMF">
SMF



</doc>
<doc id="299917" url="https://pl.wikipedia.org/wiki?curid=299917" title="Girondins Bordeaux">
Girondins Bordeaux

Football Club des Girondins de Bordeaux – francuski klub piłkarski z siedzibą w Bordeaux, występujący w rozgrywkach Ligue 2.
Historia.
Klub Girondins został założony 1 października 1881 lub 1 lutego 1882 (źródła podają różne daty). Pierwotna nazwa brzmiała: Societe de Gymnastique et de Tir de Girondins. Był to klub tak zwany „omnisport”, czyli wielosekcyjny (biegi, szermierka, pływanie…). W 1910 powstała sekcja piłki nożnej, która funkcjonowała jednak tylko jeden rok. Reaktywowana została w roku 1919 i po fuzji z Argus Sport Bordeaux przyjął kolory, które funkcjonują do dzisiaj.
W 1924 doszło do zmiany nazwy na Girondins Guyenne Sports. Kolejna fuzja nastąpiła w roku 1930 z Sport Athletic Bordelais i skutkowała też zmianą nazwy na Girondins de Bordeaux Football Club. W roku 1935 do klubu został wchłonięty FC Bordeaux. W 1937 roku Żyrondyści zdobyli tytuł Mistrza Francji amatorów i w tym samym roku uzyskali statut klubu zawodowego.
Swój pierwszy mecz rozegrali 22 sierpnia 1937 z Tuluzą. Przegrali 2:3. Kolejna zmiana nazwy nastąpiła w czasie wojny. Z powodów społecznych doszło do fuzji z Association Sportive du Port i pod tą nazwą z przedrostkiem „Girondins” klub funkcjonował w latach 1940–1945. W 1945 Żyrondyści debiutowali w I lidze oraz wrócili do nazwy FC Girondins de Bordeaux.
Swój pierwszy tytuł Mistrza Francji klub zdobył w 1950. Największym sukcesem był finał Pucharu UEFA w 1996 roku, przegrany 1:5 (0:2 i 1:3) z Bayernem Monachium.

</doc>
<doc id="299919" url="https://pl.wikipedia.org/wiki?curid=299919" title="Krościenko nad Strwiążem">
Krościenko nad Strwiążem



</doc>
<doc id="299929" url="https://pl.wikipedia.org/wiki?curid=299929" title="Magnezon">
Magnezon

Magnezon – organiczny związek chemiczny, barwnik azowy stosowany w chemii analitycznej do wykrywania magnezu. W środowisku alkalicznym z jonami magnezu wytrąca niebieskawy osad. 
Magnezon jest wskaźnikiem pH, zmieniającym barwę przy pH 11–13 z żółtej na fiołkową. Jest też stosowany jako wskaźnik do miareczkowania słabych kwasów w układach niewodnych. W dimetyloformamidzie przy miareczkowaniu "n"-butyloaminą roztwór zmienia barwę z czerwonej na niebieską.
Można go otrzymać praktycznie ilościowo z rezorcynolu i 4-nitroaniliny w obecności źródła kationów nitrozoniowych na podłożu stałym. W pierwszym etapie nitroanilina ulega przekształceniu w odpowiednią sól diazoniową, którą poddaje się sprzęganiu z rezorcynolem.

</doc>
<doc id="299937" url="https://pl.wikipedia.org/wiki?curid=299937" title="Flight Simulator">
Flight Simulator



</doc>
<doc id="299945" url="https://pl.wikipedia.org/wiki?curid=299945" title="Gajusz Klaudiusz Marcellus (konsul 50)">
Gajusz Klaudiusz Marcellus (konsul 50)

Gaius Claudius Marcellus (ur. 88 p.n.e. - zm. 40 p.n.e.) – członek wpływowej plebejskiej gałęzi rzymskiego rodu Klaudiuszy (Claudii) noszącej przydomek Marcellus. Ród Marcellusów odgrywał ważną rolę w okresie republiki. Urodzony około 93 p.n.e.
Syn Gajusza Klaudiusza Marcellusa, pretora w 80 p.n.e. i Junii. Brat stryjeczny konsulów z 51 i 49 p.n.e.; edyl w 56 r. p.n.e.; pretor w 53 p.n.e. Po małżeństwie z Oktawią (zawartym przed 54 p.n.e.) związał się z Cezarem, by potem jednak przejść na stronę Pompejusza, dzięki poparciu którego został konsulem w 50 r. Był to okres narastającej wrogości między Cezarem, za którym stała lojalna i zaprawiona w wojnach w Galii armia i stronnictwem optymatów pod przywództwem Pompejusza Wielkiego.
Negocjacje w latach 51-50 nie dały rezultatu, a sytuację zaostrzył wybór na konsulów na 49 p.n.e. zagorzałych antycezarian, Gajusza Klaudiusza Marcelusa i Lucjusza Korneliusza Lentulusa. Optymaci zgłosili w senacie rezolucję żądającą od Cezara złożenia komendy nad wojskiem zgodnie z upływającym terminem. Zwolennik Cezara, Kurion zdołał przeprowadzić rezolucję, zgodnie z którą obaj politycy: Cezar i Pompejusz powinni równocześnie zdać dowództwo nad wojskami. Na następny dzień konsul Marcellus, działając bez upoważnienia senatu czy ludu zaoferował Pompejuszowi dowództwo nad wszystkimi oddziałami w Italii z prawem do zaciągu następnych wojsk. Od tego momentu wojna domowa była nieunikniona. Marcellus nie podążył jednak za Pompejuszem do Grecji, ale pozostał w Italii i nie wziął bezpośredniego udziału w walce Cezara i Pompejusza.
Po wojnie Marcellus uzyskał od Cezara przebaczenie. Później wspierał sukcesora Cezara Oktawiana. Zmarł w maju 40 p.n.e. Wdowa po nim, Oktawia, wyszła w kilka miesięcy później za Marka Antoniusza.

</doc>
<doc id="299947" url="https://pl.wikipedia.org/wiki?curid=299947" title="Injekcja">
Injekcja



</doc>
<doc id="299951" url="https://pl.wikipedia.org/wiki?curid=299951" title="PT-76">
PT-76

PT-76 (ros. ПТ-76) – lekki czołg pływający, konstrukcji radzieckiej, z okresu po II wojnie światowej. Czołg został przyjęty 6 sierpnia 1951 na uzbrojenie Armii Radzieckiej pod oznaczeniem PT-76, pochodzącym od skrótu: "Pławajuszczij Tank" (Плавающий Танк) – czołg pływający) i kalibru armaty. Produkowany do 1967 roku.
Historia.
Po zakończeniu II wojny światowej powrócono w ZSRR do zagadnienia budowy czołgów lekkich. Miały one być używane w oddziałach rozpoznawczych i z tego powodu musiały być to czołgi pływające, zdolne do pokonywania przeszkód wodnych wprost z marszu. W końcu lat 40. XX wieku powstało wiele prototypów takich wozów. Za najbardziej udany uznano „obiekt 740” opracowany w 1950 roku przez inż. N. Szaszmurina z instytutu WNII-100 w Leningradzie (doświadczalnej filii Zakładów Czelabińskich CzTZ).
Wóz ten odznaczał się prostą konstrukcją, dobrymi własnościami nawigacyjnymi i dużymi możliwościami pokonywania terenu bagnistego. W wodzie napędzany był pędnikami hydrodynamicznymi – zupełną nowością w tym czasie.
W 1957 roku armatę D-56T z hamulcem wylotowym typu reakcyjnego, stosowaną w pierwszych seriach, zastąpiono ulepszonym działem D-56TM z dwukomorowym hamulcem typu aktywnego i przedmuchiwaczem lufy. Wysokość kadłuba zwiększono o 130 mm. Zmodernizowano też przyrządy obserwacyjne i inne wyposażenie (kierowca otrzymał noktowizor).
Od roku 1959 produkowano wersję zmodernizowaną, noszącą oznaczenie PT-76B. Zastosowano w niej armatę D-56TS wyposażoną w układ stabilizacji armaty. Czołg wyposażono w układ ochrony przed bronią masowego rażenia i dodatkowe zbiorniki paliwa (jeden wewnętrzny i dwa płaskie zewnętrzne), co zwiększyło ich pojemność do 580 l. W późniejszym czasie dalszym ulepszeniom podlegało wyposażenie czołgów, a wcześniejsze maszyny modernizowano z nowymi elementami. Od 1967 roku karabin maszynowy SGMT zamieniano na PKT tego samego kalibru.
Opis konstrukcji.
W kadłubie pojazdu można wyróżnić trzy przedziały: kierowania z przodu, za nim bojowy, przykryty wieżą z uzbrojeniem, oraz napędowy. Kadłub wykonano spawając jednorodne płyty pancerne. Wieżę pojazdu wykonano spawając elementy stalowe. Odporność pojazdu na ostrzał nie jest duża.
Załoga PT-76 jest trzyosobowa. Kierowca ma swoje stanowisko w osi wozu w przedziale kierowania. Miejsce zajmuje przez właz, do obserwacji służą mu trzy peryskopy. W nocy środkowy peryskop jest zastępowany urządzeniem noktowizyjnym TWN 2B o zasięgu maksymalnej obserwacji 60 m. W przedziale bojowym swoje stanowiska mają dwaj pozostali członkowie załogi: dowódca-działonowy i ładowniczy. W stropie wieży wykonano duży właz, wykorzystywany przez obu członków załogi, a w tylnej części zamontowano wentylator do usuwania gazów prochowych. Dowódca zajmuje miejsce z lewej strony wieży. Do jego zadań, oprócz obserwacji sytuacji na polu walki i dowodzenia czołgiem, należy też niszczenie celów, a więc pełni dodatkowo rolę działonowego. Do obserwacji wykorzystuje trzy peryskopy, osadzone w małej obrotowej wieży. Do prowadzenia ognia służy celownik-dalmierz TSZ 66. Trzeci członek załogi, ładowniczy, zajmuje miejsce z prawej strony wieży i ma do dyspozycji jeden peryskop.
Uzbrojenie wozu umieszczono w obrotowej wieży. Zastosowano armatę D-56T kalibru 76,2 mm o bruzdowanym przewodzie lufy, z reakcyjnym hamulcem wylotowym, bez stabilizacji (w PT-76 1957 roku montowano D-56TM z dwukomorowym hamulcem wylotowym i przedmuchiwaczem, a w wersji PT-76B – D-56TS ze stabilizacją w dwóch płaszczyznach). Lufa jest pozbawiona przedmuchiwacza. PT-76 przewozi 40 sztuk amunicji (etatowo: 24 naboje odłamkowo-burzące, 4 przeciwpancerne pełnokalibrowe, 4 podkalibrowe, 8 kumulacyjnych)[1]. Z armatą jest sprzężony karabin maszynowy SGMT kalibru 7,62 mm, do którego przewozi się 1000 sztuk amunicji (w PT-76B było montowano PKT). W PT-76A montowano DSzK kalibru 12,7 mm.
W tylnej części wozu znajduje się przedział napędowy. Zastosowano sześciocylindrowy, rzędowy, chłodzony cieczą silnik W 6 o zapłonie samoczynnym, który rozwija moc 176 kW (263 KM) przy 1800 obr/min. Jednostka napędowa zapewnia współczynnik mocy jednostkowej na poziomie 12,6 kW/t. W układzie przeniesienia napędu zastosowano suche sprzęgło wielotarczowe, skrzynię biegów (cztery biegi do przodu, jeden wsteczny) oraz sprzęgła boczne, umożliwiające skręt pojazdu. Czołg może skręcać z promieniem równym rozstawowi gąsienic (gąsienica nieruchoma hamowana hamulcem taśmowym) lub z promieniem zależnym od aktualnych warunków (gąsienica nieruchoma jest odłączona od napędu za pomocą sprzęgła bocznego). Czołg PT-76 porusza się na dwunastu pojedynczych, ogumionych, wykonanych z lekkich stopów kołach nośnych. Koła osadzono na wahaczach wleczonych. Jako elementy sprężyste zastosowano wałki skrętne oraz amortyzatory hydrauliczne przy pierwszej i ostatniej parze kół nośnych. Koła napędowe znajdują się z tyłu pojazdu, napinające z przodu. Zmiana napięcia gąsienicy dokonywana jest za pomocą układu korbowo-śrubowego.
Napęd czołgu w wodzie zapewniają pędniki strugowodne. Otwory zasysające wodę znajdują się pod kadłubem, natomiast główne otwory wylotowe z tyłu kadłuba. Dodatkowe otwory pomocnicze wylotowe znajdują się z boku kadłuba, nad ostatnimi kołami nośnymi. Przymknięcie za pomocą specjalnych klap głównego wylotu powoduje wyrzucanie wody przez wylot pomocniczy i skręt czołgu na wodzie. PT 76 może pływać także do tyłu, w tym celu zamyka się oba główne wyloty i woda jest wyrzucana przez boczne pomocnicze otwory. Do pływania podnosi się też falochron na przedzie pojazdu i montuje podwyższony peryskop dla kierowcy. Pojazd wyposażono w dwie wydajne elektryczne pompy oraz awaryjną pompę ręczną służące do usuwania przeciekającej wody.
Użytkownicy czołgu.
Czołgi PT-76 znalazły się na uzbrojeniu pododdziałów rozpoznawczych przy dywizjach pancernych i zmechanizowanych Armii Radzieckiej. Znalazły się też w radzieckiej piechocie morskiej.
Czołgi PT-76 były i są używane w wielu krajach (liczba sztuk w 1996 roku):
Polska.
Wojsko Polskie używało PT-76 w 7 Łużyckiej Dywizji Desantowej, a wcześniej w pododdziałach rozpoznawczych wojsk zmechanizowanych i pancernych. Dostawy sprzętu rozpoczęto w 1957 roku. Zakupiono łącznie 112 czołgów, z których część używana była do roku 1989.
W wojnach.
Czołgi tego typu brały udział w wielu wojnach: w Czeczenii, Wietnamie, Izrael – Syria, Izrael – Egipt oraz Indie – Pakistan.
Egzemplarze muzealne.
PT-76 dysponują następujące placówki muzealne:

</doc>
<doc id="299956" url="https://pl.wikipedia.org/wiki?curid=299956" title="Jerzy Szymura">
Jerzy Szymura

Jerzy Marek Szymura (ur. 18 czerwca 1949 w Rybniku) – polski przedsiębiorca i informatyk, działacz gospodarczy oraz społeczny, senator VI kadencji.
Życiorys.
Ukończył studia na Wydziale Automatyki, Elektroniki i Informatyki Politechniki Śląskiej w Gliwicach z najwyższą średnią oceną. Przez dwa lata kierował pracami studenckiego Koła Naukowego Automatyków. Po ukończeniu studiów rozpoczął pracę w Instytucie Informatyki Czasu Rzeczywistego Politechniki Śląskiej, gdzie zajmował się zagadnieniami projektowania systemów informatycznych i systemami operacyjnymi. W latach 1983–1987 pracował też w Głównym Instytucie Górnictwa w Katowicach, gdzie brał udział w opracowaniu komputerowego systemu analizy wstrząsów sejsmicznych.
W 1984 wraz z żoną Bożeną założyli MiCOMP – pierwszą na Śląsku prywatną firmę informatyczną. W 1987 był jednym z założycieli przedsiębiorstwa Techmex, którego do 1995 był dyrektorem generalnym. W 1992 stanął na czele spółki Techmex International, która w 1996 zmieniła nazwę na Sieciowe Systemy Informacyjne (2Si). Był również przewodniczącym rady nadzorczej spółki akcyjnej Techmex w Bielsku-Białej, członkiem zarządu firmy Techmex Far East Pte. Ltd. w Singapurze i prezesem zarządu spółki akcyjnej 2Si w Katowicach. W 2002 znalazł się na 54. miejscu listy najbogatszych Polaków według tygodnika „Wprost”.
Bierze aktywny udział w życiu gospodarczym Śląska. Należał do założycieli Górnośląskiego Towarzystwa Gospodarczego oraz Górnośląskiego Banku Gospodarczego, w którym pełnił funkcję prezesa komisji rewizyjnej. Propagował w prasie oraz w kręgach opiniotwórczych konieczność działań na rzecz unowocześnienia Śląska. Był inicjatorem powołania Stowarzyszenia Firm Autostrady Nowych Technologii, w którym później powierzono mu funkcję prezesa zarządu. W marcu 2015 został wybrany na wiceprezesa Zarządu Głównego Stowarzyszenia Wychowanków Politechniki Śląskiej. Działa również w Polskiej Izbie Gospodarczej Zaawansowanych Technologii.
Zaangażował się też w działalność polityczną. W wyborach do Parlamentu Europejskiego w 2004 bez powodzenia kandydował z listy Narodowego Komitetu Wyborczego Wyborców Macieja Płażyńskiego, wykorzystując kampanię wyborczą do promocji autorskiej idei Autostrady Firm Nowych Technologii (AFNT). Efektem tych działań było podpisanie 5 lipca 2007 we Wrocławiu porozumienia czterech marszałków województw i czterech prezydentów miast. Jego sygnatariuszem był również Jerzy Szymura, który uprzednio w wyborach parlamentarnych w 2005 jako bezpartyjny kandydat z ramienia Komitetu Wyborczego Prawa i Sprawiedliwości został wybrany do Senatu VI kadencji z okręgu rybnickiego, otrzymując 75 443 głosy.
W ramach pracy w wyższej izbie parlamentu zajmował się działalnością na rzecz idei społeczeństwa informacyjnego i gospodarki opartej na wiedzy. Z jego inicjatywy powstał parlamentarny zespół Społeczeństwo Informacyjne i Rozwój Gospodarki Opartej na Wiedzy (SIRGOW). Pełnił obowiązki przewodniczącego prezydium tego zespołu. Po objęciu mandatu senatora stał się obiektem pomówień prasy, między innymi „Dziennika Zachodniego”. Na mocy zawartej w postępowaniu sądowym ugody redakcja zamieściła przeprosiny.
W Senacie Jerzy Szymura pracował w Komisji Spraw Unii Europejskiej oraz w Komisji Gospodarki Narodowej. W wyborach parlamentarnych w 2007 nie ubiegał się o reelekcję, powracając do pracy w biznesie.
Nagrody i wyróżnienia.
Laureat nagród i wyróżnień, m.in. Info Star w dziedzinie biznesu (1992), tytułu honorowego „Tego, który zmienia polski przemysł” (2002) i „Menedżera 10-lecia na Śląsku” (2003). Zaliczony do grona „100 najmądrzejszych Ślązaków” w plebiscycie „Dziennika Zachodniego”.
4 września 2019 kapituła I edycji konkursu „Wybitny Absolwent Politechniki Śląskiej” z szesnastu kandydatur zgłoszonych przez stowarzyszenia absolwentów poszczególnych wydziałów przyznała czterem osobom (wśród nich Jerzemu Szymurze i Jerzemu Buzkowi) tytuły „Wybitnego Absolwenta”.

</doc>
<doc id="299957" url="https://pl.wikipedia.org/wiki?curid=299957" title="Heikki Kovalainen">
Heikki Kovalainen

Heikki Johannes Kovalainen (ur. 19 października 1981 w Suomussalmi) – fiński kierowca wyścigowy. Od 2007 roku do 2013 był kierowcą Formuły 1. W roku 2007 jeździł w Renault, w latach 2008–2009 w McLarenie, a w sezonach 2010–2011 w Lotusie. W 2012 był kierowcą Caterhama. W Formule 1 odniósł jedno zwycięstwo: w Grand Prix Węgier 2008.
Karierę zaczynał w kartingu mając dziesięć lat. Gokartami ścigał się do 2000 roku. W 2001 roku rozpoczął ściganie się samochodami jednomiejscowymi debiutując w Brytyjskiej Formule Renault 2000. W 2002 roku dołączył do programu Renault Driver Development i zadebiutował w Brytyjskiej Formule 3. Rok później został kierowcą serii World Series by Nissan. W 2003 roku został wicemistrzem, a rok później wywalczył mistrzostwo tej serii. W roku 2005 był kierowcą serii GP2 i zajął drugie miejsce w klasyfikacji generalnej kierowców. W 2006 roku został pełnoetatowym kierowcą testowym zespołu Formuły 1, Mild Seven Renault F1 Team.
Jako oficjalny kierowca w Formule 1 zadebiutował w 2007 roku w zespole Renault w miejsce Fernando Alonso. W pierwszej części sezonu miał nieregularne wyniki, ale w drugiej punktował regularnie, zdobył także pierwsze podium (drugie miejsce w Grand Prix Japonii) i na koniec sezonu wyprzedził w klasyfikacji kierowców partnera z zespołu, Giancarlo Fisichellę. W 2008 roku przeszedł do zespołu McLaren. Fin osiągał znacznie gorsze wyniki od zespołowego partnera, Lewisa Hamiltona, ale mimo to zdołał wygrać swój pierwszy wyścig – Grand Prix Węgier. W sezonie 2009 także na ogół był wolniejszy od Hamiltona i po sezonie McLaren rozwiązał z nim kontrakt. Kovalainen przeszedł do powracającego do Formuły 1 Lotusa, dla którego startował do 2011 roku, nie zdołając jednak przez ten okres wywalczyć ani punktu. W sezonie 2012 był kierowcą powstałego na podstawach Lotusa Caterhama, a rok później – kierowcą rezerwowym tego zespołu. Zastąpił także na dwa ostatnie wyścigi sezonu Kimiego Räikkönena w Lotusie.
W 2015 roku zadebiutował w Super GT, rywalizując Lexusem. Rok później zdobył tytuł mistrzowski tej serii.
Dzieciństwo.
Heikki Kovalainen urodził się 19 października 1981 roku w fińskiej miejscowości Suomussalmi jako trzecie, najmłodsze dziecko Seppo i Sisko Kovalainenów (ma brata Samiego i siostrę Sannę). Pierwszym słowem, jakie wypowiedział, był wyraz „auto”. Jego ulubionym przedmiotem w szkole był język angielski, nie lubił natomiast matematyki i fizyki.
Jako że jego ojciec brał udział w wyścigach na lodzie, Kovalainen zainteresował się sportami motorowymi. Pierwszy raz za kierownicą gokarta zasiadł w wieku 6 lat. W 1991 roku uzyskał licencję niezbędną do brania udziału w fińskich zawodach kartingowych i w takich też zawodach wówczas zadebiutował.
Jako kierowca kartingowy Kovalainen miał obiecujące wyniki. W 1998 roku był jedenasty w klasyfikacji generalnej Kartingowych Mistrzostw Finlandii Formuły A, ale rok później zajął w tych mistrzostwach drugą pozycję. Ponadto w 1999 roku brał udział jeszcze w Kartingowym Pucharze Monako Formuły A (6 pozycja) oraz w Mistrzostwach Świata Formuły A (18. miejsce w klasyfikacji ogólnej). W następnym sezonie wygrał klasyfikację Skandynawskich Mistrzostw Formuły A, był drugi w Mistrzostwach Finlandii Formuły A, uczestniczył też w takich seriach jak Europejskie Mistrzostwa Formuły Super A (czwarta pozycja w klasyfikacji) czy Mistrzostwa Świata Formuły Super A (trzecie miejsce). Ponadto wygrał zawody Paris Bercy Elf Masters, był także drugi w Göteborgs Stora Pris. Kovalainen został ogłoszony Kartingowym Kierowcą Roku 2000 w Finlandii.
Przed Formułą 1.
W 2001 roku Kovalainen zadebiutował w wyścigach samochodów jednomiejscowych. Został wówczas kierowcą zespołu Fortec Motorsport w Brytyjskiej Formule Renault. Kimi Räikkönen wygrał tę serię w 2000 roku, po czym trafił do Formuły 1 do zespołu Sauber. Kovalainen w 13 wyścigach odniósł dwa zwycięstwa, zdobył dwa pole positions, pięć podiów i trzy najszybsze okrążenia. Te wyniki zaowocowały 243 punktami i czwartym miejscem w klasyfikacji generalnej. Ponadto zadebiutował w Formule 3, startując w Grand Prix Makau (ósme miejsce) i Korea Super Prix. Fińska Federacja Sportów Motorowych wybrała Kovalainena Debiutantem Roku 2001.
W 2002 roku Kovalainen dołączył do wspierającego młodych kierowców programu Renault Driver Development. Fin przeniósł się do Brytyjskiej Formuły 3, gdzie startował w Fortec Motorsport. W ostatnich dziewięciu wyścigach odniósł pięć zwycięstw, w tym prestiżowy wyścig towarzyszący Grand Prix Wielkiej Brytanii Formuły 1. Zdobył ponadto dwa pole positions, 12 podiów i trzy najszybsze okrążenia. W klasyfikacji generalnej zajął trzecie miejsce, za Robbiem Kerrem i Jamesem Courtneyem. W 2002 roku wziął udział również w innych zawodach Formuły 3: Korea Super Prix (14. miejsce), Grand Prix Makau (druga pozycja) oraz Masters of Formula 3 (czwarta lokata). Ponownie został przez Fińską Federację Sportów Motorowych ogłoszony Debiutantem Roku.
Na sezon 2003 wybrał starty w serii World Series by Nissan, dołączając do zespołu Gabord Competición. Fin wygrał jeden wyścig, trzy razy startował z pierwszego pola, zdobył cztery podia i jedno najszybsze okrążenie. 134 punkty zapewniły mu drugie miejsce w klasyfikacji ogólnej kierowców, ale mistrzem World Series by Nissan w 2003 roku został partner Kovalainena z zespołu, Franck Montagny. Ponadto w 2003 roku po raz pierwszy testował samochód Formuły 1: jesienią testował Renault R23 na torze Circuit de Catalunya, a kilka tygodni później wziął udział w sesji testowej zespołu Minardi samochodem Minardi PS03 na torze Autodromo di Vallelunga. Kovalainen na tych testach osiągał bardzo konkurencyjne czasy i podobno niewiele brakowało, aby w sezonie 2004 został kierowcą Minardi. Jednakże na 2004 rok Kovalainen podpisał kontrakt z Renault, w myśl którego miał być drugim kierowcą testowym zespołu.
W roku 2004 kontynuował uczestnictwo w World Series by Nissan, przenosząc się jednak do zespołu Pons Racing. Fin zdobył wówczas tytuł mistrzowski, wygrywając 6 wyścigów, zdobywając 10 pole positions, 11 podiów, 8 najszybszych okrążeń, 176 punktów i będąc lepszym od takich kierowców, jak Tiago Monteiro, Enrique Bernoldi czy Narain Karthikeyan. Jako członek programu Renault Driver Development Kovalainen odbywał sesje testowe z Mild Seven Renault F1 Team i pomagał przy rozwoju Renault R24.
Pod koniec roku wziął udział w zawodach Race of Champions na Stade de France. W pierwszych dwóch rundach pokonał odpowiednio Davida Coultharda i Jeana Alesiego, a w półfinale okazał się szybszy od Michaela Schumachera. W finale pokonał rajdowego mistrza świata Sébastiena Loeba; w pierwszej rundzie finału był szybszy od Francuza, ścigając się Peugeotem 307 WRC, mimo że nigdy wcześniej nie jeździł samochodem rajdowym. W Pucharze Narodów (Nations Cup) Finlandia (w składzie Kovalainen-Grönholm) doszła do finału, gdzie przegrała z Francją (Loeb-Alesi). Kovalainen tak skomentował zwycięstwo w Race of Champions:
W 2005 roku przeniósł się do nowo powstałej Serii GP2, która zastąpiła Formułę 3000. W GP2 był kierowcą Arden International. Kovalainen udanie rozpoczął sezon, wygrywając główny wyścig na torze Imola, a w sprincie zajmując trzecie miejsce. W głównym wyścigu na torze Circuit de Catalunya był trzeci, zdobywając tym samym trzecie podium z rzędu. Do sprintu nie zdołał jednak nawet wystartować. Podczas rundy w Monako zdobył pole position, prowadził przez pierwsze 21 okrążeń i ustanowił najszybsze okrążenie, ale problemy podczas pit stopu spowodowały, że dojechał do mety na piątym miejscu. Główny wyścig na Nürburgringu Fin wygrał, mimo że startował z siedemnastej pozycji. W sprincie wycofał się na skutek kolizji spowodowanej przez José Maríę Lópeza. Podczas eliminacji na torze Magny Cours wygrał główny wyścig i był trzeci w sprincie. Później jednak konkurencyjny stał się Nico Rosberg, a Kovalainen dojeżdżał do mety na dalszych pozycjach. Kovalainen zdołał jednak wygrać sprint na torze Istanbul Park oraz główny wyścig na Monzy. Podczas chaotycznego weekendu na torze Spa-Francorchamps Kovalainen nie zdobył punktów, a Rosberg po raz pierwszy w sezonie w klasyfikacji kierowców znalazł się przed Finem. Ostatnie dwa wyścigi sezonu, rozgrywane na Bahrain International Circuit, wygrał Nico Rosberg i zdobył tytuł mistrza Serii GP2, podczas gdy Kovalainen został wicemistrzem ze stratą 15 punktów do Rosberga. Ogółem w sezonie 2005 Serii GP2 Kovalainen odniósł 5 zwycięstw, zdobył 2 pole positions, 12 podiów i jedno najszybsze okrążenie.
W 2005 roku uczestniczył również w zawodach Race of Champions, ale w półfinale został pokonany przez Toma Kristensena.
Formuła 1.
2006.
Pod koniec 2005 roku pojawiły się informacje, jakoby zatrudnienie Kovalainena rozważał zespół BMW Sauber. Plotki te zostały jednak zdementowane przez szefa Renault F1, Flavio Briatore. W grudniu ogłoszono, że Kovalainen w sezonie 2006 będzie głównym kierowcą testowym Renault i zarazem trzecim kierowcą francuskiego zespołu, zastępując na tym stanowisku Francka Montagnyego.
W 2006 roku Kovalainen wziął udział w dziesięciu oficjalnych sesjach testowych. Wygrał testy na torze Jerez 6 lipca i 13 września oraz na torze Silverstone 19 września. Ogółem podczas testów w 2006 roku przejechał 18 000 km.
Pod koniec 2006 roku wziął udział w Race of Champions. Tworząc parę z Marcusem Grönholmem, przyczynił się do zwycięstwa Finlandii w Nations Cup; para ta pokonała w finale reprezentującego Stany Zjednoczone Travisa Pastranę. Rywalizację o tytuł „mistrza mistrzów” przegrał w półfinale, kiedy to okazał się wolniejszy od Mattiasa Ekströma o 0,0002 sekundy.
2007.
Po tym, gdy 19 grudnia 2005 roku McLaren poinformował o podpisaniu kontraktu z Fernando Alonso na starty od sezonu 2007, zaczęto zastanawiać się, kto zastąpi Hiszpana w zespole Renault. Jako kandydatów na to miejsce wymieniano Juana Pablo Montoyę, Kimiego Räikkönena czy Michaela Schumachera. Tymczasem Kovalainen, wyrażając nadzieję na starty w sezonie 2007 w charakterze etatowego kierowcy, był łączony z posadą w takich zespołach jak Red Bull czy Toro Rosso. Jednakże najbardziej prawdopodobnym był awans Kovalainena na stanowisko etatowego kierowcy w Renault. Było to tym bardziej prawdopodobne, że Kovalainen współpracował z firmą menedżerską Briatore, FFBB. Ostatecznie 6 września 2006 roku Renault potwierdziło, że w sezonie 2007 partnerem Giancarlo Fisichelli w zespole będzie Heikki Kovalainen.
Pierwszym wyścigiem sezonu 2007 było Grand Prix Australii. W kwalifikacjach Kovalainen uzyskał trzynasty czas. W trakcie wyścigu Kovalainen awansował na jedenastą pozycję. Podczas drugiej rundy postojów Fin popełnił kilka poważnych błędów i dojechał do mety na dziesiątym miejscu, za co został bardzo skrytykowany przez Flavio Briatore. Kovalainen zaakceptował tę krytykę. Kwalifikacje do Grand Prix Malezji Kovalainen ukończył na jedenastym miejscu. Na starcie wyścigu został wyprzedzony przez Giancarlo Fisichellę, ale sam zdołał później wyprzedzić Marka Webbera. W dalszej części wyścigu na niższą pozycję spadł Ralf Schumacher, a awarię miał Nico Rosberg – w tej sytuacji Kovalainen dojechał do mety na ósmym miejscu i zdobył swój pierwszy punkt w Formule 1. Do wyścigu o Grand Prix Bahrajnu Heikki Kovalainen startował z dwunastej pozycji. Na starcie wyścigu Fin wyprzedził Rosberga i Wurza. Na 28 okrążeniu Kovalainen jechał na trzynastej pozycji, jako że wcześniej wyprzedzili go Trulli, Rosberg, Wurz i Coulthard. Po awariach Coultharda i Webbera oraz wyprzedzeniu kierowców Williamsa Kovalainen ukończył wyścig na dziewiątym miejscu. Podczas kwalifikacji do pierwszej europejskiej eliminacji sezonu, Grand Prix Hiszpanii, Kovalainen po raz pierwszy dostał się do trzeciej ich części (Q3) i zakończył je ostatecznie na ósmym miejscu. Na 30 okrążeniu wyścigu okazało się, że podczas pierwszego pit-stopu nalano Kovalainenowi zbyt mało paliwa, przez co Fin musiał zjechać ponownie do boksów, a ponadto zmienił strategię. Ostatecznie Kovalainen dojechał do mety na siódmym miejscu. Do Grand Prix Monako fiński kierowca startował z 15 miejsca, ale w kwalifikacjach podczas próby ustanowienia swojego najszybszego okrążenia został przyblokowany przez Davida Coultharda. Na ostatnim okrążeniu wyścigu zjechał do boksów ze względu na problemy z silnikiem i ukończył zawody na trzynastej pozycji. Po treningach przed Grand Prix Kanady w Renault Kovalainena wymieniono silnik, za co Fin zgodnie z regulaminem miał mieć obniżoną o dziesięć miejsc pozycję startową. Ponadto w trakcie kwalifikacji Kovalainen uderzył tyłem samochodu w bandę i zajął dziewiętnaste miejsce. Uwzględniając karę, do wyścigu startował z ostatniego, 22 miejsca. W trakcie wyścigu szybko awansował na wyższe pozycje, a dzięki dobrej strategii i awariom rywali ukończył Grand Prix Kanady na czwartej pozycji. Kovalainen przyznał, że na taki wynik złożyło się także szczęście i ustawienie samochodu tak, by osiągał wysokie prędkości na prostych. Kwalifikacje do Grand Prix Stanów Zjednoczonych fiński kierowca ukończył na szóstej pozycji. Na starcie Fin wyprzedził Kimiego Räikkonena, a później Nicka Heidfelda. Gdy poprzedzający go kierowcy zjechali na swoje pit-stopy, na 22 okrążeniu Kovalainen objął prowadzenie. Pięć okrążeń później zjechał na pit-stop i na tor wyjechał za Räikkonenem. Po awarii w samochodzie Nicka Heidfelda Kovalainen awansował na piąte miejsce i na takiej też pozycji ukończył wyścig. Kwalifikacje do Grand Prix Francji Kovalainen zakończył na szóstym miejscu. Na pierwszym okrążeniu wyścigu, w zakręcie Adelaide, Jarno Trulli opóźnił hamowanie i uderzył w tył samochodu Kovalainena, na skutek czego Fin wpadł i poślizg i uszkodził oponę; mimo to zdołał dojechać do boksów i wymienić oponę. W trakcie wyścigu zdołał wyprzedzić Takumę Sato i Adriana Sutila i ukończył go na piętnastym miejscu. W kwalifikacjach do Grand Prix Wielkiej Brytanii Kovalainen był siódmy. Podczas wyścigu, przed pierwszą rundą pit-stopów, kierowca miał problemy z oponami; ostatecznie finiszował na siódmym miejscu. W kwalifikacjach do Grand Prix Europy Kovalainen ponownie był siódmy, przy czym do szóstego Marka Webbera zabrakło mu 0,002 sekundy. Podczas deszczowego, chaotycznego wyścigu Kovalainen czterokrotne zjeżdżał na pit-stop i do mety dojechał na ósmym miejscu. Kwalifikacje do Grand Prix Węgier Fin ukończył na 12. miejscu. W wyścigu, dzięki dwupostojowej strategii Kovalainen zdołał zdobyć punkt za ósme miejsce (jego bezpośredni rywal, Mark Webber, trzykrotnie zjeżdżał na pit-stop). W kwalifikacjach do Grand Prix Turcji Kovalainen był siódmy. Wyścig ukończył pozycję wyżej. Sesję kwalifikacyjną do Grand Prix Włoch Fin zakończył na siódmym miejscu. Na siódmym miejscu finiszował także w wyścigu. Kwalifikacje do Grand Prix Belgii Kovalainen ukończył na dziesiątym miejscu, ale po karze nałożonej na Roberta Kubicę startował z dziewiątego miejsca. Przez większość wyścigu Kovalainen walczył z Kubicą o pozycję; walkę tę wygrał, dojeżdżając do mety na ósmym miejscu. W kwalifikacjach do Grand Prix Japonii Kovalainen był dwunasty, ale jako że karę przesunięcia o dziesięć miejsc do tyłu otrzymał Nico Rosberg, Fin startował z jedenastego miejsca. W trakcie wyścigu wielu kierowców miało problemy w deszczowych warunkach, na czym skorzystał Kovalainen, broniąc się przed Kimim Räikkönenem i dojeżdżając do mety na drugiej pozycji. Kwalifikacje do Grand Prix Chin kierowca Renault zakończył na 14. miejscu, ale do wyścigu startował pozycję wyżej z uwagi na karę nałożoną na Sebastiana Vettela. W pierwszej części wyścigu wyprzedził Jensona Buttona, ale sam został wyprzedzony przez Vettela, Rosberga czy Ralfa Schumachera. Na 27 okrążeniu doszło do kolizji Kovalainena z Rosbergiem, ale w samochodzie Fina nie doszło do poważnych uszkodzeń. Ostatecznie fiński kierowca finiszował na dziewiątym miejscu. Kwalifikacje do ostatniej eliminacji sezonu, Grand Prix Brazylii, Kovalainen zakończył na siedemnastym miejscu; w zakręcie 12 popełnił błąd, przez co stracił dużo czasu i nie awansował do Q2. W pierwszym zakręcie wyścigu doszło do kolizji Ralfa Schumachera i Heikkiego Kovalainena, w wyniku której w samochodzie Kovalainena pękła opona i Fin musiał zjechać do boksów. Na 36 okrążeniu Kovalainen w trzecim zakręcie wypadł z toru, uderzył tyłem samochodu w bandę i wycofał się z wyścigu.
Sezon 2007 Kovalainen zakończył z 30 punktami na siódmym miejscu z klasyfikacji generalnej kierowców. Jego partner z zespołu, Giancarlo Fisichella, sezon zakończył na ósmej pozycji, zdobywszy 21 punktów. Po dyskwalifikacji McLarena za udział w aferze szpiegowskiej Renault zostało sklasyfikowane na trzecim miejscu w klasyfikacji konstruktorów.
Czwartego listopada wystartował w maratonie w Nowym Jorku. Z czasem 3 godziny, 36 minut i 56 sekund został sklasyfikowany na 4571. miejscu, a w swojej grupie wiekowej uzyskał 592 lokatę.
16 grudnia wziął udział w Race of Champions. Reprezentując wraz z Marcusem Grönholmem Finlandię dotarli do finału Nations Cup, gdzie przegrali z Niemcami w składzie M. Schumacher-Vettel. W zawodach indywidualnych pokonał Sebastiana Vettela, ale w ćwierćfinale przegrał z Andy Priaulxem.
2008.
W październiku 2007 Kovalainen zapewniał, że będzie kierowcą Formuły 1 w sezonie 2008. Pewność tę argumentował tym, iż jego zdaniem w trakcie sezonu 2007 podniósł swoje umiejętności. Wyrażał przy tym nadzieję, że zostanie w Renault. Jednakże niedługo potem media zaczęły łączyć Kovalainena z McLarenem, sugerując, że obok Sebastiana Vettela i Nico Rosberga może on być kandydatem do zastąpienia Fernando Alonso w brytyjskim zespole. 10 grudnia została zakończona współpraca między Renault i Kovalainenem. Media sugerowały wówczas, że usługami Kovalainena zainteresowane są McLaren oraz Toyota. 14 grudnia została potwierdzona informacja, że Heikki Kovalainen podpisał kontrakt z zespołem Vodafone McLaren Mercedes.
Kovalainen, podobnie jak Lewis Hamilton, pozytywnie wypowiadał się o McLarenie MP4-23. Ponadto Martin Whitmarsh i Ron Dennis zapewniali, że żaden z kierowców w zespole nie będzie faworyzowany. Kovalainen oświadczył także, iż dobrze czuje się w nowym zespole i że jego celem będzie zdobycie tytułu mistrzowskiego.
Pierwszą eliminacją sezonu 2008 było Grand Prix Australii. W kwalifikacjach Kovalainen był trzeci. Na pierwszym okrążeniu wyścigu wskutek kolizji odpadło pięciu kierowców. W wyścigu, który ukończyło sześciu kierowców, Kovalainen zajął piąte miejsce, ale przyznał, że mógł być wyżej, gdyby pod koniec zawodów nie wyjechał samochód bezpieczeństwa oraz gdyby przez przypadek nie wcisnął przycisku ogranicznika prędkości. Kovalainen był jednak autorem najszybszego okrążenia. W kwalifikacjach do Grand Prix Malezji Kovalainen uzyskał trzeci czas, ale za blokowanie Fernando Alonso i Nicka Heidfelda w trzeciej części kwalifikacji sędziowie nałożyli na niego karę przesunięcia pozycji startowej o pięć miejsc do tyłu. Już na początku wyścigu Fin wyprzedził Alonso, a po pierwszej rundzie postojów znalazł się także przed Hamiltonem, Webberem i Trullim. Po błędzie Felipe Massy Kovalainen wyprzedził Brazylijczyka i finiszował na trzecim miejscu. Kwalifikacje do Grand Prix Bahrajnu fiński kierowca ukończył na piątej pozycji. Takie też miejsce zajął w wyścigu, ustanawiając dodatkowo najszybszy czas okrążenia. W sesji kwalifikacyjnej do Grand Prix Hiszpanii Fin był szósty. Na 22 okrążeniu Kovalainen objął prowadzenie, ponieważ czołowi kierowcy wyścigu zjechali na pit-stopy. Chwilę później, na zakręcie Campsa, w McLarenie fińskiego kierowcy pękła przednia lewa opona i Kovalainen uderzył w barierę z opon. Fin został przewieziony do szpitala. Kovalainen doznał niewielkiego wstrząsu mózgu, ponadto skarżył się na ból głowy i szyi. Kierowca McLarena nie pamiętał wypadku, a pierwszą rzeczą, jaką zapamiętał po wypadku, było wybudzenie się w szpitalu. Przyczyną wypadku była wada produkcyjna felgi. Kovalainen zdołał przejść pomyślnie wszystkie badania medyczne przed Grand Prix Turcji i został dopuszczony do uczestnictwa w tej eliminacji. Kwalifikacje do Grand Prix Turcji Kovalainen ukończył na najwyższej do tej pory, drugiej pozycji. Tuż po starcie Fin walczył o pozycję z Kimim Räikkönenem i otarł się o jego Ferrari, przez co w samochodzie Kovalainena uszkodzeniu uległa opona; z tego powodu kierowca McLarena musiał zjechać do boksów na nieplanowany pit-stop. Kovalainen wrócił na tor na ostatnim miejscu, a wyścig ukończył ostatecznie na 12. miejscu. Szef McLarena, Martin Whitmarsh, powiedział, że gdyby nie incydent z Räikkönenem, Kovalainen wygrałby Grand Prix Turcji. W kwalifikacjach do Grand Prix Monako Fin był czwarty. Przed okrążeniem rozgrzewkowym w samochodzie Kovalainena zgasł silnik i Fin musiał startować z alei serwisowej. Wyścig ukończył na ósmej pozycji. Kwalifikacje do Grand Prix Kanady Fin ukończył z siódmym czasem. W trakcie wyścigu jego opony bardzo szybko się zużywały. Wyścig ukończył dwie pozycje niżej. Kwalifikacje do Grand Prix Francji Kovalainen ukończył na szóstym miejscu, ale sędziowie ukarali go za blokowanie Marka Webbera w Q1 i do wyścigu startował z dziesiątej pozycji. W wyścigu Fin był czwarty. Podczas Grand Prix Wielkiej Brytanii Kovalainen zdobył pierwsze w karierze pole position. Wyścig odbywał się w mokrych warunkach. Na dziewiątym okrążeniu Fin wpadł w poślizg i spadł na trzecie miejsce, za Kimiego Räikkönena. Na 27 okrążeniu Kovalainen wyprzedził Räikkönena, ale sam został wyprzedzony przez Nicka Heidfelda, ponadto sześć okrążeń później wyprzedził go także Robert Kubica. Ostatecznie w chaotycznym wyścigu fiński kierowca był piąty. Fin stwierdził, że miał problemy z oponami, które straciły przyczepność, czego przyczyną miał być jego styl jazdy. W kwalifikacjach do Grand Prix Niemiec Kovalainen był trzeci. Wyścig ukończył na piątej pozycji. 31 lipca szefostwo McLarena potwierdziło, że Kovalainen będzie reprezentował barwy tego zespołu w sezonie 2009. Po tej informacji Kovalainen stwierdził, że chciałby zostać w McLarenie do końca swojej kariery. Do Grand Prix Węgier Kovalainen startował z drugiego miejsca. Na starcie Fin spadł na trzecie miejsce, wyprzedzony przez Felipe Massę. Po pęknięciu opony w samochodzie Lewisa Hamiltona Kovalainen awansował na drugie miejsce. Trzy okrążenia przed metą w samochodzie Massy zepsuł się silnik, dzięki czemu Fin objął prowadzenie i wygrał wyścig. Stał się tym samym setnym kierowcą, który wygrał Grand Prix Formuły 1. W kwalifikacjach do Grand Prix Europy Kovalainen był piąty. Na starcie Kovalainen wyprzedził Kimiego Räikkönena, awansując tym samym na czwarte miejsce. Przez większość wyścigu Fin był czwarty i na takiej pozycji ukończył Grand Prix Europy. Kwalifikacje do Grand Prix Belgii Kovalainen ukończył z trzecim czasem. Na starcie wyścigu Kovalainen spadł o osiem pozycji. Na 11 okrążeniu kierowca McLarena spowodował kolizję z Markiem Webberem, za co sędziowie nałożyli na niego karę Drive Through. Na ostatnim okrążeniu wyścigu jadącemu na siódmym miejscu Kovalainenowi zepsuła się skrzynia biegów i Fin został sklasyfikowany na dziesiątej pozycji. Deszczowe kwalifikacje do Grand Prix Włoch Kovalainen ukończył jako drugi. Na starcie Fin obronił tę pozycję i podążał za liderującym Sebastianem Vettelem. Jednakże miał problemy z utrzymaniem odpowiedniej temperatury hamulców, a w początkowej fazie wyścigu również z oponami, przez co nie mógł dotrzymać tempa Vettelowi. Ostatecznie dojechał do mety jako drugi, za Vettelem. W kwalifikacjach do Grand Prix Singapuru Kovalainen był piąty. Na starcie wyścigu doszło do kontaktu Kovalainena z Kubicą, przez co Fin miał nieco uszkodzone podwozie i został wyprzedzony przez dwóch kierowców. W zakręcie 14 celowo rozbił się Nelson Piquet Jr., przez co na tor wyjechał samochód bezpieczeństwa. Przed wyjazdem samochodu bezpieczeństwa Kovalainen nie był na pit-stopie, a przepisy na 2008 rok zabraniały zjazdu do boksów, gdy na torze znajdował się samochód bezpieczeństwa. Wskutek tego po zjeździe samochodu bezpieczeństwa większość kierowców, w tym Kovalainen, zjechała do boksów; Fin czekał dodatkowo w kolejce za Lewisem Hamiltonem. Ponadto na skutek problemów z hamulcami w połowie wyścigu musiał je oszczędzać i wyścig ukończył na dziesiątym miejscu. W kwalifikacjach do Grand Prix Japonii Kovalainen zajął trzecią pozycję. Na siedemnastym okrążeniu wyścigu w samochodzie Fina zepsuł się silnik. Sesję kwalifikacyjną do Grand Prix Chin Kovalainen ukończył z piątym czasem. Na starcie awansował o jedno miejsce po wyprzedzeniu Fernando Alonso, później jednak Alonso odzyskał swoją pozycję. Na 35 okrążeniu w samochodzie jadącego na piątym miejscu Kovalainena pękła przednia prawa opona; Fin zdołał zjechać na pit-stop, a po powrocie na tor spadł na 15. miejsce. Na 50 okrążeniu uszkodzeniu uległ układ hydrauliczny i Kovalainen wycofał się z wyścigu. Kwalifikacje do ostatniej eliminacji sezonu, Grand Prix Brazylii, Kovalainen ponownie ukończył jako piąty. Na starcie Kovalainen został wyprzedzony przez Vettela i Alonso. Kovalainen planował odbyć dwa pit-stopy, ale pod koniec wyścigu zaczęło padać i Fin zdecydował się na założenie opon przeznaczonych na mokrą nawierzchnię. Przez ten manewr spadł z szóstego na ósme miejsce, ale na ostatnim okrążeniu awansował na siódmą pozycję.
Mistrzem świata został partner Kovalainena z zespołu, Lewis Hamilton. Kovalainen natomiast został sklasyfikowany na siódmym miejscu w klasyfikacji kierowców. W klasyfikacji konstruktorów McLaren zajął drugie miejsce, ustępując Ferrari.
Usprawiedliwienia w stosunkowo słabych wynikach Kovalainen szukał w odmiennym postępowaniu McLarena względem niego i Hamiltona. Fin w wywiadzie powiedział, że w Q3 z wyjątkiem Grand Prix Wielkiej Brytanii posiadał więcej paliwa od Brytyjczyka, często będąc najcięższym kierowcą z czołowej szóstki, co miało negatywne przełożenie na wyścig, tj. gorsze starty czy większe zużycie opon. Wcześniej powiedział również, że w sezonie 2009 może być znacznie mocniejszym rywalem dla Hamiltona.
W grudniu na zlecenie ExxonMobil zaprojektował swój wymarzony tor wyścigowy. Tor ten był połączeniem zakrętów z ulubionych torów Kovalainena, takich jak Monza, Silverstone czy Spa-Francorchamps.
2009.
Samochody na sezon 2009 wskutek przepisów były znacznie zmienione pod względem aerodynamicznym. Regulamin wprowadzał również opony slick oraz system KERS. Samochodem zespołu McLaren był model McLaren MP4-24.
W kwalifikacjach do pierwszej eliminacji sezonu, Grand Prix Australii, Kovalainen był czternasty. Z wyścigu odpadł już na pierwszym zakręcie wskutek kolizji. Kwalifikacje do Grand Prix Malezji również ukończył jako czternasty. Pod koniec pierwszego okrążenia, jadąc za Hamiltonem, stracił kontrolę nad tyłem samochodu i wpadł w poślizg, kończąc wyścig. W sesji kwalifikacyjnej do Grand Prix Chin Kovalainen był dwunasty. Taktyka jednego pit-stopu pozwoliła zająć Finowi w wyścigu piąte miejsce. W kwalifikacjach do Grand Prix Bahrajnu fiński kierowca był jedenasty, a w wyścigu – dwunasty. Kwalifikacje do Grand Prix Hiszpanii Kovalainen zakończył z osiemnastym czasem. Po kolizji, która miała miejsce na pierwszym okrążeniu, awansował na jedenaste miejsce. Na ósmym okrążeniu wycofał się z wyścigu z powodu awarii skrzyni biegów. Podczas kwalifikacji do Grand Prix Monako po raz pierwszy w sezonie wszedł do Q3 i zakwalifikował się na siódmym miejscu. Na 52 okrążeniu wyścigu Fin popełnił błąd w okolicy basenu pływackiego, uderzając wpierw przodem, a następnie tyłem bolidu w bandę, i wycofując się z wyścigu. Kwalifikacje do Grand Prix Turcji Kovalainen zakończył z czternastym czasem. Wyścig także ukończył jako czternasty.
Po Grand Prix Turcji szef działu sportowego firmy Mercedes, Norbert Haug, powiedział, że jeżeli Kovalainen chce zostać kierowcą McLarena na sezon 2010, to musi poprawić swoje wyniki. Podobną opinię wyraził później Martin Whitmarsh.
W kwalifikacjach do Grand Prix Wielkiej Brytanii Kovalainen był trzynasty. Na 35 okrążeniu, podczas walki o pozycję, Sébastien Bourdais zaczepił przednim spojlerem o tył bolidu Kovalainena. Wskutek tego w McLarenie Fina pękła tylna opona, przez co musiał zjechać do boksów. Uszkodzenia w samochodzie były jednak na tyle duże, że na 37 okrążeniu Kovalainen wycofał się z wyścigu. Kwalifikacje do Grand Prix Niemiec fiński kierowca zakończył jako szósty. Fin dobrze wystartował i awansował na trzecią pozycję. Wyścig ukończył na ósmym miejscu. W kwalifikacjach do Grand Prix Węgier Kovalainen drugi raz z rzędu był szósty. Wyścig natomiast ukończył pozycję wyżej. Do Grand Prix Europy Kovalainen zakwalifikował się z drugim czasem, chociaż na swoim ostatnim okrążeniu w Q3 miał szansę na zdobycie pole position, jednak popełnił błąd pod koniec okrążenia. Po pierwszej serii zjazdów do boksów Kovalainen spadł za Rubensa Barrichello, a po drugiej – także za Räikkonena, kończąc wyścigu na czwartym miejscu. Kwalifikacje do Grand Prix Belgii Fin ukończył na piętnastej pozycji. Dzięki taktyce jednego pit-stopu Kovalainen dojechał do mety jako szósty. Do Grand Prix Włoch kierowca McLarena startował z czwartej pozycji. Na początku wyścigu Fin spadł na ósme miejsce, ale finiszował ostatecznie na szóstej pozycji. W kwalifikacjach do Grand Prix Singapuru Kovalainen był dziesiąty, ale ze względu na przesunięcie pozycji startowych Rubensa Barrichello i Nicka Heidfelda startował z ósmego miejsca. W wyścigu finiszował pozycję wyżej. Sesję kwalifikacyjną do Grand Prix Japonii Kovalainen zakończył na dziewiątym miejscu. Po kwalifikacjach w jego samochodzie wymieniono skrzynię biegów, za co regulamin przewidywał karę przesunięcia miejsca startowego o pięć w dół. Jednak w związku z faktem, iż inni rywale startujący tuż za Kovalainenem (Sébastien Buemi i Fernando Alonso) również zostali ukarani, Kovalainen startował do wyścigu z jedenastej pozycji. Na takim samym miejscu Fin ukończył wyścig. Podczas kwalifikacji do Grand Prix Brazylii Kovalainen nie awansował do Q2 i do wyścigu startował z szesnastego miejsca. Podczas wyścigu, za pierwszym zakrętem, doszło do kontaktu między Fisichellą i Kovalainenem, ale Włoch i Fin (którego samochód obróciło) mogli kontynuować jazdę. Na pierwszym okrążeniu Kovalainen zjechał na pit-stop. Kovalainen ruszył ze swojego stanowiska serwisowego z przyczepionym wężem do tankowania, wyrywając go z dystrybutora. Spowodowało to rozlanie paliwa na pas serwisowy i nadjeżdżającego Räikkönena, które to paliwo zapaliło się; ogień jednak ugasili mechanicy zespołu Brawn GP. Tymczasem Kovalainenowi odczepiono wąż i Fin kontynuował wyścig. Zawody fiński kierowca ukończył jako dziewiąty. Jednakże za incydent w boksach sędziowie ukarali Kovalainena karą doliczenia 25 sekund do końcowego rezultatu i Fin został sklasyfikowany na dwunastym miejscu. W kwalifikacjach do ostatniej eliminacji sezonu, Grand Prix Abu Zabi, Kovalainen był trzynasty, ale został przesunięty o pięć pozycji na starcie wyścigu za wymianę skrzyni biegów po kwalifikacjach. W wyścigu Fin jechał na jeden postój. Grand Prix Abu Zabi Kovalainen ukończył na jedenastym miejscu.
Z 22 punktami wywalczonymi w trakcie sezonu Kovalainen został sklasyfikowany na dwunastym miejscu w klasyfikacji kierowców. Lewis Hamilton był piąty, uzyskawszy 49 punktów. McLaren ukończył sezon na trzecim miejscu w klasyfikacji konstruktorów.
2010.
18 listopada 2009 roku ogłoszono, że posadę Kovalainena w McLarenie zajmie Jenson Button. Media spekulowały, że Kovalainen może trafić do Renault, Toyoty, Force India, bądź któregoś z zespołów debiutujących w sezonie 2010: Lotusa lub Virgin. 14 grudnia 2009 roku podano do wiadomości, że Fin wraz z Jarno Trullim został kierowcą Lotus Racing. Samochodem Lotusa na sezon 2010 był model T127 napędzany silnikiem Cosworth. Osiem dni po prezentacji samochodu Kovalainen stwierdził, że modelowi T127 brakuje docisku aerodynamicznego, a na początku marca powiedział, że Lotus T127 jest gorszym bolidem od Minardi PS03. W lipcu 2010 roku przyznał jednak, że w Lotusie czuje się znacznie bardziej komfortowo, niż w McLarenie.
W kwalifikacjach do Grand Prix Bahrajnu Kovalainen był 21 ze stratą ponad pięciu sekund do pierwszego w Q1 Sebastiana Vettela. W wyścigu był najlepszy spośród wszystkich kierowców nowych zespołów, dojeżdżając do mety na piętnastym miejscu. Kwalifikacje do Grand Prix Australii Kovalainen ukończył na dziewiętnastej pozycji, a wyścig – na trzynastej. Podczas deszczowych kwalifikacji do Grand Prix Malezji Kovalainen wszedł do Q2 i ukończył je na 15. miejscu. Na starcie Fin spadł na 21. miejsce. Na 11 okrążeniu wyścigu Kovalainen podjął próbę wyprzedzenia Lucasa Di Grassiego, podczas której doszło do kontaktu tych kierowców. Na jego skutek w samochodzie Kovalainena pękła tylna opona, ale Fin zdołał wolno dojechać do boksów, gdzie wymieniono koła. Na 18 okrążeniu kierowca Lotusa ponownie zjechał do alei serwisowej, a jego samochód został zepchany do garażu. Fin zdołał później powrócić do wyścigu, chociaż miał już dziewięć okrążeń straty do lidera. Ostatecznie w wyścigu był osiemnasty, ale ze względu na przejechanie mniej niż 90% dystansu wyścigu nie został sklasyfikowany. Kwalifikacje do Grand Prix Chin Kovalainen ukończył z 21 czasem. W wyścigu był czternasty, wyprzedzając między innymi kierowcę Williamsa, Nico Hülkenberga, który sześciokrotnie był w boksach. W kwalifikacjach do Grand Prix Hiszpanii Kovalainen był dwudziesty. Przed startem Kovalainen miał jednak problem ze skrzynią biegów i nie wziął udziału w wyścigu. Kwalifikacje do Grand Prix Monako Fin ukończył jako 18. Na 59 okrążeniu Kovalainen wycofał się z wyścigu na skutek awarii układu kierowniczego. W kwalifikacjach do Grand Prix Turcji Fin był 20. Na 34 okrążeniu wyścigu Kovalainen wycofał się na skutek problemów z układem hydraulicznym. Kwalifikacje do Grand Prix Kanady Kovalainen ukończył jako dziewiętnasty. Po pit-stopach niektórych kierowców Kovalainen na szóstym okrążeniu jechał na szóstej pozycji, ale ostatecznie ukończył wyścig na szesnastym miejscu. Sesję kwalifikacyjną do Grand Prix Europy Fin zakończył na dwudziestym miejscu. Na 9 okrążeniu Mark Webber, który odbył już swój pierwszy pit-stop, próbował wyprzedzić Kovalainena. Australijczyk na prostej wjechał w tył samochodu Fina i wzbił się w powietrze, odbijając się od toru do góry kołami, po czym lądując na kołach i wbijając się w ścianę z opon. Kovalainen tymczasem stracił kontrolę nad pojazdem i uderzył w bandę. Żaden z kierowców nie poniósł obrażeń. W kwalifikacjach do Grand Prix Wielkiej Brytanii Kovalainen był dziewiętnasty. Wyścig ukończył na siedemnastej pozycji. Kwalifikacje do Grand Prix Niemiec Fin ponownie ukończył z dziewiętnastym czasem. Na 57 okrążeniu wyścigu Kovalainena próbował zdublować Pedro de la Rosa, ale doszło do kontaktu między tymi kierowcami; uszkodzenia w samochodzie Fina okazały się na tyle poważne, że wycofał się z wyścigu. W kwalifikacjach do Grand Prix Węgier Kovalainen był dwudziesty, ale po karze nałożonej na Kamuiego Kobayashiego startował z dziewiętnastej pozycji. W wyścigu Kovalainen był czternasty. W odbywających się w zmiennych warunkach kwalifikacjach do Grand Prix Belgii Kovalainen był szesnasty, ale kary nałożone na Sébastiena Buemiego i kierowców Mercedesa oznaczały, że do wyścigu Fin startował z trzynastej pozycji. Na początku wyścigu Kovalainen zjechał wymienić opony na przeznaczone na mokrą nawierzchnię, jednak była to błędna decyzja i dwa okrążenia później Fin jeszcze raz zjechał na pit-stop, wymienić opony na slicki. Ostatecznie Kovalainen ukończył wyścig na szesnastym miejscu. Kwalifikacje do Grand Prix Włoch Kovalainen zakończył jako dziewiętnasty, ale na Witalija Pietrowa nałożono karę, dzięki której Fin zyskał jedno miejsce. W wyścigu Kovalainen był osiemnasty. W kwalifikacjach do Grand Prix Singapuru kierowca Lotusa był dziewiętnasty. Na 59 okrążeniu Fin zderzył się z Buemim, co wznieciło ogień we wlocie powietrza i spowodowało pożar samochodu. Kovalainen nie chcąc stwarzać niebezpieczeństwa jechał płonącym samochodem aż do prostej startowej, gdzie się zatrzymał, pożyczył gaśnicę od pracownika Williamsa i sam ugasił samochód. Fin został sklasyfikowany na szesnastym miejscu. Kwalifikacje do Grand Prix Japonii Kovalainen ukończył z dwudziestym czasem. W wyścigu był dwunasty, co stanowi najlepszy rezultat podczas jego startów w Lotusie. W kwalifikacjach do debiutującego w kalendarzu Formuły 1 Grand Prix Korei Południowej fiński kierowca był 21. Wyścig, obejmujący między innymi kolizję z Sébastianem Buemim oraz karę za przekroczenie dozwolonej prędkości w alei serwisowej, Kovalainen ukończył jako trzynasty. Sesję kwalifikacyjną do Grand Prix Brazylii Fin zakończył z dwudziestym pierwszym czasem; po nałożeniu kary na Adriana Sutila startował z dwudziestego miejsca. W wyścigu był osiemnasty. Kwalifikacje do ostatniej eliminacji sezonu 2010, Grand Prix Abu Zabi, Kovalainen ukończył na 20. miejscu. W wyścigu finiszował jako siedemnasty.
Po dwuletniej przerwie pod koniec listopada wystartował w Race of Champions. W trakcie pojedynku z Sébastienem Loebem lekko uderzył swoim Audi R8 w zewnętrzną bandę, przez co uszkodził prawe tylne zawieszenie; mimo to minął metę. Gdy Kovalainen chciał zahamować przed pierwszym zakrętem, jego samochód skręcił w wewnętrzną ruchomą barierę, obrócił się i uderzył mocno w zewnętrzną bandę. Kovalainen przyznał, że na skutek tego wypadku na chwilę stracił przytomność. Fin postanowił wycofać się z dalszego uczestnictwa w zawodach. Późniejsze badania wykazały, że doznał ciężkiego wstrząśnienia mózgu.
Moment ugaszenia pożaru Lotusa T127 przez Kovalainena podczas Grand Prix Singapuru został wybrany przez „Autosport” jako Moment Roku.
W sezonie 2010 Formuły 1 Kovalainen nie uzyskał punktów, podobnie jak zespołowy kolega, Jarno Trulli, ale został sklasyfikowany na dwudziestym miejscu w klasyfikacji kierowców. W klasyfikacji konstruktorów Lotus zajął natomiast dziesiąte, najwyższe miejsce spośród nowych konstruktorów.
2011.
Przed sezonem 2011 Lotus Racing zmienił nazwę na Team Lotus, co później doprowadziło do sporu o nazwę Lotus. Ponadto w modelu T128 skrzynie biegów Xtrac zastąpiono skrzyniami biegów produkcji Red Bulla, a silniki Coswortha – silnikami Renault.
W kwalifikacjach do Grand Prix Australii Kovalainen był dziewiętnasty. Z wyścigu wycofał się na dwudziestym okrążeniu z powodu wycieków wody. Kwalifikacje do Grand Prix Malezji Fin ukończył na 19 pozycji. W wyścigu był piętnasty ze stratą 0,415 sekundy do poprzedzającego Jaime Alguersuariego. Sesję kwalifikacyjną do Grand Prix Chin zakończył z dziewiętnastym czasem. W wyścigu był szesnasty. Kwalifikacje do Grand Prix Turcji zakończył jako osiemnasty. W wyścigu był dziewiętnasty. Podczas kwalifikacji do Grand Prix Hiszpanii wszedł do Q2, a ostatecznie zajął w sesji piętnaste miejsce. Na 50 okrążeniu wyścigu Fin wypadł z toru, uderzył w bandę i wycofał się z wyścigu. Kwalifikacje do Grand Prix Monako zakończył jako osiemnasty. W wyścigu natomiast był czternasty. W kwalifikacjach do Grand Prix Kanady był dwudziesty. Wyścigu jednak nie ukończył; na 29 okrążeniu w jego samochodzie zepsuła się skrzynia biegów. Wyścig o Grand Prix Europy, tak jak kwalifikacje, ukończył jako 19. W kwalifikacjach do Grand Prix Wielkiej Brytanii wszedł do Q2 i ukończył je na siedemnastej pozycji. Jednak już na trzecim okrążeniu wyścigu fiński kierowca wycofał się, ponieważ w jego samochodzie doszło do uszkodzenia skrzyni biegów (utrata czwartego biegu). Kwalifikacje do Grand Prix Niemiec ukończył z dziewiętnastym czasem. Wyścig natomiast zakończył na szesnastej pozycji. Sesję kwalifikacyjną do Grand Prix Węgier ukończył na dziewiętnastym miejscu. Podczas wyścigu, na 56 okrążeniu, wycofał się z powodu wycieków wody. W kwalifikacjach do Grand Prix Belgii wszedł do Q2 i startował z 17 miejsca. W wyścigu był piętnasty. Do Grand Prix Włoch zakwalifikował się na dwudziestej pozycji. Wyścig ukończył jako trzynasty. W kwalifikacjach do Grand Prix Singapuru Kovalainen był dziewiętnasty. Wyścig ukończył na szesnastym miejscu. Kwalifikacje do Grand Prix Japonii Fin zakończył jako osiemnasty; tę samą pozycję zajął w wyścigu. W kwalifikacjach do Grand Prix Korei Południowej Kovalainen był dziewiętnasty. W wyścigu dojechał do mety na czternastej pozycji, wyprzedzając między innymi obu kierowców zespołu Sauber. Kwalifikacje do debiutującego w cyklu Formuły 1 Grand Prix Indii Fin ukończył na dziewiętnastym miejscu; po karze nałożonej na Sergio Péreza startował pozycję wyżej. W wyścigu Kovalainen był czternasty. Do Grand Prix Abu Zabi kierowca Lotusa zakwalifikował się jako osiemnasty, ale z uwagi na karę nałożoną na Pastora Maldonado startował z siedemnastego miejsca. W wyścigu również zajął siedemnastą lokatę. Kwalifikacje do Grand Prix Brazylii Kovalainen ukończył na dziewiętnastej pozycji. W wyścigu był szesnasty.
W klasyfikacji generalnej kierowców Kovalainen był dwudziesty drugi (bez punktów). Jarno Trulli zajął dwudzieste pierwsze miejsce, a zastępujący Trullego podczas Grand Prix Niemiec Karun Chandhok – dwudzieste ósme. Podobnie jak w sezonie 2010, Lotus zakończył zmagania w klasyfikacji konstruktorów na dziesiątym miejscu, nie uzyskawszy punktów.
Martin Brundle stwierdził, że Kovalainen był w sezonie 2011 dla Lotusa źródłem energii i motywacji. Brundle podkreślił fakt, że Kovalainen trzykrotnie dostał się do Q2 i że na pierwszym okrążeniu wyścigu w ciągu całego sezonu wyprzedził ponad 30 samochodów.
2012.
Kovalainen nie zmienił zespołu na sezon 2012. Wskutek sporu z Grupą Lotus Team Lotus zmienił jednak przed sezonem nazwę na Caterham F1 Team. W zespole tym Kovalainen zarabiał 4 miliony euro rocznie.
Bolid zespołu, Caterham CT01, nadal używał jednostek napędowych Renault. W samochodzie, w porównaniu do poprzednika, zamontowany został system KERS. Zespołowym partnerem Kovalainena został Witalij Pietrow.
W kwalifikacjach do Grand Prix Australii zajął 19. miejsce, ale po karze, którą otrzymał Sergio Pérez, startował z pozycji wyżej. Na szóstym okrążeniu wyścigu w samochodzie Fina przestał działać system DRS. Po 38 okrążeniach Fin wycofał się z powodu uszkodzenia zawieszenia. Po Grand Prix Australii za wyprzedzenie dwóch kierowców podczas neutralizacji Fin został ukarany przesunięciem o pięć miejsc startowych w Grand Prix Malezji. Wskutek tego, mimo zakwalifikowania się do Grand Prix Malezji na dziewiętnastej pozycji, do wyścigu startował z ostatniego, 24 miejsca. W przerwanym na godzinę z powodu opadów deszczu wyścigu był osiemnasty. Sesję kwalifikacyjną do Grand Prix Chin ponownie zakończył z dziewiętnastym czasem. Jean-Éric Vergne startował jednak z alei serwisowej, co umożliwiło Kovalainenowi start pozycję wyżej. W trakcie wyścigu awansował na szesnastą pozycję, ale około trzydziestego okrążenia tylna prawa część jego samochodu zaczęła się dziwnie zachowywać, w efekcie czego Kovalainen zjechał na nieplanowany pit-stop. W trakcie całego wyścigu Kovalainen był w boksach czterokrotnie, a jego ostatni pit-stop trwał prawie półtorej minuty. Ostatecznie Fin ukończył wyścig na ostatniej, 23 pozycji. Podczas kwalifikacji do Grand Prix Bahrajnu po raz pierwszy w sezonie wszedł do Q2, gdzie uzyskał 16 czas. Na starcie wyścigu Kovalainen zetknął się z samochodem jadącym za nim, przebił tylną lewą oponę i był zmuszony zjechać do boksów. Ostatecznie ukończył zawody na siedemnastej pozycji. Sesję kwalifikacyjną do Grand Prix Hiszpanii zakończył na dwudziestym miejscu. Jednakże kara, jaką sędziowie nałożyli na Lewisa Hamiltona (niewystarczająca ilość paliwa w Q3 i związane z tym przesunięcie na ostatnie pole startowa) spowodowała, że Kovalainen do wyścigu startował z dziewiętnastej pozycji. W wyścigu był szesnasty. Do Grand Prix Monako startował z siedemnastego miejsca. Na starcie Kovalainen awansował na trzynaste miejsce po tym, gdy Romain Grosjean miał wypadek i spowodował zamieszanie. Fin w trakcie całego wyścigu utrzymywał się przed Jensonem Buttonem, który nie był w stanie go wyprzedzić. Pod koniec wyścigu Kovalainen został wyprzedzony przez Sergio Péreza; w tym czasie uszkodził przedni spojler i zjechał na jego wymianę do boksów, ale zawody ukończył na trzynastym miejscu. W kwalifikacjach do Grand Prix Kanady był osiemnasty, ale do wyścigu wskutek kary nałożonej na Pastora Maldonado startował z siedemnastego miejsca. Wyścig ukończył jedną pozycję niżej. W trakcie kwalifikacji do Grand Prix Europy wszedł do Q2; kwalifikacje ukończył na szesnastym miejscu, pokonując obu kierowców Toro Rosso. Na starcie spadł na 19. miejsce, ponadto wkrótce później w jego samochodzie wystąpiły problemy z systemem KERS. W połowie wyścigu Jean-Éric Vergne przy próbie wyprzedzenia Fina uderzył w niego, przez co Kovalainen musiał zjechać na nieplanowany pit-stop i ukończył wyścig jako czternasty. Do następnego wyścigu – o Grand Prix Wielkiej Brytanii – Fin startował z 19 miejsca. W wyścigu był siedemnasty. W kwalifikacjach do Grand Prix Niemiec Kovalainen zajął 19. miejsce, ale po karach nałożonych na trzech kierowców startował z 16 miejsca. W wyścigu doświadczył problemów z oponami i ukończył rywalizację jako dziewiętnasty. Sesję kwalifikacyjną do Grand Prix Węgier fiński zawodnik zakończył na 19. miejscu. Po pierwszym okrążeniu Kovalainen był szesnasty, a wyścig ukończył ostatecznie jako siedemnasty. Do Grand Prix Belgii Fin startował z 18 miejsca. Po starcie awansował na 10. miejsce, ale po zakończeniu neutralizacji spadł na dalsze pozycje. W dalszej części wyścigu obróciło jego samochód, przez co stracił kilka miejsc, a po pit-stopie zderzył się z samochodem HRT i był zmuszony zjechać na wymianę spojlera. Na kilka okrążeń przed metą ponownie obrócił pojazd i ukończył wyścig jako siedemnasty. W trakcie kwalifikacji do Grand Prix Włoch Kovalainen zajął 18. miejsce, ale po karze nałożonej na Pastora Maldonado startował z 17 pozycji. Wyścig ukończył jako czternasty. Do wyścigu o Grand Prix Singapuru Kovalainen startował z 19 miejsca. W trakcie wyścigu, podczas wyjazdu samochodu bezpieczeństwa, zespół popełnił taktyczny błąd, nie nakazując Finowi zjazdu na zmianę opon, przez co ukończył on wyścig na piętnastym miejscu, trzy pozycje za Timo Glockiem z konkurującej bezpośrednio z Caterhamem Marussi. W Grand Prix Japonii był piętnasty, startując z 17 miejsca. Do Grand Prix Korei Południowej startował jako dziewiętnasty. Wyścig ukończył na 17. miejscu, za Witalijem Pietrowem. Sesję kwalifikacyjną do Grand Prix Indii ukończył na 20. miejscu. W trakcie wyścigu zepsuł mu się system KERS i ponownie wyścig ukończył za Pietrowem, na 18. miejscu. W kwalifikacjach do Grand Prix Abu Zabi Fin był dziewiętnasty, ale po karze nałożonej na Sebastiana Vettela startował z 18 miejsca. Wyścig ukończył na trzynastym miejscu. Sesję kwalifikacyjną do Grand Prix Stanów Zjednoczonych Kovalainen zakończył na 22. miejscu, okazując się lepszym tylko od kierowców HRT. W wyścigu zajął 18 pozycję. Sesję kwalifikacyjną do Grand Prix Brazylii zakończył na 20. miejscu, a w wyścigu zajął 14. miejsce.
W sezonie 2012 Kovalainen nie zdobył punktów i został sklasyfikowany na 22. miejscu, podczas gdy Witalij Pietrow ukończył sezon na 19. miejscu. Caterham zajął dziesiąte miejsce w klasyfikacji konstruktorów.
2013.
W trakcie sezonu 2012 pojawiły się plotki łączące Kovalainena z takimi zespołami, jak Sauber, Ferrari, McLaren czy Lotus. Kovalainen nie został jednak kierowcą żadnego z tych zespołów, ponadto z jego usług zrezygnował Caterham, ponieważ nowymi kierowcami malezyjskiego zespołu zostali Charles Pic i Giedo van der Garde. Fin nie trafił także do zespołu Marussia mimo faktu, że chciał mu w tym pomóc Martin Whitmarsh, i na sezon 2013 pozostał bez posady w Formule 1.
Przed Grand Prix Bahrajnu Kovalainen wrócił do Caterhama w charakterze kierowcy rezerwowego. Caterhamem CT03 brał udział już w pierwszym piątkowym treningu do Grand Prix Bahrajnu. Przejechał wówczas 20 okrążeń i z czasem 1:38,401 zajął 20. miejsce ze stratą 3,914 sekundy do pierwszego Felipe Massy, okazując się lepszym od obu kierowców Marussi, ale będąc o 0,551 sekundy wolniejszym od Charlesa Pika.
Kovalainen wziął udział również w pierwszym treningu do Grand Prix Hiszpanii, gdzie w zmiennych warunkach pokonał 14 okrążeń i ustalił swój najlepszy czas na poziomie 1:28,373, co dało mu 16. miejsce. Czas Fina był o 3,121 sekundy gorszy od pierwszego Fernando Alonso, ale o 0,227 sekundy lepszy od drugiego kierowcy Caterhama, Giedo van der Garde.
Pod koniec czerwca pojawiły się pogłoski, jakoby Kovalainen w sezonie 2013 lub 2014 miał powrócić do Caterhama jako kierowca etatowy, zastępując van der Garde. Holender zapewnił, że nie zostanie zastąpiony przez Kovalainena w 2013 roku.
Kovalainen powrócił w charakterze kierowcy testowego podczas Grand Prix Belgii oraz Grand Prix Włoch. Podczas deszczowego pierwszego treningu do Grand Prix Belgii Kovalainen z czasem 1:57,821 był szesnasty, 0,066 sekundy przed van der Garde, a 2,623 sekundy za pierwszym Fernando Alonso. Pierwszy trening do Grand Prix Włoch zakończył natomiast na przedostatnim, 21. miejscu, tracąc 0,374 s do Charlesa Pika oraz 2,627 s do pierwszego Lewisa Hamiltona.
W pierwszym treningu do Grand Prix Japonii Kovalainen zajął 19. miejsce, tracąc 3,438 sekundy do Lewisa Hamiltona. Fin miał przewagę 0,430 sekundy nad Giedo van der Garde. Natomiast w pierwszym treningu do Grand Prix Abu Zabi Kovalainen stracił do Charlesa Pika 0,070 sekundy, a jego strata do pierwszego Romaina Grosjeana wyniosła 3,429 sekundy.
Ze względu na operację kręgosłupa regularny kierowca Lotus F1, Kimi Räikkönen, opuścił dwie ostatnie eliminacje sezonu 2013 – Grand Prix Stanów Zjednoczonych i Grand Prix Brazylii. Kandydatami do zastąpienia Räikkönena byli między innymi Davide Valsecchi, Nico Hülkenberg, Michael Schumacher i Heikki Kovalainen. Jako zastępcę Räikkönena Lotus wybrał ostatecznie Kovalainena.
Kwalifikacje do Grand Prix Stanów Zjednoczonych Fin ukończył na ósmym miejscu ze stratą ponad pół sekundy do zespołowego partnera, Grosjeana. Na starcie Fin spadł na 12. miejsce, a na 18 okrążeniu zjechał na pit-stop. Następnie w samochodzie Kovalainena wystąpił problem z dociskiem, w efekcie czego zjechał on na nieplanowany pit-stop po wymianę przedniego spojlera. W jego Lotusie E21 pojawiły się także problemy z systemem KERS. W efekcie Fin ukończył rywalizację na 15. miejscu, a po karze nałożonej na Jeana-Érika Vergne został sklasyfikowany na 14 pozycji. W kwalifikacjach do Grand Prix Brazylii Kovalainen był jedenasty. W trakcie wyścigu, podobnie jak podczas Grand Prix USA, Kovalainen wystartował słabo i finiszował na 14 pozycji.
Sezon 2013 Kovalainen zakończył bez punktów, na 21. miejscu w klasyfikacji kierowców.
Kask.
Kovalainen sam zaprojektował swój pierwszy kask, co miało miejsce w roku 2000, ale kask ten nie wyglądał jak ten stosowany przez niego w Formule 1. Pomysł wzoru kasku Fin zaczerpnął od JJ Lehto, którego był kibicem w młodości. Od czasów startów gokartami Kovalainen korzystał z usług tej samej osoby projektującej i malującej kaski. Kovalainen określił projekt kasku jako „fajny i chłodny w upał”.
W 2010 roku Kovalainen przemalował część kasku na zielono, ponieważ jego ówczesny zespół, Lotus, stosował zielone barwy. Ponadto na kasku w kilku miejscach zostało wpisane nazwisko Kovalainena. W 2011 roku Kovalainen zrezygnował z wpisania swojego nazwiska w kask.
W 2012 roku Fin zaprezentował nowy, czerwono-czarny kask nawiązujący do gry "Angry Birds".
Styl jazdy.
We wrześniu 2008 roku Kovalainen udzielił wywiadu, w którym zastanawiał się, dlaczego opony w jego samochodzie zużywają się szybciej niż w bolidzie Hamiltona. Problem wydawał się tkwić w odmiennych stylach jazdy – odmiennym wchodzeniu w zakręty, używaniu hamulców i przyspieszaniu. Hamilton wchodził w zakręty ciaśniej, podczas gdy Kovalainen próbował pokonywać zakręty bardziej gładko, co powodowało zwiększone zużycie opon. Kovalainen powiedział wówczas, że pracuje nad swoim stylem jazdy, który staje się podobny do stylu jazdy Hamiltona. Przed Grand Prix Japonii 2008 Kovalainen powiedział, że rozwiązał problem ze swoim stylem jazdy, który jest teraz zbliżony do agresywnego stylu jazdy Hamiltona. Mike Gascoyne podkreślił, że Kovalainen wyzbył się paniki, która cechowała jego wczesny styl jazdy, zauważył także, że obecny styl jazdy Fina cechuje spokój, a Peter Windsor zauważył, że styl jazdy Kovalainena cechuje skracanie zakrętów oraz złagodzenie początkowej fazy wejścia w zakręt.
Po Formule 1.
Kovalainen nie zdołał zapewnić sobie miejsca w stawce na sezon 2014. W trakcie sezonu pojawiły się wszakże pogłoski, jakoby usługami Kovalainena był zainteresowany Mercedes, rozważający zatrudnienie go w charakterze kierowcy testowego (ostatecznie tę funkcję objął Pascal Wehrlein). Pod koniec sierpnia przeprowadził test samochodu BMW M4 serii DTM na torze Lausitzring, po którym wyraził zadowolenie z jazdy samochodem tego typu.
Super GT.
W 2015 roku kierowca przeniósł się do japońskiej serii Super GT. Fin ścigał się Lexusem RC F w barwach zespołu SARD, a jego partnerem był Kōhei Hirate. Najlepszym wynikiem tej pary było dwukrotnie piąte miejsce na torach Okayama i Fuji. Para Kovalainen-Hirate na przestrzeni całego sezonu uzyskała 23 punkty, co dało jej 13. miejsce w klasyfikacji końcowej. Ponadto w tamtym roku wystartował w rajdzie Arctic Lapland, w którym zajął szóste miejsce. W sezonie 2016 ponownie ścigał się wraz z Hirate w serii Super GT. Załoga wygrała jeden wyścig, czterokrotnie stawała na podium i zdobyła 82 punkty. Umożliwiło to Kovalainenowi i Hirate zdobycie tytułu mistrzowskiego. W sezonie 2017 Fin ścigał się nowym samochodem – Lexusem LC500, a jego partnerem zespołowym nadal był Hirate. Kierowcy ci zwyciężyli jeden raz i zdobyli 44 punkty, dzięki czemu zostali sklasyfikowani na ósmym miejscu na koniec sezonu. W roku 2018 partnerami Kovalainena byli Kamui Kobayashi i Shō Tsuboi. Kovalainen ponownie odniósł jedno zwycięstwo, a 42 uzyskane punkty umożliwiły mu zajęcie dziewiątego miejsca w klasyfikacji kierowców.
Życie prywatne.
Kovalainen mieszka w szwajcarskiej miejscowości Coppet w kantonie Vaud, dokąd przeprowadził się w 2008 roku z Oxford.
Jest związany z Brytyjką Catherine Hyde.
Gra na perkusji w utworzonym przez członków Nightwish oraz wokalistę Apulanty fińskim rockowym projekcie muzycznym – The Myötähäpeä.
Jego inżynierem wyścigowym jest Juan Pablo Ramírez, a osobistym trenerem – Dan Williams. Jego menedżerem był Flavio Briatore, ale po aferze crashgate Kovalainen zerwał z nim umowę i zdecydował się na samodzielne prowadzenie negocjacji.
Ma 172 cm wzrostu, a waży 66 kg (stan na 2011). Jego pasjami są uczęszczanie na siłownię, jazdę na rowerze, biegi narciarskie oraz golf. Jego ulubionym zespołem muzycznym jest Nightwish, ale lubi również takie zespoły, jak Nickelback czy Metallica.

</doc>
<doc id="299959" url="https://pl.wikipedia.org/wiki?curid=299959" title="Świerzop">
Świerzop

Świerzop – dawna regionalna nazwa niektórych gatunków roślin stosowana dla rzodkwi świrzepy, świerzopem nazywano również gorczycę polną, tzw. ognichę, o złocistożółtych kwiatach.
Takie wyjaśnienie podaje "Encyklopedia popularna PWN". Inne encyklopedie i słowniki dodają jeszcze, że mógł to być jeden z dziko rosnących gatunków koniczyny lub glika – roślina z rodziny berberysowatych.
Nawiązania w kulturze.
Adam Mickiewicz użył słowa "świerzop" w poemacie "Pan Tadeusz", występuje ono w inwokacji:
Nad znaczeniem słowa "świerzop" w tym przypadku zastanawiało się wielu językoznawców, jednak sprawa nie została do końca rozstrzygnięta. Konrad Górski stawiał na gorczycę polną, jednak Stanisław Pigoń twierdził, że idzie o rzepak. Według niego pola w Soplicowie były uprawiane starannie i nie mógł tam w większych ilościach rosnąć taki chwast, jak gorczyca polna. Jerzy Nowak twierdzi, że chodzi o ognichę, czyli łopuchę, jednak nie wyjaśnia dokładniej, co rozumie pod nazwą ognicha.
Swoje rozterki, wynikające z nieznajomości znaczenia tego pojęcia, opisał Konstanty Ildefons Gałczyński w wierszu zatytułowanym "Ofiara świerzopa".
W filmie Poranek kojota senator Stanisław Polak przywołuje w swoim wystąpieniu świerzop:

</doc>
<doc id="299960" url="https://pl.wikipedia.org/wiki?curid=299960" title="Szereg wartości">
Szereg wartości

Szereg wartości – wartości nominalne („znamionowe”) produkowanych seryjnie elementów pochodzą z ustalonej w tym celu tabeli szeregów. Tablice te ustanowione są według postępu geometrycznego, to znaczy tak, że sąsiadujące ze sobą elementy tabeli znajdują się wobec siebie (w przybliżeniu) w tej samej proporcji, tzn. każdy następny element tabeli jest tyle samo -krotnie większy od poprzedniego, innymi słowy każdy następny jest o tyle samo (w przybliżeniu) procent większy od poprzedniego. Ponieważ każdy układ elektroniczny wykorzystujący oporniki i kondensatory dopuszcza pewne odchyłki od wyliczonej przez projektanta wartości projektowej, to prawie zawsze udaje się dobrać takie elementy seryjnie produkowane, które zapewniają prawidłową pracę urządzeń.
Szereg wartości tworzony jest ze zbioru liczb normalnych (ciągi Renarda).
Liczby Normalne – (Ciągi Renarda).
Liczby normalne tworzą ciąg geometryczny o ilorazie formula_1 gdzie n jest wartością szeregu np.: 5, 10, 20, 40, 80, określającą liczbę elementów w szeregu.
Liczby te zostały zaproponowane przez francuskiego inżyniera wojskowego Charlesa Renarda w 1870 roku, do używania w systemie metrycznym. System ten został przyjęty jako międzynarodowy standard ISO 3 w roku 1952.
Przykład:
R5: 1.00 1.60 2.50 4.00 6.30
Szereg E.
Szeregi wartości w elektronice stosowane dla oznaczeń rezystancji oporników i pojemności kondensatorów oznaczane są skrótowo literą E oraz liczbą, wskazującą liczbę wartości tabelarycznych w pojedynczej dekadzie (tzn. w zakresie od 1 do 10, albo 10 do 100, albo 100 do 1000 jednostek: omów, kiloomów, megaomów, pikofaradów, nanofaradów lub mikrofaradów). I tak szereg E3 zawiera tylko trzy takie wartości (10, 22 i 47), E6 – sześć (10, 15, 22, 33, 47, 68) itd. Dzięki takiemu logarytmicznemu podziałowi udało się uzyskać pokrycie całych dekad potrzebnych wartości – w zależności od dopuszczalnej tolerancji – stosunkowo niewielką ilością standardowych wartości nominalnych. Dla dopuszczalnej tolerancji 50% wystarczą (w przybliżeniu) trzy takie wartości, i dlatego używany jest szereg E3. Jeżeli bowiem projektant przewidział konieczność użycia opornika w klasie tolerancji 50% i w zakresie od 5 do 15 omów (10 ±50%), to można użyć wartości 10 z szeregu E3, natomiast dla wartości od 11 do 33 można użyć 22 ±50%, wreszcie od 34 do 70 – 47 ±50%. Dla wyższych nominałów stosowane są wartości z kolejnej dekady: od 50 do 150 – 100 ±50%, od 110 do 330 – 220 ±50% itd.
Szereg E6 używany jest dla doboru podzespołów o tolerancjach ±20%, E12 – ±10%, E24 – ±5%, E48 – ±2%, E96 – ±1%, E192 – ±0,5%.
Szereg E3 praktycznie nie jest już stosowany. Najczęściej używane są podzespoły o wartościach pochodzących z E6, E12 i E24. Szeregi dwu-, jedno- i półprocentowe (E48 i wyższe) są stosowane w urządzeniach o wyśrubowanych parametrach i są raczej rzadko stosowane. Są też odpowiednio droższe od E24 i niższych.
Wartości liczbowe pochodzące z tabel szeregów od E3 do E24 składają się z dwóch cyfr znaczących; aby określić zatem nominalną rezystancję opornika (pojemność kondensatora) potrzebne są dwie cyfry znaczące (np. 33) i mnożnik (np. ×100 000), a tolerancja wykonania jest parametrem pomocniczym. Przyjmuje się przy tym, że jednostką podstawową jest – dla oporników – om, a dla kondensatorów – pikofarad. Przyjęta konwencja jest wystarczająca dla wszystkich spotykanych w elektronice zakresów oporności i pojemności, także wówczas, gdy rezystory i kondensatory oznaczane są nie przez nadrukowanie na nich cyfr, a przy pomocy kodu kolorów (zakres ten w tej konwencji obejmuje od 0,10 Ω do 91 000 MΩ i od 0,10 pF do 91 000 μF).
Szeregi E48, E96 i E192 wymagają trzech cyfr znaczących oraz mnożnika dziesiętnego. Oporniki (i kondensatory) z tych szeregów należą do przyrządów o podwyższonych wymaganiach, prócz tolerancji wykonania istotny jest w nich także współczynnik temperaturowy zmian wartości oporności (lub pojemności).
Szeregi wartości używane są także do oznaczania wartości nominalnych niektórych innych elementów elektronicznych, np. nominalnego napięcia diod Zenera, które podawane jest najczęściej jako jedna z wartości z szeregu E12 lub E24.
Oprócz elementów produkowanych seryjnie używa się także, do nadzwyczaj wymagających urządzeń (wojskowych, kosmicznych) elementów spoza standardowych szeregów wartości.

</doc>
<doc id="299961" url="https://pl.wikipedia.org/wiki?curid=299961" title="Jerzy Marek Szymura">
Jerzy Marek Szymura



</doc>
<doc id="299963" url="https://pl.wikipedia.org/wiki?curid=299963" title="Frachtowiec">
Frachtowiec

Frachtowiec – statek handlowy przewożący towary drogą morską, będący w dyspozycji przewoźnika, np. masowiec, kontenerowiec, zbiornikowiec, drobnicowiec. Termin ten wiąże się z wziętym z języka niemieckiego słowem fracht, który oznacza opłatę za przewóz towarów drogą morską. Stawki zwykle uzależnione są od masy i objętości przesyłki.
W Polskiej Marynarce Handlowej nazwy tej używa się niezbyt często, zastępując ją terminem "statek towarowy". 
W twórczości fantastyczno naukowej – frachtowiec jest to kosmiczny statek towarowy, np. Nostromo.

</doc>
<doc id="299967" url="https://pl.wikipedia.org/wiki?curid=299967" title="Królestwo Zjednoczonych Niderlandów">
Królestwo Zjednoczonych Niderlandów

Królestwo Zjednoczonych Niderlandów (niderl. "Verenigd Koninkrijk der Nederlanden", fr. "Royaume-Uni des Pays-Bas") – nieoficjalna nazwa europejskiego państwa utworzonego decyzją kongresu wiedeńskiego w 1815 roku. Oficjalna nazwa to Królestwo Niderlandów.
Powstało na terenach byłych Niderlandów Austriackich, Republiki Zjednoczonych Prowincji oraz diecezji Liège. De facto należał do niego również Luksemburg – formalnie niezależne księstwo, związane unią personalną. Władzę w państwie objęła dynastia Orańska-Nassau. Rząd rezydował w Hadze i Brukseli.
Królestwo Zjednoczonych Niderlandów miało być silnym państwem na północ od Francji, skutecznie powstrzymującym jej ekspansję terytorialną w tym kierunku. Nieudolne rządy króla Wilhelma I, faworyzujące protestanckich mieszkańców północnych prowincji, doprowadziły jednak do niezadowolenia i tendencji separatystycznych na katolickich terenach dzisiejszej Belgii, co zakończyło się rewolucją i oderwaniem się tych terenów w 1830 roku. Fakt ten został zaakceptowany przez Holendrów w roku 1839, na konferencji londyńskiej. Od tego momentu nazwa „Królestwo Niderlandów” odnosi się do terenów dzisiejszej Holandii. Rozpad Królestwa zakończyło oderwanie się Wielkiego Księstwa Luksemburg, które uzyskało pełną niepodległość w roku 1867, a w 1890 zerwało unię personalną z Holandią.

</doc>
<doc id="299968" url="https://pl.wikipedia.org/wiki?curid=299968" title="Czesław Waryszak">
Czesław Waryszak

Czesław Waryszak (ur. 15 lutego 1919 w Wólce Kańskiej, zm. 2 marca 1979 w Warszawie) – polski dowódca wojskowy, generał dywizji Wojska Polskiego, członek Komitetu Centralnego PZPR (1964–1968), poseł na Sejm PRL IV kadencji (1965–1969), członek Rady Naczelnej i Zarządu Głównego ZBoWiD. Budowniczy Polski Ludowej.
Życiorys.
Dzieciństwo spędził w Chełmie, a następnie uczęszczał do Państwowej Szkoły Budowlanej w Krzemieńcu i po jej ukończeniu w 1938 roku podjął pracę zarobkową w Kowlu. Od maja 1939 pracował jako technik budowlany w Dyrekcji Okręgowej Kolei Państwowych w Radomiu. We wrześniu 1939 zgłosił się na ochotnika do wojska, lecz nie otrzymał przydziału. Od września 1939 pracował jako kreślarz w Dyrekcji Kolejowej w Kowlu. We wrześniu 1940 został wcielony do Armii Czerwonej i po przeszkoleniu w Oficerskiej Szkole Piechoty przy 322 Pułku Piechoty 32 Dywizji Piechoty w Chabarowsku pełnił funkcję dowódcy drużyny, w 349 Pułku Piechoty, 113 Pułku Piechoty, 9 i 5 Pułku Piechoty, m.in. w Komsomolsku na Dalekim Wschodzie. Po wybuchu wojny z Niemcami był kierownikiem robót budowlanych w 6 pułku budowlanym (bez stopnia oficerskiego). W maju 1943 wstąpił w obozie w Sielcach nad Oką do Polskich Sił Zbrojnych w ZSRR. Z wyróżnieniem ukończył Szkołę Oficerską przy 1 Dywizji Piechoty im. Tadeusza Kościuszki i 28 sierpnia 1943 został promowany przez gen. bryg. Zygmunta Berlinga na stopień podporucznika w korpusie oficerów piechoty. 
Uczestnik bitwy pod Lenino jako dowódca plutonu w 3 Pułku Piechoty. W trakcie bitwy kontuzjowany. Po wyleczeniu pełnił obowiązki zastępcy dowódcy kompanii do spraw liniowych w 3 pp, a od kwietnia 1944 był zastępcą dowódcy batalionu do spraw liniowych 10 Pułku Piechoty 4 Dywizji Piechoty im. Jana Kilińskiego i jednocześnie komendantem pułkowej szkoły podoficerskiej. Z 4 Dywizją Piechoty przeszedł szlak bojowy od Sum, przez Lublin do Warszawy. Jesienią 1944 został skierowany na kurs dowódców do Akademii Wojskowej im. Michaiła Frunzego w Moskwie, który ukończył w marcu 1945.
Od 1945 na stanowiskach dowódczych w ludowym Wojsku Polskim. Kolejno był dowódcą batalionu w 47 Pułku Piechoty w Świeciu nad Wisłą oraz zastępcą dowódcy tego pułku do spraw liniowych. Od listopada 1945 był szefem wydziału operacyjnego sztabu 1 Dywizji Piechoty im. Tadeusza Kościuszki, a od stycznia 1946 szefem sztabu 2 Pułku Piechoty. Od 15 czerwca 1946 do 26 marca 1948 dowodził 6 Pułkiem Piechoty w Częstochowie. Od marca 1948 studiował w Akademii Sztabu Generalnego WP w Rembertowie, a od czerwca 1948 kontynuował naukę w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. Studia ukończył w lipcu 1950.
Po ukończeniu studiów objął w sierpniu 1950 funkcję szefa wydziału operacyjnego sztabu, a od października 1952 był zastępcą szefa sztabu Krakowskiego Okręgu Wojskowego do spraw operacyjnych. Od 18 grudnia 1952 był szefem sztabu Krakowskiego Okręgu Wojskowego. Na mocy zarządzenia Prezesa Rady Ministrów z 7 października 1953 otrzymał nominację na stopień generała brygady. W związku z likwidacją Krakowskiego Okręgu Wojskowego był szefem Komisji Likwidacyjnej Okręgu. 23 kwietnia 1954 powołany na szefa sztabu Śląskiego Okręgu Wojskowego. Od listopada 1956 do stycznia 1964 był dowódcą Śląskiego Okręgu Wojskowego. Na stopień generała dywizji został awansowany na mocy uchwały Rady Państwa PRL z 3 lipca 1958. Nominację wręczył mu w Belwederze 22 lipca 1958 przewodniczący Rady Państwa Aleksander Zawadzki. Od stycznia 1964 do kwietnia 1968 dowodził Warszawskim Okręgiem Wojskowym. 
Dowódca największej w historii Polski defilady 1000-lecia Państwa Polskiego, która miała miejsce w Warszawie 22 lipca 1966. Od czerwca 1968 był Inspektorem do spraw baz i składnic sprzętu bojowego, a od marca 1972 aż do śmierci w 1979 inspektorem do spraw nadzoru zaplecza technicznego i gospodarczego WP (w strukturach kierownictwa Sztabu Generalnego WP).
Członek Polskiej Partii Robotniczej od 1946, w 1948 przystąpił wraz z nią do Polskiej Zjednoczonej Partii Robotniczej. W latach 1959–1964 był zastępcą członka, a w latach 1964–1968 członkiem Komitetu Centralnego PZPR. Poseł na Sejm PRL IV kadencji (1965–1969). Członek Rady Naczelnej i Zarządu Głównego organizacji kombatanckiej Związku Bojowników o Wolność i Demokrację. Od 1975 przewodniczący Komisji Osadnictwa Wojskowego ZG ZBoWiD.
Zmarł nagle 2 marca 1979 w Warszawie. Pochowany z honorami 6 marca 1979 w Alei Zasłużonych na Cmentarzu Wojskowym na Powązkach w Warszawie (kwatera A4-tuje-18). W pogrzebie wziął udział m.in. minister obrony narodowej gen. armii Wojciech Jaruzelski i sekretarz KC PZPR Stanisław Kania. Mowy pogrzebowe wygłosili: wiceminister obrony narodowej, szef Sztabu Generalnego WP gen. broni Florian Siwicki, zastępca dowódcy Warszawskiego Okręgu Wojskowego ds. liniowych gen. bryg. Kazimierz Makarewicz oraz wiceminister do spraw kombatantów Stanisław Kujda.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Był synem Stanisława, robotnika PKP i Wiktorii z domu Karpacz. Od 1946 żonaty z Wandą z domu Kapij (1926–2005). Małżeństwo miało syna i córkę. Mieszkał w Warszawie.

</doc>
<doc id="299970" url="https://pl.wikipedia.org/wiki?curid=299970" title="Carl Milles">
Carl Milles

Carl Milles, właśc. Carl Emil Wilhelm Andersson (ur. 23 czerwca 1875 w Uppsali, zm. 19 września 1955 w Sztokholmie) – szwedzki rzeźbiarz, znany z monumentalnych projektów.
Mieszkał w Millesgården (obecnie znajduje się tam jego muzeum z ogrodem ozdobionym wieloma rzeźbami). Był twórcą m.in. pomnika Posejdona w Göteborgu, pomnika Gustawa Wazy, "Grupy Orfeusza" przed Konserthus w Sztokholmie, pomnika Stena Sture Starszego w Uppsali oraz rzeźby "Folke Filbyter" w Linköping.
Był synem porucznika Emila „Mille” Anderssona i jego żony Walborg Tisell, bratem Ruth Milles. W 1905 ożenił się z artystką Olgą Milles, z domu Granner.

</doc>
<doc id="299974" url="https://pl.wikipedia.org/wiki?curid=299974" title="Burmistrz miasta">
Burmistrz miasta



</doc>
<doc id="299975" url="https://pl.wikipedia.org/wiki?curid=299975" title="Jan Zieliński (generał)">
Jan Zieliński (generał)

Jan Zieliński (ur. 26 grudnia 1925 w Kcyni, zm. 8 listopada 2003 w Warszawie) – generał dywizji ludowego Wojska Polskiego.
Życiorys.
Syn Wacława i Józefy z Kiełczewskich. Do wybuchu wojny w 1939 skończył rok bydgoskiego gimnazjum. Podczas okupacji był mechanikiem samochodowym w Bydgoszczy, po wyzwoleniu miasta 27 I 1945 wstąpił do MO, a 23 II 1945 przeszedł do służby w LWP. Początkowo został skierowany do plutonu ochrony Rejonowej Komendy Uzupełnień w Bydgoszczy, potem został dowódcą tego plutonu. W latach 1945–1947 był słuchaczem Oficerskiej Szkoły Broni Pancernej i Wojsk Samochodowych w Modlinie (potem w Poznaniu). Po ukończeniu szkoły oficerskiej został promowany na stopień podporucznika w korpusie oficerów broni pancernej. W listopadzie 1947 został dowódcą plutonu szkolnego pułku samochodowego w Chełmnie, a w październiku 1948 został przeniesiony do Oficerskiej Szkoły Samochodowej w Pile na stanowisko dowódcy plutonu oficerów rezerwy, a od października 1949 dowódcy kompanii podchorążych. W latach 1950–1955 studiował na Wydziale Samochodów i Ciągników Akademii Tyłów i Transportu w Leningradzie, po której ukończeniu uzyskał dyplom magistra inżyniera specjalności samochodowej. W listopadzie 1955 został zastępcą komendanta Oficerskiej Szkoły Samochodowej ds. wyszkolenia w Pile. W 1961 został przeniesiony do Bydgoszczy na szefa Oddziału Rewizji Materiałowej Służb Technicznych Pomoskiego Okręgu Wojskowego, a w listopadzie 1965 został szefem Rewizji okręgu. W 1964 ukończył Kurs Doskonalenia Oficerów Ekonomicznych przy Ministerstwie Finansów (dwuletnie zaoczne studium o kierunku ekonomicznym) i otrzymał tytuł dyplomowanego biegłego księgowego. W marcu 1966 został komendantem Oficerskiej Szkoły Samochodowej (od października 1967 Wyższej Oficerskiej Szkoły Samochodowej). 9 października 1968 na mocy uchwały Rady Państwa awansowany do stopnia generała brygady; nominację wręczył mu w Belwederze 12 października 1968 przewodniczący Rady Państwa PRL Marszałek Polski Marian Spychalski. Od 5 stycznia 1969 zastępca dowódcy Śląskiego Okręgu Wojskowego we Wrocławiu ds. technicznych. W latach 1974–1977 sprawował funkcję zastępcy Głównego Inspektora Techniki – szefa Wojskowych Przedsiębiorstw Remontowo-Produkcyjnych, a następnie w latach 1977–1982 zastępcy Głównego Inspektora Techniki – szefa zamówień i dostaw techniki wojskowej. W 1980 ukończył Kurs Operacyjno-Strategiczny w Wojskowej Akademii Sztabu Generalnego Sił Zbrojnych ZSRR im. Klimienta Woroszyłowa w Moskwie. 30 września 1982 na mocy uchwały Rady Państwa mianowany generałem dywizji; nominację wręczył mu w Belwederze 11 października 1982 przewodniczący Rady Państwa PRL prof. Henryk Jabłoński. 5 lipca 1982 wyznaczony do wykonywania zadań poza wojskiem i 28 lipca 1982 powołany na stanowisko dyrektora generalnego Komisji Planowania przy Radzie Ministrów. Po reorganizacji urzędów był od 4 maja 1989 dyrektorem generalnym Centralnego Urzędu Planowania (odwołany ze stanowiska 15 czerwca 1990). 13 kwietnia 1990 roku pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej. Rozkazem personalnym MON nr 097 z dnia 30 lipca 1990 został przeniesiony w stan spoczynku 7 listopada 1990 z powodu osiągnięcia ustawowej granicy wieku. W Wojsku Polskim służył przez 45 lat, z czego 22 lata w stopniu generalskim. Podczas służby uzyskiwał bardzo dobre opinie.
Był zastępcą przewodniczącego Głównej Komisji Wynalazczości i Racjonalizacji WP. Brał udział w opracowywaniu haseł do „Encyklopedii Techniki Wojskowej”. W latach 1986–1989 był członkiem Ogólnopolskiego Komitetu Grunwaldzkiego. W latach 1988–1990 członek Rady Ochrony Pamięci Walk i Męczeństwa. Pochowany na cmentarzu Powązki Wojskowe w Warszawie (kwatera B4-7-14).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Od 1952 żonaty z Danutą Rozalią z domu Atamańską (1930-1987). Małżeństwo miało trzech synów.

</doc>
<doc id="299977" url="https://pl.wikipedia.org/wiki?curid=299977" title="Walec osiowy">
Walec osiowy

Walec osiowy, stela – wewnętrzna warstwa w budowie pierwotnej korzenia i łodygi (po skórce i korze pierwotnej).
W polskiej literaturze botanicznej nazwa "walec osiowy" bywa zawężana wyłącznie do korzenia.
Walec osiowy korzenia składa się z następujących tkanek:
Walec osiowy łodygi ma postać protosteli, czyli walca tkanek przewodzących bez wewnętrznego rdzenia, syfonosteli, czyli pierścienia tkanek przewodzących lub bardziej rozproszoną (diktiostela, eustela, ataktostela).

</doc>
<doc id="299981" url="https://pl.wikipedia.org/wiki?curid=299981" title="Fryderyk I (książę Górnej Lotaryngii)">
Fryderyk I (książę Górnej Lotaryngii)

Fryderyk I (ur. ok. 912 - zm. 978/981) - książę Górnej Lotaryngii w latach 959-978/981.
W 954 pojął za żonę Beatrycze (zm. po 987), córkę Hugona Wielkiego, księcia Francji, i jego żony - Jadwigi Saskiej. Miał pięcioro dzieci:

</doc>
<doc id="299985" url="https://pl.wikipedia.org/wiki?curid=299985" title="Epiblema">
Epiblema



</doc>
<doc id="299995" url="https://pl.wikipedia.org/wiki?curid=299995" title="Ryszard I Nieustraszony">
Ryszard I Nieustraszony

Ryszard I (ur. 28 sierpnia 933/4 w Fécamp, zm. 20 listopada 996) – książę Normandii w latach 942-996, najstarszy syn księcia Wilhelma i Sproty bretońskiej. Uważany jest za pierwszego władcę Normandii noszącego tytuł książęcy (inni historycy twierdzą jednak, że tytuł księcia przybrał dopiero jego syn).
Ojciec został zamordowany kiedy Ryszard był jeszcze dzieckiem. Sytuację tę starał się wykorzystać jego senior, król zachodniofrankijski Ludwik IV Zamorski, który wkroczył z wojskami do Normandii. Ryszard został umieszczony pod ścisłym nadzorem w zamku Laon, z którego jednak udało mu się zbiec. W ucieczce dopomogli mu Osmund de Centeville, Bernard de Senlis (pamiętał on jeszcze czasy dziadka Ryszarda, Rolfa), Ivo de Bellèsme i Bernard Duńczyk (protoplasta rodów Harcourt i Beaumont).
Ryszard zerwał z przyjazną Karolingom polityką swojego ojca i dziada. On sam sprzymierzył się z największym wrogiem Ludwika IV i jego następcy (Ludwik zmarł w 954 r.), Lotara, mianowicie z księciem Francji i hrabią Paryża, Hugonem Wielkim. Sojusz ten umocniło małżeństwo Ryszarda z córką Hugona, Emmą. Ślub nastąpił w 960 r. Emma zmarła sześć lat później.
Sojusz z hrabią Hugonem dopomógł Ryszardowi w odbiciu Rouen i oswobodzeniu Normandii, co nastąpiło w 947 r. Sprzymierzył się on również z drugą falą normańskich osadników, która przybyła do Normandii mniej więcej w tym okresie. Ta druga fala osadnictwa, która się z księciem sprzymierzyła, a nie mu podporządkowała, zachowała swoją odrębność kulturową i językową od reszty mieszkańców Normandii. Nowi osadnicy pozostali przy swoich starych zwyczajach i języku, podczas gdy kolejne już pokolenie potomków pierwszych wikingów zdążyło się już w znacznym stopniu zasymilować z miejscową ludnością. Ten podział będzie przyczyną licznych niepokojów w księstwie Normandii.
Sam Ryszard posługiwał się zarówno językiem francuskim jak i normańskim. Wykształcenie odebrał w Bayeux. Za jego panowania nastąpiła jednak prawie całkowita galicyzacja i chrystianizacja Normandii. Wprowadzono system feudalny, co spowodowało rozwarstwienie się normańskiej społeczności. Książę otaczał się tylko ludźmi szlachetnie urodzonymi. Za jego też czasów Normanowie ze statków przesiedli się na konie, stając się wkrótce jedną z najlepszych kawalerii Europy. Mimo to, jeszcze pod koniec X w., francuski kronikarz Ryszard z Reims pogardliwie nazywał Ryszarda I „księciem piratów” ("dux pyratorum").
Po śmierci Hugona Wielkiego w 956 r. Ryszard został opiekunem jego najstarszego syna, Hugona i walnie przyczynił się do tego, że jego podopieczny został w 987 r. królem Francji. Ryszard toczył również spór z królem Anglii Ethelredem II, gdyż Normandia pośredniczyła w handlu zrabowanymi w Anglii przez wikingów kosztownościami. Zmarł w wieku ok. 65 lat z przyczyn naturalnych.
Potomstwo.
Ze swoją pierwszą żoną, Emmą, nie miał dzieci. Jego drugą żoną była jedna z jego poddanych, Gunnor (według "prawa duńskiego"), miał z nią 8 dzieci. Ryszard miał również wiele innych kochanek i z nimi miał prawdopodobnie 3 innych dzieci. Potomstwo Ryszarda I:

</doc>
<doc id="299996" url="https://pl.wikipedia.org/wiki?curid=299996" title="Zygmunt Szczęsny Feliński">
Zygmunt Szczęsny Feliński

Zygmunt Szczęsny Feliński (herbu Farensbach; ur. 1 listopada 1822 w Wojutynie, zm. 17 września 1895 w Krakowie) – polski biskup rzymskokatolicki, profesor Akademii Duchownej w Petersburgu, arcybiskup metropolita warszawski w latach 1862–1883, stały członek Rady Stanu Królestwa Polskiego od lutego 1862, święty Kościoła katolickiego.
Życiorys.
Pochodzenie i młodość.
Był siódmym z jedenaściorga dzieci Gerarda i Ewy z Wendorffów Felińskich. Ojciec, przez szereg lat wybierany na deputata sądu w Żytomierzu, zmarł na gruźlicę 10 stycznia 1833, zostawiając żonę i sześcioro dzieci (pozostała piątka zmarła przed śmiercią ojca). Duży wpływ wychowawczy na Zygmunta miała matka, która wprowadziła go na drogi życia wewnętrznego, ukazując zarówno radą, jak też własnym przykładem kierunek myślenia i postępowania.
Feliński pisał: „z miłością macierzyńską śledziła wszystkie odcienie mego charakteru, i w każdej myśli przelotnej, w każdym słowie, w każdym uczynku wnet odkryje dobrą lub złą stronę, a znając moje skłonności, wnet daje rady, które bez namysłu można przyjmować, bo pochodzą z życzliwości prawdziwej, z serca”. W obowiązkach domowych Ewa Felińska znajdowała wielką pomoc ze strony swej matki, która własnym przykładem w dużej mierze przyczyniła się do pogłębienia życia religijnego wnuków. Tak po latach pisał o niej sam Feliński: „Przykłady jej wszakże silniej jeszcze przemawiały niż słowa, tak, że dla wszystkich otaczających była ona prawdziwym wzorem łagodności, pokory, zdania się na Opatrzność i szczerego współczucia dla każdej niedoli”.
W domu rodzinnym Zygmunt nauczył się również pobożności maryjnej. Po latach pisał do swojego brata, ks. Juliana: „Będąc jeszcze w trzeciej klasie w Klewaniu, wśród największego zepsucia jakie panowało między uczniami, złożyłem warunkowy ślub czystości przed obrazem Zwiastowania Matki Boskiej w tamtejszym kościele”.
Pobyt w Wojutynie i Zboryszowie.
W okresie pobytu w Wojutynie i Zboryszowie rodzina Felińskich wiodła bardzo skromne życie, nie wynosząc się ponad stan i zachowując serdeczne stosunki z poddanymi. W pięć lat po śmierci ojca matka, za udział w spisku Szymona Konarskiego, została zesłana na Syberię z przymusem osiedlenia się w Bieriozowie nad północnym biegiem rzeki Ob. W chwili aresztowania matki Feliński miał 16 lat. Pozostał z dwoma braćmi i trzema siostrami bez dachu nad głową i jakichkolwiek podstaw materialnej egzystencji, gdyż urządzenie ich domu w Krzemieńcu oraz majątki w Wojutynie i Zboryszowie obłożone zostały sekwestrem. Osieroconymi dziećmi zajęli się przyjaciele, gdyż te nie miały żadnych żyjących krewnych.
Okres studiów.
Felińskim zaopiekował się Zenon Belina-Brzozowski, bogaty obywatel z Podola. Z jego pomocą finansową Zygmunt zdołał ukończyć studia matematyczne w Moskwie, a następnie humanistyczne w Paryżu – na Sorbonie i w Collège de France. Korespondencja, jaką prowadził Feliński z matką i rodzeństwem w czasie swoich studiów, była czynnikiem jednoczącym rozproszoną po świecie rodzinę.
W okresie studiów w Paryżu Feliński utrzymywał bardzo serdeczne i przyjacielskie kontakty z Juliuszem Słowackim. Był jedynym Polakiem obecnym przy śmierci wieszcza. Jego wujowi, Teofilowi Januszewskiemu, przesłał opis ostatnich dni życia i śmierci poety, kończąc swój list słowami: „Sił mi nie staje dalej pisać o stracie, którą tak mocno uczułem. Był on dla mnie więcej, niż przyjacielem”. W czasie pobytu we Francji Feliński, dzięki listom polecającym, nawiązał także kontakty z innymi znanymi Polakami, m.in. z Józefem Bohdanem Zaleskim, pułkownikiem Władysławem Zamoyskim, późniejszym generałem, oraz z księciem Adamem Jerzym Czartoryskim.
Na wieść o wybuchu powstania poznańskiego wraz z przyjaciółmi pojechał do Poznania, aby wziąć w nim udział. Gdy dotarł na miejsce, powstanie dogorywało, jednak Feliński zdążył jeszcze wziąć udział w bitwie pod Rogalinem, gdzie został ranny.
Wstąpienie do seminarium duchownego i przyjęcie święceń kapłańskich.
Po upadku powstania doszedł do wniosku, że najbardziej twórczą służbą narodowi jest praca nad jego odrodzeniem wewnętrznym, a nad tym najskuteczniej pracować może kapłan. Podjął przeto decyzję o wstąpieniu do seminarium duchownego. Z czasem te doczesne, jak sam pisze, motywy jego decyzji uległy stopniowemu oczyszczeniu: „Ofiarując się na ministra Kościołowi, sądziłem, iż łaskę mu robię, opuszczając świat z ułudnymi jego nadziejami; a i to w gruncie było fałszem, żem się poświęcał dla Kościoła, kiedy chęć usunięcia się od świata z powodu doznanych zawodów z jednej strony, z drugiej zaś przekonanie, iż na tej drodze najskuteczniej będę mógł służyć krajowi, były prawdziwym postanowienia mego powodem. Na moje szczęście postępowałem w dobrej wierze, nie domyślając się wcale, na jak fałszywej byłem drodze, a ta nieświadomość skłoniła zapewne Łaskawego Pana, że służby mej nie odrzucił i pozwolił, iż łuski światowej zarozumiałości powoli z oczu mych opadły i prawdziwą światłość ujrzeć mi pozwoliły”.
Studia teologiczne rozpoczął jesienią 1851 w seminarium duchownym w Żytomierzu. Po dwóch miesiącach został przeniesiony na drugi kurs, a z końcem 1852 wysłano go do Akademii Duchownej w Petersburgu. Ówczesny rektor tej akademii, abp Ignacy Hołowiński, nosił się z zamiarem założenia zgromadzenia zakonnego księży. W Felińskim dostrzegł kandydata do tego zgromadzenia i postanowił o rok wcześniej udzielić mu święceń kapłańskich. Dokonał tego 8 września 1855 na ostatniej odprawianej przez siebie mszy św. Wkrótce po śmierci abpa Hołowińskiego założone przez niego zgromadzenie upadło, lecz Feliński czuł się związany do śmierci złożonymi w nim ślubami. Zaraz po święceniach kapłańskich pracował jako wikariusz w parafii św. Katarzyny w Petersburgu, ucząc w szkole przyklasztornej oo. dominikanów. Dwa lata później został mianowany na stanowisko profesora i ojca duchownego Akademii Duchownej w Petersburgu.
Wstępując na drogę życia kapłańskiego, obrał sobie jako drogowskaz wolę bożą. Na krótko przed święceniami kapłańskimi pisał do swojej matki: „Nie proszę przeto Pana Boga, aby to lub owo zrządził, ale żeby wszystko to, co zrządzić raczy, miało dla mnie taki urok i powab dlatego tylko, że to jest Wola Jego, żebym pokusy nawet nie miał, co innego pragnąć”.
Działalność charytatywna.
Jako spowiednik przy kościele św. Katarzyny, za sprawą swojego przyjaciela ks. Konstantego Łubieńskiego, zetknął się Feliński z działalnością charytatywną. Łubieński, z powodu częstych wyjazdów służbowych, powierzył Felińskiemu swoich penitentów, głównie panie ze sfer arystokratycznych, trudniące się działalnością dobroczynną. Wkrótce również na prośbę ks. Łubieńskiego Feliński podjął się tymczasowej opieki nad założonym przez niego zakładem Rodziny Maryi. Zetknąwszy się z wielką nędzą, nie pozostał obojętny na ludzką niedolę – przyjmował kolejne osierocone dzieci do zakładu, choć w zamierzeniu założyciela miały być one tylko tzw. przykrywką do powstającego w konspiracji zgromadzenia klauzurowego. Gdy po długiej nieobecności wrócił do Petersburga Łubieński, zastał Rodzinę Maryi, dzięki działaniom Felińskiego, prosperującą bardzo dobrze. Łubieński zgodził się zostawić przytułek pod jego opieką, a dla części sióstr, pragnących poświęcić się życiu kontemplacyjnemu, założyć zgromadzenie klauzurowe, które jednak wkrótce rozpadło się (a to za sprawą faktu, że Łubieński, opuszczając Petersburg w marcu 1859, nie postarał się o zabezpieczenie zgromadzeniu środków do przetrwania).
Feliński dzielił swój czas między alumnów akademii i sieroty w schronisku dla ubogich. Patrząc realnie na przyszłość nowo powstałego zgromadzenia, postarał się tak ułożyć jego regułę, aby siostry potrafiły w przyszłości utrzymać i siebie, i prowadzony zakład. Wraz z rozwojem zakładu trzeba było zająć się regulacją prawną sierocińca, kierownictwem duchowym i formacją nowych kandydatek do zgromadzenia, zatroszczyć się o lokal dla wciąż rozszerzającej się działalności. Dzięki wstawiennictwu baronowej Meyendorff otrzymał dla zakładu prawo istnienia z woli samego cara.
Dzięki działalności charytatywnej stał się znanym nie tylko wśród duchowieństwa petersburskiego, ale również wśród ówczesnej arystokracji i sfery urzędniczej. Pogłębiło się to tym bardziej dzięki uzyskanemu zatwierdzeniu przez cara przytułku.
Prekonizacja i działalność arcybiskupia.
Przyjaciel Felińskiego ks. Łubieński, mający pewne kontakty w wyższych sferach carskiej Rosji, podsunął margrabiemu Aleksandrowi Wielopolskiemu kandydaturę Felińskiego na wakujące arcybiskupstwo warszawskie. Przyjęcie tej kandydatury nie napotkało żadnych trudności ze strony carskich ministrów. Władze rządowe w Petersburgu chciały bowiem obsadzić stolicę warszawską kandydatem spoza kleru Królestwa Polskiego oraz bez przeszłości politycznej, który doprowadziłby do uspokojenia kraju. Do Felińskiego car nie mógł mieć żadnych zastrzeżeń – jego uczestnictwo w powstaniu wielkopolskim było w Rosji nieznane, a jego obecne zajęcia charytatywne i w Akademii Duchownej dalekie były od mieszania się do polityki.
Natomiast Stolica Apostolska pragnęła przyjąć jego kandydaturę, gdyż Feliński jako kapłan cieszył się dobrą opinią. Wobec papieża poparli go księża zmartwychwstańcy w Rzymie, którzy w czasach Piusa IX byli nieoficjalnym przedstawicielstwem Polski przy Stolicy Apostolskiej. Przyspieszono też czynności związane z nominacją, aby zapobiec ewentualnemu wycofaniu kandydatury przez rząd rosyjski. Bullą z 6 stycznia 1862 Feliński został prekonizowany arcybiskupem metropolitą warszawskim.
Przed konsekracją, 25 stycznia 1862, został wezwany na audiencję do cara Aleksandra II. Arcybiskup nominat z szacunkiem, ale zarazem odważnie i szczerze, wypowiedział swoje przekonania przed cesarzem. Nie pozwolił, aby ten narzucił mu skład konsystorza. Zapowiedział również otwarcie kościołów w Warszawie, zamkniętych na znak protestu przeciw profanacji miejsc świętych po rozlewie krwi w czasie manifestacji w świątyniach, jednak po uprzedniej rekoncyliacji dwóch sprofanowanych.
31 stycznia 1862 udał się w drogę do Warszawy. Z powodu obfitych śniegów zmuszony był podróżować okrężną drogą przez: Bydgoszcz, Poznań, Wrocław, Sosnowiec i Częstochowę. Dzięki temu mógł na Jasnej Górze zawierzyć Matce Bożej swoje pasterzowanie i prosić o łaski dla siebie i archidiecezji. Niepochlebne artykuły poprzedzające jego przyjazd nastroiły warszawiaków bardzo nieufnie do nowego arcybiskupa. Najrozmaitsze przestrogi i rady, przepowiednie i niekiedy niewybredne nawet szantaże, które pojawiły się w polskiej i zagranicznej prasie pod adresem Felińskiego, miały nakłonić go do pójścia w ślady poprzedników, którzy byli ulegli wobec stronnictw konspiracyjnych.
Sądzono, że Feliński jest arcybiskupem z wyboru rządu, a nie z wyboru duchowieństwa, że będzie sługą Moskwy, nieprzyjacielem Kościoła i wiary katolickiej. Tymczasem już na pierwszym spotkaniu z duchowieństwem, 11 lutego 1862, nowy arcybiskup przedstawił swój program: „Nauka moja nie jest moja, ale tego, który mnie posłał, to jest katolickiego Kościoła, stróża i ministra ustanowionej przez Chrystusa religii. Głównym przeto zadaniem moim będzie urządzić wszystkie sprawy duchowne wedle ducha Kościoła, tj. zgodnie z prawem kanonicznym i rozporządzeniami Stolicy Apostolskiej”.
W pierwszej kolejności arcybiskup rekoncyliował i otworzył zamknięte kościoły. Zajął się pracą duszpasterską, wewnętrznym odrodzeniem duchowieństwa, formacją alumnów, reformą konsystorza. Wizytował archidiecezję, nawiedzał przytułki, szpitale, klasztory, odwiedził także schronisko prowadzone przez Żydów na warszawskiej Woli. W częstych listach pasterskich i okólnikach przedstawiał program swojej pracy duszpasterskiej, dawał wskazania, pouczał o potrzebie jedności ze Stolicą Apostolską, polecał zakładanie bractw wstrzemięźliwości oraz odprawianie majowych nabożeństw maryjnych. W czasie swego pontyfikatu prowadził ożywioną korespondencję ze Stolicą Apostolską w celu obrony Kościoła i narodu, a także zasięgnięcia rady w ważnych i trudnych kwestiach. Arcybiskup Feliński miał w planach także przeprowadzenie synodu diecezjalnego, do którego rozpoczął już przygotowania, lecz przeszkodziło temu jego wygnanie z diecezji. Żywo interesował się sprawą księży uwięzionych i zesłanych na Syberię, występując dla nich o amnestię, dzięki czemu wielu z nich zostało ułaskawionych. Sprowadził do Warszawy Siostry Matki Bożej Miłosierdzia, którym powierzył opiekę nad tzw. Magdalenkami, oraz założone przez siebie w Petersburgu Siostry Rodziny Maryi, aby zajęły się wychowaniem najuboższych dziewcząt.
Był bliski ideologicznie tzw. obozowi białych, ale politycznie nie opowiadał się po żadnej ze stron. Mając doświadczenie walki zbrojnej uznał, „że patriotyzm zasadzający się na gotowości porwania się na pierwsze zawołanie do oręża, by walczyć o niepodległość Ojczyzny, jest jałowy, a czasem nawet szkodliwy. [...] Najważniejsza przeto jest praca nad dźwiganiem sił i zasobów narodowych, ale nie tylko materialnych i intelektualnych, [...] ale przede wszystkim owych, naszemu narodowi właściwych zasobów, co odrębny charakter jego stanowią i tym samym zlać mu się z sąsiadami nie pozwalają”. Nie popierał dążeń do powstania, prosząc by „z drogi legalnej nie schodzić, gdyż to jest jedyny na teraz środek, który nas do celu naszego doprowadzić może”. Nie angażując się bezpośrednio w sprawy polityczne, gotów był popierać wszelkie prace i dobre inicjatywy mające na celu dobro Kościoła i narodu. Odważnie bronił spraw narodu, protestował wobec represji carskich. Po wybuchu powstania styczniowego nasilił się terror zaborcy, wobec którego arcybiskup nie pozostał obojętny. Na znak protestu 15 marca 1863 napisał list do cara, w którym wstawiał się za narodem i odważnie wzywał cara: „...uczyń z Polski naród niepodległy...”. W swym liście, zachowując szacunek do władcy i odwołując się do wartości chrześcijańskich, pisał: „zaklinam Waszą Cesarską Mość... aby chciała położyć koniec tej walce eksterminacyjnej” oraz: „...więcej jest prawdziwej wielkości w przebaczeniu cofającym się przed rzezią niźli w zwycięstwie, wyludniającym kraj cały”. Wielki książę Konstanty Mikołajewicz, namiestnik Królestwa Polskiego, na którego ręce abp Feliński złożył powyższy list, nie zgodził się na przesłanie go cesarzowi, wobec czego arcybiskup złożył dymisję z Rady Stanu.
Zesłanie do Jarosławia.
List ten wkrótce został opublikowany we francuskim piśmie „Journal”. Bezkompromisowa postawa arcybiskupa wobec działań represyjnych ze strony rządu zaborczego stała się powodem 20-letniego zesłania do Jarosławia nad Wołgą. W Gatczynie, gdzie był internowany, proponowano mu powrót do stolicy, lecz wymagano od niego zerwania kontaktów ze Stolicą Apostolską i poddania się całkowicie pod rozkazy rządu carskiego. Było to zbyt wysoką ceną, by mógł się na to zgodzić. Zobowiązany przez cara do złożenia pisemnego oświadczenia metropolita wystosował memoriał, w którym zawarł swoje credo: „Winić Polaków nikt nie może za to, że mając świetną i bogatą przeszłość historyczną wzdychają do niej i dążą do uzyskania niepodległości. Tego gorącego patriotyzmu nie można Polakom poczytywać za zdradę, a prób odzyskania niepodległości, powtarzających się od stu lat, Rosjanie nie mają prawa potępiać”. W archidiecezji po zesłaniu arcybiskupa wprowadzono żałobę kościelną: zamilkły organy, dzwony i śpiewy.
W Jarosławiu metropolita zastał kilkuset katolików, którzy ucieszyli się z jego przybycia i bardzo serdecznie go przyjęli. W czasie pobytu na wygnaniu arcybiskup prowadził szeroką działalność apostolską i dobroczynną (oczywiście na ile mogła mu na to pozwolić sytuacja, w której się znajdował) – zarówno w wymiarze duchowym, jak i materialnym. Objęła ona setki wygnańców polskich. Dla wiernych otworzył swoją kaplicę i odprawiał dla nich nabożeństwa. Obchodząc zakaz policyjny w kwestii głoszenia kazań, po nabożeństwach zapraszał wiernych do siebie. Mimo pracy duszpasterskiej wśród wiernych, czasami boleśnie przeżywał swoje wygnanie. W swych listach niejednokrotnie uskarżał się na przymusową bezczynność, która mu ciążyła, gdyż czuł jeszcze pełnię sił.
Pertraktacje między dworem rosyjskim a Rzymem, by zesłany arcybiskup wrócił na swoją stolicę biskupią do Warszawy, napotykały duże trudności ze strony Rosji. Władze rosyjskie nie godziły się nawet na pozostawienie Felińskiemu tytułu arcybiskupa warszawskiego. Sam Feliński natomiast oświadczył, że zgadza się na wszystko, cokolwiek postanowi papież. Porozumienie między Rosją a Watykanem doszło do skutku za cenę dużych ustępstw ze strony Stolicy Apostolskiej. Prekonizowany 15 marca 1883 na arcybiskupa Tarsu, Feliński mógł wyjechać z Jarosławia, jednak zabroniono mu powrotu, a nawet przejazdu przez archidiecezję warszawską. Udał się do Lwowa, stamtąd do Krakowa, Rzymu, wszędzie witany jako bohater narodowy. W Rzymie spotkał się z papieżem Leonem XIII.
Podczas jego nieobecności archidiecezją warszawską zarządzali wikariusze generalni: Paweł Rzewuski (1863-1865; został wywieziony na zesłanie), Józefat Szczygielski (1865-1866; został wywieziony na zesłanie), Ignacy Domagalski (1866; został wywieziony na zesłanie), Stanisław Kostka Zwoliński (1866-1872) i Antoni Franciszek Sotkiewicz (1872-1883).
Powrót na ziemie polskie.
Po powrocie do kraju zamieszkał w Dźwiniaczce jako kapelan kaplicy przy dworku hr. Heleny Koziebrodzkiej. Zajął się duszpasterstwem wśród ludu wiejskiego. Organizował misje ludowe, urządzał rekolekcje, głosił kazania, długie godziny spędzał w konfesjonale, uroczyście celebrował nabożeństwa, szerzył cześć Najświętszej Maryi Panny, krzewił III Zakon św. Franciszka. Na poważnie zajął się także wówczas działalnością pisarską i edytorską. We wrześniu 1885 założył pierwszą szkołę w Dźwiniaczce, w której uczyły Siostry Rodziny Maryi sprowadzone tu przez niego. W ostatnich latach swego życia rozpoczął także budowę kościoła. W tym czasie zajmował się też formacją założonego przez siebie zgromadzenia, które szybko się rozwijało i obejmowało prace w powoływanych do istnienia, wciąż nowych, dziełach arcybiskupa. Ostatnim jego dziełem był zakład naukowo-wychowawczy dla niezamożnych dziewcząt w Łomnie, który prowadził swą działalność od 1895 przez 50 lat, do końca II wojny światowej. W 1894 został członkiem honorowym Towarzystwa Muzeum Narodowego Polskiego w Rapperswiluu.
Wygnanie, intensywna praca w Dźwiniaczce, trudne warunki bytowania, liczne wyjazdy, nadwerężyły organizm arcybiskupa. Na miesiąc przed śmiercią pisał do Eufemii Rogawskiej „Siedzę znowu na wsi, przykuty sprawami szkoły ludowej, w której zrobiono mnie przewodniczącym, nie mogę się ruszyć, póki nie nastąpi nominacja nauczycielek, której dopilnować muszę. Następnie pojadę do Łomny na poświęcenie kaplicy i zakładu wychowawczego”. List zakończył słowami: „ze zdrowiem moim dość licho, ale na to już nie ma rady, póki nie wynajdą sposobu na odmładzanie starców”.
Zmarł 17 września 1895 w pałacu bpa Jana Puzyny w Krakowie. Jego pogrzeb odbył się 20 września na cmentarzu Rakowickim w Krakowie. Po kilku dniach przewieziono trumnę do Dźwiniaczki, gdzie spoczęła na miejscowym cmentarzu w grobowcu hrabiów Kęszyckich i Koziebrodzkich. 5 czerwca przewieziono trumnę do Warszawy, gdzie spoczęła tymczasowo w kościele św. Krzyża, a następnie, 14 kwietnia 1921, uroczyście przeniesiono ją do archikatedry warszawskiej i umieszczono w podziemiach. W 2003 przeniesiono je do Kaplicy Literackiej.
Proces beatyfikacyjny i kanonizacyjny.
Proces beatyfikacyjny Felińskiego rozpoczął się 31 maja 1965, a zakończył 30 stycznia 1984. Dekret o heroiczności cnót proklamował Jan Paweł II 24 kwietnia 2001, a błogosławionym ogłosił arcybiskupa 18 sierpnia 2002 na Błoniach krakowskich.
Kongregacja Spraw Kanonizacyjnych 6 grudnia 2008 promulgowała dekret uznający cud, dokonany za wstawiennictwem bł. Zygmunta Szczęsnego Felińskiego. Dotyczył on uzdrowienia s. Bożeny Zelek ze Zgromadzenia Sióstr Rodziny Maryi, założonego przez abpa Felińskiego, która cierpiała na zanik szpiku. Proces kanonizacyjny zakończył się podczas konsystorza 21 lutego 2009. Decyzję o kanonizacji arcybiskupa wydał Benedykt XVI, a świętym ogłosił go 11 października 2009 w Watykanie.
Wspomnienie liturgiczne Zygmunta Szczęsnego Felińskiego obchodzone jest 17 września.
Partykuły jego relikwii znajdują się w wielu kościołach w Polsce, m.in. w kościele św. Józefa w Krakowie.
Upamiętnienie.
W 2017 roku w prawej oficynie pałacu Bogusławskiego, siedzibie Zgromadzenia Sióstr Franciszkanek Rodziny Maryi, otwarto Muzeum św. Zygmunta Felińskiego.

</doc>
<doc id="299998" url="https://pl.wikipedia.org/wiki?curid=299998" title="(102) Miriam">
(102) Miriam

(102) Miriam – planetoida występująca w pasie głównym planetoid. 
Odkrycie.
Została odkryta przez Christiana Petersa 22 sierpnia 1868 roku w Clinton położonym w hrabstwie Oneida w stanie Nowy Jork. Nazwa planetoidy pochodzi od imienia Miriam, siostry Mojżesza.
Orbita.
(102) Miriam jest obiektem o średnicy ok. 83 km, krążącym w średniej odległości 2,66 jednostek astronomicznych od Słońca, na co potrzebuje 4 lata i 125 dni. Wykonuje jeden pełny obrót wokół własnej osi w czasie ok. 15 godzin i 47 minut.

</doc>
<doc id="299999" url="https://pl.wikipedia.org/wiki?curid=299999" title="Wakuometr">
Wakuometr



</doc>
<doc id="300000" url="https://pl.wikipedia.org/wiki?curid=300000" title="Układ ambulakralny">
Układ ambulakralny

Układ ambulakralny, inaczej nazywany układem wodnym – występujący w ciele szkarłupni (Echinodermata) pięciopromienny układ cienkościennych kanałów i zbiorników wysłanych nabłonkiem rzęskowym, pełniący funkcję lokomocyjną, dotykową, a częściowo wydalniczą i oddechową. Nie występuje w ciele innych zwierząt.
Jest częścią celomy. Powstaje z lewych woreczków procelu i mezocelu. Jego budowa różni się u przedstawicieli poszczególnych gromad. Zwykle rozpoczyna się płytką madreporową (z wyjątkiem liliowców, u których występują liczne otworki w ścianie ciała) łączącą układ ze środowiskiem zewnętrznym. Dwa kanały (okrężny i kamienny – wysycony węglanem wapnia) są położone centralnie. Od nich odchodzą kanały promieniste z licznymi bocznymi odgałęzieniami przechodzącymi w kuliste ampułki, a te – w zakończone przyssawkami nóżki ambulakralne, położone po stronie oralnej.
Ruchy szkarłupni powodują zmiany ciśnienia płynu w nóżkach ambulakralnych, do których prowadzą rozgałęzienia układu ambulakralnego. Nóżka wypełnia się płynem podczas skurczu ampułki umieszczonej u jej nasady. Następuje wtedy wzrost ciśnienia płynu w nóżce. Nóżki odrywają się od podłoża wskutek rozkurczu ampułki, który spowodowany jest skurczem mięśni przepychających płyn z powrotem do ampułki.
Układ wodny wspomaga także wymianę gazową i pośrednio odżywianie, ponieważ nóżki układu ambulakralnego mogą służyć do zdobywania i przytrzymywania pokarmu; mogą także spełniać funkcję narządów dotykowych. Układ wodny może wspomagać także transport substancji w ciele szkarłupnia.

</doc>
<doc id="300003" url="https://pl.wikipedia.org/wiki?curid=300003" title="Michael Novak">
Michael Novak

Michael Novak (ur. 9 września 1933 w Johnstown, zm. 17 lutego 2017 w Waszyngtonie) – amerykański politolog, ekonomista, teolog, ambasador USA, bliski współpracownik Ronalda Reagana. Związany był także z Radiem Wolna Europa, wspierał obalanie komunizmu w Europie Wschodniej.
Życiorys.
Od lat 60. nieustannie zajmował się działalnością akademicką i pisarską. Wykładał między innymi na Harvardzie, Syracuse University, University of Notre Dame. W swych pracach zajmował się głównie łączeniem społecznej nauki Kościoła katolickiego ze współczesną myślą ekonomiczno-społeczną.
Jego najsłynniejsze dzieło to "Duch demokratycznego kapitalizmu", wydane w USA 1982 (w Polsce podziemne wydanie w 1986; wydanie oficjalne 2001 – Wydawnictwo W drodze), w którym przedstawia kapitalizm jako system będący nie tylko ucieleśnieniem wolności gospodarczej, ale także jako element szerszej wizji społeczeństwa demokratycznego, w którym istotne są trzy płaszczyzny: polityczna, kulturalna i ekonomiczna. Dowodzi również, iż kapitalizm w swych założeniach jest zgodny z tradycją judeochrześcijańską. Książka ta została przetłumaczona na wiele języków i weszła do kanonu ważnych lektur społeczno-ekonomicznych. Powszechnie uważa się, że wiele idei zawartych w tej pracy było podstawą do wypracowania stanowiska Kościoła katolickiego wobec gospodarki wolnorynkowej. Zostało ono zawarte w encyklice Jana Pawła II "Centesimus annus".
Inne jego prace to m.in.: "Przebudzenie etnicznej Ameryki", "Liberalizm, sprzymierzeniec czy wróg Kościoła", "Tato, dlaczego wierzysz?", "Biznes jako powołanie chrześcijanina", " Boga nikt nie widzi. Noc ciemna ateistów i wierzących." Ta ostatnia książka ma charakter polemiczny, a zainspirowana została publikacjami ateistów Richarda Dawkinsa, Daniela Denneta, Sama Harrisa, Christophera Hitchensa.
W 1997 otrzymał doktorat "honoris causa" Uniwersytetu Ekonomicznego w Bratysławie.

</doc>
<doc id="300006" url="https://pl.wikipedia.org/wiki?curid=300006" title="Tabor samochodowy">
Tabor samochodowy

Tabor samochodowy (in. flota samochodowa, flota pojazdów) – zespół wszelkich środków samochodowych w ramach jednego przedsiębiorstwa, które mogą służyć różnym celom np. tabor autobusowy, tabor maszyn drogowych. Ze względu na rodzaj pojazdu tabor dzieli się na: osobowy i ciężarowy.

</doc>
<doc id="300014" url="https://pl.wikipedia.org/wiki?curid=300014" title="Immaterializm">
Immaterializm

Immaterializm – nurt w filozofii (epistemologii) stwierdzający, że nie istnieje materia jako niemyśląca, niepostrzegana bezpośrednio substancja, będąca podłożem jakości zmysłowych, takich jak np. kształt, ruch, czy barwa. Według immaterializmu przedmioty, które postrzegamy istnieją realnie, są jednak tylko kombinacją jakości zmysłowych a podłożem ich istnienia nie jest materia, lecz umysł (duch). Ich istnienie polega na tym, że są postrzegane ("esse = percipi"), w związku z czym dla immaterialisty rzeczywistość dzieli się na dwie kategorie - umysły (duchy) poznające i poznawane przez nich idee (rzeczy). Twórcą immaterializmu jest irlandzki biskup-filozof George Berkeley.

</doc>
<doc id="300016" url="https://pl.wikipedia.org/wiki?curid=300016" title="Drukarka atramentowa">
Drukarka atramentowa

Drukarka atramentowa – drukarka wykorzystująca do druku tusz (barwnikowy lub pigmentowy), poprzez wystrzeliwanie malutkich kropel środka barwiącego przez mikroskopijne dysze wykonane w głowicy drukarki przechodzącej nad elementem zadrukowywanym.
Historia drukarki atramentowej.
Pierwsze informacje o sposobie druku za pomocą wymienionych właściwości pochodzą z 1976 roku, lecz pierwsza współczesna drukarka atramentowa powstała w 1988 r. wyprodukowana przez znaną już z innych urządzeń cyfrowych korporację Hewlett-Packard. Była to drukarka z linii DeskJet.
Od tamtego czasu drukarka atramentowa przeszła znaczące zmiany ewolucyjne. Powstało wiele różnych typów drukarek atramentowych, różniących się nie tylko budową i sposobem drukowania, ale także zastosowaniem.
Opis działania.
Drukarka atramentowa wykorzystuje do druku tusz, który dzielimy na dwie grupy: rozpuszczalnikowy i pigmentowy.
Tusz rozpuszczalnikowy jest jednorodną cieczą z rozpuszczonymi barwnikami i może tworzyć bardzo małe krople, które są niezbędne do otrzymania wysokich rozdzielczości w wydrukach. Wadą jest podatność wydruków na czynniki zewnętrzne, jak: promienie UV (blaknięcie), woda, tarcie.
Tusz pigmentowy zawiera w sobie cząstki stałe – pigmenty. Atutem tuszu pigmentowego jest duża odporność na czynniki zewnętrzne takie jak: woda, promienie UV, tarcie. Wady takiego tuszu to: stosunkowo duża wielkość kropli, utrudnione mieszanie się między sobą.
Każdy z podanych tuszy ma dobre i złe strony. Najczęściej w drukarkach atramentowych stosuje się naraz oba typy tuszu.
Druk atramentowy dzielony jest na dwie grupy:
Najczęściej spotykane są drukarki atramentowe z tuszem w postaci ciekłej. Istnieją też jednak tusze w postaci żelu oraz stałe (solid ink), bazujące na żywicach topiących się po podgrzaniu przed wydrukiem.
Druk w kolorze.
Kolorowa drukarka atramentowa ma do dyspozycji kilka kolorów tuszu. Każdy z poszczególnych kolorów ma na głowicy osobny rząd dysz. Do druku kolorowego jest potrzebny zestaw trzech podstawowych kolorów: cyjan – odcień niebieskiego, żółty, magenta – odcień czerwonego, z których tworzy się odpowiednią mozaikę na papierze z różnych kropel, które dają ludzkiemu oku złudzenie jednolitości i odpowiedniej barwy. Im mniejsze krople atramentu drukarka potrafi wydrukować, tym większa paleta barw i odcieni, które przez oko mogą być widziane jako jednolita powierzchnia barwna. Dlatego szczególnie w jasnych wydrukach ważne jest, z jaką najmniejszą wielkością kropli drukarka potrafi drukować i jaki typ tuszu wykorzystuje podczas wydruku.
Rozdzielczość to wartość wyrażana w DPI (od angielskiego: Dots Per Inch – punkty na cal), oznaczająca gęstość rozmieszczenia kropel, jakie może drukarka ulokować na długości i szerokości powierzchni podłoża. Przykład: 1200x2400 DPI – czyli maksymalnie 1200 kropli na cal w linii przesuwu głowicy i 2400 w linii prostopadłej do ruchu głowicy, oznaczające rozdzielczość skokowego przesuwu podłoża.
Główne typy drukarek.
Drukarki w zależności od trybu pracy atramentu dzielimy na Drop-On-Demand (DOD – ang. Kropla na żądanie) oraz Continuous-Ink-Jet (CIJ).
W technologii DOD kropla atramentu jest wyrzucana wyłącznie w chwili zapotrzebowania na nią. Dopiero w momencie kiedy na materiale nadrukowywanym ma się znaleźć kropla atramentu drukarka pod wpływem impulsu elektrycznego ją wyrzuca. Istnieją trzy główne typy głowic DOD różniące się sposobem wystrzeliwania kropel: termiczna, piezoelektryczna i mikro-zaworowa, wszystkie rozwiązania mają swoje zalety i wady.
Z kolei w technologii CIJ drukarka stale wyrzuca strumień kropel. Te które są używane do drukowania zostają naładowane i odchylone w polu elektrycznym a następnie trafiają w nośnik zaś pozostałe wpadają do zasysu i wracają do układu atramentowego.
Technologia DOD jest podstawową technologią drukarek domowych i biurowych ze względu na wysoką jakość wydruku, druk wielokolorowy, niskie zużycie atramentu, prostotę układu atramentowego nie wymagającego rozpuszczalnika. Wadą jest wąski zakres dopuszczalnych materiałów pod nadruk (głównie papier), wymagana stała bardzo mała odległość między głowicą drukującą a podłożem nadrukowywanym oraz brak możliwości zmiany rodzaju atramentu.
Technologia DOD mikro-zaworowa cechuje niska jakość wydruku od 1 do 32 kropli, bardzo prosta budowa oraz wysoka odporność na warunki przemysłowe. używane są głównie do wykonywania dużych prostych nadruków (nadruk na deskach, opakowaniach zbiorczych, workach). Krople z mikro-zaworów mogą być wyrzucane na odległość do kilku cm.
Drukarki mikro-zaworowe z jedną dyszą (1 piksel) często używane są jako kolorowe markery do oznaczania linii produkcyjnej lub partii towaru.
Z kolei technologia CIJ stosowana jest głównie w drukarkach przemysłowych ze względu na bardzo dużą elastyczność w zakresie odległości głowicy od produktu, rodzaju podłoża a także możliwość dobierania rodzaju atramentu w zależności od warunków, rodzaju podłoża i zapotrzebowania. Wadą jest z kolei niska jakość wydruku i wydajność, znaczne wymiary oraz waga drukarek, znaczna cena oraz zapotrzebowanie na dodatkowy rozpuszczalnik. Drukarki CIJ prawie zawsze posiadają tylko jeden układ atramentowy (tylko jeden kolor).
Termiczny typ głowicy drukarki atramentowej DOD.
W głowicy termicznej nad każdą dyszą znajduje się komora, w której w ścianie naprzeciw dyszy znajduje się rezystor wykorzystywany jako element grzejny. Pod wpływem impulsu elektrycznego, trwającego kilka mikrosekund element grzejny nagrzewa się do temperatury 300 °C, od elementu grzejnego nagrzewa się cienka warstwa tuszu, zmieniając się w parę, która ma większą objętość niż ciecz, powoduje to wypchnięcie odrobiny tuszu przez otwór. Nadana tuszowi prędkość (około 10 m/s) umożliwia oderwanie się kropelki tuszu od głowicy i przeniesieniu na podłoże. Po zakończeniu przepływu prądu w rezystorze, temperatura spada, co powoduje spadek temperatury tuszu i napłynięcie nowego tuszu do komory. Czas cyklu to przeciętnie 80 mikrosekund.
W głowicy jest od kilkudziesięciu do kilkuset komór z otworami, a każda z tych mikrodysz jest sterowana niezależnie od pozostałych poprzez elektronikę drukarki.
Termiczny system druku jest tańszy w produkcji, rezystory, komory i dysze są wykonywane w technologii fotolitografii, dlatego głowice termiczne są najczęściej stosowane w technice druku atramentowego.
Piezoelektryczny typ głowicy drukarki atramentowej DOD.
Jest podobnej budowy jak głowica termiczna, ale zamiast elementów grzewczych wykorzystuje się zjawisko drgania kryształów, które mechanicznie wypychają krople atramentu poprzez dyszę z komory.
Typ piezoelektryczny głowicy ma znacznie lepsze osiągi podczas dawkowania i prawidłowego ulokowania kropli atramentu aniżeli typ termiczny. Piezoelektryczne głowice znacznie lepiej radzą z przejściami tonalnymi, mają długą żywotność pracy, która eliminuje praktycznie zamianę głowicy co jakiś czas. Drukarki piezoelektryczne mają lepszy stosunek jakości do szybkości i mają wielu zwolenników wśród zaawansowanych oraz osób profesjonalnie się tym zajmujących aniżeli drukarki termiczne. Obecnie jednak precyzyjność obu układów bardzo się wyrównała.
Zaworkowy typ głowicy drukarki atramentowej DOD.
Są to drukarki o niskiej rozdzielczości druku przeznaczone do pracy w bardzo trudnych warunkach przemysłowych.
Krople wypychane pod ciśnieniem poprzez otwarcie zaworku elektromagnetycznego, tworzą nadruk o wysokości od 1 do 36 kropli (poprzez połączenie kilku głowic) oraz o wysokości od kilku do kilkudziesięciu centymetrów.
Typ głowicy drukarki atramentowej CIJ.
W tym typie głowicy atrament ze zbiornika jest wstępnie pompowany i pod ciśnieniem kierowany wężem do głowicy, nierzadko oddalonej o kilka metrów od układu pomp. W głowicy atrament zostaje skierowany na rezonator piezoelektryczny i wystrzelony przez dyszę o średnicy od 40 do 100 um. Rezonator pobudzany napięciem o częstotliwości 60–100 kHz powoduje zmiany w ciśnieniu atramentu wystrzeliwanego przez dyszę, wskutek czego strumień atramentu zaraz za dyszą rozrywa się i formuje równomierne krople atramentu.
Krople tuż przed oderwaniem się od strumienia są ładowane elektrycznie, a następnie przelatują między elektrodami odchylającymi. Te które nie zostały naładowane przelatują między elektrodami bez zmiany toru i wpadają do zasysu, gdzie podciśnienie wciąga je i dostarcza z powrotem do zbiornika. Z kolei te, które zostały naładowane pod wpływem pola elektrycznego, ulegają odchyleniu proporcjonalnemu do przyłożonego ładunku i wylatują z głowicy trafiając na produkt. W związku z tym że krople są odchylane tylko w jednej płaszczyźnie w celu wykonania nadruku na produkcie należy przemieszczać go względem głowicy. Dlatego na liniach produkcyjnych drukarki są najczęściej instalowane na transporterach które zapewniają stały i równomierny przesuw produktu względem głowicy.
Drukarki CIJ charakteryzują się niską jakością wydruku (rzędu 16–48 kropek w pionie) i wykorzystywane są głównie w przemyśle do nadruku np. terminów przydatności na produktach, daty produkcji czy też oznaczeń producenta/produktu (charakterystyczny nadruk zbudowany z małych kropek, zazwyczaj 5x7 na znak). Ze względu na ciągły i otwarty układ atramentu wymagają one dodatkowo rozpuszczalnika do uzupełniania i rozrzedzania atramentu krążącego w układzie. Drukarki te pozwalają na drukowanie na produktach oddalonych od głowicy nawet o 10 cm z prędkością do kilkunastu metrów na sekundę, ponadto posiadają zazwyczaj dość elastyczny układ atramentowy, dzięki czemu można dobrać odpowiedni atrament do zapotrzebowania (poza klasycznym czarnym można rozróżnić atramenty: pigmentowy różne kolory, widoczny tylko w UV, odporny na temperatury do 1000 °C, zmieniające kolor pod wpływem temperatury, wody bądź innego czynnika chemicznego itd.).
Zastosowania przemysłowe.
Drukarki atramentowe w wersji przemysłowej stanowią jeden ze sposobów druku cyfrowego, np. ploterowy druk wielkoformatowy stosowany w przypadku produkcji jednostkowych lub niskonakładowych w dużym formacie, często na specjalnych podłożach (banery, folie itd.), nieopłacalnych lub niemożliwych do wykonania innymi technikami poligraficznymi.
Ponadto drukarki przemysłowe wykorzystywane są do znakowania produktów na liniach przemysłowych w warunkach, gdy informacja drukowana często się zmienia lub może być nadrukowana dopiero po wyprodukowaniu produktu (nadruk terminu przydatności do spożycia), bądź na produktach i podłożach nietypowych do tradycyjnego drukowania (nadruk na przewodach, profilach itp.).
Składniki atramentów.
W drukarkach i ploterach stosuje się atramenty składające się z:

</doc>
<doc id="300022" url="https://pl.wikipedia.org/wiki?curid=300022" title="Douglas XB-42 Mixmaster">
Douglas XB-42 Mixmaster

Douglas XB-42 Mixmaster – eksperymentalny samolot bombowy zaprojektowany w amerykańskich zakładach Douglasa w 1943 jako prywatna inicjatywa tego przedsiębiorstwa. Pomimo niebywałych, jak na swoje czasy, osiągów (jest to najszybszy w historii bombowiec z napędem tłokowym) samolot nie wszedł do produkcji seryjnej, głównie z powodu zakończenia II wojny światowej i opracowania nowej technologii, jaką były silniki odrzutowe. Nazwa Mixmaster nawiązuje do dużych łopat śmigieł, które kojarzyły się z mikserem kuchennym o takiej nazwie. Mixmastera początkowo zaplanowano jako samolot szturmowy, ale jeszcze w czasie prac projektowych zmieniono jego przeznaczenie na bombowiec. Zbudowano tylko dwa egzemplarze, z czego pierwszy prototyp rozbił się 16 grudnia 1945 roku, drugi (przemianowany na XB-42A) służył jako latające laboratorium do testowania silników odrzutowych 19XB-2A, obecnie znajduje się w National Air and Space Museum w Waszyngtonie. Bazując na XB-42, zaprojektowano także Douglas XB-43 Jetmaster, który był pierwszym amerykańskim bombowcem o napędzie odrzutowym. Planowano także konstrukcję wersji cywilnej, pasażersko-transportowej, ale projekt ten nie wyszedł poza fazę pierwszych studiów. Otrzymał tymczasową nazwę DC-8, która w późniejszym czasie została użyta ponownie na oznaczenie innego samolotu transportowego, Douglas DC-8.
Historia.
Na początku 1943 roku zespół projektowy pod kierownictwem Eda F. Burtona rozpoczął prace nad projektem dwusilnikowego bombowca zdolnego osiągnąć prędkość ponad 400 mil na godzinę (640 km/h), o udźwigu 2000 funtów (900 kg) i zasięgu 2000 mil (3200 km). Był to bardzo oryginalny projekt, w którym obydwa silniki umieszczono całkowicie w kadłubie, co znacznie polepszyło właściwości aerodynamiczne samolotu, dając mu „czyste” skrzydła. Projekt przedstawiono United States Army Air Forces w maju 1943 roku jako prywatną inicjatywę firmy.
Nowy samolot przyjęto entuzjastycznie i 25 czerwca 1943 Douglas otrzymał kontrakt AC40188 na zbudowanie dwóch latających prototypów i jednego modelu statycznego. Początkowo nowy samolot zaklasyfikowano jako samolot szturmowy i nadano mu oznaczenie XA-42 (eXperimental Attack – eksperymentalny, szturmowy); w tej fazie planowano trzy warianty uzbrojenia szturmowca – szesnaście karabinów maszynowych 12,7 mm lub armatę 75 mm i dwa karabiny maszynowe, lub dwa działka 37 mm (we wszystkich wariantach uzbrojenie miało być umieszczone w nosie). 26 listopada oznaczenie samolotu zmieniono na XB-42 (eXperimental Bomber – eksperymentalny, bombowy), zdecydowano bowiem, że samolot lepiej rokuje jako średni bombowiec.
Pierwsza makieta XA-42/XB-42 powstała we wrześniu 1943 roku. Po jej obejrzeniu USAAF zdecydowały się na kontynuację projektu i zatwierdziło budowę dwóch pierwszych prototypów. Budowa pierwszego z nich (numer seryjny 43-50224) została zakończona w maju 1944 roku, a pierwszy lot odbył się 6 maja.
Opis konstrukcji.
XB-42 był dwusilnikowym średniopłatem o konstrukcji całkowicie metalowej, napędzanym przez dwa trójłopatowe śmigła w konfiguracji przeciwbieżnej znajdujące się z tyłu kadłuba i pchające samolot.
Napęd stanowiły dwa silniki widlaste Allison V-1710-125 o układzie V-12, chłodzone cieczą i zamontowane obok siebie za kabinami załogi; każdy napędzał jedno śmigło. Wloty powietrza potrzebnego dla chłodnic silników znajdowały się na krawędzi natarcia skrzydła, blisko kadłuba. Prawy silnik napędzał tylne śmigło, a lewy – przednie. Pod ogonem znajdował się dolny statecznik pionowy, którego dodatkowym zadaniem była ochrona śmigieł przed ewentualnym uderzeniem w ziemię przy starcie i lądowaniu.
Samolot miał podwozie trójkołowe z kołem przednim oraz skrzydło laminarne z podwójnymi klapami na wewnętrznej części krawędzi spływu i lotkami na części zewnętrznej. Załogę stanowiły trzy osoby: nawigator/bombardier, znajdujący się w przeszklonym nosie samolotu, oraz pilot i drugi pilot, siedzący w jednej kabinie, ale przykrytej dwiema osobnymi owiewkami kroplowymi.
Uzbrojenie obronne stanowiły dwie zdalnie sterowane wieżyczki, każda wyposażona w dwa karabiny maszynowe 12,7 mm, które znajdowały się na krawędzi spływu skrzydła, pomiędzy klapami a lotkami. Kiedy wieżyczki nie były używane, wciągano je do wnętrza skrzydła. Pole ostrzału wynosiło ±25° w płaszczyźnie poziomej i +30°/-15° w płaszczyźnie pionowej. Sterowane były przez drugiego pilota, celownik znajdował się z tyłu owiewki jego kabiny. Pole ostrzału było raczej ograniczone, ale uważano, że duża prędkość bombowca czyniła atak z innej strony niż od tyłu bardzo mało prawdopodobnym.
W dużej komorze bombowej mieścił się ładunek czterech bomb 2000-funtowych (908 kg), przy częściowo otwartym luku bombowym Mixmaster mógł także przenosić pojedynczą bombę 10 000-funtową (4 536 kg).
Pierwsze loty.
W czasie pierwszego lotu samolot pilotował oblatywacz Bob Brush. Ze względów bezpieczeństwa trasa wiodła nad poligonem Palm Springs Army Air Base. Próby potwierdziły obliczone teoretycznie osiągi nowej konstrukcji: prędkość maksymalna różniła się tylko o 1% od wartości teoretycznej, a zasięg i prędkość wznoszenia okazały się lepsze niż oczekiwano. W porównaniu z Mosquito B.XVI, który miał taką samą moc silników, XB-42 był szybszy, mając przy tym dwukrotnie większy maksymalny udźwig bomb na krótkich dystansach (3600 kg wobec 1800 kg). Na długim dystansie 3000 km udźwig Mixmastera był prawie czterokrotnie większy (1700 kg w porównaniu z 450 kg). Dodatkowo Mixmaster był uzbrojony w cztery karabiny maszynowe do obrony, a Mosquito B.XVI nie był uzbrojony.
Pierwszy lot ujawnił pewne problemy z nowym samolotem. Złym rozwiązaniem okazały się osobne owiewki kabin, które utrudniały komunikację między członkami załogi. Samolot miał problemy z lotem w linii prostej w osi poziomej („myszkowanie”). Wykryto nadmierne wibracje łopat śmigieł (szczególnie przy otwartej komorze bombowej) i skłonność do przegrzewania się silników z powodu zbyt małego przepływu powietrza przez chłodnice.
Drugi prototyp (43-50225) odbył pierwszy lot 1 sierpnia 1944 roku. Otrzymał nowsze silniki V-1710-129. Po pierwszym locie zmodyfikowano osłonę kabiny, wprowadzając jedną owiewkę zamiast dwóch osobnych. W grudniu 1945 roku samolot ten odbył lot z Long Beach w Kalifornii do Boiling Fields (niedaleko Waszyngtonu) ze średnią prędkością 697,8 km/h. 16 grudnia uległ zniszczeniu w katastrofie podczas kolejnego lotu testowego, załoga zdążyła opuścić samolot.
Dalsze losy.
Pomimo znakomitych osiągów nie zdecydowano się na rozpoczęcie produkcji seryjnej. Głównymi powodami było zakończenie wojny – nie potrzebowano już żadnych nowych samolotów w przyspieszonym trybie, liczono także, że nowa technologia silników odrzutowych pozwoli na zaprojektowanie samolotów o jeszcze lepszych osiągach, zdecydowano się jednak na dalsze używanie ocalałego XB-42 do różnego typu testów.
Jedną z modyfikacji wprowadzonych w tym czasie była wymiana silników Allison-125 na model 133 o mocy 1375 KM. Dodatkowo pod skrzydłami zamontowano po jednym silniku turboodrzutowym Westinghouse 19XB-2A o ciągu 7,1 kN. Tak zmodyfikowany samolot otrzymał oznaczenie XB-42A. Jego pierwszy lot odbył się 27 maja 1947 roku; przeprowadzono na nim 22 loty o łącznym czasie trwania 17 godzin. W czasie jednego z lotów osiągnięto prędkość maksymalną 785 km/h.
15 sierpnia XB-42A został uszkodzony w czasie lądowania i mimo że wkrótce go naprawiono, program rozwojowy XB-42A został zakończony 30 czerwca 1949 roku. Po zakończeniu programu samolot przekazano do Narodowego Muzeum Lotnictwa i Astronautyki.
Jetmaster.
Na bazie XB-42 zaprojektowano pierwszy amerykański bombowiec o napędzie odrzutowym Douglas XB-43 Jetmaster, który odbył pierwszy lot 17 maja 1946.

</doc>
<doc id="300023" url="https://pl.wikipedia.org/wiki?curid=300023" title="XB-42 Mixmaster">
XB-42 Mixmaster



</doc>
<doc id="300024" url="https://pl.wikipedia.org/wiki?curid=300024" title="Mixmaster">
Mixmaster



</doc>
<doc id="300025" url="https://pl.wikipedia.org/wiki?curid=300025" title="XB-42">
XB-42



</doc>
<doc id="300029" url="https://pl.wikipedia.org/wiki?curid=300029" title="Korek (ujednoznacznienie)">
Korek (ujednoznacznienie)



</doc>
<doc id="300031" url="https://pl.wikipedia.org/wiki?curid=300031" title="Sayako Kuroda">
Sayako Kuroda

, uprzednio – trzecie, najmłodsze dziecko i jedyna córka cesarza emeryta Akihito i cesarzowej emeryt Michiko. Jej symbolem są grzybienie 
Wychodząc 15 listopada 2005 za mąż za Yoshiki Kurodę – zwykłego urzędnika miejskiego i osobę niezwiązaną z dworem cesarskim – Sayako opuściła rodzinę cesarską i utraciła tytuł, przyjmując nazwisko męża. 
Życiorys.
Okres książęcy.
Urodziła się 18 kwietnia 1969 roku.
W latach 1977–1987 odbywała wraz z matką podróże po kraju.
W 1973 rozpoczęła naukę w . W szkołach Gakushūin pozostała do 1992 r., kiedy ukończyła studia na Uniwersytecie Gakushūin na Wydziale Języka i Literatury Japońskiej. W tym samym roku rozpoczęła badania ornitologiczne w Instytucie Yamashina w Abiko w prefekturze Chiba, gdzie pracuje dotychczas.
W 1994 w mediach wybuchła afera związana z rzekomym zamążpójściem księżniczki.
Od 1998 do 2005 badała gatunki ptaków żyjące na terenie ogrodów cesarskiego kompleksu pałacowego w Tokio i Cesarskiej Posiadłości Akasaka. Wyniki jej badań na temat zimorodków zostały opublikowane przez wydawnictwo "Heibonsha" w "Wielkiej Encyklopedii Zwierząt Japonii". Sayako jest pierwszą księżniczką w historii Japonii, która otrzymała wynagrodzenie za wykonaną pracę.
W styczniu 2003 poznała Yoshiki Kurodę – przyjaciela z dzieciństwa księcia Akishino. Zaręczyli się w styczniu 2004. Dwa miesiące później ich zamiary zostały przedstawione parze cesarskiej. Zaręczyny miały zostać ogłoszone publicznie w listopadzie, lecz z powodu trzęsienia ziemi które miało wówczas miejsce i śmierci księżnej Kikuko w dniu 12 grudnia, zostały przeniesione na dzień 30 grudnia.
W dniu 19 marca 2005 odbyła się . 21 października tego samego roku księżniczka zdała egzaminy na prawo jazdy. 28 października, jeszcze z tytułem księżniczki, wzięła udział w ostatnim .
Ślub i odejście z rodziny cesarskiej.
W kwietniu 2008 cesarz – w rocznicę swojego ślubu – odwiedził posiadłość państwa Kuroda.

</doc>
<doc id="300032" url="https://pl.wikipedia.org/wiki?curid=300032" title="Tukulti-Ninurta I">
Tukulti-Ninurta I

Tukulti-Ninurta I (akad. "Tukultī-Ninurta", tłum. „W bogu Ninurcie jest moja ufność”) – król Asyrii, syn i następca Salmanasara I, według "Asyryjskiej listy królów" panować miał przez 37 lat. Jego rządy datowane są na lata 1243-1207 p.n.e. Podczas jego panowania państwo średnioasyryjskie znajdowało się apogeum swej świetności. Jako pierwszy władca Asyrii przekroczył Eufrat i złupił hetycką część Syrii wyprawiając się do samej Anatolii.
Wojna z Kasztiliaszem IV i najazd na Babilonię.
Około 1235 r. p.n.e. Tukulti-Ninurta dokonał najazdu na Babilonię, w trakcie którego złupił większość miast babilońskich, w tym samą stolicę – Babilon. To bezprecedensowe wydarzenie napełniło zwycięzców ogromną dumą i stało się tematem asyryjskiego poematu epickiego znanego pod nazwą "Eposu o Tukulti-Ninurcie". Opowiada on szczegółowo – z asyryjskiego punktu widzenia – o przyczynach i przebiegu wojny, wysuwając na pierwszy plan rolę, jaką odegrali w niej bogowie: sprawiedliwość jest po stronie Tukulti-Ninurty, a bogowie prowadzą wojska asyryjskie do walki, która kończy się pogromem Babilończyków, opuszczonych przez swych bogów. Z podbitej stolicy Tukulti-Ninurta wywiózł liczne skarby, w tym posąg jej narodowego bóstwa Marduka. Na miejsce władcy Babilonii wprowadził asyryjskiego namiestnika. W czasie tej kampanii pokonał kasyckiego władcę Babilonii Kasztiliasza IV, którego pojmał i uprowadził do Aszur. O zwycięstwie tym tak opowiada jedna z inskrypcji Tukulti-Ninurty:
Kar-Tukulti-Ninurta – niedoszła stolica Asyrii.
Tukulti-Ninurta rozpoczął również budowę potężnego kompleksu pałacowego po drugiej stronie Tygrysu, naprzeciw stolicy Asyrii Aszuru. Kompleks ten nosił nazwę Kar-Tukulti-Ninurta (co oznacza "przystań Tukulti-Ninurty"). Wysokie koszty budowy pałacu doprowadziły do fali niezadowolenia, a w efekcie do pałacowego przewrotu w roku 1207 p.n.e. i zamordowania Tukulti-Ninurty:
Niedługo potem nastąpił szybki upadek imperium średnioasyryjskiego.

</doc>
<doc id="300036" url="https://pl.wikipedia.org/wiki?curid=300036" title="Allison V-1710">
Allison V-1710

Allison V-1710 – widlasty silnik lotniczy chłodzony cieczą. Został opracowany w Stanach Zjednoczonych w 1936 i w różnych wersjach używany był w licznych samolotach amerykańskich z okresu II wojny światowej.
Był to pierwszy amerykański silnik lotniczy, który osiągnął moc 1000 KM (750 kW). Używany był między innymi przez myśliwce Lockheed P-38 Lightning, Bell P-39 Airacobra, Curtiss P-40 Warhawk i North American P-51A Mustang.
O ile sam silnik był znakomitą konstrukcją, jego podstawową wadą był brak turbosprężarki co ograniczało jego zastosowanie, gdyż dostępna moc silnika poważnie malała na większych wysokościach. Z tego powodu wiele amerykańskich myśliwców zostało wyposażonych w angielski silnik Rolls-Royce Merlin, który oferował znakomite osiągi także na dużym pułapie.
Pod koniec zdołano opracować dwustopniową turbosprężarkę która została wprawadzona w późniejszych modelach V-1710 użytych między innymi w samolotach Bell P-63 Kingcobra czy North American P-82 Twin Mustang E/F, a także w wielu eksperymentalnych konstrukcjach takich jak Republic XP-47, Curtiss-Wright XP-55 Ascender, Boeing XB-38 Flying Fortress czy w niezwykle udanym szybkim bombowcu Douglas XB-42 Mixmaster
Łącznie w czasie wojny wyprodukowano ponad 70 000 silników tego typu.

</doc>
<doc id="300043" url="https://pl.wikipedia.org/wiki?curid=300043" title="OGC Nice">
OGC Nice

OGC Nice (właściwie Olympique Gymnaste Club Nice Côte d'Azur) – francuski klub piłkarski z siedzibą w Nicei.
Historia.
Klub powstał 9 lipca 1904 jako "Le Gym" ("Gymnastique Club" czyli Klub Gimnastyczny). Sekcja piłkarska zaś powstała dopiero 6 lipca 1908 roku. Dwa lata po założeniu sekcji piłki nożnej OGC Nice wstąpił do francuskiej federacji piłkarskiej (6 października 1910). Do klubu wcielono 20 września 1919 roku klub Gallia Football Athlétic Club, od którego pochodzą obecne barwy OGC Nice.

</doc>
<doc id="300045" url="https://pl.wikipedia.org/wiki?curid=300045" title="Karabin Schmidt-Rubin">
Karabin Schmidt-Rubin

Karabin Schmidt-Rubin – szwajcarski karabin powtarzalny, w latach 1889–1959 podstawowy karabin armii szwajcarskiej.
Historia.
Karabin powtarzalny "Schmidt-Rubin M1889" został opracowany w 1889 roku przez płk. Schmidta do 7,5 x 53,5 mm naboju karabinowego opracowanego przez płk. Eduarda Rubina. Zastąpił dotychczas używane karabiny Vetterli.
Produkcję seryjną tego karabinu rozpoczęto w 1891 roku w "Eidgenoessische Waffenfabrik" w Bernie. Stał się on konstrukcją wyjściową do budowy szeregu karabinów i karabinków nazywanych potocznie "Schmidt-Rubin". Produkcję ostatniego karabinu tego typu zakończono w 1959 roku po przyjęciu do uzbrojenia karabinu automatycznego SG 510.
Opis techniczny.
Karabin "Schmidt-Rubin" jest bronią powtarzalną.
Lufa ma trzy bruzdy prawoskrętne. Zamek dwutaktowy ryglowany symetrycznie za pomocą rygli umieszczonych na tylnej części trzonu zamka.
Zasilanie odbywa się z magazynka o pojemności 12 nabojów, mocowanego do podłoża za pomocą dźwigni. Przy ładowaniu można nie zdejmować magazynka, lecz wciskać naboje z góry, z dwóch tekturowych łódek o pojemności 6 nabojów. 
Celownik ramieniowy, muszka stała. 
Do broni stosowano bagnet.

</doc>
<doc id="300046" url="https://pl.wikipedia.org/wiki?curid=300046" title="Artur Olech">
Artur Olech

Artur Olech (ur. 22 czerwca 1940 we Lwowie, zm. 13 sierpnia 2010 we Wrocławiu) – polski bokser, dwukrotny wicemistrz olimpijski, oficer Milicji Obywatelskiej.
Życiorys.
Walczył w wadze muszej i koguciej. Największe sukcesy odniósł w kategorii muszej. Dwukrotnie wystąpił na igrzyskach olimpijskich (w Tokio 1964 i Meksyku 1968), oba razy dochodząc do finału i zdobywając srebrny medal. Jego zwycięzca z Tokio Włoch Fernando Atzori był potem zawodowym mistrzem Europy.
Olech startował także w mistrzostwach Europy: w Bukareszcie 1969 zdobył brązowy medal w wadze muszej.
Czterokrotnie był mistrzem Polski (1962, 1963, 1965 i 1966) w wadze muszej, a raz wicemistrzem (1964 – przegrał w finale ze swym bratem bliźniakiem Zbigniewem). 
Stoczył w ringu 315 walk, z których przegrał tylko 12.
Przez większą część kariery reprezentował Gwardię Wrocław, pozostawał na etacie milicyjnym, później w policji, gdzie jako oficer znalazł po zakończeniu kariery sportowej zatrudnienie (nauczyciel wychowania fizycznego).
Jego brat bliźniak Zbigniew także był czołowym pięściarzem w kategorii muszej, trzykrotnym mistrzem Polski.
Poza boksem ukończył pedagogikę na Uniwersytecie Wrocławskim. Przez wiele lat był oficerem Milicji Obywatelskiej (w stopniu majora).
Według przekazów podczas służby 31 sierpnia 1982 roku, w trakcie stanu wojennego, został zaangażowany do rozpędzania demonstracji zorganizowanej w drugą rocznicę podpisania porozumień sierpniowych przez NSZZ "Solidarność". Miał być jedną z osób używających ostrej amunicji i odpowiedzialnym za zastrzelenie Kazimierza Michalczyka. Z uwagi na śmierć Olecha śledztwo w tej sprawie zostało umorzone.

</doc>
<doc id="300049" url="https://pl.wikipedia.org/wiki?curid=300049" title="Zbigniew Olech">
Zbigniew Olech

Zbigniew Olech (ur. 22 czerwca 1940 we Lwowie, zm. 26 kwietnia 2008 we Wrocławiu) – polski bokser.
Kariera.
Brat bliźniak dwukrotnego wicemistrza olimpijskiego Artura, z którym rywalizował w wagach muszej i koguciej.
Był trzykrotnie mistrzem Polski w wadze muszej (w 1959, 1961 i 1964). Dwukrotnie wygrał Spartakiadę Gwardyjską (w 1962 i 1964). Uczestniczył w Mistrzostwach Europy w Belgradzie 1961 w wadze muszej, gdzie doszedł do ćwierćfinału.
Stoczył w ringu 303 walki, doznając 13 porażek.
Reprezentował przez większość kariery Gwardię Wrocław, pozostawał na etacie milicyjnym, później w policji, gdzie jako oficer znalazł po zakończeniu kariery sportowej zatrudnienie.
Pochowany został 30 kwietnia 2008 roku na Cmentarzu Osobowickim we Wrocławiu.

</doc>
<doc id="300053" url="https://pl.wikipedia.org/wiki?curid=300053" title="Spacewatch">
Spacewatch

Spacewatch – projekt badawczy Uniwersytetu Arizony, specjalizujący się w badaniu małych obiektów Układu Słonecznego, w szczególności zaś rozmaitych typów planetoid i komet.
Liderem projektu jest dr Robert McMillan.
Zespół Spacewatch odkrył jeden z księżyców Jowisza, Callirrhoe, który początkowo błędnie uznawany był za planetoidę. Innymi godnymi odnotowania odkryciami były m.in. (5145) Pholus, (20000) Waruna, , oraz . Członkowie zespołu ponadto zlokalizowali (719) Albert – obiekt, który "zgubił się" na pewien czas innym astronomom oraz znaleźli komety okresowe 125P/Spacewatch, 283P/Spacewatch i 293P/Spacewatch.
Ciekawym pomysłem, prowadzonym przez Spacewatch w latach 2003 – 2006 był projekt FMO Spacewatch umożliwiający internautom poszukiwanie nowych obiektów FMO na zdjęciach publikowanych na stronie projektu.
W ramach tego przeglądu nieba z Obserwatorium Kitt Peak w latach 1973–2012 odkryto 73 144 planetoidy, a Lunar and Planetary Laboratory w latach 1995–2010 odkryło dalsze 3659 planetoid.

</doc>
<doc id="300055" url="https://pl.wikipedia.org/wiki?curid=300055" title="Henning Solberg">
Henning Solberg

Henning Solberg (ur. 8 stycznia 1973 w Spydebergu) – norweski kierowca rajdowy. Starszy brat mistrza świata z roku 2003, Pettera Solberga. Jego aktualnym pilotem jest Austriaczka Ilka Minor.
Zadebiutował w Rajdowych Mistrzostwach Świata podczas rajdu Szwecji w 1998, prowadził wówczas Toyotę Celicę GT-Four. Od 2004 roku regularnie startuje w rajdach zaliczanych do mistrzostw świata. Najlepszy wynik na tym poziomie to trzecie miejsce (pięciokrotnie, pierwszy raz w Rajdzie Turcji w 2006 roku). Najlepszym jego sezonem natomiast był 2007, gdy zajął w klasyfikacji generalnej 6. miejsce z 34 zdobytymi punktami.

</doc>
<doc id="300061" url="https://pl.wikipedia.org/wiki?curid=300061" title="EOL">
EOL



</doc>
<doc id="300062" url="https://pl.wikipedia.org/wiki?curid=300062" title="Wyspa Piasek">
Wyspa Piasek



</doc>
<doc id="300063" url="https://pl.wikipedia.org/wiki?curid=300063" title="Wyspa Piasek w Kłodzku">
Wyspa Piasek w Kłodzku

Wyspa Piasek w Kłodzku – teren dawnego podgrodzia miasta.
Opis.
Wyspa położona jest w centralnej części miasta pomiędzy korytem Nysy Kłodzkiej a kanałem Młynówka. Z miastem połączona jest dziewięcioma mostami. Jednym z nich jest zabytkowy most gotycki na Młynówce, z około 1280–1390 roku, z barokowymi figurami.
Wyspa Piasek powstała w okresie średniowiecza w wyniku wykonania po zachodniej stronie Nysy Kłodzkiej sztucznego przekopu kierującego część wód z Nysy Kłodzkiej do ówczesnych młynów wodnych.
Wyspa ma nieregularny kształt o wymiarach: szerokość od 70 m, w centralnej części do 250 m, w południowej części, oraz o długości 1200 m. Brzegi są uregulowane i na całej długości umocnione od strony wyspy i od brzegów rzeki kamiennym murem o wysokości od 2 do 4 m. Ze względu na małą powierzchnię wyspy, oraz położenie w śródmiejskiej części miasta, zróżnicowanie poszczególnych elementów środowiska w stosunku do terenu miasta jest niewielkie, różnice wynikają jedynie z lokalnych warunków położenia.
Największą budowlą na wyspie jest kościół Matki Bożej Różańcowej wraz z przylegającym do niego klasztorem Franciszkanów.
Część miasta położona na wyspie bardzo dotkliwie ucierpiała w czasie powodzi tysiąclecia w roku 1997. Obecnie w trakcie prac urbanistycznych, przeprowadzana jest rewitalizacja tej dzielnicy i jej wykorzystanie rekreacyjno-turystyczne.

</doc>
<doc id="300069" url="https://pl.wikipedia.org/wiki?curid=300069" title="Leopard 1">
Leopard 1

Leopard 1 (lub Leopard) – niemiecki typ czołgu podstawowego drugiej generacji, opracowany w latach 60. XX wieku dla Bundeswehry jako następca amerykańskich czołgów Patton. Czołgi weszły do służby w roku 1965.
Ze względu na udaną konstrukcję został zakupiony i przyjęty na wyposażenie wielu armii na świecie. Ponadto czołgi poddano wielu modernizacjom, dzięki czemu pozostaje w niektórych państwach w służbie do dnia dzisiejszego.
Historia.
W roku 1955 została utworzona Bundeswehra, a wyposażeniem jej wojsk pancernych stały się amerykańskie czołgi podstawowe pierwszej generacji M47 i M48 Patton. W 23 listopada 1956 roku dowództwo niemieckiej armii ogłosiło ogólne założenia czołgu nowej generacji, który miał zastąpić dotąd używane pojazdy. Wymagania szczegółowo sprecyzowano w roku kolejnym. Określone założenia były następujące:
W czerwcu 1957 roku podpisano porozumienie o wspólnej budowie „czołgu nowej generacji” pomiędzy rządem RFN i Francji. Przewidywano budowę jednego prototypu francuskiego oznaczonego jako AMX-30 i czterech niemieckich. Do projektu w roku 1958 dołączyły także Włochy. Niemcy utworzyły dwa zespoły A i B odpowiedzialne za opracowanie prototypów. W zespole A znajdowały się firmy: Porsche, MaK, Luther &amp; Jung, natomiast w zespole B – Ruhrstahl oraz Rheinstahl-Hanomag &amp; Hensel. Za wykonanie wieży odpowiedzialne były zakłady Rheinmetall oraz Wegmann &amp; Co. Pierwsze makiety drewniane były gotowe w roku 1959, a prototypy zostały zaprezentowane w roku 1961. Prace nad prototypem B2 opracowanym przez grupę "B" przerwano w roku 1962 z powodów finansowych, pracę kontynuowano natomiast nad prototypem grupy "A".
Pierwsze testy polowe prototypu A2 przeprowadzono jesienią 1962 roku, a w okresie od 16 września do 5 października na poligonach we Francji przeprowadzono próby porównawcze pomiędzy niemieckim prototypem A2 oraz francuskim AMX-30. Czołg niemiecki znacznie przewyższał francuski. Pomimo wyższej masy posiadał większe przyspieszenie oraz prędkość maksymalną. W roku 1965 Francja oficjalnie zrezygnowała ze współpracy z RFN i oba projekty rozwijane były osobno.
Dalsze testy polowe czołgu A2 trwały do marca 1963 roku, a latem tego samego roku zamówiono próbną serię 50 czołgów. 1 października 1963 roku czołgowi A2 nadano nazwę "Leopard". W kolejnych latach czołg poddano kolejnym testom, eliminując usterki. Ogólnie w wyniku testów wprowadzono 170 modyfikacji i w roku 1965 podjęto produkcję seryjną.
Głównym producentem czołgów "Leopard" zostały zakłady Krauss-Maffei AG (od 1999 Krauss-Maffei Wegmann AG). Pierwszy seryjny czołg opuścił fabrykę 9 września 1965 roku. Czołgi z pierwszych czterech serii produkcyjnych różniły się od siebie bardzo niewiele i oznaczano je wszystkie jako "Leopard". Po zakończeniu czwartej serii produkcyjnej wyprodukowane czołgi poddano modernizacji i oznaczono jako "Leopard A1". Kolejne modernizacje oznaczano jako "A2", "A3", "A4" i "A5".
Czołg Leopard 1 znalazł się nie tylko na wyposażeniu Niemiec, ale trafił do wielu państw na świecie. Niektóre z wyeksportowanych czołgów dostosowano do potrzeb odbiorców tworząc kolejne warianty.
Po wprowadzeniu na wyposażenie Armii Radzieckiej czołgów T-62 rozpoczęto w Niemczech i USA prace nad czołgiem nowej generacji, który przewyższałby możliwościami czołgi radzieckie. Wynikiem tych prac jest czołg Leopard 2, następca czołgu Leopard 1.
Konstrukcja czołgu Leopard 1.
Leopard 1 jest czołgiem zbudowanym w układzie klasycznym z obrotową wieżą. Kadłub wykonano ze spawanych płyt pancernych i podzielono na trzy podstawowe przedziały: z przodu przedział kierowania, w części środkowej przedział bojowy, a w tylnej przedział silnikowy. Kierowca siedział z prawej strony i dysponował trzema peryskopami obserwacyjnymi w tym jeden z nich przystosowany był do mocowania urządzenia noktowizyjnego co umożliwiało jazdę w nocy.
Pośrodku kadłuba umieszczono odlewaną obrotową wieżę. W niej znajdowały się stanowiska celowniczego, ładowniczego oraz dowódcy czołgu. Celowniczy dysponował dwoma peryskopami, zaś dowódca aż ośmioma.
Podstawowym uzbrojeniem czołgu jest armata półautomatyczna L7 A3 kal. 105 mm z 38 bruzdami prawoskrętnymi. W pierwotnej wersji działo Leoparda nie było stabilizowane. Stabilizację wprowadzono dopiero w wariantach zmodernizowanych. Z armaty można strzelać wszelaką amunicją kal. 105 mm produkowaną w USA, Wielkiej Brytanii oraz RFN. Zapas amunicji do armaty wynosił 60 nabojów, z czego 57 umieszczonych było w kadłubie, pozostałe 3 zaś w wieży. Z armatą sprzężony był karabin maszynowy MG 3 kal. 7,62 mm. Jako broń przeciwlotnicza służył drugi karabin maszynowy MG 3, obsługiwany przez ładowniczego. Ponadto z obu strono wieży umieszczono odpalane elektrycznie wyrzutnie granatów dymnych.
Napęd czołgu stanowił silnik wysokoprężny, widlasty, 10-cylindrowy "MTU MB 838 Ca-M 500" o mocy 830 KM (611 kW) przy obrotach 2200 obr./min. Połączono go ze skrzynią biegów oraz układem chłodzenia w jeden moduł o masie 4600 kg, który w warunkach polowych można wymienić w 20-30 minut. W czołgu zastosowano skrzynię biegów Zahnradfabrik ZF 4 HP 250 z czterema biegami do przodu oraz dwoma do tyłu. Do rozruchu silnika głównego w przypadku temperatury zewnętrznej poniżej 18 °C używany jest specjalny agregat rozruchowy napędzany silnikiem spalinowym o mocy 15 KM. Instalacja elektryczna zasilana jest z ośmiu akumulatorów Bosch o napięciu 12 V i pojemności 200 Ah.
Czołg posiada specjalny układ wydechowy (producent F. Boysen GmbH), w którym zastosowano rozwiązanie schładzania spalin wydechowych pojazdu. Przed wydostaniem się na zewnątrz spaliny, w specjalnych komorach mieszają się z powietrzem używanym do chłodzenia silnika i w ten sposób obniża się ich temperatura. Takie rozwiązanie powoduje zmniejszenie sylwetki termicznej czołgu.
W przedziale napędowym umieszczono automatyczny układ przeciwpożarowy wyprodukowany przez firmę Deugra GmbH. Składa się on z czterech butli ze środkiem gaśniczym. W wypadku pożaru termoczułe czujniki uruchamiają system.
Układ jezdny czołgu składał się z czternastu kół jezdnych z gumowymi bandażami. Od strony górnej gąsienica prowadzona jest przez kółka podtrzymujące. Koła napędowe umieszczono z przodu, zaś napinające z tyłu. Gąsienice składają się z 82 ogniw i wykonane są ze stali manganowej.
Na tylnej płycie kadłuba umieszczono zasobniki na narzędzia oraz telefon zewnętrzny do rozmów żołnierzy znajdujących się poza czołgiem z jego załogą.
Czołg Leopard 1 został przystosowany do pokonywania przeszkód wodnych. W tym celu kadłub został specjalistycznie uszczelniony, zastosowano specjalne zawory oraz otwierane kanały w przegrodzie pomiędzy przedziałem bojowym i napędowym, co umożliwia dostarczenie powietrza do silnika. Bez przygotowania czołg jest zdolny pokonać bród o głębokości do 2,25 m. Przy przeszkodach o większej głębokości wymagane jest zastosowanie dodatkowej rury montowanej do włazu dowódcy. Doprowadza ona powietrze do przedziału bojowego, skąd przedostaje się ono do pozostałych przedziałów. Takie rozwiązanie umożliwia pokonywanie po dnie przeszkód wodnych o głębokości do 4 m. Przygotowanie pojazdu do takiej operacji trwa około 10 minut. Rury doprowadzające powietrze ze względu na duże wymiary przewożone są specjalnie przystosowanymi, pływającymi transporterami opancerzonymi M113. Jeden taki transporter jest zdolny do przewiezienia sześciu zestawów.
Zastosowania bojowe.
Pierwszym bojowym zastosowaniem czołgów Leopard 1 były walki w Bośni w roku 1994 pomiędzy stacjonującym tam w ramach misji UNPROFOR duńskimi żołnierzami a bośniackimi Serbami. W ramach tego kontyngentu w Bośni stacjonowało 10 duńskich czołgów Leopard 1A5.
Wieczorem 29 kwietnia 1994 roku szwedzki punkt obserwacyjny "Tango 2" został zaatakowany przez serbskie wojska. Na pomoc Szwedom wysłano duński oddział złożony z kilku czołgów Leopard.
W drodze kolumna czołgów została ostrzelana, przeciwnikiem czołgów Leopard były m.in. działa przeciwpancerne oraz kilka czołgów T-55. Po trwających ok. 2 godziny walkach wojska serbskie się wycofały. W wyniku walk zginęło pomiędzy 9 a 150 serbskich żołnierzy (w zależności od źródeł). Po stronie duńskiej nikt nie zginął, lecz stracono jeden czołg.
Wydarzenia te są znane pod nazwą Operacja Bøllebank.
Kolejną operacją, w czasie której wykorzystano duńskie czołgi Leopard 1 była Operacja Amanda. 25 października 1994 roku kolumna składająca się z trzech czołgów Leopard 1 została zaatakowana przez serbskie czołgi T-55.
W roku 2006 jako wzmocnienie kanadyjskiego kontyngentu do Afganistanu wysłano 20 czołgów Leopard C2. W roku 2007 rozpoczęto zastępowanie ich nowszymi Leopard 2.
Zobacz też.
"Czołgi z tego samego okresu o zbliżonych parametrach:"

</doc>
<doc id="300072" url="https://pl.wikipedia.org/wiki?curid=300072" title="Gaston Glock">
Gaston Glock

Gaston Glock (ur. 19 lipca 1929) – austriacki przedsiębiorca, z wykształcenia inżynier – mechanik.
W 1963 założył firmę Glock GmbH w miasteczku Deutsch-Wagram na północno-wschodnich przedmieściach Wiednia. Firma zajmowała się wytwarzaniem prostych wyrobów z tworzyw sztucznych i metalu, a obecnie produkuje broń.

</doc>
<doc id="300084" url="https://pl.wikipedia.org/wiki?curid=300084" title="Kometa Swifta-Tuttle'a">
Kometa Swifta-Tuttle'a



</doc>
<doc id="300088" url="https://pl.wikipedia.org/wiki?curid=300088" title="John Stewart Bell">
John Stewart Bell

John Stewart Bell (ur. 28 lipca 1928 w Belfaście, zm. 1 października 1990 w Genewie) – północnoirlandzki fizyk teoretyk, znany z wielu prac dotyczących interpretacji mechaniki kwantowej, przede wszystkim ze sformułowania twierdzenia nazwanego „twierdzeniem Bella”, które jest zaliczane do podstawowych odkryć w tej dziedzinie, obok zasady nieoznaczoności Wernera Heisenberga.
Życiorys.
W 1948 roku ukończył studia w zakresie fizyki eksperymentalnej na Queen's University Belfast. Stopień doktora uzyskał w Birmingham, gdzie specjalizował się w fizyce jądrowej i kwantowej teorii pola. Po kilku latach podjął pracę w CERN w Genewie, pracował tam do roku 1963. W roku 1964 opublikował pracę dotyczącą paradoksu EPR, wykazującą sprzeczność pomiędzy mechaniką kwantową a jakąkolwiek teorią klasyczną zgodną z teorią względności. Umożliwiła ona stworzenie fundamentów informatyki kwantowej.
Wyróżnienia i upamiętnienie.
Był członkiem Royal Society od roku 1972. W roku 1989 otrzymał Hughes Medal.
Jedną z form upamiętnienia J.S. Bella są wydania książek:
W Belfaście na ścianie budynku "Queen's University" – Alma Mater Johna S. Bella – umieszczono pamiątkową "Blue plaque".
Życie rodzinne.
Rodzice Johna S. Bella – Annie i John Bell – mieli czworo dzieci (rodzeństwo: Ruby, David i Robert). Ożenił się w roku 1954 z Mary Ross Bell (fizyk). Nie mieli dzieci. David A. Bell został znanym specjalistą w dziedzinie elektrotechniki (autorem licznych specjalistycznych publikacji), brat Robert – biznesmenem.

</doc>
<doc id="300090" url="https://pl.wikipedia.org/wiki?curid=300090" title="Tragedia człowieka">
Tragedia człowieka

Tragedia człowieka () – poemat Imre Madácha, główne dzieło węgierskiej dramaturgii (1860). Poemat ten przetłumaczono na ponad 18 języków. Jakkolwiek jest dosyć długi (ponad 4000 wersów), daje się go z powodzeniem wystawiać na scenie. Gości on stale zarówno na węgierskich scenach teatralnych, jak również w teatrach w Polsce, Czechach, Niemczech i innych krajach. Reżyserzy przedstawiają czasem jego adaptacje. "Tragedia człowieka" jest też lekturą w węgierskich szkołach średnich, a wiele wersów stało się powszechnie używanymi cytatami. Ilustracje w wydaniach książkowych, jak też projekty scenografii, są również na wysokim poziomie artystycznym. Ich autorami byli często znani graficy i malarze. W latach 70. wyprodukowano również "Tragedię człowieka" w wersji filmu animowanego.
Głównymi bohaterami są Adam, Ewa, Lucyfer i Pan Bóg. Adam i Lucyfer podróżują poprzez czas i przestrzeń, odwiedzając różne miejsca w ważnych momentach historii ludzkości. Lucyfer próbuje przy tym przekonać Adama, iż życie człowieka jest bezsensowne, a ludzkość jest skazana na potępienie.
Na język polski Tragedię człowieka tłumaczyli Lew Kaltenbergh i Bohdan Zadura.

</doc>
<doc id="300092" url="https://pl.wikipedia.org/wiki?curid=300092" title="Joan Collins">
Joan Collins

Dame Joan Henrietta Collins (ur. 23 maja 1933 w Londynie) – angielska aktorka filmowa, telewizyjna i teatralna, producentka, przedsiębiorca i modelka, laureatka nagrody Złotego Globu i autorka bestsellerów.
W 1997 odznaczona Orderem Imperium Brytyjskiego IV klasy (OBE), a w 2015 królowa brytyjska Elżbieta II uhonorowała ją tymże orderem II klasy (DBE), co uprawnia Collins do szlacheckiego tytułu "Dame".
W 1983 otrzymała własną gwiazdę w Alei Gwiazd w Los Angeles znajdującą się przy 6901 Hollywood Boulevard.
Życiorys.
Wczesne lata.
Urodziła się w Paddington w City of Westminster, dzielnicy Centralnego Londynu jako najstarsze z trojga dzieci brytyjskiej anglikanki Elsy Collins (z domu Bessant; 1906–1962) – nauczycielki tańca i hostessy nocnego klubu, która poświęciła się domowi i urodzonego w Południowej Afryce Żyda Josepha Williama Collinsa (1902–1988), impresario i agenta teatralnego, którego klientami byli m.in. Shirley Bassey, The Beatles i Tom Jones. Jej młodsza siostra Jackie (1937–2015) była znaną pisarką powieści sensacyjno-obyczajowych (m.in. ""), a młodszy brat William „Bill” Collins (ur. 1946) to agent nieruchomości.
Wychowywała się w Maida Vale. Uczęszczała do publicznej szkoły dla dziewcząt Francis Holland School w Londynie. W 1945, mając zaledwie dwanaście lat, wystąpiła na scenie The Arts Theatre jako chłopiec w sztuce Ibsena "Dom lalki" ("A Doll’s House"). Studiowała aktorstwo w prestiżowej Royal Academy of Dramatic Art (RADA), a jej kolegami byli Roger Moore i Michael Caine.
Kariera.
Pracowała okazjonalnie jako modelka. Jej pierwszym agentem był jej ojciec. W wieku siedemnastu lat podpisała kontrakt z wysoce rentownym brytyjskim studio J. Arthur Rank Film Company. Jej debiutem kinowym była rola kandydatki do tytułu Królowej Piękności w komedii "Lady Godiva znów cwałuje" ("Lady Godiva Rides Again", 1951).
Jako nastolatka rozpoczęła karierę sceniczną na londyńskim West Endzie w przedstawieniu "Hulanka towarzystwa szczura" ("Rat’s Revel Society", 1952). Potem pojawiła się na dużym ekranie w melodramacie "Kobiecy punkt widzenia" ("The Woman’s Angle", 1952), dramacie przygodowym "Noce z Dekamerona" ("Decameron Nights", 1953) na podstawie dzieła literackiego Giovanniego Boccaccio z Joan Fontaine i komedii "Nasza panna Piętaszek" ("Our Girl Friday", 1953).
W Hollywood wylansowano ją w dekoracyjnej roli złej i ambitnej księżniczki Nellifer w wielkim widowisku Howarda Hawksa o budowaniu piramidy "Ziemia faraonów" ("Land of the Pharaohs", 1955). Zaraz potem zabłysnęła jako modelka i tancerka rewiowa Evelyn Nesbit Thaw w biograficznym dramacie kryminalnym "Dziewczyna na czerwonej aksamitnej huśtawce" ("The Girl in the Red Velvet Swing", 1955).
Przez następne lata występowała w komediach, westernach, filmach kostiumowych; produkcjach włoskich i austriackich. Grała większe role w filmie muzycznym "Wojna płci" ("The Opposite Sex", 1956) z Ann Miller i Leslie Nielsenem na podstawie sztuki Clare Boothe Luce "Kobiety", dramacie w neorealistycznym stylu "Zagubiony autobus" ("The Wayward Bus", 1957) jako narzeczona kierowcy z Jayne Mansfield, westernie "Bravados" ("The Bravados", 1958) u boku Gregory’ego Pecka i Lee Van Cleefa, biblijnym "Estera i król" ("Esther and the King", 1960) jako tytułowa Estera, dramacie kryminalnym "Siedmioro złodziei" ("Seven Thieves", 1960), komedii "Droga do Hongkongu" ("The Road to Hong Kong", 1962) u boku Boba Hope i Binga Crosby oraz "Koniunktura" ("La Congiuntura", 1964) z udziałem Vittorio Gassmana. Miała także zagrać główną rolę w dramacie kostiumowym "Kleopatra" (1963) kiedy zachorowała Elizabeth Taylor. Jednak Taylor szybko wróciła do zdrowia i objęła rolę egipskiej królowej
Wystąpiła gościnnie w serialach: NBC "Star Trek" (1967) w roli narzeczonej kapitana Kirka i ABC "Batman" (1967) jako Syrena/Lorelei Circe. Po występie w komedii romantycznej "Jeśli dziś wtorek – jesteśmy w Belgii" ("If It’s Tuesday, This Must Be Belgium", 1969), melodramacie sci-fi "W poszukiwaniu miłości" ("Quest for Love", 1971) i komediodramacie "Kochany Alfie" ("Alfie Darling", 1975), zagrała w adaptacji bestsellerowej powieści autorstwa jej rodzonej siostry Jackie Collins "Ogier" ("The Stud", 1978) o upadku londyńskiego bawidamka (Oliver Tobias). Kasowy sukces, któremu nie przeszkodziły fatalne opinie krytyki, zrodził wkrótce następną ekranizację "Dziwka" ("The Bitch", 1979), w którym przedstawiony jest moralny rozkład luksusowej „kultury disco” wyższych klas. Rola Marilyn Fryser w filmie fantastycznonaukowym "Imperium mrówek" ("Empire of the Ants", 1977) przyniosła jej nominację do nagrody Saturna.
Triumfalnym wejściem na mały ekran była kreacja Alexis Carrington-Colby w operze mydlanej ABC "Dynastia" ("Dynasty", 1981–1989), za którą otrzymała w 1983 nagrodę Złotego Globu i zdobyła wielokrotnie nominacje do wielu nagród, m.in. Emmy. Próbowała uciec od wizerunku złej i perfidnej Alexis, ryzykując pieniądze jako producentka filmowa w miniseriale CBS – "Grzechy" ("Sins", 1986) i "Monte Carlo" (1986), gdzie zagrała główne role.
Powróciła na londyńską scenę w sztuce "Ostatnia pani Cheyney" ("The Last of Mrs. Cheyney", 1980). Swój talent sceniczny udowodniła rolą w spektaklu Thorntona Wildera "Skóra naszych zębów" ("The Skin of Our Teeth"). Inne inscenizacje z jej udziałem to: "Siedem woalek" ("The Seventh Veil"), "Klaudia i Dawid" ("Claudia i David"), "Modliszka" ("The Praying Mantis"), komedia Noela Cowarda "Osobiste życie" ("Private Lives", 1991/92) jako Amanda Prynne stała się wydarzeniem kulturalnym na West Endzie i Broadwayu, przynosząc jej znakomite recenzje, "Listy miłosne" ("Love Letters", 2000), komedia "Ponad księżyc" ("Over the Moon", 2001), "Cały cyrk" ("Full Circle", 2004) i broadwayowska komedia "Legendy!" ("Legends!", 2006) jako Sylvia Glenn z Lindą Evans.
Wystąpiła w teledysku Badly Drawn Boy do piosenki pt. „Pissing in the Wind” (2001), a także w reklamach Cinzano (1978–1983) z Leonardem Rossiterem, British Gas, Sanyo (1986), Marks &amp; Spencer (2002), Old Navy (2004) i Snickersa (2012), a także Valentino (2019). Zajmowała się również lansowaniem własnej kolekcji biżuterii oraz perfum.
Była na okładkach magazynów takich jak „Life”, „TV Guide”, „Vanity Fair”, „Cosmopolitan”, „People”, „Attitude”, „Playgirl”, „Playboy”, „Film”, „Harper’s Bazaar”, „Zwierciadło” i „Interview”.
Zaangażowana jest w działalność instytucji działających m.in. w obronie praw dziecka, na rzecz dzieci upośledzonych i kalekich, oraz na rzecz kobiet zagrożonych rakiem piersi. Jest fundatorką jednej z części szpitala dziecięcego w Michigan.
Jest autorką wielu książek, w tym dwóch autobiografii – "Past Imperfect" i "Drugi akt" ("Second Act", 1996), pięciu powieści "Prime Time", "Love, Desire &amp; Hate" oraz "Niezwykle sławna" ("Too Damn Famous"), "Star Quality", "Misfortune’s Daughters", a także poradników o sekretach zdrowia i urody gwiazdy – "Beauty Book", "Moje tajemnice" ("Health, Youth and Happiness: My Secrets"), "My friend’s secrets" i "Joan’s way".
Życie prywatne.
Była pięciokrotnie mężatką:
Ma dwie wnuczki, Miel Celeste (ur. 5 października 1998 – córka Tary Newley i francuskiego kompozytora Michaela Adama) i Avę Grace Newley (ur. w lipcu 2004 – córka jej syna Sachy i Angeli Tassoni), oraz jednego wnuka Westona. Jest matką chrzestną Cary Delevingne.
Romansowała ze sławnymi mężczyznami, takich jak Bill Wiggins, Dean Martin, Dennis Hopper, George Englund, James Dean, Michael Winner, Nicholas Hilton, James Hanson, Gardner McKay, Terence Stamp, Robin Hurlestone, Morgan Mason, Robert Evans, Ryan O’Neal, Larry Hagman (1949–1950), Sydney Chaplin (1954–1955), Stephen Boyd (1956), Arthur M. Loew Jr. (1956–1957), Robert Wagner (1957), Conrad Nicholson Hilton Jr. (1957), Harry Belafonte (1957), Rafael Trujillo (1958), Jeffrey Hunter (1958), Paul Newman (1958), Marlon Brando (1959), Warren Beatty (1960–1961), William Shatner (1967), Mick Flick (1984), George Hamilton (1986), Bill Wiggins (styczeń 1987), Robin Hurlestone (1987) i Tim (1995).

</doc>
<doc id="300094" url="https://pl.wikipedia.org/wiki?curid=300094" title="General Dynamics F-111">
General Dynamics F-111

General Dynamics F-111 – amerykański samolot dalekiego zasięgu o zmiennej geometrii skrzydeł używany jako bombowiec strategiczny, samolot rozpoznawczy i szturmowy, a także jako samolot walki radioelektronicznej. Początkowo postrzegano projekt F-111 jako kosztowny błąd, ale w rezultacie uzyskano bardzo dobry, chociaż drogi samolot. Nazwa kodowa "Aardvark" oznacza "mrównika" i początkowo była ona nieoficjalna, nadana ze względu na charakterystyczny kształt maszyny z wydłużonym dziobem. Pierwszy lot zbudowanego dla Sił Powietrznych samolotu F-111A odbył się 21 grudnia 1964 roku, a wprowadzenie do uzbrojenia USAF 18 lipca 1967 roku. Oficjalnie nazwę "Aardvark" przyjęto podczas ceremonii wycofania samolotu ze służby w USAF w dniu 27 lipca 1996 roku. Po wycofaniu samolotu ze służby w Stanach Zjednoczonych F-111 Aardvark służył w Królewskich Sił Powietrznych Australii do końca 2010.
Historia rozwoju.
Początki F-111 sięgają ambitnego projektu TFX ("Tactical Fighter Experimental" – ang. "Eksperymentalny Myśliwiec Taktyczny"), z początku lat 60., którego celem było skonstruowanie samolotu spełniającego wymagania zarówno Sił Powietrznych (USAF) potrzebujących maszyny myśliwsko-bombowej, jak i Marynarki Wojennej (US Navy) poszukującej stacjonującego na lotniskowcu myśliwca dalekiego zasięgu służącego do obrony powietrznej i mającego zastąpić przestarzałe F-4 Phantom II i F-8 Crusader.
Zgodnie z ówczesnymi trendami konstrukcyjnymi, zbudowano samolot zdolny latać z bardzo dużymi prędkościami, o dużej mocy silników i wyposażony w pociski rakietowe do walki powietrznej.
Dowództwo Sił Powietrznych ("Tactical Air Command") koncentrowało się głównie na roli samolotu jako myśliwsko-bombowego zdolnego wykonywać dalekie misje bombowe, włącznie z atakiem nuklearnym (zwłaszcza we wczesnych latach 60). W czerwcu 1960 roku USAF określił wymagania dla samolotu dalekiego zasięgu zdolnego do przełamania radzieckiej obrony powietrznej na bardzo niskim pułapie i z dużą prędkością, mogącego wykonać atak nuklearny na kluczowe obiekty wroga takie jak lotniska czy magazyny zaopatrzenia. Określono też prędkość na niskim pułapie na 1,2 Macha i 2,5 Macha na dużej wysokości. Wymagany promień działania określono na 1475 km, a maksymalny zasięg miał umożliwić przelot do Europy bez tankowania. Zdolność do powietrznej walki manewrowej i obecność uzbrojenia strzeleckiego uznano za mniej ważną, ale po kilku latach użytkowania zmieniono zdanie i wprowadzono je na wyposażenie samolotu, ale stało się to dopiero po zakończeniu prac konstrukcyjnych.
W tym czasie Marynarka Wojenna Stanów Zjednoczonych poszukiwała samolotu myśliwskiego do obrony powietrznej grup lotniskowców, zdolnego przechwycić radzieckie bombowce odrzutowe nowej generacji, uzbrojone w potężne pociski przeciwokrętowe z głowicami atomowymi. Marynarka potrzebowała samolotu obrony powietrznej o lepszych charakterystykach i większej ładowności niż F-4 Phantom II, wyposażonego w mocny radar i zestaw pocisków rakietowych dalekiego zasięgu do eliminowania zarówno bombowców, jak i wystrzelonych przez nie pocisków przeciwokrętowych. Od czasu zaniechania projektu samolotu F6D Missileer w grudniu 1960 roku, US Navy ponownie rozważyła możliwość zastosowania zmiennej geometrii skrzydeł w samolocie obrony powietrznej floty. Tendencje projektowania coraz większych, lepiej uzbrojonych myśliwców postawiły przed marynarką wojenną duży problem – już ówczesna generacja samolotów ledwie była zdolna do lądowania na pokładach lotniskowców, a dalszy rozwój i zwiększanie masy maszyn ten problem powiększał. Konstrukcja samolotu zoptymalizowana dla dużych prędkości, najczęściej ze skrzydłami o bardzo dużym skosie, była nieefektywna dla prędkości przelotowych i prowadziła do zmniejszenia zasięgu i udźwigu uzbrojenia, skutkując również bardzo dużą prędkością lądowania. Z drugiej strony konstrukcja samolotu ze skrzydłami o mniejszym skosie, umożliwiała przenoszenie większej masy uzbrojenia na dłuższe dystanse i jednoczesnym mniejszym zużyciu paliwa, ale osiągane prędkości były o wiele mniejsze. Zmienna geometria skrzydeł, wypróbowana w zarzuconym w 1953 roku projekcie samolotu XF10F Jaguar, umożliwiała uzyskanie wszystkich zalet obydwu rozwiązań w jednej konstrukcji. Początkowo budzący duże kontrowersje projekt został zaakceptowany. Postanowiono zbudować samolot, który w oparciu o te same rozwiązania mechaniczne, mógłby spełniać różne wymagania i byłby budowany w wielu wersjach.
Tactical Fighter Experimental (TFX).
Wymagania dotyczące projektu nowego samolotu nazwanego roboczo jako TFX przekazano wytwórniom Boeing, General Dynamics, Lockheed, Northrop, Grumman, McDonnell, Douglas Aircraft Company, North American Aviation i Republic Aviation. W grudniu 1961 roku przedstawiono 9 propozycji i chociaż żadne z rozwiązań nie spełniało wszystkich wymagań sił powietrznych i marynarki, to 19 stycznia 1962 roku wyłoniono dwa projekty, opracowane przez Boeinga i General Dynamics jako najbardziej obiecujące. Mimo lepszych opinii na temat projektu Boeinga ostatecznie wybrano projekt wytwórni General Dynamics, a jako głównego podwykonawcę firmę Grumman.
TFX był samolotem o masie własnej 20 ton i maksymalnej masie startowej sięgającej 50 ton. Jako materiału konstrukcyjnego kadłuba użyto tytanu co spowodowało zmniejszenie masy maszyny, ale jednocześnie doprowadziło do podniesienia jej ceny. Napęd stanowiły dwa silniki dwuprzepływowe TF30-P-100 z dopalaczem o ciągu 80 kN każdy. Skrzydła zamontowane na dwóch sworzniach umożliwiały ustawienie w konfiguracji do startu i lądowania, oraz lotu patrolowego pod skosem 16°, lotu z dużą prędkością poddźwiękową pod skosem 35° lub pod skosem 72,5° dla prędkości maksymalnych, większych niż 2 Ma.
Ze względu na nalegania US Navy załogę F-111 stanowiły dwie osoby siedzące w kabinie obok siebie. Modele produkcyjne nie miały foteli wyrzucanych; zamiast tego zastosowano hermetyczną kabinę załogi oddzielającą się od maszyny w całości jako kapsuła ratunkowa. W sytuacji awaryjnej najpierw był odstrzeliwany cały dziób maszyny, a następnie kabina, która opadała na spadochronie. Zastosowanie takiego rozwiązania umożliwiało pracę załogi w zwykłym ubraniu, bez kombinezonów ciśnieniowych i masek tlenowych. Jedynym samolotem mającym podobne rozwiązanie był produkowany przez Rockwella bombowiec B-1A, ale modele produkcyjne B-1B miały klasyczny system foteli wyrzucanych.
Projekt.
Pierwszy lot zbudowanego dla Sił Powietrznych samolotu F-111A odbył się 21 grudnia 1964 roku, a wprowadzenie do uzbrojenia USAF 18 lipca 1967 roku. Wersja dla US Navy, F-111B różniła się od wersji "A" krótszym o 1,07 m dziobem ze względu na konieczność dostosowania wymiarów maszyny do wind przewożących samoloty z hangarów pod pokładem na pokład startowy. Nie została ona jednak przyjęta do uzbrojenia z powodu znacznego przekroczenia masy startowej i niewystarczającej widoczności z kabiny podczas lądowania na lotniskowcu. Dalszego rozwoju maszyny zaprzestano w lipcu 1968 roku, zaś nowym myśliwcem marynarki stał się Grumman F-14 Tomcat. W 1965 roku zainteresowanie projektem wykazała Wielka Brytania, ale ze względu na prowadzone prace projektowe nad rodzimym BAC TSR-2, wstępne zamówienie anulowano. Jedynym użytkownikiem F-111 poza USA zostały Królewskie Siły Powietrzne Australii (RAAF).
F-111 był pierwszym produkowanym seryjnie samolotem ze zmienną geometrią skrzydeł i pierwszą maszyną tego rodzaju zdolną latać z prędkościami naddźwiękowymi. Mimo wielu niepodważalnych zalet, miał również szereg wad, takich jak wysoka cena i duża masa mechanizmu zmiany geometrii skrzydeł. Pomimo to, w wielu późniejszych konstrukcjach wykorzystano zmienną geometrię skrzydeł poczynając od radzieckich Su-17 z 1966, MiG-23 z 1967 i bombowca Tu-160 z 1981 roku, poprzez amerykański myśliwiec marynarki F-14 Tomcat z 1970 i bombowiec B-1B Lancer z roku 1974, aż po europejski Panavia Tornado zaprojektowany w 1974. Podobnym rozwiązaniem był radziecki Su-24 zbudowany w 1970 roku i bardzo podobny konstrukcyjnie do F-111, ale o gorszych osiągach.
Konstrukcja.
F-111 został zaprojektowany jako samolot myśliwsko-bombowy zdolny do działań w każdych warunkach pogodowych, oraz przenikania obrony przeciwlotniczej przeciwnika na bardzo niskim pułapie. Maszyna została wyposażona w skrzydła o zmiennej geometrii umożliwiające ustawienie skosu w zakresie od 16 do 72,5 stopnia. Załogę stanowiło dwóch pilotów siedzących obok siebie w kokpicie stanowiącym kapsułę ratunkową wystrzeliwaną w całości w momencie zagrożenia życia załogi. Płatowiec zbudowano głównie ze stopów aluminium, stali oraz tytanu. Kadłub konstrukcji półskorupowej został wzmocniony panelami usztywniającymi oraz pokryciem z płyt o strukturze plastra miodu. Wewnątrz kadłuba zlokalizowano komorę uzbrojenia. Większość wersji F-111 została wyposażona w radar TFR (ang. Terrain-Following Radar) śledzący ukształtowanie terenu połączony z autopilotem i umożliwiający lot na bardzo niskim pułapie bez niebezpieczeństwa kolizji z przeszkodami terenowymi. Napęd maszyny stanowiły dwa silniki dwuprzepływowe Pratt &amp; Whitney TF30 z dopalaczami. Zarówno skrzydła o zmiennej geometrii, kapsuła ratunkowa, radar TFR, jak i silniki dwuprzepływowe były całkiem nowymi technologiami wprowadzonymi po raz pierwszy właśnie w F-111.
Uzbrojenie.
Komora uzbrojenia.
F-111 miał małą wewnętrzną komorę uzbrojenia w kadłubie umożliwiającą zamontowanie szerokiej gamy uzbrojenia lub wyposażenia.
Uzbrojenie podwieszane.
Projekt samolotu F-111 nie przewidywał umieszczania uzbrojenia podwieszanego na kadłubie, chociaż wyposażono go w dwa punkty mocowań. Pierwszy na pokrywie komory uzbrojenia, a drugi z tyłu kadłuba pomiędzy silnikami służący zazwyczaj do mocowania zasobnika z urządzeniami przeciwdziałania radioelektronicznego (ECM). Ze względu na to, że uzbrojenie przenoszone w komorze było niewystarczające dodano 8 punktów podwieszeń (pylonów) po 4 pod każdym ze skrzydeł o udźwigu 2722 kg każdy. Pylony wewnętrzne (3, 4, 5 i 6) zamontowano na stałej części skrzydła przed sworzniem, na którym obracały się płaty, a 4 pozostałe (1, 2, 7 i 8) na ruchomej części i mogły być one mocowane tylko po rozłożeniu skrzydeł pod kątem nie mniejszym niż 26°. Skrajnych węzłów podwieszeń (1 i 8) nigdy nie wykorzystywano, kolejna zewnętrzna para (2 i 7) była używana bardzo rzadko, jedynie do przenoszenia dodatkowych zbiorników paliwa. FB-111 i F-111G miały możliwość odstrzelenia pustych pylonów po wykorzystanym uzbrojeniu w celu zmniejszenia oporów powietrza.
Główne uzbrojenie podwieszane należących do Sił Powietrznych Stanów Zjednoczonych samolotów F-111 stanowiły:
Ponadto wszystkie F-111 mogły przenosić uzbrojenie naprowadzane laserowo, wraz z zestawem Pave Tack (np. F-111F i australijskie F-111C) umożliwiający oznaczenie celu. Maszyny bez desygnatorów mogły zrzucać laserowo naprowadzane bomby tylko w asyście innych naziemnych lub powietrznych laserowych urządzeń oznaczających cel.
Od wczesnych lat 80. wersje bojowe F-111 wyposażano w specjalne szyny umożliwiające zamontowanie na węzłach podwieszeń 3 i 6 dwóch przeciwlotniczych pocisków rakietowych AIM-9 Sidewinder do samoobrony. Używano raczej starszych typów AIM-9P, niż nowocześniejszych AIM-9L lub AIM-9M, ponieważ nowsze wersje nie były przystosowane do mocowania do szyn. Australijskie lotnictwo zastąpiło pociski Sidewinder przez AIM-132 ASRAAM.
FB-111A mógł przenosić to samo uzbrojenie konwencjonalne co wersje bojowe, ale częściej podwieszano pod niego dodatkowe zbiorniki paliwa lub bomby atomowe. Do ich wycofania w 1990 roku samolot mógł przenosić do czterech pocisków rakietowych AGM-69 SRAM z głowicami jądrowymi, chociaż najczęściej przenosił tylko dwie sztuki.
Australijskie F-111C nie miały możliwości przenoszenia broni jądrowej, ale mogły być wyposażone w rakietowe pociski przeciwokrętowe AGM-84 Harpoon, przeciwradarowe AGM-88 HARM lub pociski AGM-142 Popeye.
Wersje samolotu F-111 i ich wykorzystanie bojowe.
F-111 pozostawały w służbie w Siłach Powietrznych Stanów Zjednoczonych od roku 1967 do 1998. W Królewskich Australijskich Siłach Powietrznych od 1973 roku do 2010, zastąpione samolotami Boeing F/A-18E/F Super Hornet.
F-111A.
Pierwsza wersja produkcyjna samolotu F-111, wyposażona w dwa silniki TF30-P-3 o ciągu 53,38 kN i 82,29 kN z dopalaniem, oraz regulowanymi wlotami powietrza "Triple Plow I", umożliwiającymi osiągnięcie prędkości 2,2 Macha (2325 km/h).
Ogólnie wyprodukowano 158 egzemplarzy samolotu w wersji F-111A, włączając w to 17 maszyn przedprodukcyjnych przerobionych później do standardu produkcyjnego.
Pierwsze F-111 dostarczono do jednostek 18 lipca 1967 skąd po krótkich testach w marcu 1968 roku sześć z nich wysłano w ramach programu "Combat Lancer" do Wietnamu w celu przeprowadzenia testów w warunkach bojowych. W ciągu miesiąca stracono trzy maszyny na skutek czego testy przerwano. Oceniono, że wszystkie utracone samoloty spadły ze względu na usterki techniczne usterzenia poziomego, a nie na skutek działań nieprzyjaciela.
W 1972 ponownie wysłano F-111 do Wietnamu. Zaletą działań tych maszyn w operacjach nad Północnym Wietnamem był brak konieczności tankowania w powietrzu i stosowania zewnętrznych systemów ECM. Ponadto mogły one operować w każdych warunkach atmosferycznych, a udźwig uzbrojenia był pięciokrotnie wyższy niż samolotu F-4 Phantom II. Wartość tego samolotu potwierdza wykonanie ponad 4000 misji bojowych przy stratach własnych tylko 6 maszyn.
W 1982 cztery F-111A zostały wysłane do Australii, gdzie przebudowano je do wersji "C". Wyposażone w dłuższe skrzydła i wzmocnione podwozie od wersji "C" ostatecznie praktycznie nie różniły się od maszyn seryjnie produkowanych w tej wersji.
42 egzemplarze F-111A zostały przebudowane do wersji EF-111A Raven (ang. "Kruk") – samolotu walki elektronicznej i do zakłócania radarów. Cechą odróżniającą tę wersję od standardowego F-111A była duża wybrzuszona gondola na szczycie statecznika pionowego zawierająca anteny odbiorcze. Ostatnie dwanaście Ravenów wycofano ze służby w 1998 roku zastępując je samolotami EA-6B Prowler.
Trzy egzemplarze przedprodukcyjne wersji "A" przekazano NASA do celów testowych.
F-111B.
Model ten miał być myśliwcem obrony powietrznej marynarki, spełniającym surowe wymagania zdolności przenoszenia ciężkich pocisków rakietowych dalekiego zasięgu do obrony lotniskowców przed potencjalnymi atakami radzieckich pocisków przeciwokrętowych. F-111B został wyposażony w radar dopplerowski "Hughes AN/AWG-9" i do sześciu pocisków przeciwlotniczych AIM-54 Phoenix dalekiego zasięgu. Ze względu na brak doświadczenia wytwórni General Dynamics w konstrukcji samolotów bazujących na lotniskowcach przy konstrukcji tej wersji podjęto kooperację z Grummanem.
F-111B miał być kompromisem mającym zaspokoić bardzo różne potrzeby US Navy i USAF, ale tego kompromisu nigdy nie udało się osiągnąć. Samolot w wersji "B" był krótszy niż F-111A, aby umożliwić jego transport windami z hangarów na pokład lotniskowca, ale miał większą rozpiętość skrzydeł (21,3 m w porównaniu do 19,2 m) umożliwiającą loty na dłuższych dystansach. Chociaż US Navy chciała zastosować radar z anteną o średnicy 122 cm, to ze względu na konieczność trzymania się standardu musiała zadowolić się mniejszą anteną o promieniu 91,4 cm. Również masa maksymalna samolotu zgodnie z wymaganiami marynarki miała nie przekraczać 22686 kg, ale w ramach unifikacji przeforsowano samolot o masie 24955 kg. Takie postępowanie nie wróżyło powodzenia maszynie jako myśliwcowi marynarki.
Problem dużej masy prześladował wersję "B" od fazy projektowej. Już prototyp znacznie przekroczył zakładaną masę maksymalną ze względu na konieczność wprowadzenia zmian konstrukcyjnych płatowca i przystosowania go do innej specyfikacji służby na lotniskowcach co jeszcze pogorszyło sprawę, gdyż wzrost ciężaru powodował, że moc silników stawała się zbyt mała. Ponadto widoczność z kabiny, tak ważna podczas lądowania na lotniskowcu, była wręcz tragiczna, tak samo jak zdolność manewrowania przy niskich prędkościach, znacząco niższa niż samolotu F-4 Phantom II, którego F-111B miał być następcę. Tymczasem prowadzono prace nad zmniejszeniem masy maszyny o 20 aż do nawet 70%, które jednak nie przyniosły oczekiwanych efektów.
W październiku 1967 Marynarka Wojenna Stanów Zjednoczonych, ostatecznie przekonała się, że program samolotu F-111B nie odpowiada wymaganiom i w 1968 roku zdecydowała o jego przerwaniu. Pociski rakietowe Phoenix i radar zaprojektowany dla F-111 zostały ostatecznie wykorzystane w nowym samolocie F-14 Tomcat.
F-111C.
Wersja eksportowa przeznaczona dla Australii, której wyposażenie elektroniczne stanowiła kombinacja awioniki z wersji F-111A i E ze wzmocnionym podwoziem od wersji F-111B i dłuższymi skrzydłami. Już w 1963 zamówiono 24 egzemplarze tej wersji, ale problemy z dostawą opóźniły jego wejście do służby aż do roku 1973.
Cztery samoloty zmodyfikowano do wersji rozpoznawczej RF-111C, zachowując jednak ich zdolności bojowe.
F-111C to jedyna i ostatnia wersja samolotu F-111, która najdłużej pozostawała w służbie. Maszyny te zostały wyposażone w urządzenia do laserowego oznaczania celów "Pave Tack", a później także w ramach programu modernizacji awioniki w nowe radary AN/APQ-169 i Texas Instruments AN/APQ-171, żyroskopy laserowe, odbiornik GPS, nowoczesną szynę danych, komputer misji i wielofunkcyjne wyświetlacze w kabinie. Zmodernizowano również silniki do standardu TF30-P-108/109RA, uzyskując ciąg 93,4 kN.
Pod koniec 2001 w australijskich F-111C odkryto wady skrzydeł spowodowane zmęczeniem materiału w rezultacie czego w maju 2002 podjęto decyzję o wymianie płatów na pochodzące z wycofanych z amerykańskich sił powietrznych maszyn F-111F, które są składowane w AMARC ("Aerospace Maintenance and Regeneration Center" – centrum utrzymania i regeneracji statków powietrznych). Krótsze płaty zostały w Australii przedłużone do wymiarów identycznych jak w maszynach wersji F-111C i F-111G.
Kolejne modernizacje miały na celu utrzymanie australijskich F-111 w zdolności bojowej do czasu ich wycofania ze służby, które ostatecznie odbyło się 3 grudnia 2010 roku.
F-111D.
Zmodernizowana wersja F-111A wyposażona w nową awionikę "Mark II", mocniejsze silniki, ulepszone wloty powietrza do silników, a także szklany kokpit. Pierwsze samoloty tej wersji zamówiono w 1967 roku, ale problemy rozwojowe maszyny opóźniły jej wejście do służby aż do 1974 roku. Łącznie zbudowano 96 egzemplarze F-111D.
W F-111D zastosowano nowe wloty powietrza typu "Triple Plow 2" umieszczone około 10 cm dalej od kadłuba w celu zapobiegnięcia zasysania przez silniki zawirowanych strug powietrza z warstw opływających kadłub, które powodowały problemy z silnikami dwuprzepływowymi typu TF30. Do napędu maszyny zastosowano mocniejsze silniki TF30-P-3 o ciągu 53,4 kN i 82,3 kN z dopalaniem.
Nowa awionika Mark II, będąca systemem zintegrowanych urządzeń mikroprocesorowych początkowo była źródłem wielu kłopotów, spowodowanych głównie nieporozumieniami między producentami poszczególnych jego elementów. Po kilku latach dopracowano jednak systemy awioniczne wersji "D" do takiego poziomu, że stał się on najbardziej wszechstronną wersją F-111.
Planowanym uzbrojeniem dla tej wersji maszyny miały być pociski rakietowe AIM-7G-1 Sparrow i AIM-9L Sidewinder. Początkowe zamówienie wynosiło 315 maszyn, ale ze względu na znaczny wzrost kosztów nowej awioniki w 1969 ograniczono tę liczbę do 96 egzemplarzy. Dodatkowo planowano zbudować 60 maszyn w wersji RF-111D, ale ostatecznie zrezygnowano z nich na korzyść RF-111A.
Samolot w wersji F-111D nigdy nie został wyposażony w urządzenia "Pave Tack" bardzo użyteczne i tak charakterystyczne dla tego typu maszyn.
Produkcja maszyn została zakończona w lutym 1973 roku, a ostatnie F-111D wycofano ze służby w 1992 roku.
F-111F.
Ostatni wariant F-111 produkowany dla lotnictwa amerykańskiego wyposażony w nowocześniejszą, bardziej wydajną awionikę "Mark IIB", lepszą niż w F-111E i bardziej niezawodną niż w modelu F-111D. Początkowo zamówiono 219 samolotów tego typu, ale w czerwcu 1970 ograniczono tę liczbę do 82. W marcu 1971 i w czerwcu 1972 zamówiono dwie dodatkowe partie po 12 egzemplarzy, co daje łączną liczbę 106 wyprodukowano maszyn tej wersji. Większość samolotów przydzielono do "48 Taktycznego Skrzydła Myśliwskiego" stacjonującego w Lakenheath Wielkiej Brytanii.
Awionika "Mark IIB" F-111F wykorzystywała uproszczony radar typu AN/APQ-144 od wersji FB-111A, który nie dawał pełnych możliwości wykorzystywania samolotu jako bombowca strategicznego, ale dodatkowo pozwalał na obserwację pola walki w promieniu 4 km.
Komora uzbrojenia zazwyczaj zajęta była przez system desygnatora laserowego i obserwacji w podczerwieni AVQ-26 Pave Tack, później jednak zmieniono radar na nowocześniejszy AN/APQ-161, a w ramach programu modernizacji awioniki "Pacer Strike", dodano kolejne nowe urządzenia elektroniczne i nowoczesną szynę danych.
Samoloty F-111F wyposażono we wloty powietrza "Triple Plow 2" i znacznie mocniejsze silniki dwuprzepływowe TF30-100 o ciągu 111,6 kN z dopalaczem. Modyfikacja ta pozwalała na osiągnięcie prędkości maksymalnej 2,5 Macha, a sam samolot bez uzbrojenia był zdolny lecieć z prędkością naddźwiękową bez użycia dopalacza (własność "supercruise").
Pierwszy lot bojowy samolotu F-111F odbył się w 1986 roku podczas akcji przeciwko Libii, a później równie dobrze spisywał się on podczas operacji Pustynna Burza w roli samolotu oświetlającego cele desygnatorem laserowym dla innych maszyn zrzucających uzbrojenie naprowadzane laserowo. Podczas wykonywania zadań w Zatoce Perskiej samoloty F-111F wykazały się bardzo dużą skutecznością ze stosunkiem misji zakończonych sukcesem do nieudanych wynoszącym 3,2:1. Wartość ta jest o 47% większą niż drugiego pod względem skuteczności F-16 Fighting Falcon.
Proponowano różne warianty unowocześnienia samolotu F-111F, łącznie z adaptacją silników General Electric F110, takich samych, jakich użyto do napędzania samolotu F-14D Tomcat, jednak żadna modyfikacja nie doszła do skutku ze względu na naciski polityczne dotyczące planów wprowadzenia nowych samolotów F-22 Raptor. W rezultacie 27 lipca 1996 roku ostatecznie wycofano samoloty F-111 z uzbrojenia Sił Powietrznych Stanów Zjednoczonych zastępując je wielozadaniowym F-15E Strike Eagle.
Bombowiec strategiczny FB-111A.
Wersja rozwojowa samolotu przystosowana do roli bombowca strategicznego, która miała zastąpić samolot Convair B-58 Hustler i wczesne modele bombowców Boeing B-52 Stratofortress. Ze względu na powolny przebieg prac rozwojowych nad nowym bombowcem strategicznym B-1 Lancer i starzenie się floty bombowców B-52 postanowiono, że w celu zapobieżenia osłabieniu sił uderzeniowych USAF, zostaną wprowadzone do służby 263 samoloty F-111. Ostatecznie zmniejszono zamówienie do 76 egzemplarzy, z których pierwszy dostarczono w 1968 roku. Samolot FB-111A nigdy nie miał oficjalnej nazwy, ale nieformalnie nazywano go Switchblade (ang. "Nóż sprężynowy").
FB-111A był o 325 mm dłuższy od standardowego F-111A, dzięki czemu pojemność zbiorników paliwa wzrosła z 29 307 litrów do 34 909 litrów. Wyposażono go w dłuższe skrzydła od modeli z których zrezygnowano (F-111B i F-111K) dla zapewnienia większego zasięgu, i wzmocnione podwozie główne kompensujące większą masę startową, która wzrosła do 54105 kg. Zespół napędowy stanowiły silniki TF30-P-7 o ciągu 55,58 kN i 90,49 kN z dopalaczem i wlotami powietrza "Triple Plow 2".
Wyposażenie awioniczne samolotu FB-111A w wersji "SAC Mk IIB" zawierało radary i radiowysokościomierz takie same jak w wersji F-111A. Ponadto dodano wyposażenie astronawigacyjne umożliwiające utrzymanie kursu na podstawie pozycji gwiazd (takie samo jak zastosowane w rozpoznawczym SR-71 Blackbird). Unikatową cechą FB-111A był zintegrowany system automatycznej kontroli lotu umożliwiający zautomatyzowany lot na pułapie poniżej 60 metrów z bardzo dużą prędkością również w niekorzystnych warunkach pogodowych.
Uzbrojenie bombowca stanowiły cztery pociski rakietowe Boeing AGM-69 SRAM, z których dwa znajdowały się w powiększonej w porównaniu do standardowej wersji F-111A komorze uzbrojenia, a kolejne dwa podwieszano pod skrzydłami. Poza pociskami rakietowymi typowym uzbrojeniem były swobodnie opadające bomby z głowicami jądrowymi, a także bomby konwencjonalne. FB-111A mógł przenosić do 24 konwencjonalnych bomb, zazwyczaj 340 kilogramowych M117 (lub innych o całkowitej masie 17000 kg), 15 bomb atomowych lub sześciu pocisków AGM-69 SRAM z głowicami atomowymi.
Po wprowadzeniu do uzbrojenia nowego bombowca strategicznego Rockwell B-1B Lancer, niepotrzebne FB-111 przebudowano na wersję F-111G, która używana była głównie do szkolenia.
Wersja F-111G nie pozostała zbyt długo na wyposażeniu amerykańskich sił powietrznych i została wycofana już w 1993 roku. Ostatnie piętnaście egzemplarzy sprzedano do Australii jako uzupełnienie dla F-111C.
W 1979 zaproponowano zbudowanie unowocześnionej wersji FB-111B wyposażonej w mocniejsze silniki General Electric F101 zamiast wykorzystywanych w wersji FB-111A Pratt&amp;Whitney TF30. Zamierzano również wydłużyć kadłub do 26,88 m i umożliwić przenoszenie pod skrzydłami dodatkowych pocisków AGM-69 SRAM. Do tej wersji miało być przebudowanych 155 maszyn wcześniejszych odmian F-111D i FB-111A, ale ze względu na zbyt wysoki koszt projektu zrezygnowano z niego.
Mniej więcej w tym samym czasie, w 1977 roku powstał projekt znacznej przebudowy i powiększenia maszyny do wersji F-111H, zdolnej konkurować z bombowcem Rockwell B-1 Lancer. Maszyna była bardzo podobna do proponowanego FB-111B, z nowocześniejszą awioniką i silnikami General Electric F101, oraz sześcioma węzłami podwieszeń pod skrzydłami, ale miała ona znacznie większa komorę uzbrojenia zdolną pomieścić do 12 pocisków AGM-69 SRAM. Planowano, że maksymalnie maszyna będzie przenosić 12 pocisków manewrujących wewnątrz kadłuba i cztery typu SRAM pod skrzydłami. Współzawodnictwo wygrała jednak wytwórnia Rockwell z B-1 Lancer, natomiast FB-111H nigdy nie wyszedł poza fazę projektową.
Samolot walki radioelektronicznej EF-111A Raven.
W celu zastąpienia przestarzałego samolotu Douglas EB-66, Siły Powietrzne Stanów Zjednoczonych złożyły w 1972 roku zamówienie na przekonstruowanie istniejących F-111A do roli samolotów walki elektronicznej ECM. Zdawano sobie sprawę z istnienia wykorzystywanego przez marynarkę samolotu Grumman EA-6B Prowler, ale USAF było niechętne wprowadzeniu na uzbrojenie takiej samej maszyny jak US Navy.
Kontrakt na modernizację maszyny do wersji EF-111A wygrała w 1974 roku firma Grumman. Pierwszy w pełni wyposażony samolot wzbił się w powietrze 10 marca 1977 roku, a do służby trafił w roku 1981. Łącznie zmodernizowano 42 egzemplarze, z których ostatni dostarczono pod koniec 1985 roku. EF-111A został oficjalnie nazwany Raven ("Kruk"), ale często przezywano go imieniem „Spark 'Vark” (zlepek nazw "Spark" – "iskra" i "Vark" – skrót nazwy "Aardvark") lub rzadziej „Fat tail” ("Tłusty ogon") od charakterystycznej gondoli z antenami zainstalowanej na szczycie statecznika pionowego. Inną nazwą tej wersji maszyny był „Electronic Fox” ("Elektroniczny Lis").
"Raven" wykorzystywał systemy nawigacyjne wersji F-111A z unowocześnionym radarem AN/APQ-160. Główną cechą maszyn był system zakłócający AN/ALQ-99E będący wersją rozwojową stosowanego w marynarce na samolotach "Prowler" systemu ALQ-99. Główne wyposażenie elektroniczne o masie 2723 kg zainstalowano w komorze uzbrojenia z wystającymi antenami nadawczymi osłoniętymi obudową w kształcie łodzi o długości 4,88 m. Anteny odbiorcze zainstalowano na szczycie znacznie wzmocnionego statecznika pionowego podobnie jak w samolotach EA-6B Prowler. Dodatkowo zainstalowano na pokładzie wydajniejsze generatory elektryczne o mocy 90 VA (standardowo 60 VA), oraz urządzenia chłodzące wyposażenie elektroniczne.
Wyposażenie kabiny zmodyfikowano w taki sposób, aby wszystkie urządzenia kontroli lotu i nawigacji (poza przepustnicą) przeniesiono na stronę pilota, a drugi członek załogi zajmował się tylko obsługą urządzeń walki elektronicznej.
Generalnie samoloty EF-111 nie były uzbrojone, chociaż incydentalnie zdarzało się, że wyposażano je w dwa pociski rakietowe AIM-9 Sidewinder do samoobrony. Standardowym środkiem obronnym maszyny była ucieczka ułatwiona jego dużą zwrotnością i przyspieszeniem. EF-111 nie miał możliwości wystrzeliwania przeciwradarowych pocisków rakietowych AGM-45 Shrike, AGM-78 Standard ARM ani AGM-88 HARM.
W 1986 samoloty EF-111A wyposażono w mocniejsze silniki, takie same jak w wersji "D" TF30-P-9 o ciągu 53,4 kN i 82,3 kN z dopalaczem.
Pierwszą misją bojową Ravenów była operacja "Eldorado Canyon" – zakłócanie instalacji radarowych podczas nocnego ataku na cele w Libii, który miał miejsce z 14 na 15 kwietnia 1986 roku.
W 1991 roku osiemnaście samolotów EF-111A zostało skierowanych w rejon Zatoki Perskiej w celu wsparcia operacji "Pustynna Burza", podczas której wykonały ponad 900 zadań.
17 stycznia 1991 roku na EF-111A odniesiono jedno zwycięstwo w walce powietrznej, gdy iracki Mirage F1 rozbił się w czasie pościgu za, uciekającym na minimalnej wysokości, "Ravenem".
W maju 1998 roku wycofano ze służby ostatni z Ravenów, a ich rolę przejęły samoloty EA-6B Prowler takie same jak używane przez US Navy, które docelowo mają zostać zastąpione przez nowoczesne EA-18G Growler zbudowane na bazie Boeing F/A-18E/F Super Hornet.
TACT F-111.
Jeden z F-111A został przebudowany przez NASA w ramach programu TACT ("Transonic Aircraft Technology"), którego zadaniem jest testowanie eksperymentalnego typu odkształcalnego skrzydła ("Mission Adaptive Wing") zbudowanego z włókna szklanego. Celem programu jest opracowanie nowych technologii poprawiających charakterystyki skrzydeł.
Problemy.
Pomimo użycia tytanu masa startowa maszyny była bardzo duża. Dodatkowo – ponieważ klapa zamykająca luk podwozia głównego była podczas startu odchylona – samolot musiał używać dopalaczy, aby bezpiecznie wystartować. Wiązało się to z dużym przyrostem w zużyciu paliwa. Baza podwozia głównego była wąska co utrudniało lądowanie. Pojedyncze koła podwozia głównego ulegały szybkiemu zużyciu. Podczas zmiany kąta skosu skrzydeł występowały zaburzenia statecznosci podłużnej, wymagające akcji pilota.
Najpoważniejszym problemem był przyjęty system ratowniczy dla załogi – szczególnym problemem była duża pionowa prędkość opadania kapsuły z załogą na spadochronie; znane są przypadki rozlicznych urazów załogi przy lądowaniu.
Użytkownicy zagraniczni.
Australia.
Rząd australijski zamówił w 1963 roku 24 samoloty F-111 mające zastąpić przestarzałe brytyjskie English Electric Canberra w roli maszyn bombowych i taktycznych. Oficjalnie pierwszy F-111C przyjęto na uzbrojenie w 1968 roku, ale ze względu na kłopoty z dostawami jego rzeczywiste wejście do służby nastąpiło w roku 1973. Do tego czasu Siły Powietrzne Stanów Zjednoczonych wydzierżawiły Australii samoloty F-4 Phantom II.
W australijskiej nomenklaturze wojskowej F-111 nosi popularną nazwę "Pig" (ang. „świnia”), którą nadano ze względu na zdolność samolotu do „buszowania w krzakach”, czyli lotu z wykorzystaniem radaru na bardzo niskim pułapie, tuż nad powierzchnią ziemi. Inna wersja mówi, że nazwa ta pochodzi od nazwy modelu "Aardvark", która oznacza mrównika, ale wywodzi się z języka afrikaans i w tłumaczeniu na angielski oznacza dosłownie "ziemną świnię" ("earth pig").
Samoloty F-111C stanowiły wyposażenie 1 i 6 Dywizjonu 82 Skrzydła stacjonujących w bazie RAAF w Amberley. W 1982 zakupiono cztery następne F-111, tym razem w wersji A, które miały zastąpić wyeksploatowane maszyny i które zmodernizowano do standardu wersji "C" już w Australii. Wraz z pierwszymi F-111C zamówiono także 4 samoloty rozpoznawcze w wersji RF-111A, ale kiedy okazało się, że ta wersja nie weszła do produkcji seryjnej w 1979 zmodyfikowano cztery F-111C do wersji rozpoznawczej RF-111C. W 1992 Australia zakupiła 15 dodatkowych maszyn w wersji F-111G.
Już po zakupie F-111G samoloty wersji "C" otrzymały zmodernizowaną, cyfrową awionikę w ramach programu AUC ("Avionic Upgrade Programme") co zwiększyło możliwości wzajemnej kooperacji maszyn w wersjach C i G. W tym samym czasie w obu wersjach wymieniono silniki na TF30-P-109 (model C), oraz na opracowane w Australii na podstawie oryginalnych silników Pratt&amp;Whitney TF-30-P-108 (model G).
W Australii samoloty F-111 używane są głównie do patrolowanie australijskich wód terytorialnych. Jedynym aktywnym dywizjonem w czasie pokoju jest 1 Dywizjon ("Strike and Reconnaisance" – uderzeniowy i rozpoznawczy), a 6 Dywizjon może być reaktywowany w razie zagrożenia wojną. Podczas wojny do zadań dywizjonów ma należeć ochrona australijskich wód terytorialnych i ewentualne misje uderzeniowe na okręty czy terytorium zajęte przez przeciwnika.
Australijski F-111 uzbrojone są w bomby Mk 82 i 84, Paveway oraz pociski Harpoon i planuje się ich wyposażenie w nowe AGM-142 Raptor.
Maszyny F-111 są czasami wykorzystywane do celów reprezentacyjnych czy propagandowych, np. w czasie popularnych imprez sportowych. Są również częstymi gośćmi odbywających się w Australii zawodów Grad Prix Formuły 1, gdzie elementem pokazu jest "Torching" spektakularna „pochodnia” uzyskana dzięki włączeniu dopalacza w czasie spuszczanie paliwa w locie, co powoduje powstanie za samolotem długiego pióropusza ognia. Pokaz ten został zaprezentowany między innymi w czasie ceremonii zamknięcia Olimpiady w Sydney w 2000.
Samoloty zostały wycofane ze służby w 2010 roku, służące w RAAF 37 lat samoloty zostały pożegnane specjalnym publicznym przelotem 82 Skrzydła.
Wielka Brytania.
W 1965 przez rząd brytyjski anulował projektu samolotu BAC TSR-2, tłumacząc swoją decyzję między innymi zbyt dużymi kosztami w porównaniu do amerykańskiego programu "TFX", którego efektem był F-111. Jeszcze przed decyzją o zakończeniu programu budowy własnej maszyny, rozważano pozyskanie jego następcy. Po odrzuceniu propozycji daleko odbiegających od wymagań Royal Air Force, którymi były modyfikacje English Electric Canberra, Blackburn Buccaneer czy Dassault Mirage IV (z brytyjskim silnikiem Rolls-Royce Spey oznaczony wstępnie jako Spey-Mirage IV) podjęto decyzję o zakupię amerykańskiego F-111K. Odmiana ta bazowała na F-111A, ale została zmodyfikowana pod kątem wykorzystania brytyjskiego wyposażenia i uzbrojenia. Zmiany objęły przebudowę komory uzbrojenia do przenoszenia pocisków przeciwradarowych Martel, dodanie składanej sondy do tankowania w powietrzu i wykorzystanie wzmocnionego podwozia od FB-111A umożliwiającego większy udźwig uzbrojenia. Wstępne plany, opublikowane w białej księdze obrony w lutym 1966 roku zakładały pozyskanie 50 samolotów F-111K, w tym czterech maszyn szkolno-treningowych TF-111K. W efekcie 22 marca 1967 roku podpisano umowę na zakup pierwszych 10 samolotów a 29 marca tego samego roku, kolejnych czterdziestu. Prace postępowały szybko i już 18 września 1967 roku rozpoczęto końcowy montaż pierwszego egzemplarza przeznaczonego dla RAF. Prototypy wersji szturmowej i treningowej TF-111K zostały zaprojektowane, a ich produkcja ukończona w znacznym stopniu, ale na rok przed finalizacją prac,16 stycznia 1968 roku zamówienie odwołano. Dodatkowe obliczenia wykazały, że zakładany zasięg i prędkość na dużym pułapie byłyby gorsze niż się spodziewano. W tym okresie nastąpił również znaczny spadek kursu brytyjskiego funta wobec amerykańskiego dolara, co zaowocowało znacznym wzrostem kosztów całego przedsięwzięcia. W zamian zakupiono samoloty Buccaneer i F-4 Phantom II.

</doc>
<doc id="300095" url="https://pl.wikipedia.org/wiki?curid=300095" title="Związek Polaków w Wolnym Mieście Gdańsku">
Związek Polaków w Wolnym Mieście Gdańsku

Związek Polaków w Wolnem Mieście Gdańsku (ZP) – organizacja społeczno-polityczna, istniejąca w Wolnym Mieście Gdańsku w latach 1933-1937.
Historia.
Organizacja powstała 13 czerwca 1933, była konkurencyjna wobec Gminy Polskiej w WMG (GP). Zrzeszała na równych prawach mieszkających w WMG Polaków z obywatelstwem gdańskim i polskim, inaczej niż w Gminie Polskiej, gdzie tylko ci pierwsi byli pełnoprawnymi członkami. Ponadto ZP nastawiony był prorządowo, w odróżnieniu od GP, związanej raczej z opozycją endecką.
Związek założyli i kierowali nim Henryk Marian Królikowski, Zygmunt Moczyński i Ignacy Ziętkiewicz. Organem prasowym była "Straż Gdańska" (1933-1939), hymnem pieśń "My, Pierwsza Brygada". Szefem referatu świetlicowego w Wydziale Propagandy był Michał Urbanek.
Przy Związku afiliowane było Polskie Zrzeszenie Pracy, konkurencyjne do związanego z Gminą Polską Zjednoczenia Zawodowego Polskiego.
Obie zwaśnione organizacje zostały połączone dopiero w 1937 dzięki zdecydowanej postawie Komisarza Generalnego RP Mariana Chodackiego. Uroczystą deklarację konsolidacyjną podpisano 2 maja 1937, a następnie 3 maja ogłoszono podczas uroczystej akademii. Formalne połączenie nastąpiło 23 maja 1937. Powstała wówczas nowa organizacja o nazwie Gmina Polska Związek Polaków.

</doc>
<doc id="300096" url="https://pl.wikipedia.org/wiki?curid=300096" title="F-111 Aardvark">
F-111 Aardvark



</doc>
<doc id="300097" url="https://pl.wikipedia.org/wiki?curid=300097" title="Brygidki">
Brygidki

Brygidki, Zakon Świętej Brygidy, Zakon Najświętszego Zbawiciela (łac. "Ordo Sanctissimi Salvatoris Sanctae Brigittae", skrót O.SS.S), zakon początkowo kontemplacyjny, następnie apostolsko-kontemplacyjny, założony w Vadstenie w Szwecji przez św. Brygidę w 1350 r.
Do soboru trydenckiego funkcjonowała także męska gałąź zakonu (brygidzi), działająca m.in. w lubelskich Rurach.

</doc>
<doc id="300098" url="https://pl.wikipedia.org/wiki?curid=300098" title="OSS alv">
OSS alv



</doc>
<doc id="300099" url="https://pl.wikipedia.org/wiki?curid=300099" title="Roman Longchamps de Berier">
Roman Longchamps de Berier



</doc>
<doc id="300100" url="https://pl.wikipedia.org/wiki?curid=300100" title="F-111">
F-111



</doc>
<doc id="300101" url="https://pl.wikipedia.org/wiki?curid=300101" title="Ernest Till">
Ernest Till

Ernest Till (ur. 4 stycznia 1846 w Brzeżanach, zm. 21 marca 1926 we Lwowie) – polski prawnik, profesor Uniwersytetu Lwowskiego, członek Polskiej Akademii Umiejętności.
Życiorys.
Był synem Józefa i Marii z Winklerów. Uczęszczał do gimnazjum we Lwowie, w latach 1865–1870 studiował prawo i ekonomię na Uniwersytecie Lwowskim; w 1871 uzyskał stopień doktora praw. Następnie rozpoczął pracę w Prokuratorii Skarbu we Lwowie, po czym praktykę kandydacką do adwokatury. Od 1878 prowadził znaną kancelarię adwokacką we Lwowie. Jako adwokat urzędował przy ulicy Jagiellońskiej 2. Od 1873 prowadził wykłady z prawa rolnego w Akademii Rolniczej w Dublanach oraz z prawa leśnego w Szkole Gospodarstwa Leśnego we Lwowie. W 1877 habilitował się na Uniwersytecie Jagiellońskim na podstawie pracy "O znaczeniu posiadania przy nabyciu nieruchomości" i został docentem w Katedrze Prawa Cywilnego Austriackiego Uniwersytetu Lwowskiego. W 1888 mianowany został profesorem tytularnym, a po rezygnacji z adwokatury, w 1905 profesorem zwyczajnym. W latach 1905–1917 kierował katedrą prawa prywatnego austriackiego, a w roku akademickim 1906/1907 był dziekanem Wydziału Prawa. W 1921 mianowany został profesorem honorowym, wykłady kontynuował do końca życia.
W 1897 powołany na członka korespondenta Polskiej Akademii Umiejętności, w 1921 na członka rzeczywistego Towarzystwa Naukowego Warszawskiego. Należał także do Towarzystwa Naukowego we Lwowie (od 1920) oraz Towarzystwa Prawniczego we Lwowie (prezes od 1911). Przed 1914 był członkiem oddziału C. K. Galicyjskiego Towarzystwa Gospodarskiego w Lisku. W 1916 został wybrany prezesem zarządu Towarzystwa Nauczycieli Szkół Wyższych. W 1919 został wiceprezesem Komisji Kodyfikacyjnej RP i kierował lwowskim kołem Komisji Kodyfikacyjnej, które opracowało m.in. projekt kodeksu zobowiązań. Był redaktorem naczelnym pisma „Przegląd Prawa i Administracji”.
W latach 1874–75 wydawał wraz z Dr. Ignacym Szczęsnym Czemeryńskim pismo „"Prawnik"”, publikując w nim przeglądy prawodawstwa i mniejsze artykuły. W 1876 roku z dr Karolem Stromengerem założył „"Przegląd sądowy i administracyjny"”, który po wystąpieniu wspólnika prowadził sam do roku 1892, a od 1893 roku z dr Bronisławem Łozińskim, potem pod zmienioną nazwą „Przegląd prawa i administracji” aż 1926 roku. Po jego śmierci zmieniona nazwę na „Przegląd Prawa i Administracji im. Ernesta Tilla”.
W pracy naukowej zajmował się prawem cywilnym – prawem rzeczowym, spadkowym, prawem zobowiązań. Pracował nad projektem kodeksu cywilnego, a gdy prace nad nim zaczęły się opóźniać, przygotował projekt części ogólnej i szczegółowej prawa zobowiązaniowego, który był podstawą do prac nad kodeksem zobowiązań z 1933. Był twórcą lwowskiej szkoły prawa prywatnego, z której wywodzili się: m.in. Roman Longchamps de Bérier, Kazimierz Przybyłowski, Alfred Ohanowicz i znawca prawa handlowego Aleksander Doliński.
Otrzymał tytuł c. k. radcy dworu. 22 października 1917 został wyniesiony do godności szlacheckiego I stopnia, a w dyplomie z 6 lutego 1918 dodano przydatek „z Kostryna” („von Kostryn”; nobilitowany był właścicielem Kostrynia tj. przysiółka Uherzec Mineralnych). W 1926 otrzymał tytuł doctora honoris causa Uniwersytetu Jana Kazimierza we Lwowie. 
Został pochowany w grobowcu rodzinnym na Cmentarzu Łyczakowskim we Lwowie.
Był żonaty z Adolfiną. Ich dziećmi byli: Artur Till (1874–1936), także prawnik oraz adwokat i oficer, Stanisław Till (1875–1945), radca budownictwa w Urzędzie Wojewódzkim i dyrektor Muzeum Przemysłowego w Krakowie, Maria Zgórska (ur. 1878), Jadwiga (1881–1885), Ernest Till junior (1884–1985) oraz Adolfina Pagaczewska (1886–1974).

</doc>
<doc id="300103" url="https://pl.wikipedia.org/wiki?curid=300103" title="B-47">
B-47



</doc>
<doc id="300104" url="https://pl.wikipedia.org/wiki?curid=300104" title="F-4">
F-4



</doc>
<doc id="300105" url="https://pl.wikipedia.org/wiki?curid=300105" title="Tkanka okrywająca">
Tkanka okrywająca

Tkanka okrywająca - jedna z tkanek roślinnych. Tkanki okrywające występują na powierzchni roślin. Do tkanek tych należą:

</doc>
<doc id="300106" url="https://pl.wikipedia.org/wiki?curid=300106" title="Erazm Czarnecki">
Erazm Czarnecki

Erazm Czarnecki (ur. 3 czerwca 1892 w Pakości, zm. 4 września 1949 w Gdańsku) – działacz polonijny w Wolnym Mieście Gdańsku, poseł do Volkstagu (sejmu gdańskiego).
Życiorys.
Ukończył Państwowy Instytut Techniczny w Poznaniu, gdzie uzyskał tytuł inżyniera, a następnie w 1916 zatrudnił się w Stoczni Cesarskiej w Gdańsku. Później pracował m.in. w Komisariacie Generalnym RP w Gdańsku oraz w Radzie Portu i Dróg Wodnych. Od momentu powstania był aktywnym członkiem, a od 1931 do stycznia 1935 prezesem Gminy Polskiej. W latach 1931–1935 zasiadał także w Volkstagu IV i V kadencji. Na początku 1935 wyjechał z Gdańska, by objąć stanowisko wicedyrektora i radcy Przedstawicielstwa Portów Polskich i Ministerstwa Komunikacji w Pradze. W Volkstagu zastąpił go na krótko ksiądz Komorowski, a na fotelu prezesa Gminy Polskiej – Roman Ogryczak. Pochowany na cmentarzu katolickim w Sopocie (kwatera B5-B-2).

</doc>
<doc id="300107" url="https://pl.wikipedia.org/wiki?curid=300107" title="B-2">
B-2



</doc>
<doc id="300108" url="https://pl.wikipedia.org/wiki?curid=300108" title="B-1">
B-1



</doc>
<doc id="300111" url="https://pl.wikipedia.org/wiki?curid=300111" title="Teatr Wielki w Warszawie">
Teatr Wielki w Warszawie

Teatr Wielki w Warszawie – gmach znajdujący się przy placu Teatralnym 1 w Warszawie. Siedziba Opery Narodowej, jednej z trzech scen Teatru Narodowego, Polskiego Baletu Narodowego i Muzeum Teatralnego.
Gmach został wzniesiony w latach 1825–1833. Zniszczony w latach 1939 i 1944 został odbudowany, przekształcony i powiększony w latach 1947–1965 z zachowaniem oryginalnej fasady od strony placu Teatralnego.
Historia.
W miejscu obecnego gmachu do lat 20. XIX wieku znajdował się kompleks handlowo-usługowy Marywil. 19 listopada 1823 w miejscu dawnej kaplicy Marywilu namiestnik Józef Zajączek wmurował kamień węgielny pod Teatr Wielki. W latach 1825–1833 w miejscu zburzonego Marywilu wzniesiono monumentalny gmach teatralny w stylu klasycystycznym zaprojektowany dla zespołu Teatru Narodowego przez Antonia Corazziego (po zmianach wprowadzonych przez Ludwika Kozubowskiego).
Budynek był wzorowany na teatrze S. Carlo Nicoliniego w Neapolu. Kamień węgielny położono 19 listopada 1825, w 60. rocznicę utworzenia Teatru Narodowego. W uroczystości wzięli udział m.in. namiestnik Królestwa Polskiego Józef Zajączek i minister skarbu Franciszek Ksawery Drucki Lubecki. Budowa gmachu była finansowana ze środków miasta i rządu.
Gmach składał się on z korpusu głównego mieszczącego salę teatralną oraz dwóch skrzydeł bocznych. Lewe skrzydło stanowił zachowany aneks Marywilu, tzw. Dom Jarmarczny, wzniesiony w latach 1817–1821 przez Piotra Aignera. Skrzydło zachodnie, zaprojektowane w całości przez Corazziego, mieściła Sale Redutowe. Po powstaniu listopadowym zmieniono pierwotny projekt Corazziego na bardziej oszczędny, m.in. zmniejszono liczbę miejsc dla widzów z 2000 do 1248. Skasowano także wielką lożę królewską na pierwszym piętrze na wprost sceny. Partery obydwu skrzydeł zajęły sklepy. Po powstaniu listopadowym nazwę teatru zmieniono na Teatr Wielki.
Pierwsze przedstawienie w nowo otwartym teatrze odbyło się w niedzielę 24 lutego 1833. Były to opera "Cyrulik sewilski" Gioacchina Rossiniego oraz balet "Zabawa tancerska" Karola Kurpińskiego. W 1843 wykończono ostatecznie Sale Redutowe, foyer i sale bufetowe oraz wzniesiono nowe piece pod sceną. W listopadzie 1864 w teatrze zainstalowano oświetlenie gazowe.
Ok. 1840 plac Marywilski, przy którym znajdował się gmach, zaczęto nazywać placem Teatralnym.
W 1862 przed Teatrem Wielkim Ludwik Jaroszyński dokonał nieudanego zamachu na nowego namiestnika Królestwa Polskiego wielkiego księcia Konstantego.
Teatr Wielki wchodził w skład Warszawskich Teatrów Rządowych. W związku z przebudową w 1870 i czasowym zamknięciem teatru wzniesiono drewniany Teatr Letni w Ogrodzie Saskim. Także po zakończeniu przebudowy w sezonie letnim odbywały się tam przedstawienia Teatru Wielkiego i Teatru Rozmaitości.
Po pożarze Teatru Rozmaitości (1883) podjęto decyzję o przebudowanie całego gmachu, opartego na drewnianej konstrukcji. Została ona przeprowadzona w latach 1890–1891 dzięki środkom, o które wystarał się w Petersburgu dyrektor Warszawskich Teatrów Rządowych Dymitr Palicyn. Drewnianą konstrukcję zastąpiono stalową, unowocześniono scenę i wprowadzono oświetlenie elektryczne z własnej elektrowni. Od końca XIX wieku w gmachu działało centralne ogrzewanie.
W II połowie XIX wieku przed gmachem założono dwa skwery, które ok. 1900 ogrodzono żelazną balustradą. Na skwerach wyrosły także drzewa. Było to niezgodne z zasadami dotyczącymi kształtowania przestrzeni przed budowlami neoklasycznymi. Przed gmachem zatrzymywały się kondukty pogrzebowe znanych aktorów, śpiewaków i artystów. Z tarasu wygłaszano przemówienia, a orkiestra opery grała muzykę żałobną.
We wrześniu 1936 przed prawym skrzydłem Teatru Wielkiego odsłonięto pomnik Wojciecha Bogusławskiego.
Podczas obrony Warszawy we wrześniu 1939 gmach został zbombardowany. Ocalała fasada od strony placu Teatralnego i ul. Wierzbowej, lewe skrzydło oraz część zabudowań oficynowych wewnątrz podwórza. Po kapitulacji miasta z inicjatywy pracowników Zarządu Miejskiego gmach zabezpieczono. W końcu 1939 nad częścią frontową zbudowano prowizoryczny dach i wyremontowano lewe skrzydło; zamurowano także okna.
W czasie powstania warszawskiego zachowane części budynku zostały uszkodzone w trakcie walk na placu Teatralnym, a następnie wysadzone przez Niemców. Pomiędzy 6 a 8 sierpnia 1944 w ruinach zamordowano ok. 350 polskich cywilów.
Po wojnie zniszczenia budynku oszacowano na ok. 75%. Ocalała wschodnia część fasady i kolumnowa fasada frontowa. Po wyzwoleniu ruiny gmachu zabezpieczono, a w latach 1947–1949 odbudowano skrzydło południowe dla Teatru Narodowego wraz z Salami Redutowymi. Zostały one oddane do użytku 22 lipca 1949, a we wrześniu tego roku nadano mu nazwę „Państwowa Opera i Filharmonia w Warszawie” (do 1961 używano też nazwy „Państwowa Opera w Warszawie”). Dyrektorem był Zdzisława Górzyński. Zarządzeniem Ministra Kultury i Sztuki z 28 lutego 1950 utworzono przedsiębiorstwo państwowe pod nazwą "Teatr Wielki Opery i Baletu w Warszawie", które przejęło administrowanie gmachem. Jego dyrektorem został Arnold Szyfman. W lutym 1951 ogłoszono konkurs na odbudowę Teatru Wielkiego, w którym pierwszą nagrodę zdobył projekt Bohdana Pniewskiego, opracowany przy współpracy Małgorzaty Handzelewicz, Władysława Jotkiewicza i Stanisława Krajewskiego. Projekt był kilkakrotnie poprawiany. Pierwsze prace budowlane rozpoczęto w 1953. Prezydium Rządu zatwierdziło projekt dopiero w 1956, po konsultacjach ze specjalistami zagranicznymi i zmniejszeniu kubatury gmachu. Odbiorów kolejnych części Teatru Wielkiego dokonywano w latach 1962–1965. Prace budowlane były krytykowane przez prasę ze względu na powolne tempo robót oraz wysokie koszty przedsięwzięcia. Przyczynami były m.in. ograniczenie kredytów przez władze centralne, którymi uzupełniano środki Społecznego Funduszu Odbudowy Stolicy i Kraju, niekorzystne etapowanie budowy, techniczna złożoność projektu oraz problemy ze znalezieniem sprawnego wykonawcy.
Bez zmian pozostawiono fasady od strony placu Teatralnego i ul. Wierzbowej, natomiast całkowicie nowym projektem była elewacja od strony placu Zwycięstwa (obecnie plac marsz. Józefa Piłsudskiego). Zespół architektów zaprojektował także od nowa wnętrza teatru. Widownia w kształcie podkowy powstała w miejscu, w którym wcześniej znajdowała się scena. Powstała jedna z największych scen operowych na świecie o całkowitej powierzchni 1150 m² i wysokości 35 m. Teatr Wielki miał być jedną z najnowocześniejszych scen w Europie, i do jego wyposażenia zaangażowano szereg firm zagranicznych. Zainstalowano m.in. scenę obrotową, sześć zapadni, osiem mostów świetlnych nad sceną, trzy systemy telewizji i posadzkę plastikową dla baletu. Powstało 27 pracowni i warsztatów i malarnia o wymiarach 26 x 26 m.
Uchwałą Rady Państwa z 18 kwietnia 1956 zostali odznaczeni artyści i pracownicy Państwowej Opery w Warszawie.
Uroczystego otwarcia gmachu dokonano 19 listopada 1965. Działalność zainaugurowano przedstawieniem "Straszny dwór" Stanisława Moniuszki.
17 stycznia 1965 przed gmachem ponownie odsłonięto pomnik Wojciecha Bogusławskiego, zniszczony przez Niemców w 1944. Tego samego dnia przed lewym skrzydłem, symetrycznie do pomnika Bogusławskiego, odsłonięto pomnik Stanisława Moniuszki.
W latach 50. na ścianie gmachu (od strony ul. Wierzbowej) umieszczono tablicę Tchorka upamiętniającą egzekucje ludności cywilnej podczas powstania warszawskiego w sierpniu 1944.
Przed 1984 teatr został odznaczony Orderem Sztandaru Pracy I klasy.
9 marca 1985 w gmachu wybuchł pożar, który w znacznym stopniu zniszczył część gmachu zajmowaną przez Teatr Narodowy.
8 czerwca 1991, w czasie swojej czwartej pielgrzymki do Polski, w gmachu Teatru Wielkiego z twórcami kultury spotkał się Jan Paweł II.
Po wojnie w tympanonie zrekonstruowano rzeźbę "Popiersie Anakreonta i trzy muzy" dłuta Tomasza Accardiego. Według planów Antonia Corazziego z 1825 roku, fasadę Teatru Wielkiego miała również zdobić na froncie kwadryga – rzeźba opiekuna sztuk Apollina, kierującego czterokonnym rydwanem. W 2002 dzięki inicjatywie ówczesnego dyrektora naczelnego Teatru Wielkiego Waldemara Dąbrowskiego, na fasadzie Teatru Wielkiego została umieszczona wykonana z brązu kompozycja rzeźbiarska "Kwadryga Appolina" (wysokość 6 i rozpiętość 9 metrów) autorstwa profesorów warszawskiej Akademii Sztuk Pięknych Adama Myjaka i Antoniego Janusza Pastwy. Jej odsłonięcia dokonał Prezydent RP Aleksander Kwaśniewski.
W 2016 przed gmachem (od strony ul. Moliera) odsłonięto rzeźbę „W hołdzie polskim artystom baletu”.
W 2017 na dachu budynku teatru powstała pasieka.
Działalność teatru.
W teatrze odbywają się również gale z okazji uroczystości narodowych i koncerty znanych osobistości ze świata muzyki poważnej. Na inaugurację zakończenia sezonu 2006/2007 w Teatrze odbył się koncert wybitnych Wiener Philharmoniker (Filharmoników Wiedeńskich), pod dyrekcją dyrygenta znanego z mediolańskiej La Scali Riccardo Mutiego. 17 września 2007 roku odbyła się tu premiera filmu Andrzeja Wajdy "Katyń". Co roku odbywa się tu również Wielka Gala Kolęd Europejskich Spotkań Chóralnych organizowanych przez chór Alla Polacca. Najważniejszą premierą sezonu 2007/2008 była opera "Opowieści Hoffmanna" Offenbacha, której reżyserię objął niemiecki reżyser operowy Harry Kupfer. Spektaklem inaugurującym zakończenie sezonu 2007/2008 było "Porgy and Bess" George’a i Iry Gershwinów.
W sezonie 2008/2009 po raz pierwszy odbyła się gala otwarcia sezonu, zbliżona do tej, która co roku odbywa się w Metropolitan Opera. Częstym współpracownikiem Teatru jest reżyser Robert Wilson, który przygotował operę "Faust" Charles’a Gounoda, której premiera odbyła się w październiku 2008 roku. W listopadzie 2008 roku, w Teatrze wystąpiła Filarmonica della Scala – orkiestra Teatro alla Scala z Mediolanu. Ważną uroczystością były obchody 75. rocznicy urodzin kompozytora Krzysztofa Pendereckiego, który wykonał swoje dzieło "Siedem bram Jerozolimy".
Opera Narodowa od początku swego istnienia współpracuje ze znakomitymi światowymi, a także polskimi reżyserami operowymi i baletowymi. Współcześnie są to m.in. Harry Kupfer, Robert Wilson, Mariusz Treliński, Krzysztof Warlikowski. Występowali tu także znakomici śpiewacy operowi tacy jak: José Cura, Andrzej Hiolski, Bogdan Paprocki, Bernard Ładysz, Jadwiga Dzikówna, Ewa Podleś, Małgorzata Walewska, Hanna Rumowska, Marcin Bronikowski, Plácido Domingo, Edita Gruberová, Izabela Kłosińska, Anna Lubańska, Renée Fleming.
Opera Narodowa współuczestniczyła w projekcie Opera Europa, organizacji zrzeszającej najważniejsze teatry operowe Europy, do których należą m.in. Gran Teatre del Liceu w Barcelonie, Teatro Real w Madrycie czy Opera Królewska w Kopenhadze. W kwietniu 2008 roku w Teatrze odbyła się konferencja Stowarzyszenia Opera Europa, w której wzięły udział delegacje z najważniejszych teatrów operowych w Europie. Konferencja była poświęcona nowoczesnym sposobom zarządzania, promocji usług kultury i pozyskiwaniu środków finansowych na działalność kulturalną.
Do zadań statutowych Teatru Wielkiego należy prowadzenie Muzeum Teatralnego, gromadzącego obiekty dokumentujące historię teatru polskiego.
W sezonie 2009/2010 Teatr Wielki rozpoczynał stałą współpracę ze światowymi scenami operowymi, tj.: Metropolitan Opera, Teatro alla Scala, English National Opera oraz festiwalami w Bregenz, czy Baden-Baden.
Dyrektorem naczelnym Teatru Wielkiego – Opery Narodowej jest Waldemar Dąbrowski, dyrektorem artystycznym Mariusz Treliński, a dyrektorem Polskiego Baletu Narodowego – Krzysztof Pastor.

</doc>
<doc id="300113" url="https://pl.wikipedia.org/wiki?curid=300113" title="Kot Schrödingera">
Kot Schrödingera

Kot Schrödingera – eksperyment myślowy, czasem określany mianem paradoksu, opublikowany w 1935 roku przez austriackiego fizyka, Erwina Schrödingera, laureata Nagrody Nobla z dziedziny fizyki w roku 1933, w trzech częściach artykułu przeglądowego "Obecna sytuacja w mechanice kwantowej". Ilustruje problem zastosowania interpretacji kopenhaskiej mechaniki kwantowej w odniesieniu do obiektów makroskopowych. Eksperyment ten jest jednym z wielu pomysłów tworzenia „przekładni” ze świata obiektów nano (w skali atomowej) do świata makroskopowego (zbioru wielu elementów, opisywanego w kategoriach prawdopodobieństwa zdarzeń losowych).
Opis eksperymentu.
Schrödinger wymyślił urządzenie oddziałujące na hipotetycznego kota zamkniętego w pojemniku z trucizną (np. z trującym gazem). Do pojemnika wkłada się żywego kota, źródło promieniotwórcze w postaci jednego nietrwałego atomu (który w wyniku rozpadu emituje cząstkę promieniowania jonizującego) oraz detektor promieniowania (np. licznik Geigera-Müllera), który w chwili wykrycia cząstki uwalnia trujący gaz. Po upływie czasu rozpadu połowicznego charakterystycznego dla danego atomu istnieje pięćdziesięcioprocentowe prawdopodobieństwo, że kot jest martwy, i takie samo prawdopodobieństwo, że jest nadal żywy. Tak sugerowałby tzw. zdrowy rozsądek. Jeśli nastąpi rozpad radioaktywny i licznik go zarejestruje, zostanie uruchomiony mechanizm, który uwolni truciznę – wtedy kot zginie. Jeśli rozpad nie będzie miał miejsca, zwierzę nadal będzie żywe.
Z opisu kwantowo-mechanicznego wynika jednak coś innego – przed otwarciem pojemnika kot jest jednocześnie i martwy, i żywy. Jako obiekt kwantowy znajduje się on równocześnie w każdym z możliwych stanów (tzw. superpozycji). Dopiero otwarcie pojemnika i sprawdzenie jego zawartości redukuje układ do jednego stanu – następuje załamanie funkcji falowej kota i dopiero w momencie poczynienia obserwacji kot przyjmuje jeden konkretny stan. W tym przypadku są tylko dwa możliwe stany – kot jest martwy albo żywy.
Zgodnie z regułami tzw. interpretacji kopenhaskiej, do momentu przeprowadzenia pomiaru, tzn. stwierdzenia, co dzieje się z kotem, jego stan jest fundamentalnie nieokreślony – kot jest jednocześnie żywy i martwy. Fizycy mówią o superponowanym stanie żywego i martwego kota. Dopiero pomiar rozstrzygnie jego losy. Występowanie superpozycji stanów jest zjawiskiem powszechnym w świecie obiektów mikroskopowych.
Obecnie stosuje się teorię opisującą dekoherencję środowiskową niezdeterminowanej superpozycji do stanów mieszanych, determinujących zachowania zgodnie z mechaniką klasyczną. Jest ona poparta eksperymentalnie i pozwala ominąć paradoks kota Schrödingera.
Eksperyment kłóci się ze zdrowym rozsądkiem, co wynika z faktu, że jest niemożliwy do przeprowadzenia w świecie makroskopowym. Przedmioty dostępne nam do obserwacji w naszej skali składają się z obiektów podlegających prawom mechaniki kwantowej. Jednak ze względu na bardzo dużą liczbę tych obiektów ich poszczególne stany uśredniają się, nie pozwalając obserwować efektów kwantowych.
Kot Schrödingera w kulturze masowej.
Koncepcja kota Schrödingera będąca zderzeniem klasycznych intuicji z regułami fizyki kwantowej niesie ze sobą intrygujące (choć pozorne) paradoksy. Dlatego koncepcja ta okazała się atrakcyjnym motywem często wykorzystywanym w literaturze, filmach i grach komputerowych. 12 sierpnia 2013 r. kot Schrödingera pojawił się w Google doodle z okazji 126. rocznicy urodzin naukowca.
Kot Schrödingera w filozofii.
To, że kot może być równocześnie martwy i żywy (a nie jest to superpozycja czasu, kiedy był żywy i czasu, kiedy był martwy), jest założeniem filozoficznym diagonalności, wprowadzonym do fizyki kwantowej w zasadzie komplementarności. Założenie, że zasada komplementarności opisuje poprawnie każde doświadczenie, jest błędnym uogólnianiem.

</doc>
<doc id="300117" url="https://pl.wikipedia.org/wiki?curid=300117" title="Hylemorfizm">
Hylemorfizm



</doc>
<doc id="300121" url="https://pl.wikipedia.org/wiki?curid=300121" title="Intelektualizm">
Intelektualizm

Intelektualizm (z łac. "intellectualis" - "umysłowy") – zespół poglądów i postaw podkreślających szczególną rolę intelektu, umysłu itp. w poznaniu i działaniu oraz broniących samodzielności czynników intelektualnych wobec uczuć, wiary, woli i intuicji. Postawy takie przeciwstawiają się głównie woluntaryzmowi i pragmatyzmowi, w etyce np. emotywizmowi.
Intelektualizm to stanowisko, według którego intelektowi przysługuje odrębność gatunkowa - stanowi on właściwą, niesprowadzalną do innych władzę poznawczą. W innym sensie jest to stanowisko głoszące prymat intelektu nad pozostałymi władzami psychicznymi człowieka. Emocje i wola nie są sprowadzalne do zjawisk intelektualnych, ale powinny być im podporządkowane ze względów ontologicznych, moralnych i estetycznych. Terminem "intelektualizm" określa się także pogląd, że uzyskiwany za pomocą intelektu obraz rzeczywistości jest wierny i kompletny. Pogląd taki żywił np. Kartezjusz. Nazywać można tak również stanowiska przeczące odrębności zjawisk wolitywnych i emocjonalnych. Do zjawisk intelektualnych sprowadzali zjawiska wolitywne i emocjonalne np. Baruch Spinoza i Johann Friedrich Herbart. "Intelektualizm" można rozumieć także jako synonim szeroko rozumianego racjonalizmu, głoszącego szczególną rolę rozumu w zdobywaniu wiedzy - w opozycji do empiryzmu, głoszącego nadrzędną rolę doświadczenia.
Typowym przykładem intelektualizmu jest arystotelizm, według którego istnieje specjalna władza poznawcza, intuicja intelektualna, umożliwiająca dostrzeżenie w danych dostarczanych przez doświadczenie prawd koniecznych. W średniowieczu pogląd taki charakterystyczny był dla tomizmu. Za prawdy konieczne dostrzegane za pomocą intuicji intelektualnej uważano pierwsze zasady myśli i Bytu. W opozycji do intelektualizmu tomistycznego stała przede wszystkim woluntarystyczna myśl Dunsa Szkota.
Znaczenie pejoratywne poglądom intelektualistycznym przypisywała niekiedy myśl nowożytna, np. Francis Bacon krytykował nadmierne uwielbienie dla rozumu ludzkiego. W zasadzie jednak termin "intelektualizm" jako pejoratywne określenie postaw absolutyzujących myślenie abstrakcyjne i poznanie dyskursywne upowszechnił się dopiero pod koniec XIX wieku. To w filozofii nowożytnej (racjonalizm nowożytny) intelektualizm przyjął postać klasyczną, zwłaszcza u Leibniza i Kartezjusza, przekonanego o wszechmocy rozumu krytycznego. Postawa intelektualistyczna widoczna jest także u Kanta i Hegla. W drugiej połowie XIX wieku, zwłaszcza w filozofii niemieckiej, termin "intelektualizm" rozpowszechnił się jako określenie postaw typu oświeceniowego, akcentujących szczególną rolę rozumu, w opozycji do postaw typu romantycznego, akcentujących szczególną rolę uczucia.
W filozofii XX-wiecznej poglądy intelektualistyczne głosił np. w swojej filozofii nauki Henri Poincaré, nawiązując swobodnie do kartezjanizmu. Postawa intelektualistyczna widoczna jest silnie także w fenomenologii, w której szczególnie istotny jest intelektualny ogląd przedmiotów ("Wesensschau"). Termin pojawiał się często u niektórych psychologów i socjologów - termin "woluntaryzm", przeciwstawiany intelektualizmowi, wprowadził dopiero Ferdinand Tönnies. Intelektualizm, materializm i woluntaryzm przeciwstawiali sobie na gruncie psychologii także Wilhelm Wundt i Friedrich Paulsen.
Wyróżnić można intelektualizm metafizyczny - zakładający racjonalność świata; intelektualizm psychologiczny, intelektualizm antropologiczny i intelektualizm pedagogiczny - które podkreślają szczególne znaczenie sfery intelektualnej w życiu ludzkim; intelektualizm etyczny, według którego samo poznanie dobra wystarczy do etycznego postępowania, lub przynajmniej poznanie dobra jest najważniejszym czynnikiem wiodącym do etycznego postępowania; intelektualizm estetyczny, według którego czynniki intelektualne są głównym źródłem sztuki i podstawą wartościowania dzieł sztuki; intelektualizm religijny, przypisujący rozumowi funkcję kontrolującą w życiu religijnym ludzi.

</doc>
<doc id="300123" url="https://pl.wikipedia.org/wiki?curid=300123" title="Basic Encoding Rules">
Basic Encoding Rules

Basic Encoding Rules (BER) – jedna z metod kodowania danych opisywanych specyfikacją ASN.1 (Abstract Syntax Notation One). BER opiera się na kodowaniu za pomocą trójki wartości: Tag Length Value. Poszczególne wartości to: tag (znacznik), długość i wartość. Tag identyfikuje typ w notacji Abstract Syntax Notation One.
Wyróżnia się cztery grupy typów: uniwersalny (Universal), typowy dla zastosowania (Application), zależny od kontekstu (Context-specific), prywatny (Private).
Typy uniwersalne posiadają tag identyfikujący o numerach do 30d (1Eh).
Specyfikacja BER jest zamieszczona w zaleceniu ITU-T X.690 (07/02).

</doc>
<doc id="300124" url="https://pl.wikipedia.org/wiki?curid=300124" title="Svetozar Boroević von Bojna">
Svetozar Boroević von Bojna

Svetozar Boroević von Bojna (ur. 13 grudnia 1856 w Umeticiu, zm. 23 maja 1920 w Klagenfurcie) – marszałek polny cesarskiej i królewskiej Armii.
Życiorys.
Urodził się w prawosławnej rodzinie we wsi Umetić koło Kostajnicy (gmina Donji Kukuruzari w Chorwacji, na południowy wschód od Zagrzebia). Obszar ten wchodził w skład Pogranicza Wojskowego Austro-Węgier. Po skończeniu szkoły elementarnej studiował na akademiach wojskowych w Kemenitz (koło Peterwardein, ob. Petrovaradin, pod Nowym Sadem) i Grazu. Szybko awansował (kapral w 1872, podporucznik 1 maja 1875) i został wcielony do Węgierskiego Pułku Piechoty Nr 52 w Grazu. W 1878 odznaczył się podczas zajmowania Bośni. Na stopień porucznika został mianowany ze starszeństwem z 1 maja 1880.
W 1881 został przyjęty do Szkoły Wojennej w Wiedniu, w charakterze słuchacza, pozostając oficerem nadetatowym IR. 52. W 1883, po ukończeniu studiów otrzymał tytuł „oficer przydzielony do Sztabu Generalnego” i przydział do 63 Brygady Piechoty w Budapeszcie na stanowisko oficera sztabu, a w następnym roku do Oddziału Wojskowego w Komendzie 15 Korpusu w Sarajewie. Na stopień kapitana został mianowany ze starszeństwem z 1 maja 1886. W tym samym roku otrzymał tytuł „oficera Sztabu Generalnego”. W 1887 został przydzielony do Terezjańskiej Akademii Wojskowej w Wiener Neustadt na stanowisko wykładowcy taktyki i organizacji wojska. W 1891 został przydzielony do Komendy 19 Dywizji Piechoty w Pilźnie na stanowisko szefa sztabu. W następnym roku został przeniesiony na takie samo stanowisko do Komendy 18 Dywizji Piechoty w Mostarze i mianowany na stopień majora ze starszeństwem z 1 maja 1892. Dwa lata później został wyznaczony na stanowisko szefa sztabu 27 Dywizji Piechoty w Koszycach. W 1895 został przeniesiony do Oddziału Wojskowego w Komendzie 6 Korpusu w Koszycach oraz mianowany na stopień podpułkownika ze starszeństwem z 1 maja tego roku. W 1896 został przeniesiony do Kraińskiego Pułku Piechoty Nr 17 w Klagenfurcie na stanowisko komendanta 4. batalionu. Na tym stanowisku 17 grudnia 1897 został awansowany na pułkownika. W czerwcu 1898 został wyznaczony na stanowisko szefa sztabu 8 Korpusu w Pradze, którym był do lutego 1904. W międzyczasie, w 1899 ożenił się z córką austriackiego oficera. 15 maja 1904 został mianowany na stopień generała majora i wyznaczony na stanowisko komendanta 14 Brygady Piechoty w Petrovaradin. W 1905 został uhonorowany tytułem „von Bojna”. W 1907 został wyznaczony na stanowisko komenda chorwacko-slawońskiego VII Dystryktu królewsko-węgierskiej Obrony Krajowej w Zagrzebiu. Na tym stanowisku 8 maja 1908 awansował na marszałka polnego porucznika. W kwietniu 1912 został przeniesiony na stanowisko komendanta i generała dowodzącego 6 Korpusem w Koszycach. 28 kwietnia 1913 otrzymał awans na stopień generała piechoty i tytuł szefa Węgierskiego Pułku Piechoty Nr 51 w Târgu Mureș.
W 1914 kiedy zaczęła się I wojna światowa, na czele 6 Korpusu walczył na froncie wschodnim. Na początku września 1914 został dowódcą 3 Armii i w początkach października oswobodził twierdzę Przemyśl. Jego wojska walczyły pod Limanową, na Przełęczy Dukielskiej i w innych miejscach w Karpatach, powstrzymując Rosjan przed wkroczeniem na Węgry. Rosyjskie kontrofensywy w lutym i marcu 1915 o mało nie spowodowały zepchnięcia trzeciej armii Boroevicia na Nizinę Węgierską, lecz dzięki posiłkom niemieckim zdołał on utrzymać pozycje i nie dopuścił do przełamania frontu. Potem (wraz z czwartą armią austro-węgierską arcyks. Józefa Ferdynanda i jedenastą armią niemiecką Mackensena) wziął udział w generalnej ofensywie austriacko-niemieckiej, mającej odrzucić Rosjan i ewentualnie odbić Przemyśl.
Boroević nie pozostał jednak na froncie wschodnim dostatecznie długo, aby zobaczyć odzyskanie Przemyśla, które nastąpiło w czerwcu. 25 maja 1915 wraz z częścią 3 Armii (reszta została wcielona do Grupy Armii Mackensena) został przeniesiony na front włoski. Tam został dowódcą 5 Armii, przy pomocy której zorganizował obronę przed Włochami i powstrzymał wiele ich ofensyw. Mimo to szef sztabu, Conrad von Hötzendorf, polecił mu wycofać się i zaprzestać prób obrony tego obszaru (dzisiejsza Słowenia), uważając go za niemożliwy do obronienia. Jednakże Boroević utrzymywał się z trzydziestoma ze swoich oddziałów, twierdząc, że Słoweńcy dotrzymają pola, kiedy przyjdzie im bronić swojego kraju. To przemówiło do cesarza Franciszka Józefa i przekazał Boroeviciowi dowodzenie frontem nad rzeką Soczą (wł. "Isonzo").
Wojska Boroevicia powstrzymały wszystkie z jedenastu włoskich ataków i w Austro-Węgrzech okrzyknięto go „Królem Isonzo” (zyskał również przydomek „Lew Isonzo” [„Löwe vom Isonzo”]), a jego żołnierze adorowali go i nazywali „Naš Sveto!”. Za męstwo w walce 1 maja 1916 został awansowany na stopień generała pułkownika. 23 sierpnia 1917 doszedł do stanowiska dowódcy frontu południowo-wschodniego, który wkrótce został przemianowany na Grupę Armii Boroević. 1 lutego 1918 został mianowany na stopień marszałka polnego. Został także dowódcą wszystkich sił austro-węgierskich przeciwko Włochom. Front utrzymał się do listopada 1918, kiedy żołnierze węgierscy zaczęli masowo dezerterować. Po tym wydarzeniu Boroević przegrupował oddziały pod Tagliamento, potem cofnął się do Velden am Wörther See. 1 grudnia 1918 został przeniesiony w stan spoczynku.
Jako austriacki generał był osobą niepożądaną w nowo tworzonym Królestwie Serbów, Chorwatów i Słoweńców, więc pozostał w Austrii. Zmarł 23 maja 1920 w szpitalu w Klagenfurcie. Jego ciało zostało przetransportowane do Wiednia, gdzie złożono je w grobie opłaconym przez cesarza Karola.

</doc>
<doc id="300126" url="https://pl.wikipedia.org/wiki?curid=300126" title="Betula pendula">
Betula pendula



</doc>
<doc id="300130" url="https://pl.wikipedia.org/wiki?curid=300130" title="Przeciwpancerny pocisk kierowany">
Przeciwpancerny pocisk kierowany

Przeciwpancerny pocisk kierowany ("ppk") – pocisk rakietowy służący do niszczenia czołgów i innych wozów bojowych przeciwnika.
W zwalczaniu pojazdów pancernych na dużych odległościach najbardziej efektywną i elastyczną bronią są przeciwpancerne pociski kierowane. Odpalane mogą być one ze śmigłowców, wyrzutni na pojazdach bojowych oraz przenośnych, a ich zasięg zawiera się w zakresie od 1000 do 10 000 m. Ze względu na zastosowanie układów kierowania/samonaprowadzania nie jest to broń tania, ale cechująca się za to bardzo wysokim prawdopodobieństwem zniszczenia celu, przekraczającym 90%.
Generacje ppk.
Pociski kierowane mogą być naprowadzane ręcznie – przez operatora (pierwsza generacja) lub półautomatycznie (druga generacja). Komendy sterujące wysyłane są do pocisku przewodem lub drogą radiową. Bardziej zaawansowane systemy mogą używać lasera lub kamery termowizyjnej umieszczonej w pocisku do śledzenia celu. Istnieją również zaawansowane modele trzeciej generacji działające w systemie „wystrzel i zapomnij”.
Wyprodukowane około 1960 pociski przeciwpancerne pierwszej generacji były naprowadzane przewodowo. Operator określał kierunek celu, a po odpaleniu pocisku sterował jego lotem za pomocą dźwigni sterowniczej. Warunkiem trafienia była widoczność w celowniku celu i pocisku. System ten otrzymał angielską nazwę – Manual Command to Line of Sight. Pociski te posiadały dość dużą strefę martwą (od 300 do 800 m), a czas naprowadzania wynosił nawet 25 sekund. W latach późniejszych montowano ppk na lekkich, zwrotnych i szybkich pojazdach opancerzonych i śmigłowcach. Prawdopodobieństwo trafienia pocisków pierwszej generacji, w sprzyjających warunkach i bez zakłóceń, sięgało około 80%.
Pociski przeciwpancerne drugiej generacji pojawiły się na początku lat 70. XX wieku. Posiadają półautomatyczny system kierowania SACLOS (Semi-Automatic Command to Line of Sight). Operator określa kierunek celu i utrzymuje znak celowniczy na celu do chwili uderzenia pocisku w cel. Prawdopodobieństwo trafienia wzrosło do 90–95%. Wyeliminowano strefę martwą, uzyskano większą prędkość pocisku, skracając czas jego dolotu do celu. Funkcja operatora sprowadza się do precyzyjnego ustawienia celownika i utrzymywania go na celu przez cały czas lotu pocisku.
W przypadku pocisków trzeciej generacji (LACLOS) zadaniem operatora jest wykrycie celu, wycelowania i odpalenie pocisku, który wyposażony w odpowiednie czujniki automatycznie naprowadza się na cel i niszczy go. Obowiązuje zasada „wyceluj, odpal i zapomnij”. W tej generacji wyróżnia się dwie grupy pocisków. Pierwszą stanowią pociski naprowadzane wiązką laserową, wymagające ciągłego oświetlania celu promieniowaniem laserowym. Wystrzelony pocisk przechwytuje promienie odbite od celu i na tej podstawie leci do celu. W tym wypadku ciągle jeszcze występuje konieczność stałego opromieniowywania celu. Pociski drugiej grupy to pociski poszukujące, wyposażone w głowice samonaprowadzające się, pracujące na podczerwień lub na falach milimetrowych. Działanie głownie typu pasywnego jest oparte na pomiarze kontrastów temperatury między metalowym celem a jego tłem.
Środki obrony przed ppk.
Pociski wystrzeliwane z granatników przeciwpancernych (jak np. Bazooka), nie są zaliczane do ppk ze względu na brak systemu naprowadzania.

</doc>
<doc id="300131" url="https://pl.wikipedia.org/wiki?curid=300131" title="Von Hotzendorf">
Von Hotzendorf



</doc>
<doc id="300133" url="https://pl.wikipedia.org/wiki?curid=300133" title="Marchołt">
Marchołt



</doc>
<doc id="300139" url="https://pl.wikipedia.org/wiki?curid=300139" title="WBW">
WBW

WBW (Wielka Bitwa Warszawska) – Wielka Bitwa Wolnostylowa, Turniej Wolnego Mikrofonu, muzyczna impreza cykliczna odbywająca się regularnie od 2003 r., w ramach której konkurują ze sobą polscy raperzy, reprezentanci tzw. freestyle’u.
Charakterystyka.
Finały WBW odbywają się w Warszawie. Są one poprzedzone eliminacjami. W roku 2008 odbyły się 4 eliminacje, wszystkie w klubie New Deep. Z każdych eliminacji do finału awansowało dwóch artystów. Turniej zbiera najlepszych MC, freestylowców w kraju. W każdej eliminacji zawodnicy walczą 1 na 1 w bitwach freestylowych
Najczęściej odbywa się to w następujący sposób:
WBW 2019.
Eliminacje.
WBW Freestyle Rap Battle el.1 – Warszawa.
30 marca 2019 – Warszawa – klub Jasna 1
Gramofony: DJ Grubaz
Jury: Babinci, Edzio
Prowadzący: Murzyn
Klasyfikacja:
WBW Freestyle Rap Battle el.2 – Kraków.
27 kwietnia 2019 – Kraków- klub Żaczek
Gramofony: DJ Avens
Jury: Bober, Czeski, Mikser
Prowadzący: Murzyn
Klasyfikacja:
WBW Freestyle Rap Battle el.3 – Łódź.
25 maja 2019 – Łódź – klub Magnetofon
Gramofony: DJ Flip
Jury: Gres, Toczek
Prowadzący: Murzyn
Klasyfikacja:
WBW Freestyle Rap Battle el.4 – Wrocław.
22 czerwca 2019 – Wrocław – klub D.K Luksus
Gramofony: DJ Grejtu
Jury: Bober, Czeski, Pejter
Prowadzący: Murzyn
Klasyfikacja:
WBW Freestyle Rap Battle el.5 – Gdańsk.
7 września 2019 – Gdańsk – klub Medyk
Gramofony: DJ Serio
Jury: Czeski, Bośniak
Prowadzący: Murzyn
Klasyfikacja:
WBW Freestyle Rap Battle el.6 – Poznań.
5 października 2019 – Poznań – klub Trops
Gramofony: DJ Grejtu
Jury: Edzio, Pejter
Prowadzący: Murzyn
Klasyfikacja:
WBW Freestyle Rap Battle el.7 – Częstochowa.
8 listopada 2019 – Częstochowa – klub Rura
Gramofony: DJ Avens
Jury: Czeski, Mikser
Prowadzący: Murzyn
Klasyfikacja:
FINAŁ.
30 listopada 2019 – Warszawa – klub Proxima
Gramofony: DJ Avens
Jury: Bober, Mikser, DJ Grubaz
Prowadzący: Murzyn
Klasyfikacja:
WBW 2018.
Eliminacje.
WBW Freestyle Rap Battle el.1 – Poznań.
10 marca 2018 – Poznań – TROPS Akademickie Centrum Kultury
Gramofony: DJ GREJTU
Jury: Dolar, Pejter, Cube
Prowadzący: Bober
Klasyfikacja:
WBW Freestyle Rap Battle el.2 – Kraków.
17 marca 2018 – Kraków – klub Żaczek
Gramofony: DJ Avens
Jury: Filipek, Tymin, ZWR
Prowadzący: Edzio
Klasyfikacja:
WBW Freestyle Rap Battle el.3 – Bydgoszcz.
24 marca 2018 – Bydgoszcz – Wiatrakowa Klub
Gramofony: DJ Serio
Jury: Dolar, Mełcin, Dondi
Prowadzący: Edzio
Klasyfikacja:
WBW Freestyle Rap Battle el.4 – Łódź.
7 kwietnia 2018 – Łódź – Klub Magnetofon
Gramofony: DJ Baff
Jury: Filipek, Bonez, Gres
Prowadzący: Bober
Klasyfikacja:
WBW Freestyle Rap Battle el.5 – Zielona Góra.
14 kwietnia 2018 – Zielona Góra – WySPa Klub Studencki
Gramofony: DJ Simple
Jury: Czeski, Pejter
Prowadzący: Bober
Klasyfikacja:
WBW Freestyle Rap Battle el.6 – Sosnowiec.
21 kwietnia 2018 – Sosnowiec – klub VHS
Gramofony: DJ Simple
Jury: Czeski, Tymin
Prowadzący: Bober
Klasyfikacja:
WBW Freestyle Rap Battle el.7 – Warszawa.
8 września 2018 – Warszawa – klub Jasna 1
Gramofony: Deska aka Drewniane Palce
Jury: Czeski, KopekKopskun
Prowadzący: Edzio
Klasyfikacja:
WBW Freestyle Rap Battle el.8 – Białystok.
15 września 2018 – Białystok – klub muzyczny Rejs
Gramofony: DJ Skrusz
Jury: Radzias, Toczek
Prowadzący: Bober
Klasyfikacja:
WBW Freestyle Rap Battle el.9 – Wrocław.
22 września 2018 – Wrocław – klub D.K Luksus
Gramofony: DJ Krootki
Jury: Filipek, Kuba Stemplowski
Prowadzący: Bober
Klasyfikacja:
WBW Freestyle Rap Battle el.10 – Gdańsk.
6 października 2018 – Gdańsk – klub Medyk
Gramofony: DJ Serio
Jury: Bośniak, Filipek
Prowadzący: Edzio
Klasyfikacja:
WBW Freestyle Rap Battle el.11 – Lublin.
13 października 2018 – Lublin – klub Dom Kultury
Gramofony: DJ Grejtu
Jury: Radzias, Toczek
Prowadzący: Murzyn
Klasyfikacja:
WBW Freestyle Rap Battle el.12 – Częstochowa.
19 października 2018 – Częstochowa – klub Rura
Gramofony: DJ Simple
Jury: Czeski, Kuba Stemplowski
Prowadzący: Bober
Klasyfikacja:
WBW Freestyle Rap Battle Finał Północ – Poznań.
26 października 2018 – Sosnowiec – klub TROPS Akademickie Centrum Kultury
Gramofony: DJ Serio
Jury: Babinci, Dolar, VitoWS
Prowadzący: Edzio
Klasyfikacja:
WBW Freestyle Rap Battle Finał Południe – Kraków.
3 listopada 2018 – Kraków – klub Żaczek
Gramofony: DJ Avens
Jury: Filipek, Pejter, Czeski
Prowadzący: Murzyn
Klasyfikacja:
FINAŁ.
24 listopada 2018 – Warszawa – klub Proxima
Gramofony: DJ Serio
Jury: Edzio, Bober, Czeski
Prowadzący: Dolar
Klasyfikacja:
WBW 2017.
Eliminacje.
WBW Freestyle Rap Battle el.1 – Poznań.
18 marca 2017 – Poznań – Akademickie Centrum Kultury TROPS
Gramofony: DJ Serio
Jury: Edzio, Cube
Prowadzący: Filipek
Klasyfikacja:
WBW Freestyle Rap Battle el.2 – Kraków.
25 marca 2017 – Kraków – klub Żaczek
Gramofony: DJ Avens
Jury: Czeski, Tymin
Prowadzący: Dolar
Klasyfikacja:
WBW Freestyle Rap Battle el.3 – Zielona Góra.
8 kwietnia 2017 – Zielona Góra – klub WySPa
Gramofony: DJ Danek
Jury: Czeski, Pejter
Prowadzący: Filipek
Klasyfikacja:
WBW Freestyle Rap Battle el.4 – Łódź.
21 kwietnia 2017 – Łódź – klub Soda
Gramofony: DJ Flip
Jury: Bonez, Gres
Prowadzący: Dolar
Klasyfikacja:
WBW Freestyle Rap Battle el.5 – Olsztyn.
12 maja 2017 – Olsztyn – klub Nowy Andergrant
Gramofony: DJ Serio
Jury: Edzio, Emtes
Prowadzący: Flint
Klasyfikacja:
WBW Freestyle Rap Battle el.6 – Tychy.
27 maja 2017 – Tychy – Underground Pub
Gramofony: DJ Simple
Jury: Czeski, Tymin
Prowadzący: Filipek
Klasyfikacja:
WBW Freestyle Rap Battle el.7 – Rzeszów.
10 czerwca 2017 – Rzeszów – klub Vinyl
Gramofony: DJ Juvson
Jury: Eskaubei, Konrad
Prowadzący: Dolar
Klasyfikacja:
WBW Freestyle Rap Battle el. 8 – Warszawa.
2 września 2017 – Warszawa – klub Hybrydy
Gramofony: DJ Grubaz
Jury: Trzy Sześć, Mentor
Prowadzący: Flint
Klasyfikacja:
WBW Freestyle Rap Battle el.9 – Wrocław.
16 września 2017 – Wrocław – klub Przybij Piątaka
Gramofony: DJ Simple
Jury: Pejter, Czeski
Prowadzący: Filipek
Klasyfikacja:
WBW Freestyle Rap Battle el.10 – Gdańsk.
30 września 2017 – Gdańsk – klub Medyk
Gramofony: DJ Serio
Jury: Edzio, Tomasina
Prowadzący: Dolar
Klasyfikacja:
WBW Freestyle Rap Battle el.11 – Białystok.
7 października 2017 – Białystok – klub Rejs
Gramofony: DJ Skrusz
Jury: Mentor, Sosen
Prowadzący: Dolar
Klasyfikacja:
WBW Freestyle Rap Battle el.12 – Częstochowa.
20 października 2017 – Częstochowa – klub Rura
Gramofony: DJ Simple
Jury: Mikser, Kuba Stemplowski
Prowadzący: Filipek
Klasyfikacja:
WBW Freestyle Rap Battle Finał Południe – Kraków.
4 listopada 2017 – Kraków – klub
Gramofony: DJ Avens
Jury: Kamel, Majkel
Prowadzący: Filipek
Klasyfikacja:
WBW Freestyle Rap Battle Finał Północ – Bydgoszcz.
11 listopada 2017 – Bydgoszcz – klub Estrada
Gramofony: DJ Serio
Jury: Edzio, Mełcin
Prowadzący: Dolar
Klasyfikacja:
FINAŁ.
11 listopada 2017 – Warszawa – klub Proxima
Gramofony: DJ Serio
Jury: Edzio, Czeski, Muflon
Prowadzący: Dolar, Filipek
Klasyfikacja:
WBW 2016.
Eliminacje.
WBW Freestyle Rap Battle el.1 – Warszawa.
24 września 2016 – Warszawa – klub NIEPOWIEM
gramofony: DJ GRUBAZ
jury: Muflon, Trzy-Sześć, Piotr Zwierzyński
prowadzenie: Dolar
klasyfikacja:
WBW Freestyle Rap Battle el.2 – Gdańsk.
1 października 2016 – Gdańsk – klub Medyk
Gramofony: DJ Serio
Jury: Bośniak, Rakraczej, Buszman
Prowadzący: Dolar
Klasyfikacja:
WBW Freestyle Rap Battle el.3 – Łódź.
8 października 2016 –Łódź Klub Soda
Gramofony: DJ BAFF
Jury: Bonez, Gres
Prowadzący: Dolar
Klasyfikacja:
WBW Freestyle Rap Battle el.4 – Białystok.
15 października 2016 –Białystok – Klub REJS
Gramofony: DJ Skrusz
Jury: Theodor, Mentor
Prowadzący: Dolar
Klasyfikacja:
WBW Freestyle Rap Battle el.5 – Wrocław.
22 października 2016 –Wrocław – klub Przybij Piątaka
Gramofony: DJ Krootki
Jury: Filipek, Czeski, Kuba Stemplowski
Prowadzący: Dolar
Klasyfikacja:
WBW Freestyle Rap Battle el.6 – Toruń.
5 listopada 2016 –Toruń – klub NRD
Gramofony: DJ CHMIELIX
Jury: Filip Rudanacja, Dondi
Prowadzący: Dolar
Klasyfikacja:
WBW Freestyle Rap Battle el.7 – Częstochowa.
11 listopada 2016 – Częstochowa – klub Rura
Gramofony: DJ Simple
Jury: Czeski, Mikser,
Prowadzący: Dolar
Klasyfikacja:
FINAŁ.
26 listopada 2016 –Warszawa – klub Proxima
Gramofony: DJ Grubaz
Jury: Muflon, Puoć, Filip Rudanacja
Prowadzący: Dolar
Klasyfikacja:
WBW 2015.
Eliminacje.
WBW Freestyle Rap Battle el.1 – Warszawa.
26 września 2015 – Warszawa – klub HARENDA
gramofony: DJ DREWNIANE PALCE
jury: Muflon, Trzy Sześć
prowadzenie: Theodor
klasyfikacja:
WBW Freestyle Rap Battle el.2 – Łódź.
3 października 2015 – Łódź – GLOW CLUB
gramofony: DJ BAFF WEED
jury: Bonez, Green
prowadzenie: Theodor
klasyfikacja:
WBW Freestyle Rap Battle el.3 – Gdańsk.
10 października 2015 – Gdańsk – klub BUFFET
gramofony: DJ SERIO?
jury: Bośniak, Rakraczej
prowadzenie: Theodor
klasyfikacja:
WBW Freestyle Rap Battle el.4 – Wrocław.
17 października – Wrocław – PRZYBIJ PIĄTAKA
gramofony: DJ SKIPLESS
jury: Czeski, Kuba Stemplowski, Emczas
prowadzenie: Theodor
klasyfikacja:
WBW Freestyle Rap Battle el.5 – Białystok.
24 października 2015 – Białystok – klub REJS
gramofony: DJ GARFIELD
jury: Pogo, Sosen
prowadzenie: Theodor
klasyfikacja:
WBW Freestyle Rap Battle el.6 – Warszawa.
31 października 2015 – Warszawa
gramofony: DJ GRUBAZ
jury: Flint, Solar
prowadzenie: Theodor
klasyfikacja:
FINAŁ.
28 listopada – Warszawa – Proxima
gramofony: DJ GRUBAZ
jury: Czeski, Dolar, Flint
prowadzenie: Duże Pe
klasyfikacja:
WBW 2014.
Eliminacje.
WBW Freestyle Rap Battle el.1 – Warszawa.
27 września 2014 – Warszawa – klub HARENDA
gramofony: DJ GRUBAZ
jury: Muflon, Solar
prowadzenie: Dolar
klasyfikacja:
WBW Freestyle Rap Battle el.2 – Łódź.
12 października 2014 – Łódź – klub LUKA
gramofony: DJ GRUBAZ
jury: Green, Theodor
prowadzenie: Dolar
klasyfikacja:
WBW Freestyle Rap Battle el.3 – Warszawa.
18 października 2014 – Warszawa – klub HARENDA
gramofony: DJ GRUBAZ
jury: Flint, Proceente
prowadzący: Dolar
klasyfikacja:
WBW Freestyle Rap Battle el.4 – Gdańsk.
15 listopada 2014 – Gdańsk – klub BUFFET
gramofony: DJ SERIO?
jury: Czeski, Theodor
prowadzący: Dolar
klasyfikacja:
FINAŁ.
29 listopada 2014 – Warszawa – Proxima
gramofony: DJ GRUBAZ
jury: Muflon, Flint, Czeski
prowadzenie: Dolar
klasyfikacja:
WBW 2013.
Eliminacje.
WBW Freestyle Rap Battle el.1 – Warszawa Grand Prix Śródmieścia.
28 września 2013 – Warszawa – klub Harenda
gramofony: DJ BAFF WEED
jury: Muflon, Solar
prowadzenie: Puoć
klasyfikacja
WBW Freestyle Rap Battle el.2 – Warszawa Grand Prix Woli.
11 października 2013 – Warszawa – klub ODESSA
gramofony: DJ BAFF WEED
jury: Jakuza, Proceente
prowadzenie: Puoć
klasyfikacja:
WBW Freestyle Battle el.3 – Warszawa Grand Prix Woli vol.2.
26 października 2013 – Warszawa – klub ODESSA
gramofony: DJ GRUBAZ
jury: Flint, Theodor
prowadzenie: Puoć
klasyfikacja:
WBW Freestyle Battle el.4 – Warszawa Grand Prix Mokotowa.
9 listopada 2013 – Warszawa – klub FONOBAR
gramofony: DJ GRUBAZ
jury: Ematei, Trzy-Sześć
prowadzenie: Puoć
klasyfikacja:
FINAŁ.
23 listopada 2013 – Warszawa – klub PROXIMA
gramofony: DJ GRUBAZ
jury: Jakuza, Solar, Flint
prowadzenie: Puoć, Muflon
klasyfikacja:
WBW 2012.
Eliminacje.
WBW Freestyle Rap Battle el.1 – Warszawa Grand Prix Powiśla.
28 września 2012 – Warszawa – klub Harenda
gramofony: DJ BLACK BELT GREG
jury: Jakuza, Flint
prowadzenie: Muflon
klasyfikacja:
WBW Freestyle Rap Battle el.2 – Warszawa Grand Prix Śródmieścia.
13 października 2012 – Warszawa – klub MOCCA
gramofony: DJ GRUBAZ
jury: Jakuza, Proceente
prowadzenie: Muflon
klasyfikacja:
WBW Freestyle Rap Battle el.3 – Warszawa Grand Prix Pragi.
26 października 2012 – Warszawa – klub HYDROZAGADKA
gramofony: DJ GRUBAZ
jury: Jakuza, Dolar
prowadzenie: Muflon
klasyfikacja:
WBW Freestyle Rap Battle el.4 – Warszawa Grand Prix Mokotowa.
10 listopada 2012 – Warszawa – klub FONOBAR
gramofony: DJ GRUBAZ
jury: Jakuza, Eskobar
prowadzenie: Muflon
klasyfikacja:
FINAŁ.
23 listopada 2012 – Warszawa – klub PROXIMA
gramofony: DJ GRUBAZ
jury: Dolar, Eskobar, Flint, Proceente
prowadzenie: Muflon
klasyfikacja:
WBW 2006.
Grand Prix.
WBW Freestyle Grand Prix – Warszawa.
28 kwietnia 2006 – Warszawa – Piwnica pod Harendą
gramofony: DJ Grubaz, DJ Homer
jury: Jakuza, Rufin MC, Numer Raz
prowadzenie: CNE
klasyfikacja:
WBW Freestyle Grand Prix – Łódź.
6 maja 2006 – Łódź – Cube
gramofony: DJ Homer, DJ Technik (rbk dj’s)
jury: Jakuza, Tezet, Enter
prowadzenie: CNE
klasyfikacja:
WBW Freestyle Grand Prix – Poznań.
20 maja 2006
klub: "Piwnica 21"
gramofony: DJ Grubaz, DJ Bart
prowadzenie: CNE
jury: Jakuza, Rufin MC, Kada
klasyfikacja:
WBW Freestyle Grand Prix – Rzeszów.
27 maja 2006
klub: "Pod palmą"
gramofony: DJ Grubaz, DJ Technik (rbk dj’s)
prowadzenie: Emil Blef
jury: Jakuza, DJ Osa, Sokół
klasyfikacja:
WBW Freestyle Grand Prix – Białystok.
data: 3 czerwca 2006
miejsce: Białystok – Loft
gramofony: DJ Grubaz, DJ Bart
jury: Jakuza, Rufin MC, Numer Raz
prowadzenie: Emil Blef
klasyfikacja:
Wielka Bitwa Warszawska – Warszawa (Finał WBW'06).
data: 10 czerwca 2006
miejsce: Warszawa – Palladium
gramofony: DJ Grubaz, DJ Homer, DJ Technik
jury: Jakuza, Flinstone, Rufin MC, Roball
prowadzenie: CNE
Finaliści:
Do finałów zakwalifikował się Theodor (Warszawa) pokonując Pogo (Białystok) oraz Eskaubei (Rzeszów).
WBW 2005.
Grand Prix.
Podczas 4 turniejów WBW Grand Prix (w Warszawie, Lublinie, Poznaniu i Katowicach) wyłonieni zostaną finaliści (po 2 z każdego turnieju). *awans
WBW Freestyle Grand Prix – Warszawa.
data: 16 kwietnia 2005
miejsce: Warszawa – Przestrzeń Graffenbergera
klasyfikacja:
WBW Freestyle Grand Prix – Lublin.
data: 23 kwietnia 2005
miejsce: Lublin – Graffiti
klasyfikacja:
WBW Freestyle Grand Prix – Katowice.
data: 21 maja 2005
miejsce: Katowice – Mega Club
klasyfikacja:
WBW Freestyle Grand Prix – Poznań.
data: 28 maja 2005
miejsce: Poznań – Eskulap
klasyfikacja:
Wielka Bitwa Warszawska – Warszawa (Finał WBW'05).
data: 10 czerwca 2005
miejsce: Warszawa – Ground Zero
klasyfikacja:
Faza grupowa.
Grupa A
Grupa B
WBW 2004.
Turniej został imprezą o zasięgu ogólnopolskim. Do czterech rund eliminacyjnych stanęło 80 frestylowców z całego kraju.
Wielka Bitwa Warszawska – Warszawa (Finał WBW'04).
data: 14 maja 2004
miejsce: Warszawa – Przestrzeń Graffenberga
klasyfikacja:
Grupa A
Grupa B
Półfinały.
Dogrywka między Te-Trisem, Duże Pe i Vito. Odpada VIito.
WBW 2003.
Do eliminacji przystąpiło ponad 30 MC z Warszawy i okolic. Do finału stanęło 4 najlepszych.
data: 29 czerwca 2003
miejsce: Warszawa – Przestrzeń Graffenberga
klasyfikacja:

</doc>
