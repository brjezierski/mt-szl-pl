<doc id="300141" url="https://pl.wikipedia.org/wiki?curid=300141" title="GBU-10">
GBU-10

GBU-10 Paveway II (ang. "Guided Bomb Unit" – bomba naprowadzana) – zaliczana do broni precyzyjnego rażenia amerykańska bomba lotnicza serii Paveway naprowadzana laserowo zbudowana na podstawie bomby Mk 84.
"GBU-10" została zaprojektowana dla amerykańskich sił zbrojnych jako naprowadzana laserowo bomba burząca i wprowadzona na uzbrojenie w 1976 roku. Głowicę bojową stanowi bomba ogólnego przeznaczenia "Mk 84" o masie nominalnej 908 kg (2000 funtów), a w wersji penetrującej GBU-10I bombę BLU-109 wyposażona w półaktywną laserową głowicę naprowadzającą i powierzchnie sterowe do korygowania jej lotu. Cel musi być oświetlony zewnętrznym laserowym wskaźnikiem celu. Dokładność trafienia nie mniejsza niż 9 metrów.
Istnieją dwie generacje bomb "GBU-10" – GBU-10A/B Paveway I ze stałymi statecznikami, oraz GBU-10E/B i F/B Paveway II ze statecznikami składanymi. Ponadto "Paveway II" posiada następujące ulepszenia:
Podczas wojny o Falklandy bomby "GBU-10" były używane przez Royal Air Force.
Głównymi nosicielami bomb GBU-10 są samoloty General Dynamics F-111 i F-15E Strike Eagle, które zrzucały bomby tego typu podczas operacji Pustynna Burza niszcząc mosty, wyrzutnie rakiet typu Scud, centra dowodzenia i pozycje umocnione nieprzyjaciela. Ponad 30% z 2637 bomb tego typu zrzuciły samoloty "F-111", a resztę "F-15E", oraz samoloty marynarki i piechoty morskiej osiągając skuteczność 78% trafień
Ponadto mogą być przenoszone przez samoloty A-6 Intruder, A-7 Corsair II, A-10 Thunderbolt II, F-14 Tomcat, F-16 Fighting Falcon, F/A-18 Hornet i B-52 Stratofortress.

</doc>
<doc id="300142" url="https://pl.wikipedia.org/wiki?curid=300142" title="Lisa Raymond">
Lisa Raymond

Lisa Raymond (ur. 10 sierpnia 1973 w Norristown w stanie Pensylwania) – amerykańska tenisistka, zwyciężczyni turniejów wielkoszlemowych w grze podwójnej i mieszanej, zdobywczyni Pucharu Federacji, brązowa medalistka Letnich Igrzysk Olimpijskich 2012 w grze mieszanej. Raymond pięciokrotnie osiągała pierwsze miejsce w klasyfikacji deblowej WTA, kiedy awansowała na tę pozycję po raz piąty dnia 23 kwietnia 2012, została najstarszą w dziejach liderką rankingu WTA spośród wszystkich singlistek i deblistek.
Kariera.
Praworęczna zawodniczka, z backhandem granym jedną ręką, preferująca styl ofensywny z częstymi atakami wolejowymi, znana jest głównie jako specjalistka gry podwójnej. Z powodzeniem występuje także w grze pojedynczej; w październiku 1997 zajmowała 15. miejsce w rankingu singlowym, wygrała w karierze cztery turnieje zawodowe, osiągnęła dwa ćwierćfinały wielkoszlemowe (Wimbledon 2000 i US Open 2004), ma na koncie zwycięstwa m.in. nad byłymi liderkami rankingu Martiną Hingis i Venus Williams.
Znacznie większe osiągnięcia ma na koncie jako deblistka. Do lipca 2013 wygrała 79 turniejów, w tym sześć wielkoszlemowych, a także pięć turniejów wielkoszlemowe w grze mieszanej. Najskuteczniejszy duet tworzyła z Australijką Rennae Stubbs, od 2005 z powodzeniem gra w parze z inną Australijką, Samanthą Stosur (wygrane US Open i WTA Tour Championships w 2005, French Open w 2006); w styczniu 2006 ze Stosur była w finale debla Australian Open (para amerykańsko-australijska nie wykorzystała dwóch meczboli przeciwko Chinkom Yan Zi i Zheng Jie). W czerwcu 2000 Raymond po raz pierwszy została liderką rankingu światowego gry podwójnej.
Oficjalną karierę zawodową rozpoczęła stosunkowo późno, w maju 1993; wcześniej z powodzeniem występowała w amerykańskich rozgrywkach uniwersyteckich, a w cyklu "WTA Tour" jako amatorka. W 2001 otrzymała tytuł mistrzyni świata w deblu wspólnie ze Stubbs, przyznany przez Międzynarodową Federację Tenisową (ITF). Wchodziła w skład Rady Zawodniczej WTA.
Jako reprezentantka USA startowała na igrzyskach olimpijskich w Atenach w 2004; w grze pojedynczej dotarła do III rundy (1/8 finału), przegrywając z późniejszą brązową medalistką Alicią Molik, a w deblu, w parze z weteranką Martiną Navrátilovą, do ćwierćfinału (porażka z Japonkami Shinobu Asagoe i Ai Sugiyamą). W 2012 ponownie reprezentowała Stany Zjednoczone na igrzyskach w Londynie. W grze podwójnej osiągnęła czwarte miejsce razem z Liezel Huber. W mikście zdobyła brązowy medal wspólnie z Mikiem Bryanem. W 1997 debiutowała w zespole narodowym w Pucharze Federacji; przyczyniła się do zdobycia trofeum w 2000 roku, jako deblistka w parze z Jennifer Capriati. Do 2009 roku wystąpiła w 23 pojedynkach (wygrywając 14 z nich), większość w grze podwójnej.
W styczniu 2006 w parze z Taylorem Dentem zdobyła Puchar Hopmana; turniej ten jest uważany za nieoficjalne mistrzostwa świata w grze mieszanej.
Życie osobiste.
Lisa Raymord jest zdeklarowaną lesbijką. Przez pewien okres była związana z australijską tenisistką Rennae Stubbs.

</doc>
<doc id="300149" url="https://pl.wikipedia.org/wiki?curid=300149" title="Hunor i Magor">
Hunor i Magor

Hunor i Magor (węg.: "Hunor és Magor") – postacie z węgierskiej legendy, przodkowie Hunów i Węgrów. 
Legenda opowiada o "cudownym jeleniu" ("Csodaszarvas"), którego dwaj książęta, Hunor i Magor, usiłowali upolować. W czasie polowania jeleń zniknął jednak bez śladu. Hunor i Magor usłyszeli nagle niebiańskie śpiewy i zdecydowali się odnaleźć ich źródło, aż idąc ich tropem, dotarli do jeziora, w którym kąpały się dwie przepiękne młódki. Dziewczęta zobaczywszy ich, uciekły z krzykiem, książęta pogalopowali na koniach za nimi, dogonili i natychmiast zakochali się w nich. W końcu Hunor ożenił się z jedną, Magor z drugą, żyli długo i mieli liczne potomstwo. Potomkowie Hunora dali początek Hunom, a Magora Madziarom (Węgrom).
Pochodzące od władcy Hunów Attyli imię "Attila" nadal jest nadawanym na Węgrzech imieniem męskim. Powiązanie z Hunami jest też powodem, iż nazwa Węgier w europejskich językach posiada ten rdzeń słowny: francuski – Hongrie; angielski – Hungary; staroniemiecki – Hungarn (obecnie: Ungarn).

</doc>
<doc id="300151" url="https://pl.wikipedia.org/wiki?curid=300151" title="Nikol A-2">
Nikol A-2

Nikol A-2 – polski prototypowy szkolny samolot–amfibia wybudowany w 1939 roku.
Historia.
W maju 1929 roku inż. Jerzy Nikol rozpoczął projektowanie samolotu–amfibii, był to jego osobisty projekt. W 1930 roku dokonano badań w tunelu aerodynamicznym w Warszawie kadłuba samolotu. W 1935 roku takim badaniom poddano modelu całego samolotu. Następnie własnym staraniem konstruktora projekt i obliczenia udało mu się zatwierdzić w Instytucie Badań Technicznych Lotnictwa w Warszawie. Konstruktor nadał mu wtedy nazwę "Nikol A-2".
Nowym samolotem w 1935 roku zainteresowało się Kierownictwo Marynarki Wojennej, które zamierzało zastosować samolot-amfibię "Nikol A-2" jako samolot pokładowy stawiacza min ORP „Gryf”. Inż. Jerzy Nikol opracował projekt katapulty umożliwiającej start amfibii z pokładu „Gryfa”. Także Morski Dywizjon Lotniczy chciał go używać jako samolot szkolny i patrolowy. Przewidywano, że samolot będzie też używany przez Rzeczną Eskadrę Lotniczą Flotylli Pińskiej.
Do budowy prototypu samolotu "Nikol A-2" przystąpiono w warsztatach parku lotniczego MDL w Pucku w 1936 roku. Budowa prototypu trwała długo, ze względu na miejsce jego budowy i zakończona została dopiero w marcu 1939 roku. 
Pierwszy lot samolotu "Nikol A-2" odbył się 4 marca 1939 roku, a próby w locie trwały do końca sierpnia 1939 roku. Pilotem doświadczalnym był bosm. pil. W. Kaczmarczyk. Do końca sierpnia ukończono cykl prób w locie oraz startów i lądowań z wody i wodowania.
Po wybuchu II wojny światowej samolot-amfibia "Nikol A-2" 1 września 1939 roku został ewakuowany z Pucka do portu wojennego na Helu, gdzie został zakotwiczony i zamaskowany. Tam został kilkakrotnie ostrzelany i uszkodzony w czasie bombardowań portu przez lotnictwo niemieckie.
Po zajęciu Helu przez Niemców, samolotem "Nikol A-2" zainteresowało się lotnictwo niemieckiej marynarki wojennej i wywiozło go do Niemiec. Tam został wyremontowany i służył jako eksponat w bazie morskiej w Rostoku. Nadano mu fikcyjne znaki rejestracyjne D-GÖTZ.. Najprawdopodobniej został zniszczony w wyniku działań wojennych.
Konstrukcja.
Samolot "Nikol A-2" był dwumiejscowym szkolnym samolotem-amfibią, grzbietopłatem o konstrukcji drewnianej. Podwozie Podwozie pływakowe – stałe, kołowe podnoszone za pomocą korby. Napęd: 1 silnik rzędowy chłodzony powietrzem 4-cylindrowy "de Havilland Gipsy Major", śmigło pchające, trójłopatowe drewniane.
Kadłub o spodniej części łodziowej miał konstrukcję półskorupową, drewnianą i był kryty sklejką. Podzielono go na kilka grodzi wodoszczelnych. Z przodu w górnej części kadłuba znajdowała się zakryta kabina załogi z dwoma miejscami obok siebie, wyposażona w dwie sterownice i niezbędne przyrządy pokładowe. Osłona kabina była otwierana ze stałym wiatrochronem, istniała możliwość jej odrzucenia w przypadku awarii. Za kabiną umieszczono bagażnik, a za nim główny zbiornik paliwa o pojemności 200 l. Za skrzydłami wykonano na grzbiecie kadłuba hermetyczny właz do bagażnika, głównego zbiornika paliwa i pompy. Na końcu kadłuba zamocowano usterzenie klasyczne z dwoma usterzeniami pionowymi. Stateczniki kryte były sklejką, stery płótnem. 
Do środkowej części kadłuba przytwierdzono płat o konstrukcji drewnianej i kształcie trapezowym, wolnonośny, dwudźwigarowy, do tylnego dźwigara kryte był sklejką, a dalej płótnem. W środkowej części płata usytuowano zbiornik paliwa o pojemności 35 l.
Nad płatem w środkowej części zamontowano na łożu w kształcie piramidki z rurek stalowych i duralowych silnik rzędowy ze śmigłem pchającym.
Pływaki podskrzydłowe drewniane z przegrodami wodoszczelnymi były kryte sklejką i mocowane do skrzydeł za pomocą rurek stalowych. Podwozie kołowe główne, z kołami wyposażonymi w hamulce, było podnoszone do góry za pomocą korby i opuszczane pod własnym ciężarem.

</doc>
<doc id="300152" url="https://pl.wikipedia.org/wiki?curid=300152" title="Arizona Dream">
Arizona Dream

Arizona Dream – amerykańsko-francuski komediodramat z 1993 roku w reżyserii Emira Kusturicy.
Fabuła.
23-letni Axel Blackmar (Johnny Depp) pędzi szczęśliwe życie w Nowym Jorku. Pracuje w urzędzie rybołówstwa, gdzie jest strażnikiem przyrody, a do jego obowiązków należy znakowanie ryb. Axel Blackmar ma kłopoty z dorosłością. Swoją pracę najchętniej wykonywałby przez całe życie, uważając że ryby są mądrzejsze od ludzi – one przynajmniej milczą, nie przysparzając światu zmartwień. Axel ma do swojej pracy stosunek wręcz mistyczny i nie zamieniłby jej na żadną inną.
Kiedy więc niespodziewanie odwiedza go kuzyn Paul, aktor, informując o zaręczynach ich wspólnego wuja Leo, nie ciągnie go, aby opuścić ukochane miasto, zawód, i wyruszać w podróż do Arizony. Wujek Axela chce sprowadzić siostrzeńca do Arizony i przekazać mu swój salon samochodowy, w którym sprzedaje używane Cadillacki. Chłopak nie zamierza opuszczać Nowego Jorku, jednak ulega perswazjom i jedzie w odwiedziny. Kilkudniowy pobyt zaczyna się przedłużać, kiedy Axel poznaje piękną wdowę Elaine i jej ekscentryczną pasierbicę Grace.
Młody Axel wplątuje się w zawiłe relacje pomiędzy dwiema kobietami. Ponętna wdowa Elaine, która zastrzeliła swego męża za usiłowanie współżycia z własną córką, reprezentuje typ szalonej kobiety o niezaspokojonych potrzebach erotycznych. Jej przeciwieństwem jest pasierbica Grace, dziwna dziewczyna żyjąca w cieniu macochy.
Kobiety zaczynają skrycie rywalizować o względy Axela. Tu nic nie jest takie, na jakie wygląda. W atmosferze sprzecznych pragnień, trudnych do zrealizowania marzeń i tajemnic, dochodzi do tragedii.

</doc>
<doc id="300153" url="https://pl.wikipedia.org/wiki?curid=300153" title="BPzV">
BPzV

BPzV (czes. "Bojové průzkumné vozidlo") – czechosłowacki bojowy wóz rozpoznawczy wprowadzony do uzbrojenia w połowie lat 80. XX wieku. Znajduje się także na uzbrojeniu Wojska Polskiego pod oznaczeniem BWR-1S.
Historia.
Na początku lat 80. pododdziały rozpoznawcze Czechosłowackiej Armii Ludowej były wyposażone w węgierskie opancerzone samochody rozpoznawcze FUG. Miały one czechosłowackie oznaczenie OT-65. Były to pojazdy wyposażone wyłącznie w optyczne przyrządy obserwacyjne i nie były już w stanie skutecznie rozpoznawać terenu przed jednostkami pancernymi i zmechanizowanymi.
Najprostszym rozwiązaniem byłoby przyjęcie do uzbrojenia radzieckiego bojowego wozu rozpoznawczego BRM-1. Jednak pojazd ten nie był dopuszczony do eksportu (pierwsze zgody wydano w drugiej połowie lat 80.). Dlatego w 1984 roku Sztab Generalny CzAL wydał polecenie rozpoczęcia projektowania czechosłowackiego bwr opartego na konstrukcji bojowego wozu piechoty BMP-1 produkowanego w Czechosłowacji od 1971 roku.
Projekt nowego wozu bojowego powstał w instytucie naukowo-badawczym VU-010 Doksy i Konštrukta Trenczyn. Prace badawcze miały kryptonim "Svatawa". W 1986 roku rozpoczęto testy prototypu. W 1987 po przejściu prób wojskowych nowy pojazd został przyjęty do uzbrojenia CzAL pod oznaczeniem BPzV (Bojové Průzkumné Vozidlo).
BPzV jest pod względem konstrukcyjnym bardzo zbliżony do BMP-1. Podstawową różnicą jest umieszczenie na wieży uchwytów dla stacji radiolokacyjnej obserwacji pola walki PSNR-5K i nocnego przyrządu obserwacyjnego NNP-21. Oba te urządzenia mogą być zdemontowane i przewożone wewnątrz pojazdu, lub po zamontowaniu na trójnogach używane poza pojazdem.
Dowódca podobnie jak w BMP-1 zajmuje miejsce za kierowcą. Posiada on dzienno-nocny przyrząd obserwacyjny TKN-3B. Przed włazem dowódcy w specjalnej klatce ze stalowych rurek znajduje się reflektor podczerwieni OU-3GA2 oraz umieszczony w obudowie z blach pancernych czechosłowacki dalmierz laserowy. Osie optyczne reflektora, dalmierza i TKN-3B są równoległe co umożliwia pomiar odległości do obserwowanych przy pomocy TKN-3B celów.
Zainstalowanie nowego wyposażenia spowodowało zwiększenie masy wozu w stosunku do BWP-1. Dlatego zmodernizowano układ jezdny dodając hydrauliczne amortyzatory przy wahaczach drugiej pary kół nośnych. Powiększono także osłony hydrodynamiczne górnych gałęzi gąsienic. Oba te rozwiązania są analogiczne do zastosowanych w BMP-2
Seryjne BPzV weszły do uzbrojenia Czechosłowackiej Armii Ludowej pod koniec lat 80. Po podziale w 1992 roku Czechosłowacji na Czechy i Słowację wszystkie BPzV przypadły Armii Czeskiej. W tym samym roku zakończono produkcję tego wozu (według niektórych źródeł produkcję zakończono w 1993 roku). Czeskie wozy (120 lub 129 egzemplarzy) służą w batalionach rozpoznawczych brygad zmechanizowanych i brygady szybkiego reagowania. W latach 90. miały je zastąpić opracowane w ramach programu "Vyšehrad" BWR-y na podwoziu BMP-2, ale realizację tego programu przerwano po wybudowaniu w 1990 roku prototypu.
Na początku lat 90. Wojsko Polskie zakupiło 16 bwr BPzV. Otrzymały one oznaczenie BWR-1S (Bojowy Wóz Rozpoznawczy - 1 Svatawa). Zakupione wozy przydzielono m.in. 18. batalionowi rozpoznawczemu 16. Pomorskiej Dywizji Zmechanizowanej z Elbląga i 2. pułkowi rozpoznawczemu z Hrubieszowa. Oprócz tego w Polsce służą radzieckie BRM-1K pod oznaczeniem BWR-1D.
W 2017 roku zlecono remont połączony z kompleksową modernizacją wyposażenia 2 polskich BWR-1S, według wzoru opracowanego przez Wojskowe Zakłady Motoryzacyjne wraz z Wojskowymi Zakładami Łączności Nr 2. Modernizacja doprowadza pojazdy do wymogów współczesnego pola walki i obejmuje m.in. wymianę stacji radiolokacyjnej na amerykańską Hawk (V)2E, wymianę dalmierza laserowego na głowicę optoelektroniczną ZIG-T-2R firmy Etronika, wyposażoną w termowizor, dwie kamery TV i dalmierz laserowy, a także wymianę radiostacji, telefonu wewnętrznego, systemu nawigacji, przyrządów obserwacyjnych i dodanie systemu samoosłony SSP-1N Obra-3. Prototyp zmodernizowanego pojazdu został zaprezentowany jeszcze na salonie MSPO w 2017 roku. W 2021 roku zlecono modernizację dalszych łącznie 18 wozów BWR-1S i BWR-1D.
Opis.
BPzV jest pływającym opancerzonym, gąsienicowym wozem bojowym, wyposażonym w specjalistyczne środki przeznaczone do prowadzenia rozpoznania.
Załogę BPzV tworzy dowódca, działonowy-operator, kierowca, zwiadowca-operator aparatury nawigacyjnej, zwiadowca-operator stacji radiolokacyjnej i zwiadowca-łącznościowiec. Kierowca i dowódca zajmują miejsce w przedziale kierowania (jeden za drugim), działonowy-operator w wieży, a zwiadowcy w tylnej części pojazdu.
Kadłub BPzV tworzy sztywną skrzynię zespawaną ze stalowych blach o grubości 6–19 mm. Część przednią tworzą dwie pochylone płyty pancerne odporne na ostrzał pociskami kalibru 12,7 mm. Boczne płyty pancerza chronią przed ostrzałem pociskami kalibru 7,62 mm i odłamkami.
W przedniej części kadłuba znajdują się przedziały kierowania i napędowy z silnikiem UTD-20. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd PBzV stanowi 6-cylindrowy, czterosuwowy, wysokoprężny, niedoładowany, chłodzony cieczą silnik UTD-20. Jest on zbudowany w układzie V i ma pojemność 15 800 cm³. Moc przy 2600 obr/min wynosi 300 KM. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Skrzynia biegów pięciobiegowa (pięć biegów do przodu + wsteczny). Łączny zapas paliwa wynosi 645 dm³.
BPzV posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej, drugiej i ostatniej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Pojazd posiada dwie gąsienice, każda składa się z 84 ogniw.
W przedziale kierowania stanowiska mają kierowca i dowódca. Kierowca obserwuje teren przed wozem za pomocą czterech peryskopów TNPO-170A umieszczonych wokół włazu i zapewniających obserwację w sektorze 197°. Środkowy peryskop może być zamieniony na peryskop podnoszony TNPO-350B zapewniający obserwację przy podniesionym falochronie, lub peryskop nocny TWNE-1PA (lub TWNO-2) o polu widzenia 35° zapewniający obserwację na odległość 60–100 m. Użycie peryskopu nocnego wymaga oświetlenia terenu przed BWR reflektorem podczerwieni PG-125.
Dowódca dysponuje typowym dla BMP-1 przyrządem obserwacyjnym TKN-3B oraz dwoma peryskopami TNPO-170A. Tor nocny przyrządu TKN-3B wymaga podświetlania obserwowanych obiektów reflektorem podczerwieni. BPzV posiada typowy reflektor OU-3GA2 uzupełniony o zamocowany po lewej stronie czechosłowacki dalmierz laserowy. Dalmierz jest połączony z TKN-3B cięgłem dzięki czemu osie optyczne wszystkich przyrządów są równoległe. Dalmierz umożliwia pomiar odległości do 5 000 m, z dokładnością do 10 m.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 73-mm armata 2A28 Grom i sprzężony z nią karabin maszynowy PKT. Nad lufą armaty znajduje się wyrzutnia 9S415 pocisków 9M14M Malutka. Uzbrojenie nie jest stabilizowane. Z tyłu wieży zamocowany jest blok sześciu wyrzutni granatów dymnych 902W Tucza.
Armata 2A28 jest ładowana przy pomocy automatu ładowania. Zapas amunicji to 76 naboi (40 w karuzeli automatu, pozostałe 36 w przedziale desantowym). Stosowane są naboje PG-15W (przeciwpancerne) i OG-15W (odłamkowe). Zapas amunicji do km PKT wynosi 3500 sztuk. Dodatkowo w wozie przewożone jest 7 ppk 9M14 Malutka. Wozy czeskie są poza tym uzbrojone w cztery jednorazowe granatniki przeciwpancerne RPG-75
Do celowania służy działonowemu dzienno-nocny celownik 1PN22M2, a obserwację poza polem widzenia celownika zapewniają peryskopy TNPO-170A.
Na zewnątrz wieży znajdują się uchwyty umożliwiające zamocowanie radiolokatora obserwacji pola walki PSNR-5K i pasywnego, nocnego przyrządu obserwacyjnego NNP-21. Radiolokacyjna stacja obserwacji pola walki PSNR-5K (1RL-133-I) umożliwia obserwację pojazdów o prędkości 2–110 km/h z odległości do 15 km i grup żołnierzy z odległości do 6 km. Nocny przyrząd obserwacyjny NNP-21 umożliwia obserwacje na odległość do 1000 m przy oświetleniu 3-5 x 10−3 luksów, a także pomiar współrzędnych kątowych, azymutu i szacunkowy pomiar odległości (na podstawie rozmiaru celu).
W przedziale tylnym miejsca zajmują zwiadowca-operator aparatury nawigacyjnej, zwiadowca-operator stacji radiolokacyjnej i zwiadowca-łącznościowiec. Mogą oni obserwować teren z tyłu i boków wozu przy pomocy sześciu peryskopów TNPO-170A zamocowanych w stropie przedziału (dwa przy stanowisku każdego zwiadowcy). Ponadto po jednym peryskopie tego samego typu umieszczono w każdych drzwiach. W razie potrzeby mogą oni prowadzić ogień z broni osobistej przez otwory strzeleckie (po jednym w każdej burcie i w lewych drzwiach).
Zwiadowca-operator aparatury nawigacyjnej obsługuje aparaturę nawigacyjną TNA-3 systemu Kwadrat-1. Jego stanowisko w lewej przedniej części przedziału desantowego. Za nim swoje stanowisko ma operator radaru PSNR-5K. Po prawej stronie znajduje się stanowisko łącznościowca obsługującego radiostacje R-130MT (lub R-134) i R-123M (lub R-173)
Radiostacja krótkofalowa R-130MT posiada zasięg maksymalny podczas ruchu pojazdu 50 km. W czasie postoju dzięki rozstawieniu teleskopowego masztu zasięg można zwiększyć do 350 km. R-123M jest standardowym środkiem łączności pomiędzy pojazdami pancernymi i ma zasięg 20–40 km.
W skład wyposażenia rozpoznawczego wchodzą także urządzenia przenośne przewożone wewnątrz wozu. Są to między innymi radiotechniczne urządzenie rozpoznania środków radiolokacyjnych ERRS-1 lub czeskie MRP-4/4M, lornetka termowizyjna, wykrywacz min W4P, przyrząd rozpoznania skażeń chemicznych CHP-71 (lub nowy CH-90), przyrząd rozpoznania skażeń promieniotwórczych IT-65A (lub nowy DP-86).

</doc>
<doc id="300155" url="https://pl.wikipedia.org/wiki?curid=300155" title="Interakcja zogniskowana">
Interakcja zogniskowana

Interakcja zogniskowana – interakcja społeczna, której uczestnicy zakładają, że dzięki niej będą mogli zrealizować własne cele. Pojęcie to wprowadzone zostało przez Ervinga Goffmana.
Interakcje tego typu zorientowane są na danym typie problemów, w których strony interakcji występują w jasno określonych rolach społecznych. Zachodzą między osobami znającymi się wcześniej lub osobami oczekującymi dłuższej znajomości w wyniku realizacji wspólnych celów. Przykładami mogą być: interakcja lekarza z pacjentem, odbywająca się tylko wokół jednego zagadnienia (choroby z jaką przybył pacjent w celu wyleczenia) lub interakcja adwokata z jego klientem.
Zobacz też: interakcja niezogniskowana

</doc>
<doc id="300156" url="https://pl.wikipedia.org/wiki?curid=300156" title="Matryca chemigraficzna">
Matryca chemigraficzna

Matryca chemigraficzna, alternatywne nazwy: Matryca trawiona, Matryca cynkowa/magnezowa.
Matryce chemigraficzne to matryce wykonywane metodą fotochemigrafii. Do wykonywania matryc chemigraficznych stosuje się zwykle silnie reaktywne metale jak magnez czy cynk pod postacią blach. Matryce chemigraficzne charakteryzują się kątem nachylenia ścian ok. 30-45° i precyzją umożliwiającej uzyskanie detali. Można odwzorować linie o grubości 0,2mm a także cieńsze, gdy grafika zawiera linie leżące blisko siebie (np. linie o grubości 0,15mm).
Matryc chemigraficznych płytkotrawionych używa się do hotprintu, a głębokotrawionych do tłoczenia, często w zestawach matryca-patryca. Podstawowe zalety matryc chemigraficznych to krótki czas produkcji niezależny od wielkości matrycy i złożoności treści oraz stosunkowo niska cena. Skutkiem zastosowania wysoko reaktywnych i dość miękkich metali jest jednak obniżona żywotność matryc, ponadto metoda chemigraficzna nie pozwala na tak dużą dynamikę rozwiązań i precyzję wykonania jak w wypadku stosowanych alternatywnie matryc grawerowanych.
Po zakończeniu obróbki fotochemigraficznej, matryce mogą zostać wzbogacone są w specjalne efekty artystyczne typu przegłębienia, szorstkości powierzchni, nierówności krawędzi czy rozmycia, przez dodatkowe poprawki wprowadzane przez ręczne nanoszenie kwasu pędzlem w określonych miejscach w sposób podobny do technik malarskich oraz obróbkę grawerską.

</doc>
<doc id="300158" url="https://pl.wikipedia.org/wiki?curid=300158" title="Temporalna baza danych">
Temporalna baza danych

Temporalna baza danych – baza danych posiadająca informację o czasie wprowadzenia lub czasie ważności zawartych w niej danych. Temporalne bazy danych są często administrowane automatycznie, poprzez usuwanie nieaktualnych danych lub ich archiwizowanie.

</doc>
<doc id="300159" url="https://pl.wikipedia.org/wiki?curid=300159" title="Wysokie Tatry">
Wysokie Tatry

Wysokie Tatry () – miasto położone w słowackich Tatrach, obejmujące znaczną część tych gór. Jest drugim miastem na Słowacji pod względem powierzchni. Założone zostało w 1947 roku i ma ok. 4200 stałych mieszkańców. Składa się z 15 części – pierwotnie samodzielnych osiedli, które stopniowo integrowały się w całość. Wysokie Tatry dwukrotnie organizowały mistrzostwa świata w narciarstwie klasycznym: w 1935 i 1970 roku.
Osią transportową całego obszaru jest Droga Wolności (), którą turysta w ciągu godziny dostanie się z wysuniętej najdalej na zachód miejskiej części Podbańska przez wszystkie osady tatrzańskie (z wyjątkiem Dolnego Smokowca) aż do wschodniej granicy miasta do osady Tatrzańska Kotlina.
Centrum administracyjnym miasta jest Stary Smokowiec, który wraz z Tatrzańską Łomnicą i Szczyrbskim Jeziorem zaliczany jest do najważniejszych ośrodków ruchu turystycznego.
Miasto Wysokie Tatry składa się z 3 katastralnych części, a te z kolei z 15 osad:
Miasta partnerskie.
źródło:

</doc>
<doc id="300162" url="https://pl.wikipedia.org/wiki?curid=300162" title="Nieświadomość zbiorowa">
Nieświadomość zbiorowa

Nieświadomość zbiorowa – strukturalna część ludzkiej psychiki, której istnienia dowodził Carl Gustav Jung. Ma ona zawierać podstawowe wzorce reagowania (instynkty) oraz myślenia, przeżywania i zachowania człowieka (archetypy). Można ją przyrównać do morza, po którym płynie statek świadomego „ja” (ego). Nieświadomość zbiorowa jest fundamentem dla chaotycznej nieświadomości indywidualnej pojedynczego człowieka.
Pochodzenie.
Nieświadomość zbiorowa została ukształtowana w toku ewolucji człowieka pod wpływem powtarzających się przez wiele pokoleń doświadczeń. Odziedziczona po przodkach jako nieświadomość instynktowa i archetypowa wyraża się w mitach, sztuce, ceremoniale religijnym, obyczajach, marzeniach sennych, a także w doświadczeniach granicznych (przeżyciach mistycznych, paranormalnych czy stanach chorobowych wywołanych stymulacją nieświadomości).
Dlatego Jung objaśnia nieświadomość zbiorową jako "odpowiednik mitycznej krainy zmarłych, krainy przodków", a świadomy proces rozpoznawania jej głębszych pokładów przyrównuje do mitycznych podróży do krainy cieni.
Ewolucja.
Nieświadomość zbiorowa to archaiczna część psychiki. Według Junga nieświadomość zbiorowa podlega podobnej ewolucji w kolejnych epokach istnienia kultury, jak fazy rozwoju jednostki.
Badania Junga.
Potwierdzeniem istnienia nieświadomości zbiorowej, dla Junga były jego sny z lat 1913 i 1914 przedstawiające powodzie i zlodowacenia w Europie, poprzedzające wybuch pierwszej wojny światowej. Zinterpretował wtedy tę nieświadomość jako źródło snów proroczych.
Dowodami na jej istnienie miały być również jego stany schizofreniczne i depresyjne do 1918, równoczesne (konwergencja) z "masowym szaleństwem i powszechnym obłędem" – jak określał wojnę.
Jung wskazywał na kundalinijogę, tantrę, lamaizm i jogę taoistyczną jako na ważne źródła dostarczające mu materiałów porównawczych dla interpretacji tej nieświadomości.
Badania Campbella.
Argumentem za istnieniem nieświadomości zbiorowej są badania Josepha Campbella, wybitnego mitografa i antropologa XX wieku. Potwierdził on wspólne cechy mitów i przypowieści w różnych, niezwiązanych ze sobą, kulturach świata. Sceptycy twierdzą, że wspólne cechy mitów mogły wynikać z podobnych problemów, z którymi borykali się pierwotni ludzie w różnych kulturach. Nie znaleziono do tej pory żadnych dowodów neurologicznych na istnienie nieświadomości zbiorowej, ani nie udało się zaprojektować eksperymentu psychologicznego, który by weryfikował jej istnienie.
Odpowiedniki dalekowschodnie.
Odpowiednikom nieświadomości przypisuje się na Wschodzie wszystkie cechy, które dla Zachodu są atrybutami Boga:
charakteryzowany jako "wieczny, nieznany, niewidzialny, niedocieczony".

</doc>
<doc id="300165" url="https://pl.wikipedia.org/wiki?curid=300165" title="Myszoskoczki">
Myszoskoczki

Myszoskoczki, suwaki, gerbile (Gerbillinae) – podrodzina gryzoni z rodziny myszowatych (Muridae). Do Gerbillinae należą szczury pustynne i liczne gatunki myszoskoczek i myszoskoczków. Większość zwierząt z tej podrodziny charakteryzuje się licznymi przystosowaniami do życia w warunkach pustynnych.
Samo słowo "gerbil" (upowszechnione jako angielska nazwa myszoskoczka) pochodzi od anglojęzycznego zdrobnienia nazwy innej grupy gryzoni – "jerboa" (skoczkowate). Skoczkowate (Dipodidae) są rodziną gryzoni niespokrewnioną z myszoskoczkami, jednak żyją one w podobnych niszach ekologicznych.
Jeden z gatunków myszoskoczków, suwak mongolski ("Meriones unguiculatus"), stał się popularnym zwierzęciem domowym. Został rozpowszechniony w hodowli dzięki doktorowi Victorowi Schwentkerowi, który w 1954 roku jako pierwszy rozpoczął badania nad tym gatunkiem, sprowadzając go do Stanów Zjednoczonych.
Długość ciała typowego gryzonia należącego do myszoskoczków wynosi od 150 do 300 milimetrów, łącznie z ogonem, który stanowi około połowę długości całego ciała. Pieszczanka wielka ("Rhombomys opimus"), wywodząca się z Turkmenistanu, osiąga długość nawet ponad 400 milimetrów.
Do niedawna myszoskoczki (Gerbillinae), podobnie jak grzywaki (Lophiomyinae), zaliczane były do rodziny chomikowatych. Jednak badania genetyczne potwierdziły, że powinny one być zaliczane do rodziny myszowatych.
Zasięg występowania.
Podrodzina obejmuje około 110 gatunków niewielkich ssaków zamieszkujących zachodnią i południową Azję i północną Afrykę.
Systematyka.
Do podrodziny Gerbilinae należą następujące plemiona:
Opisano również rodzaj wymarły o niepewnej pozycji systematycznej i nie klasyfikowany w żadnym z plemion:

</doc>
<doc id="300166" url="https://pl.wikipedia.org/wiki?curid=300166" title="Dekoherencja kwantowa">
Dekoherencja kwantowa

Dekoherencja kwantowa – w mechanice kwantowej proces opisujący oddziaływanie obiektu kwantowego z otoczeniem. Jest to fundamentalny proces tłumaczący, w jaki sposób mechanika klasyczna może być rozumiana jako przybliżenie mechaniki kwantowej. Oddziaływanie z otoczeniem stanowi realizację kwantowego pomiaru, procesu, który prowadzi do redukcji funkcji falowej. Dekoherencja zakłada oddziaływanie obiektu z otoczeniem w sposób nieodwracalny w sensie termodynamicznym, co niszczy interferencję między danym obiektem i otoczeniem. Innymi słowy dekoherencja eliminuje ewentualne splątanie układu kwantowego z otoczeniem. Dekoherencja może być rozumiana jako utrata informacji o układzie wskutek jego oddziaływania z otoczeniem.

</doc>
<doc id="300167" url="https://pl.wikipedia.org/wiki?curid=300167" title="Komedia del arte">
Komedia del arte



</doc>
<doc id="300170" url="https://pl.wikipedia.org/wiki?curid=300170" title="Python regius">
Python regius



</doc>
<doc id="300171" url="https://pl.wikipedia.org/wiki?curid=300171" title="Pat Cox">
Pat Cox

Pat Cox, irl. Pádraig Cox (ur. 28 listopada 1952 w Dublinie) – irlandzki polityk, dziennikarz i prezenter telewizyjny, eurodeputowany w latach 1989–2004, od 2002 do 2004 przewodniczący Parlamentu Europejskiego V kadencji.
Życiorys.
Pat Cox jest absolwentem Trinity College w Dublinie, który ukończył w 1974. Następnie pracował jako wykładowca nauk ekonomicznych w Instytucie Administracji Publicznej w Dublinie oraz na Uniwersytecie w Limerick. Przyczynił się m.in. do tego, że po raz pierwszy w Irlandii na jednym z uniwersytetów wprowadzono kierunek studiów europejskich.
W latach 1982–1986 był komentatorem politycznym, prezenterem i dziennikarzem programu telewizyjnego "Today Tonight" emitowanego w RTÉ.
Po utworzeniu pod koniec 1985 nowej liberalnej partii Progresywni Demokraci powołany został na jej sekretarza generalnego. W wyborach w 1989 jako kandydat tego ugrupowania został wybrany do Parlamentu Europejskiego III kadencji. W tym samym roku Pat Cox odgrywał istotną rolę w rokowaniach nad programem rządowym, które latem 1989 doprowadziły po raz pierwszy do udziału Progresywnych Demokratów w krajowej koalicji rządzącej. W listopadzie 1992 uzyskał mandat do niższej izby parlamentu irlandzkiego (Dáil Éireann) jako reprezentant okręgu wyborczego Cork South.
W 1994 ponownie wybrany został do Parlamentu Europejskiego, startując jako kandydat niezależny. Grupa Europejskiej Liberalno-Demokratycznej Partii Reform mianowała go na swojego wiceprzewodniczącego. Powierzono mu kierownictwo komitetu programowego, który dla europejskich liberałów opracował program wyborczy, który przyjęto w kwietniu 1999 na zjeździe liberałów europejskich w Berlinie. W 1998, po zakończeniu dotychczasowej kadencji przewodniczącego frakcji ELDR, Pat Cox został jednogłośnie wybrany na to stanowisko. Po wyborach w 1999, w których po raz trzeci z rzędu odnowił mandat, wybrano go ponownie na przewodniczącego frakcji ELDR. 15 stycznia 2002 został przewodniczącym Parlamentu Europejskiego V kadencji, funkcję tę sprawował do 19 lipca 2004. Nie ubiegał się o reelekcję.
Odznaczony m.in. Orderem Gwiazdy Rumunii i Orderem Zasługi Republiki Włoskiej. W uznaniu roli odgrywanej przez Parlament Europejski w decydującym momencie rozwoju Europy, jakim było piąte rozszerzenie Unii Europejskiej, jak również w uznaniu wybitnego wkładu jej przewodniczącego, Pat Cox został uhonorowany w maju 2004 nagrodą Karola Wielkiego przyznawaną za wybitny wkład na rzecz jedności europejskiej.
W 2006 został prezydentem Ruchu Europejskiego, organizacji paneuropejskiej wspierającej idee integracji, funkcję tę pełnił do 2011.

</doc>
<doc id="300175" url="https://pl.wikipedia.org/wiki?curid=300175" title="Meghann Shaughnessy">
Meghann Shaughnessy

Meghann Shaughnessy (ur. 13 kwietnia 1979 w Richmond, Wirginia) – tenisistka amerykańska, reprezentantka w Pucharze Federacji, zwyciężczyni turnieju Masters w grze podwójnej.
Kariera tenisowa.
Jest zawodniczką praworęczną, z oburęcznym bekhendem oraz mocnym serwisem. Ma za sobą udaną karierę juniorską, uwieńczoną finałem w French Open w 1996. W kwietniu t.r. rozpoczęła karierę zawodową; już w swoim pierwszym podejściu do eliminacji turnieju "WTA Tour" w Budapeszcie awansowała do turnieju głównego, a w nim osiągnęła ćwierćfinał. W 1998 po raz pierwszy znalazła się w najlepszej setce rankingu, rok później osiągnęła pierwszy półfinał turniejowy (Bogocie); w 2000 wygrała turniej w Szanghaju, pokonując w finale reprezentantkę Uzbekistanu Irodę Tulyaganovą.
Najlepszy w jej karierze był rok 2001. Wygrała turniej w Quebecu, była w finałach w Scottsdale i Hamburgu oraz półfinałach w Gold Coast i Stanford. W turniejach wielkoszlemowych po raz pierwszy była w IV rundzie (1/8 finału), na Wimbledonie i French Open. Pokonała m.in. klasyfikowane w najlepszej piątce na świecie Conchitę Martínez, Monicę Seles i Venus Williams. Wystąpiła w turnieju Masters (WTA Tour Championships). We wrześniu 2001 osiągnęła najwyższą pozycję w rankingu w karierze – nr 11. Sezon zakończyła na miejscu nr 12.
W styczniu 2002 po awansie do finału w Sydney wyrównała swoją najlepszą lokatę w rankingu (11 WTA). Dalsza część sezonu była dla niej nieco mniej udana – pokonała wprawdzie wysoko notowane Jelenę Dokić i Serenę Williams oraz grała w czterech ćwierćfinałach turniejowych, ale w rankingu obsunęła się na koniec roku na pozycję nr 30. Do czołowej dwudziestki powróciła w 2003, m.in. dzięki wygranemu turniejowi (Canberra) i pierwszemu w karierze ćwierćfinałowi wielkoszlemowemu (Australian Open). Rok 2004 zakończyła na miejscu nr 40 na świecie, a 2005 – nr 66. W 2005 była w finale turnieju w Memphis; w półfinale pokonała Czeszkę Nicole Vaidišovą 7:6(8), 7:6(6), zdobywając w tym meczu 22 punkty asami serwisowymi, w finale przegrała z Rosjanką Wierą Zwonariewą.
Meghann Shaughnessy odnosi także znaczące sukcesy w grze podwójnej. Do końca 2005 wygrała dwanaście turniejów zawodowych, w dalszych dziewięciu osiągając finały. Pierwszy turniej wygrała w 2000 w Québecu w parze z Australijką Nicole Pratt. Najlepszy sezon w karierze deblowej zaliczyła w 2004, kiedy razem z Rosjanką Nadieżdą Pietrową wygrała siedem turniejów, w tym Miami, Berlin, Rzym i podsumowujący sezon Masters. W marcu 2005 została sklasyfikowana na pozycji nr 4 w rankingu światowym deblistek. W grze mieszanej była półfinalistką Australian Open 2001 i US Open 2006 (z Justinem Gimelstobem oddała mecz walkowerem parze Martina Navrátilová-Bob Bryan) oraz finalistką US Open 2007 (z Leanderem Paesem).
W latach 2002-2003 występowała w zespole narodowym w Pucharze Federacji. Przyczyniła się do awansu do finału tych rozgrywek w 2003, ale w meczu finałowym uległa obu reprezentantkom Francji – Mary Pierce i Amélie Mauresmo. Nigdy nie wystąpiła na Igrzyskach Olimpijskich.
Stosunkowo często Shaughnessy rezygnowała z występów turniejowych z powodu kontuzji. Kontuzje ograniczały jej starty m.in. w trzech kolejnych latach – 2003, 2004 i 2005.

</doc>
<doc id="300178" url="https://pl.wikipedia.org/wiki?curid=300178" title="1030M Drozd">
1030M Drozd

1030M Drozd – rosyjski system obrony aktywnej stosowany głównie w czołgach. System składa się z rakiet umieszczonych w zasobnikach po obu stronach wieży czołgu oraz radaru umieszczonego na tyle wieży. Radar śledzi nadlatujący przeciwpancerny pocisk kierowany i w odpowiednim momencie odpala rakietę w jego kierunku. Rakieta eksploduje niszcząc strumieniem wybuchu nadlatujący pocisk.
System ma mniejsze możliwości niż inny system obrony - "Arena", jeśli chodzi o kąt zabezpieczenia pojazdu, liczbę śledzonych pocisków i prawdopodobieństwo ich zniszczenia.
Kolejną wersją rozwojową jest system Drozd-2, posiada on zwiększony kąt zabezpieczenia pojazdu, zmniejszony rozmiar rakiet oraz większą ich liczbę.
Drozd-2 jest dostępny m.in. jako opcja dla czołgu T-80U.

</doc>
<doc id="300182" url="https://pl.wikipedia.org/wiki?curid=300182" title="Jan Krengelewski">
Jan Krengelewski

Jan Krengelewski (ur. 6 stycznia 1884 w Narzymiu, zm. 7 marca 1941 w Dachau) – polski działacz robotniczy, poseł na Sejm RP (1938–1939).
Życiorys.
W młodości pracował jako górnik w Westfalii i działał tam w polskich organizacjach, m.in. Zjednoczeniu Zawodowym Polskim i „Sokole”. W okresie plebiscytu kierował akcją polską w powiecie ełckim z ramienia Mazurskiego Komitetu Plebiscytowego. W latach 30. XX w. mieszkał w Działdowie, gdzie był zaangażowany w działalność spółdzielczą (był prezesem rady nadzorczej spółdzielni mieszkaniowej) i polityczną (sekretarz Narodowej Partii Robotniczej, sekretarz Związku Robotników Rolnych i Leśnych na Pomorzu, sekretarz Zjednoczenia Zawodowego Polskiego). Był radnym Rady Miejskiej w Działdowie oraz delegatem do Sejmiku Pomorskiego w Toruniu. W 1937 wstąpił do Stronnictwa Pracy. W 1938 przeprowadził się do Brodnicy. W listopadzie 1938 został wybrany posłem na Sejm w okręgu wyborczym nr 102 (powiaty: miejski Grudziądz, grudziądzki, brodnicki, lubawski, działdowski).
W czasie II wojny światowej wywieziony do Sachsenhausen i Dachau.
Był ojcem Franciszka Krengelewskiego.

</doc>
<doc id="300183" url="https://pl.wikipedia.org/wiki?curid=300183" title="Matryca strukturalna">
Matryca strukturalna

Matryca strukturalna to stosowana w hotprincie odmiana matryc, których powierzchnia tłocząca pokryta jest lekko zarysowanym rysunkiem lub tematem graficznym. W procesie druku folią do hotprintu oprócz normalnej aplikacji folii z utworzeniem rysunku obramowanego krawędziami matrycy (zwykły hotprint) następuje płytkie przegniecenie powierzchni uszlachetnianego druku rysami struktury i w ten sposób powierzchnia folii uzyskuje fakturę odzwierciedlającą wzór strukturalny matrycy. 
Matryce strukturalne używane są do aplikacji metalicznych, a więc błyszczących folii do hotprintu. Jeśli struktura matrycy posiada regularne, gęste linie (np. wzór choinki: »»), wówczas promienie świetlne, odbijając się pod różnym kątem, dają efekt podobny optycznie do wzoru holograficznego.
Matryce strukturalne często wykonuje się jako odmianę matryc grawerowanych przy pomocy maszyn grawerujących sterowanych cyfrowo CNC, pozwalających na wysoką precyzję. Metodą chemigraficzną można również wykonać niektóre rodzaje matryc strukturalnych. Matryce grawerowane strukturalne mogą być używane do zabezpieczeń z uwagi na wysoce specjalistyczny, drogi sprzęt CNC i trudności z odtworzeniem często skomplikowanych struktur bez ich zapisu cyfrowego. Matryce chemigraficzne strukturalne również można użyć do zabezpieczeń, gdyż nie każda pracownia chemigraficzna jest w stanie poprawnie je wykonać, a dodatkowo zazwyczaj skomplikowane struktury są trudne do odtworzenia, gdy nie ma ich zapisu cyfrowego, z którego zostały wykonane filmy do matryc. Kolejnym zabezpieczeniem może być dyfrakcyjna folia do hotprintu aplikowana matrycą strukturalną. Ponadto ozdobny efekt struktury może być wykorzystywany m.in. w złoceniach na opakowaniach, okładkach, ozdobnych drukach (zaproszenia, kartki świąteczne) itp.

</doc>
<doc id="300188" url="https://pl.wikipedia.org/wiki?curid=300188" title="Fritz Katzmann">
Fritz Katzmann

Fritz Katzmann (ur. 6 maja 1906 w Langendreer, zm. 19 września 1957 w Darmstadt) – niemiecki zbrodniarz wojenny, SS-Gruppenführer i generał-porucznik Waffen-SS i policji niemieckiej, Dowódca SS i Policji w Dystrykcie Radomskim i w Dystrykcie Galicja.
Kariera w NSDAP.
Członek NSDAP od 1928 (numer legitymacji partyjnej 98 528) i SS od 1930 (numer w SS 3 065). Przed inwazją na Polskę w 1939 roku był najwyższym przedstawicielem SS przy dowództwie 14 Armii. W 1939 brał udział w organizowaniu Selbstschutzu w Polsce. Dowodził Okręgiem I Południowym Selbstchutzu z siedzibą we Wrocławiu. Od listopada 1939 do sierpnia 1941 Dowódca SS i Policji (niem."SS- und Polizeiführer", SSPF) na dystrykt radomski w Generalnym Gubernatorstwie. Następnie Katzmann, po ataku III Rzeszy na ZSRR, od początku 1942 do jesieni 1943 pełnił we Lwowie funkcję Dowódcy SS i Policji (SSPF) w Dystrykcie Galicja, gdzie kierował masową eksterminacją miejscowych Żydów. W okresie jego służby ogromna większość galicyjskich Żydów została wymordowana przez Niemców poprzez masowe rozstrzeliwania oraz deportacje do obozów zagłady i obozów koncentracyjnych. Latem 1943 roku przeniesiony na stanowisko wyższego dowódcy SS i policji na Pomorzu. W 1944 został Wyższym Dowódcą SS i Policji w XX Nadokręgu SS "Wisła" (XX SS-Oberabschnitt "Weichsel"), z siedzibą dowództwa w Gdańsku. 
Raport Katzmanna.
Autor Raportu Katzmanna – oficjalnego raportu o oryginalnej nazwie "Rozwiązanie kwestii żydowskiej w dystrykcie Galicja". Raport ten wzorowany na Raporcie Stroopa, dokumentuje eksterminację ludności żydowskiej z dystryktu Galicja. Zamordowano tam w ramach tzw. Operacji Reinhardt 434 329 Żydów.
Po wojnie.
Po wojnie Katzmann ukrył się na wyspie Fehmarn pod nazwiskiem Bruno Albrecht. Planowaną ucieczkę do Argentyny uniemożliwiła ciężka choroba. W 1953 wyjawił swoje nazwisko pielęgniarce, która zdradziła tę tajemnicę dopiero po jego śmierci. Pracował w zakładach obróbki drewna, ostatnie dwa lata swojego życia spędził z rodziną w Darmstadt.

</doc>
<doc id="300189" url="https://pl.wikipedia.org/wiki?curid=300189" title="Deicide">
Deicide

Deicide – amerykańska grupa muzyczna wykonująca death metal, poruszając w swej twórczości zagadnienie satanizmu. Do 2008 roku zespół wydał dziewięć albumów studyjnych pozytywnie oceniane zarówno przez fanów, jak i krytyków muzycznych. Według danych z 2004 roku wydawnictwa zespołu w samych Stanach Zjednoczonych sprzedały się w nakładzie 491 826 egzemplarzy.
Historia.
Zespół powstał 1987 roku w Tampie w stanie Floryda pod nazwą Carnage. Działalność grupy zainicjowali gitarzysta Brian Hoffman oraz perkusista Steve Asheim, do których wkrótce dołączyli brat Hoffmana – Eric (gitara) oraz basista i wokalista Glen Benton po którego przyjściu grupa zmieniła nazwę na Amon.
Jeszcze 1987 roku grupa zarejestrowała debiutanckie demo pt. "Feasting the Beast" oraz w dwa lata później demo pt. "Sacrificial". Obydwa wydawnictwa znalazły się później na wydanej nakładem Roadrunner Records w 1993 roku kompilacji "Amon: Feasting the Beast". W 1990 roku w wyniku nacisków wytwórni zespół zmienił nazwę na Deicide, która stała się jednocześnie tytułem debiutanckiego albumu. Wydawnictwo cieszyło się uznaniem zarówno fanów, jak i krytyków, obecnie zaś zaliczane jest do klasyki gatunku death metal.
Dwa lata później ukazał się kolejny zrealizowany Morrisound Recording album grupy pt. "Legion" z Scottem Burnsem w roli producenta. Album był promowany m.in. podczas koncertów w USA wraz z grupami Suffocation, Dismember i Vader. W 1995 roku ukazał się trzeci album grupy pt. "Once Upon The Cross", a wraz z nim kontrowersje wokół okładki przedstawiającej sekcję zwłok Chrystusa. Ostatecznie album ukazał się z ocenzurowaną okładką, a w/w obraz umieszczony został wewnątrz bookletu.
Dwa lata później ukazał się kolejny album grupy pt. "Serpents of the Light", zdaniem krytyków najważniejszy w historii grupy (m.in. czasopismo Metal Hammer). Rok później ukazał się pierwszy album koncertowy grupy pt. "When Satan Lives" zrealizowany podczas występu grupy w klubie House of Blues w Chicago w stanie Illinois. Po wydaniu albumu zespołowi zarzucono m.in. zbytnią ingerencję w nagrania (wyciszenie odgłosów publiczności). W 2000 roku ukazał się piąty album grupy pt. "Insineratehymn" prezentujący złagodzoną formę stylu muzycznego grupy. Rok później w opinii fanów na złość wytwórni Roadrunner Records wydana została płyta "In Torment In Hell" zrealizowano w ciągu pięciu dni kosztem 5000 dolarów amerykańskich, nie odniosła sukcesu.
W dwa lata później ukazał się ostatni na mocy kontraktu z Roadrunner Records kompilacyjny album "The Best of Deicide". Wkrótce potem grupa podpisała kontrakt płytowy z brytyjską wytwórnią muzyczną Earache Records na mocy którego ukazał się . Było to również ostatnie wydawnictwo z braćmi Hoffman w składzie, którzy w wyniku nieporozumień z pozostałymi członkami grupy odeszli z niej 25 listopada 2004 roku.
Jeszcze tego samego roku do zespołu dołączyli znany z występów w grupie Vital Remains instrumentalista Dave Suzuki oraz znany z Cannibal Corpse gitarzysta Jack Owen. Niedługo potem z grupy odszedł Suzuki którego zastąpił Ralph Santolla występujący poprzednio m.in. w grupie Iced Earth.
W 2006 roku już w nowym składzie grupa nagrała kolejny album zatytułowany "The Stench of Redemption" wydany 22 sierpnia 2006 roku ponownie nakładem Earache Records. W 2007 roku zespół opuścił Ralph Santolla. W ramach kontraktu muzyk uczestniczył sesyjnie w nagraniach wydanego w 2008 roku albumu "Till Death Do Us Part". Nagrania zostały zarejestrowane w Morrisound Studio na Florydzie. W styczniu 2009 roku zespół podpisał kontrakt z wytwórnią muzyczną Century Media Records. Również styczniu zespół odbył europejską trasę koncertową Winterfest wraz z grupami Samael, Vader, Devian, Order Of Ennead oraz The Amenta. Podczas koncertów Deicide jako drugi gitarzysta wystąpił Ralph Santolla.

</doc>
<doc id="300191" url="https://pl.wikipedia.org/wiki?curid=300191" title="Arena (system aktywnej obrony)">
Arena (system aktywnej obrony)

Arena – rosyjski system obrony aktywnej zaprojektowany dla czołgu T-90. Chroni przed pociskami granatników oraz kierowanymi pociskami rakietowymi niezależnie od systemu naprowadzania i rodzaju głowicy. System używa radaru mikrofalowego do wykrywania nadchodzących pocisków broni przeciwpancernej (ppk oraz ręcznej), a następnie odpala antypocisk, który eksploduje przed nadchodzącym pociskiem niszcząc go lub redukując efekt jego kumulacyjnego wybuchu. Średnica obszaru skutecznej obrony antypocisku to około 20-30 m, nie więcej niż 50 m. System działa automatycznie z możliwością ręcznego (awaryjnego) odpalenia odpowiednich ładunków przez dowódcę wozu. Amunicja może być uzupełniana przez załogę.
System potrafi działać we wszystkich warunkach pogodowych.
System "Arena" potrafi rozpoznać niegroźne dla pojazdu obiekty (pociski małego kalibru, kawałki ziemi, ptaki) i zignorować je.
Powodem powstania systemu była duża podatność czołgów T-80 na atak z broni przeciwpancernej (zarówno ręcznej jak i ppk) podczas walk w Czeczenii w latach 90.
Przybliżony koszt systemu w 1998 roku to 300 000 dolarów .

</doc>
<doc id="300192" url="https://pl.wikipedia.org/wiki?curid=300192" title="Kościół św. Augustyna i św. Jana Chrzciciela w Krakowie">
Kościół św. Augustyna i św. Jana Chrzciciela w Krakowie

Kościół św. Augustyna i św. Jana Chrzciciela – rzymskokatolicki kościół parafialny oraz klasztorny norbertanek znajdujący się na Zwierzyńcu, przy ul. Kościuszki 88 w Krakowie. Wraz z przylegającym do niego klasztorem norbertanek tworzy największy po Wawelu kompleks zabytkowy miasta.
Historia klasztoru.
Klasztor powstał w II połowie XII wieku, konsekrowany prawdopodobnie w 1181 roku. Jak głosi tradycja, jego fundatorem był dziedzic Zwierzyńca, rycerz Jaksa Gryfita, który po powrocie z wyprawy krzyżowej do Ziemi Świętej wybudował w 1162 roku klasztor i kościół. 
Według innych źródeł, nie jest to wcale pewne i przyjmuje się ogólnie, że zgromadzenie reguły św. Norberta powstało na Zwierzyńcu między 1144 a 1165 rokiem. Norbertanki, najstarsze żeńskie zgromadzenie zakonne w Polsce, przybyły pod Kraków z Doksau koło Pragi. Uważa się za prawdopodobne, że początkowo był to klasztor dwukonwentualny, rozdział na zgromadzenie żeńskie i męskie mogło nastąpić po 1241 roku po najeździe Tatarów.
Obiekt wówczas został prawie doszczętnie zniszczony, z romańskiego kościoła i klasztoru zachowały się jedynie resztki murów. Najstarsze zachowane obecnie fragmenty pochodzą z XIII w. Jest to m.in. romański portal w kruchcie pod wieżą. Odbudowany w latach 1255-59 kościół wzniesiono z cegły, ponownie w stylu romańskim. Był jednonawowy, z prostokątnym prezbiterium. Według tradycji ponownie zniszczony przez Tatarów w 1260 i 1287.
Zachowane do dzisiaj mury i baszty pochodzą z czasów Władysława Jagiełły. Miały wówczas charakter obronny, klasztor położony był wówczas poza bramami miasta. W XVIII w. w fortyfikacjach klasztornych przechowywano broń i działa, które zostały przekazane w 1794 roku Tadeuszowi Kościuszce. Kościół spłonął w 1527 oraz w 1587 roku, w czasie oblężenia Krakowa przez wojska arcyksięcia Maksymiliana Habsburga. Obecny wygląd pochodzi z czasu jego wielkiej przebudowy przeprowadzonej w latach 1596–1626, kiedy konwentem rządziła ksieni Dorota Kątska. Przebudowy tej dokonali Jan Trewano i Jan Petrini. W niewielkim stopniu został zniszczony podczas potopu szwedzkiego. Kościół został kilkakrotnie dotknięty przez wylewy Wisły (1527, 1736, 1813). 
Pierwsze lata XX w. przyniosły zasadnicze zmiany w najbliższym otoczeniu klasztoru. Aby zapobiec systematycznie powtarzającym się klęskom powodzi w tej części Krakowa, w latach 1903–1910 przeprowadzono regulację Rudawy. Nowe ujście wytyczono prosopadle do Wisły, odcinając część zabudowań klasztornych. Zburzono przy tym ostatni w mieście młyn. Wzniesiony został przesadnej wysokości most na Rudawie, a nasypem i groblą poprowadzono drogę, przez co klasztor znalazł się w zagłębieniu terenu, tracąc wiele walorów widokowych. Wywołało to protesty miłośników zabytków Krakowa. O skutkach regulacji rzeki Stanisław Tomkowicz napisał wówczas: „Sprowadziła na Zwierzyniec najazd Wandalów, w osobach inżynierów, kierujących robotami. Niszczyli klasztor Mongołowie i Szwedzi – nasi technicy pozazdrościli im sławy i trofeów”. 
Obecny wystrój kościoła pochodzi z XVIII wieku, kiedy konwentem rządziły ksieni Brygida i Magdalena Otffinowskie. Wnętrze składa się z prostokątnej nawy i prezbiterium zakończonym prostą ścianą. W nawie znajdują się barokowe ołtarze boczne, m.in. ołtarz bł. Bronisławy wraz z relikwiarzem i obrazem przedstawiającym błogosławioną (autorstwa Wojciecha Eliasza). Klasycystyczną kolumnadę okalającą prezbiterium zaprojektował ks. Sebastian Alojzy Sierakowski; w absydzie znajduje się wizerunek św. Jana Chrzciciela autorstwa Władysława Łuszczkiewicza. Nad ołtarzem znajdują się organy widoczne z nawy jako dwie ozdobne szafy po obu stronach okna.
Klasztor, będący jednym z najpiękniejszych obiektów architektonicznych Krakowa, posiada cenny zbiór rękopisów i starodruków, a także zbiór tkanin i zabytków rzemiosła artystycznego.
Młyn zwierzyniecki.
Ścisły związek z klasztorem miał młyn, wzmiankowany już w roku 1254. Informacje o nim znajdują się również w dokumentach klasztornych z XIV i XV wieku. W roku 1656 młyn został doszczętnie zniszczony przez Szwedów, ale ksieni Dorota Łukowska bardzo szybko go odbudowała. Po kilkudziesięciu latach padł on pastwą pożaru. Ksieni Zofia Kącka poleciła wznieść nowy młyn na dużym dziedzińcu klasztornym, opodal dzisiejszego mostu na Rudawie. Przez kilkaset lat służył on mieszkankom klasztoru i okolicznej ludności. Został zburzony w roku 1908, w związku ze zmianą koryta Rudawy.
Tradycje i legendy.
Z klasztorem Norbertanek związanych jest wiele tradycji i legend charakterystycznych dla Krakowa, będących wizytówką miasta: przy klasztorze co roku w Poniedziałek Wielkanocny odbywa się tradycyjny odpust zwany Emaus. W oktawę Bożego Ciała w klasztorze zatrzymuje się w swoim pochodzie Lajkonik i po harcach na dziedzińcu rusza w kierunku Rynku Głównego, bo, jak podaje legenda, właśnie u stóp klasztoru przed wiekami włóczkowie pojmali Tatarów. Do klasztoru zmierza co roku procesja Arcybractwa Męki Pańskiej, gdzie na dziedzińcu klasztornym wita ich ksieni norbertanek. 
Przez historię klasztoru przewijają się opowieści o napadach Tatarów, przed którymi kiedyś siostry uciekły na pobliskie wzgórze Góra św. Bronisławy. Jedna z nich, św. Bronisława, nie wróciła już do klasztoru – pustelnię miała w okolicy dzisiejszego Kopca Kościuszki.
Legenda o dzwonie topielców.
Tajemnicą klasztoru jest również "Dzwon topielców". Są różne wersje tej legendy, a w klasztornych księgach pojawiają się zapisy o kłopotach z pękniętym dzwonem. 
Inna legenda głosi, ze Tatarzy podczas któregoś napadu zerwali dzwon i utopili w Wiśle. Od tej pory w noc świętojańską wody Wisły rozstępują się, na powierzchnię wypływa dzwon i słychać go, aż zegar ratuszowy wybije północ. 

</doc>
<doc id="300194" url="https://pl.wikipedia.org/wiki?curid=300194" title="Schopenhaueryzm">
Schopenhaueryzm



</doc>
<doc id="300195" url="https://pl.wikipedia.org/wiki?curid=300195" title="MLI-84">
MLI-84

MLI-84 ("Mașina de Luptă a Infanteriei Model 1984") – rumuński bojowy wóz piechoty produkowany przez firmę Romtehnica. Głęboka modernizacja BMP-1.
Historia.
W 1982 roku Rumunia zakupiła w ZSRR licencję na wytwarzanie bojowego wozu piechoty BMP-1. Jednocześnie uzyskała prawo do adaptacji konstrukcji tego wozu do możliwości rodzimego przemysłu. Podstawową zmianą wprowadzoną przez konstruktorów rumuńskich była zamiana radzieckiego silnika UTD-20 importowanym z USA silnikiem Continental 8V-1240-DT-S. Miał on większą moc, ale także wymiary i masę. W rezultacie konieczna była przebudowa przedziału napędowego i powiększenie zbiorników paliwa do 600 l. W rezultacie tych zmian kadłub wydłużył się o 60 cm i został poszerzony o 36 cm. Wydłużenie kadłuba spowodowało zwiększenie odstępów pomiędzy kołami nośnymi. Uzbrojenie MLI-84 składa się z identycznych wzorów jak w BMP-1 (działo 73 mm 2A28 sprzężone z karabinem maszynowym 7,62 mm i wyrzutnią pocisków kierowanych Malutka), lecz uzupełniono je o przeciwlotniczy karabin maszynowy 12,7 mm DSzK umieszczony na obrotnicy przymocowanej do lewego, tylnego, górnego włazu desantowego, z zapasem 500 nabojów. Ponadto, Rumuni używali pocisków kierowanych Malutka-M2T, produkowanych w Jugosławii.
Wprowadzenie tych modyfikacji spowodowało duży wzrost masy – o 3,4 tony, i w rezultacie, choć producent podaje, że pojazd pływa bez przygotowania, zdolność do pokonywania przeszkód wodnych spadła. Dodatkowo strzelec wkm-u DSzK blokuje lewe, tylne drzwi do przedziału desantowego.
Produkcję MLI-84 rozpoczęto w 1985 roku. Do końca produkcji w 1991 roku wyprodukowano około 170 bojowych wozów piechoty tego typu (spotyka się liczbę 178).
Pod koniec lat 90. XX wieku powstała we współpracy z przemysłem Izraela zmodernizowana wersja MLI-84M, powstała przez przebudowę istniejących pojazdów. Posiada ona nową wieżę OWS-25R z armatą automatyczną kalibru 25 mm Oerlikon KBA i dwoma wyrzutniami ppk Spike-LR. Montaż izraelskiej wieży spowodował wzrost masy do 17 ton, w rezultacie konieczne było zainstalowanie mocniejszego silnika Perkins CV8T-400 o mocy 295 kW. MLI-84M utracił możliwość pokonywania przeszkód wodnych bez specjalnego przygotowania. Prototypy powstały w 2003 roku, a oficjalnie przyjęto ten model do służby w 2005 roku. Zmodernizowano ok. 100 pojazdów.
Opis.
MLI-84 jest bojowym wozem piechoty przeznaczonym do wsparcia czołgów. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. BMP-1 stanowi wyposażenie piechoty zmechanizowanej.
Załogę MLI-84 tworzy dowódca, działonowy, kierowca i ośmiu żołnierzy desantu. Kierowca i dowódca zajmują miejsce w przedziale kierowania (jeden za drugim), działonowy w wieży, a desant w tylnej części pojazdu.
Kadłub MLI-84 tworzy sztywną skrzynię zespawaną ze stalowych blach.
W przedniej części kadłuba znajdują się przedziały kierowania i napędowy z silnikiem Continental 8V-1240-DT-S. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd MLI-84 stanowi 8-cylindrowy, czterosuwowy, wysokoprężny, chłodzony cieczą silnik Continental 8V-1240-DT-S. Ma on moc 265 kW. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Łączny zapas paliwa wynosi 600 dm³.
MLI-84 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające.
W przedziale kierowania stanowiska mają kierowca i dowódca.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 73 mm armata 2A28 Grom i sprzężony z nią karabin maszynowy. Nad lufą armaty znajduje się wyrzutnia 9S415 pocisków 9M14M Malutka. Uzbrojenie nie jest stabilizowane.
W przedziale tylnym miejsca zajmują żołnierze desantu. Mogą oni prowadzić ogień z broni osobistej (przez strzelnice w burtach pojazdu) i z przeciwlotniczego wkm-u DSzK umieszczonego na obrotnicy przymocowanej do lewego, tylnego, górnego włazu desantowego.

</doc>
<doc id="300196" url="https://pl.wikipedia.org/wiki?curid=300196" title="Nagroda Karola Wielkiego">
Nagroda Karola Wielkiego

Międzynarodowa Nagroda Karola Wielkiego (niem. "Karlspreis", od 1988 "Internationaler Karlspreis zu Aachen") – została ustanowiona w Akwizgranie po II wojnie światowej i przyznawana jest corocznie od 1950 wybitnym osobistościom i instytucjom za zasługi w promowaniu pokoju i jedności w Europie.
Jest najbardziej znaną polityczną nagrodą w Niemczech. Jej pierwszym laureatem był twórca idei Paneuropy, hrabia Coudenhove-Kalergi. Otrzymali ją również Winston Churchill, Jean Monnet, Robert Schuman, Helmut Kohl, Bronisław Geremek, Jan Paweł II, Donald Tusk, Tony Blair, Jacques Delors oraz Bill Clinton.
Idea utworzenia nagrody im. Karola Wielkiego zrodziła się w 1949 r. w warunkach zimnej wojny i podzielonego świata w Akwizgranie, bowiem Akwizgran związany jest nierozłącznie z dziełem Karola Wielkiego, uważanego za prekursora integracji europejskiej. W grudniu 1949 roku dwunastoosobowy komitet założycielski ogłosił akt proklamujący, który legł u podwalin nagrody. Założeniem nagrody było promowanie dialogu pomiędzy narodami na rzecz pokoju i jedności. Pod koniec lat osiemdziesiątych po rozpadzie Związku Radzieckiego i zjednoczeniu Niemiec rada miasta Akwizgranu oraz członkowie kapituły przyznającej nagrodę dokonali zmian w tekście dokumentu proklamującego nagrodę. Polegały one m.in. na włączeniu państw Europy Wschodniej w proces integracji europejskiej i podkreśleniu roli, jaką Europa ma do odegrania w dziedzinie pojednania i zbliżenia Wschodu z Zachodem.
Ceremonia wręczania nagrody ma miejsce co roku w dzień Wniebowstąpienia Pańskiego, święto to jest w Niemczech dniem wolnym od pracy. Odbywa się ona w Sali Cesarskiej akwizgrańskiego ratusza zbudowanego na fundamentach pałacu Karola Wielkiego. Oprócz dyplomu i medalu, na którym wybita jest XII-wieczna pieczęć miejska Akwizgranu z wizerunkiem Karola Wielkiego, laureaci otrzymują czek na 5 tysięcy euro.

</doc>
<doc id="300197" url="https://pl.wikipedia.org/wiki?curid=300197" title="Józef Mikołaj Potocki">
Józef Mikołaj Potocki

Józef Mikołaj Kazimierz Marian Alfred Jakub Potocki (ur. 8 września 1862 we Lwowie, zm. 25 sierpnia 1922 w Montrésor we Francji) – hrabia, polski ziemianin, podróżnik, kolekcjoner książek, poseł do rosyjskiej Dumy Państwowej w 1906, szambelan rosyjski od 1891, kamerjunkier od 1888, szambelan austriacki od 1886.
Życiorys.
Był synem Alfreda (1817–1889), ordynata łańcuckiego, namiestnika Galicji) i Marii z Sanguszków (1830–1903), wnukiem Romana Stanisława Sanguszki (uczestnika powstania listopadowego, zesłańca, działacza społecznego), prawnukiem Jana Potockiego (pisarza i archeologa, autora "Rękopisu znalezionego w Saragossie") oraz Eustachego Sanguszki (generała, posła na Sejm Czteroletni). Do 1880 pobierał nauki w domu rodzinnym, w latach 1881–1885 studiował prawo na Uniwersytecie Franciszkańskim we Lwowie.
Odziedziczył, głównie po swojej matce Marii z Sanguszków, ogromne dobra ziemskie w Smołdyrowie, Antoninach i Szepetówce na Wołyniu - w sumie ok. 63 000 ha ziemi. Przejął także i odnowił pałac przy Krakowskim Przedmieściu w Warszawie. W swoich dobrach pracował nad podniesieniem poziomu gospodarczego - budował cukrownie, uwłaszczał chłopów, zakładał gospodarstwa rolne, leśne i rybne, przeprowadził kolej. Wspierał polskie szkolnictwo, był fundatorem kościołów. Założył w Antoninach hodowlę koni angielskich i angloarabskich oraz znany zwierzyniec „Pilawin” w dobrach piszczowskich, zniszczony w 1917 przez wojska rosyjskie. W latach 1896-1901 był wiceprezesem Towarzystwa Rolniczego Kijowskiego, a 1906–1907 pełnił mandat poselski do I Dumy Państwowej, reprezentując gubernię wołyńską.
Na początku XX wieku posiadał majątki na obszarze południowego Podkarpacia: Dołżyca, Duszatyn, Komańcza, Mików, Polany Surowiczne, Posada Dolna, Posada Górna, Prełuki, Rudawka Rymanowska, Rymanów, Tarnawka, Wołtuszowa, Zawoje. Dzięki swoim koneksjom na dworze rosyjskim uzyskał w 1913 roku zatwierdzenie dwóch ordynacji dla swoich synów: antonińskiej (ok. 25 000 ha) dla syna Romana oraz koreckiej (ok. 24 000) dla syna Józefa. Większość z tych dóbr pozostała po traktacie ryskim poza granicami II Rzeczypospolitej - jego majątki skurczyły się w konsekwencji do ok. 3500 ha.
22 stycznia 1904 został wybrany delegatem oddziału Towarzystwa Gospodarskiego Ziemi Sanockiej na radę ogólną we Lwowie. Opiekował się księgozbiorem sławuckim Sanguszków, który znacznie powiększył; w pałacu w Antoninach zgromadził około 20 tysięcy tomów oraz liczne dzieła sztuki, częściowo zniszczone w czasie I wojny światowej i wojny polsko-rosyjskiej. Po wydarzeniach wojennych Potocki przewiózł zbiory do pałacu warszawskiego, gdzie po latach uległy zniszczeniu w czasie powstania warszawskiego. Był inicjatorem utworzenia archiwum rodzinnego Potockich oraz wydawania monografii dóbr Potockich. Przyczynił się do powiększenia kilku bibliotek wołyńskich, m.in. biblioteki rolniczej i cukrowniczej w Szepetówce.
Jako pierwszy Europejczyk dotarł do Senaar nad Nilem Błękitnym. Ogłosił kilka książek podróżniczo-myśliwskich, m.in. "Notatki myśliwskie z Dalekiego Wschodu. Indye, Ceylon" (1894, dwa tomy), "Notatki myśliwskie z Afryki. Somali" (1897), "Nad Nilem Niebieskim" (1902). Zasłużył się dla Towarzystwa Naukowego Warszawskiego; ofiarował towarzystwu dom przy ul. Kaliksta 8 (później ul. Śniadeckich), był kuratorem Komisji Pracowni Naukowych oraz protektorem TNW. W 1911 został członkiem honorowym Towarzystwa Naukowego Warszawskiego.
Zmarł wskutek obrażeń odniesionych w wypadku samochodowym.
Rodzina.
W zawartym w 1892 roku małżeństwie z Heleną z książąt Radziwiłłów (1874–1959) miał dwóch synów: Romana Antoniego (1893–1971) oraz Józefa Alfreda (1895–1968) dyplomatę.

</doc>
<doc id="300200" url="https://pl.wikipedia.org/wiki?curid=300200" title="Ppk">
Ppk



</doc>
<doc id="300202" url="https://pl.wikipedia.org/wiki?curid=300202" title="Saraj (Złota Orda)">
Saraj (Złota Orda)

Saraj Berke (Nowy Saraj, Sarai-al-Jadid) – nowa stolica Złotej Ordy, w odróżnieniu od Saraj Batu (Stary Saraj, Sarai-al-Maqrus). Założona przez chana Berke. Wielki ośrodek handlowy, który w szczytowym okresie swojego rozwoju liczył więcej mieszkańców niż ówczesny Paryż, Londyn czy Florencja. Saraj Batu znajdował się w okolicy wioski Sielitriannoje w obwodzie charabalińskim, 120 km na północ od Astrachania, natomiast Saraj Berke w Carewie, stanowisku archeologicznym przy kanale Achtubińskim, 55 km na południe od dzisiejszego Wołgogradu.
Stanowił ważny punkt wymiany handlowej między krajami Dalekiego Wschodu i Europy, handlowano tam wyrobami szklanymi, skórami, przyprawami, chińskimi tkaninami. Miasto posiadało liczne kuźnie, warsztaty ceramiczne, złotnicze, szewskie, krawieckie. Według podań, stworzono tam nawet sieć wodociągów oraz system ocieplania domostw. W 1395 roku brutalnie złupione przez oddziały Tamerlana, a ok. 1502 roku przez chana krymskiego Mengli I Gireja.

</doc>
<doc id="300204" url="https://pl.wikipedia.org/wiki?curid=300204" title="Cezar (nagroda filmowa)">
Cezar (nagroda filmowa)



</doc>
<doc id="300205" url="https://pl.wikipedia.org/wiki?curid=300205" title="César (nagroda filmowa)">
César (nagroda filmowa)

César (pol. Cezar) – prestiżowa, francuska nagroda filmowa przyznawana przez Akademię Sztuki i Techniki Filmowej (Académie des arts et techniques du cinéma) od 1976. Jej nazwa wywodzi się od Césara Baldacciniego, francuskiego rzeźbiarza, który stworzył wręczaną artystom statuetkę. Statuetka mierzy 30 cm i waży około 3,7 kg.
W latach 2002–2016 gala przyznawania nagród odbywała się w paryskim Théatre du Châtelet. Od 2017 roku ceremonia odbywa się w Salle Pleyel.
Roman Polański jest twórcą, który zdobył największą liczbę (pięć) nagród Francuskiej Akademii Filmowej. Po raz pierwszy w 1980 za "Tess", następnie w 2003 za "Pianistę", w 2011 za "Autora widmo", w 2014 roku za film "Wenus w futrze" i w 2020 za obraz "Oficer i szpieg".
Podczas 45. ceremonii w 2020 roku Adèle Haenel, francuska aktorka grająca główną rolę w "Portret kobiety w ogniu", opuściła salę, gdy ogłoszono nagrodę Romana Polańskiego dla najlepszego reżysera w proteście przeciwko faktowi, że znani sprawcy molestowania seksualnego w przemyśle filmowym mogą otrzymywać nagrody, podczas gdy ich ofiary są zmuszone do milczenia.
W 1995 Zbigniew Preisner został nagrodzony Césarem za muzykę do filmu "Trzy kolory. Czerwony" (1994).

</doc>
<doc id="300206" url="https://pl.wikipedia.org/wiki?curid=300206" title="Nicole Fontaine">
Nicole Fontaine

Nicole Claude Marie Fontaine z domu Garnier (ur. 16 stycznia 1942 w Grainville-Ymauville, zm. 17 maja 2018) – francuska polityk, przewodnicząca Parlamentu Europejskiego w latach 1999–2002.
Życiorys.
Absolwentka prawa, ukończyła m.in. Instytut Nauk Politycznych w Paryżu. Pracowała jako prawnik, a od lat 70. we francuskim szkolnictwie katolickim. Autorka licznych publikacji m.in. poświęconych instytucji posła do Parlamentu Europejskiego.
Do Parlamentu Europejskiego po raz pierwszy została wybrana w 1984 z ramienia Unii na rzecz Demokracji Francuskiej. Skutecznie ubiegała się o reelekcję w wyborach 1989, 1994 i 1999.
20 lipca 1999 obok m.in. Mária Soaresa była kandydatką na stanowisko przewodniczącego PE, zwyciężyła w pierwszej turze głosowania. Funkcję tę sprawowała do 2002, zrezygnowała wówczas z mandatu posłanki, obejmując urząd ministra delegowanego ds. gospodarczych w gabinecie Jean-Pierre'a Raffarina. Przystąpiła wówczas do Unii na rzecz Ruchu Ludowego.
Z administracji rządowej odeszła w 2004, kiedy to w wyborach ponownie została wybrana do Parlamentu Europejskiego. Weszła w skład grupy EPP-ED, a także Komisji Przemysłu, Badań Naukowych i Energii oraz Komisji Praw Kobiet.

</doc>
<doc id="300208" url="https://pl.wikipedia.org/wiki?curid=300208" title="Juan Pacheco">
Juan Pacheco

Jan Pacheco, hiszp. "Juan Pacheco" (ur. 1419 w Belmonte, zm. 4 sierpnia 1474 w Santa Cruz koło Trujillo) – możnowładca kastylijski, wielki mistrz zakonu Santiago w l. 1467-1474, jeden z najwybitniejszych polityków hiszpańskich II połowy XV w.
Markiz de Villena (tytuł nadany przez Jana II w 1445 r.), książę Escalony (tytuł nadany przez Henryka IV w 1472 r.), pan Belmonte, hrabia de Xiquena (tytuł nadany przez Henryka IV w 1461 r.).
Syn Alfonsa Télleza Giróna i Marii Pacheco, starszy brat Piotra Girona, mistrza zakonu Calatravy. Jego rodzina miała korzenie portugalskie, ale jego dziadowie, popierający pretensje króla Jana I Kastylijskiego do tronu Portugalii, po klęsce króla pod Aljubarrota w 1385 r. wyemigrowali do Kastylii.
Jako chłopiec pozostawał w służbie jako paź u don Alvara de Luny, konetabla Kastylii, wielkiego mistrza zakonu Santiago i faworyta królewskiego.
Ożenił się z siostrą Alvara de Luny, Joanną, w 1435 r. Ślub odbył się jednak pod presją Alvaro de Luny, co stało się pretekstem do unieważnienia związku w 1442 r. przez wikariusza generalnego diecezji Segowia Diego Sancheza de Rivasa. W tym też roku poślubił Marię de Pontocarrero.
Obok Alvaro de Luny był głównym sprzymierzeńcem następcy tronu Henryka w jego walce z dominacją Infantów Aragońskich – Jana i Henryka, synów Ferdynanda I Aragońskiego – dzierżących faktyczny ster rządów w Kastylii w swoich rękach. Zjednoczone wojska Henryka, Pacheco i de Luny pokonały wojska infantów w bitwie pod Olmedo w 1445 r. W 1440 r. został ministrem Henryka IV. W 1464 r., prowadząc negocjacje nad katalońską suwerennością, zdradził interesy króla Henryka i stracił jego zaufanie oraz pozycję królewskiego ulubieńca. Czując, że w tej sytuacji pozycja drugiej po królu osoby w państwie jest niezbyt bezpieczna i pamiętając o losie innych ulubieńców królewskich, postanowił opuścić służbę u Henryka IV Kastylijskiego. W 1467 r. został wielkim mistrzem zakonu Santiago.
Był główną postacią wśród rycerzy i ludzi Kościoła, gdy doszło do podziału możnych królestwa na zwolenników króla Henryka i jego brata Alfonsa. Efektem tego była wojna domowa. I chociaż w tym sporze stał po stronie Alfonsa, optował za szybkim zakończeniem sporu i wojny, czym uzyskał przebaczenie królewskie i wrócił do łask. Nie dość tego, król obdarował go nowymi dobrami i ustanowił pierwszą po sobie osobą w państwie z jeszcze większymi uprawnieniami jak w poprzednim okresie rządów. Pacheco do końca życia mocno dzierżył ster rządów.
Kronikarze tamtych czasów opisują go jako mężczyznę średniego wzrostu, szczupłego i dobrze zbudowanego o wybitnych uzdolnieniach i wykwintnych manierach, jako człowieka statecznego, rozważnego i zrównoważonego. Mówił cicho z powodu choroby krtani, jaką przeszedł w młodości. Już jako młody człowiek swoimi przymiotami zdobywał sobie poważanie nawet u starszych od siebie.

</doc>
<doc id="300209" url="https://pl.wikipedia.org/wiki?curid=300209" title="Skrzep">
Skrzep

Skrzep (łac. "cruor") – struktura wytworzona przez składniki krwi w celu zatamowania krwawienia i reperacji uszkodzonego naczynia krwionośnego.
Składa się z włóknika i elementów komórkowych krwi. Powstaje w procesie krzepnięcia po wylaniu się krwi poza naczynia w ognisku krwotocznym. 
Skrzepy w naczyniach krwionośnych tworzą się po śmierci. Czerwone skrzepy pośmiertne świadczą o nagłej śmierci, zaś białe i bursztynowe (bez czerwonych krwinek i hemoglobiny) o długim konaniu.

</doc>
<doc id="300211" url="https://pl.wikipedia.org/wiki?curid=300211" title="Kaspazy">
Kaspazy

Kaspazy (ang. "caspases", akronim od słów cysteine, aspartic, proteases) – enzymy z grupy proteaz cysteinowych, które po aktywacji przez sygnały apoptozy degradują białka komórkowe, przecinając wiązanie peptydowe za resztą asparaginianu. Kaspazy związane są także z funkcjonowaniem układu odpornościowego, gdzie umożliwiają potranslacyjną modyfikację cytokin oraz gdy kaskada kaspaz jest uruchamiana w reakcji cytotoksycznej.
Kaspazy w największym stopniu odpowiadają za zniszczenie komórki podczas apoptozy. Przecinając odpowiednie białka, pośrednio doprowadzają do degradacji materiału genetycznego, zmiany kształtu komórki i jej podzielenia się na pęcherzyki apoptotyczne, które są wchłaniane przez granulocyty obojętnochłonne (neutrofile), monocyty i komórki sąsiadujące. Pęcherzyki apoptotyczne mają w pełni funkcjonalne organella (apoptoza w przeciwieństwie do nekrozy nie daje odczynu zapalnego). Kaskada kaspaz może rozpoczynać się przy błonie komórkowej (np. wskutek aktywacji białka Fas) albo w pobliżu mitochondrium, kiedy do cytoplazmy przedostaną się cząsteczki cytochromu c.
W zdrowej komórce na powierzchni błony zewnętrznej mitochondrium znajduje się białko Bcl-2, które z kolei jest połączone z innym białkiem Apaf-1. Wewnętrzne uszkodzenia komórki powodują, że Bcl-2 odłącza się od Apaf-1. Następnie cytochrom c wydostaje się do cytoplazmy gdzie łączy się z białkiem Apaf-1 oraz z prokaspazą 9. W efekcie powstaje apoptosom będący kompleksem: 
W obrębie apoptosomu zachodzi autokatalityczna aktywacja kaspazy 9. Cytozol ulega agregacji. Kaspazy jako proteazy rozszczepiają białka i równocześnie aktywują inne kaspazy. Następuje trawienie strukturalnych białek i degradacja DNA. Komórka ulega fagocytozie.
Obecnie uważa się, że kaspazy znajdują się również w siateczce śródplazmatycznej. Jej uszkodzenie prowadzi do uruchomienia kaspazy 12, która znajduje się wewnątrz siateczki, i do skierowania komórki na drogę apoptozy. Jeśli programowana śmierć komórki zaczyna się od aktywacji kaspaz przy mitochondrium albo przy błonie komórkowej, to kaspaza 12 w ogóle nie jest uruchamiana.

</doc>
<doc id="300220" url="https://pl.wikipedia.org/wiki?curid=300220" title="Funkcja (informatyka)">
Funkcja (informatyka)



</doc>
<doc id="300231" url="https://pl.wikipedia.org/wiki?curid=300231" title="Gangsta rap">
Gangsta rap

Gangsta rap – odmiana rapu, która skupia się głównie wokół problemów z przemocą, narkotykami, rasizmem i policją. Gangsta rap wykształcił się na przełomie lat 80. i 90. na zachodnim wybrzeżu Stanów Zjednoczonych, popularność zyskał dzięki twórcom z Los Angeles, gdzie problemy z przestępczością i biedą były wtedy bardzo duże. Pierwszym artystą, który nagrał utwór w stylistyce gangsta rapu, był pochodzący z Filadelfii Schoolly-D. „Gangsta Boogie”, bo taki tytuł miała piosenka, została wydana w 1984.
Prekursorem gatunku był Lightnin’ Rod, który na wydanym w 1973 albumie "Hustler’s Convention" zawarł wiele tematów w późniejszym czasie wiązanych z gangsta rapem, jednak duży wpływ na powstaniu miał również zespół Run – D.M.C., który wprowadził do muzyki hip-hopowej świadomość polityczną.

</doc>
<doc id="300236" url="https://pl.wikipedia.org/wiki?curid=300236" title="Tinker">
Tinker

Tinker - rasa koni ogólnoużytkowych, . Rasa ta nie jest wyrównana w typie. Głowa najczęściej duża, o lekko garbonosym profilu i długich uszach. Szyja mocna. Łopatki szerokie, długie, często ustawione stromo. Kłąb słabo zaznaczony. Kłoda szeroka, beczkowata. Zad mocny, szeroki, często rozłupany, lekko ścięty. Solidne kończyny o krótkich pęcinach i dużych kopytach. Obfite szczotki pęcinowe. Bujna grzywa i obfite owłosienie ogona. Chody wytrwałe o wysokiej akcji.
Użytkowość, temperament.
Tinkery wykazują często predyspozycje do wydajnego galopu i skoków przez przeszkody. Są mało wymagające, ciekawskie (możemy być pewni, że wchodząc na pastwisko, któryś z koni będzie się o nas ocierał, lub zaglądał nam do torby), niepłochliwe. 
Wysokość w kłębie zazwyczaj 135 - 170 cm. 

</doc>
<doc id="300244" url="https://pl.wikipedia.org/wiki?curid=300244" title="Puchar Francji w piłce nożnej">
Puchar Francji w piłce nożnej

Puchar Francji w piłce nożnej () – cykliczne rozgrywki piłkarskie o charakterze pucharu krajowego we Francji. Organizowane co sezon przez Francuski Związek Piłki Nożnej (FFF) i przeznaczone są dla krajowych klubów piłkarskich oraz Monako (zarówno amatorskich, jak i profesjonalnych). Najważniejsze po Ligue 1 piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
Rozgrywki o piłkarski Puchar Francji powołano do życia 15 stycznia 1917 w Paryżu w siedzibie Comité français interfédéral (bezpośredniego protoplasty FFF), a z inicjatywą ich zorganizowania wystąpił Henri Delaunay. Premierową edycję przeprowadzono w sezonie 1917/18, zaś wzięło w niej udział 48 zespołów. 16 inauguracyjnych spotkań I rundy odbyło się 7 października 1917, natomiast w pierwszym finale – rozegranym 5 maja 1918 na paryskim stadionie Stade de la rue Olivier-de-Serres – Olympique de Paris (wówczas pod nazwą Olympique de Pantin) pokonał 3:0 FC Lyon. 6 maja 1927, podczas – rozgrywanego na podparyskim Stade Olympique de Colombes – jubileuszowego 10 finału, główne trofeum zwycięzcy (Olympique Marsylia) po raz pierwszy w historii wręczył ówczesny prezydent Francji Gaston Doumergue. Od tego czasu tradycja ta kontynuowana jest co roku przez kolejnych „ojców narodu” i stanowi jeden ze znaków firmowych Pucharu Francji. Rozgrywek o Puchar Francji – w przeciwieństwie do ligi – nie odwołano nawet w czasie II wojny światowej. Pierwsze i jedyne ich przerwanie miało miejsce dopiero w sezonie 1991/92 (odwołanie finału) i było związane z największą tragedią w dziejach francuskiego futbolu. 5 maja 1992 na stadionie Furiani, przed półfinałowym meczem (notabene właśnie krajowego pucharu) pomiędzy SC Bastia i Olympique Marsylia, zawaliła się jedna z trybun (wskutek czego śmierć poniosło 18 osób, a 2300 zostało rannych). Owego spotkania postanowiono nie rozgrywać, podobnie jak i finału (do którego zakwalifikowało się już wcześniej AS Monaco). Od pierwszej edycji tych rozgrywek do czasów obecnych mecze finałowe organizowano wyłącznie w Paryżu lub na jego przedmieściach – w sumie na 7 stadionach: Stade de la rue Olivier-de-Serres, Parc des Princes, Stade Bergeyre, Stade Pershing, Stade Olympique de Colombes, Stade de Paris de Saint-Ouen i Stade de France (nieprzerwanie od 1998 r.). Największą widownię w historii rozgrywek zgromadziło – rozegrane 29 kwietnia 2006 na Stade de France – finałowe spotkanie pomiędzy Paris Saint-Germain i Olympique Marsylia, które z trybun obserwowało 79 061 osób. Od edycji 2002/03 cechę charakterystyczną stanowi również termin 1/32 finału, gdyż mecze tej rundy odbywają się w pierwszy weekend stycznia każdego roku (większość w sobotę). Kolejną cechą charakterystyczną Pucharu Francji są – częstsze niż gdziekolwiek indziej – niespodzianki, związane z eliminowaniem faworytów (nierzadko zdecydowanych) przez drużyny z niższych lig i to niemal na każdym etapie rozgrywek. Najwymowniejszym tego przykładem jest awans w sezonie 1999/2000 5-ligowego wówczas Calais RUFC do wielkiego finału – po wcześniejszym wyeliminowaniu m.in. Lille OSC, AS Cannes, RC Strasbourg i Girondins Bordeaux – w którym uległ on 1:2 FC Nantes. Ponadto zespoły amatorskie lub półamatorskie wielokrotnie w historii kwalifikowały się do ćwierćfinału, czy półfinału. Również do samego wielkiego finału docierały mniejsze kluby, często II-ligowe – w ostatniej dekadzie: Nîmes Olympique, En Avant Guingamp, Amiens SC, FC Lorient, SC Bastia, LB Châteauroux, CS Sedan, czy Quevilly-Rouen. Triumfator Pucharu Francji ma zagwarantowane miejsce w Lidze Europy UEFA, a wcześniej w Pucharze UEFA.
Format.
Format rozgrywek był wiele razy zmieniany. W rozgrywkach uczestniczą 7 307 klubów występujących w Mistrzostwach Francji. W pierwszych dwóch rundach bierze udział drużyny z lig okręgowych i regionalnych. W trzeciej rundzie startują kluby Championnat National 3, w czwartej Championnat National 2, a w piątej Championnat National. Dopiero w rundzie siódmej przystępują do rozgrywek kluby Ligue 2, a w 1/32 finału walkę o Puchar rozpoczynają kluby Ligue 1. Obecnie wszystkie rywalizacje od rundy pierwszej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 14 etapów: rundy 1-8 eliminacyjnej, 1/32 finału, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Stade de France w Paryżu, a wcześniej Parc des Princes oraz Stade Olympique Yves-du-Manoir w Colombes.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Francji na podium oficjalnie stawało w sumie 51 drużyn. Liderem klasyfikacji jest Paris SG, który zdobył 14 Pucharów.
Stan po finale 2022.
Klasyfikacja według miast.
Siedziby klubów: stan po finale 2022.
Sponsorzy.
Puchar Francji nie ma tytularnego i głównego sponsora, jednakże Francuska Federacja Piłkarska sprzedała prawa do pokazywania znaków sponsorów na koszulkach zespołów. Obecnie sponsorami turnieju są: SFR, Caisse d’Epargne, Crédit Agricole, SITA i Carrefour.
Media.
We Francji oficjalnymi nadawcami są France Télévisions i Eurosport, którzy prawa nabyli wspólnie 25 stycznia 2010, a suma kontraktu opiewa na €4 miliony na sezon. Finał pokazywany jest na ogólnodostępnym kanale France 2. W Polsce do 2014 r. prawa do pokazywania rozgrywek miał Orange Sport, a od stycznia 2017 r., przez dwa sezony, posiadała je TVP Sport. W grudniu 2018 r. Telewizja Polsat poinformowała, że pokaże na swoich antenach mecze 1/32 finału, które zostaną rozegrane w styczniu 2019 r.

</doc>
<doc id="300246" url="https://pl.wikipedia.org/wiki?curid=300246" title="Wallace Stevens">
Wallace Stevens

Wallace Stevens (ur. 2 października 1879 w Reading, Pensylwania, zm. 2 sierpnia 1955 w Hartford, Connecticut) — poeta i eseista amerykański.
Życiorys.
Urodził się w Reading (Pensylwania) z rodziców o ewangelickim, holenderskim i niemieckim pochodzeniu. Jego ojciec, Garrett Barcalow Stevens, był prawnikiem, a matka, z domu Zellers, była nauczycielką. Uczył się w Reading Boys' High School a od 1893 w Harvard College. Następnie studiował na New York Law School. Specjalizował się w prawie ubezpieczeniowym. W 1916 rozpoczął pracę w Towarzystwie Ubezpieczeniowym Hartforda, gdzie pracował do emerytury. Ożenił się z pochodzącą z jego rodzinnego miasta Elsie Kachel Moll, z którą miał córkę Holly (ur. w 1924). Wallace Stevens debiutował zbiorem wierszy "Harmonium" (1923), który sprzedał się w 100 egzemplarzach. Dorobek poetycki obejmuje również "Ideas Of Order" (1936); "Owl's Clover" (1936); "The Man with the Blue Guitar" (1937); "Parts of the Word" (1942); "Notes Toward a Supreme Fiction" (1942); "Transport to Summer" (1947); "Auroras of Autumn" (1950); "Collected Poems" (1954, zawierający cykl nowych utworów "The Rock"); a także tom szkiców i wykładów uniwersyteckich - "The Necessary Angel" (1951). Pośmiertnie ukazał się tom wierszy "Opus posthumous" (1957). Za "Collected Poems" Stevens otrzymał Nagrodę Pulitzera.
Wiersze Stevensa, kojarzone z późnym romantyzmem, imażyzmem i estetyzmem, uważane są za jedno z arcydzieł poezji XX wieku.
W języku polskim ukazały się dwa zbiory przekładów utworów Stevensa:
Poecie temu jest też częściowo poświęcony nr 12 "Literatury na Świecie" z 2000 roku.

</doc>
<doc id="300252" url="https://pl.wikipedia.org/wiki?curid=300252" title="AZS Koszalin (koszykówka)">
AZS Koszalin (koszykówka)

AZS Koszalin – polski klub koszykarski, grający w latach 2003–2019 w Polskiej Lidze Koszykówki. W 2010 zdobył Puchar Polski w koszykówce mężczyzn. Klub został rozwiązany w 2019.
Historia.
Klub sportowy AZS Koszalin powstał 8 października 1968. Obecni na zebraniu założyciele, a także zaproszeni goście uznali, że organizacja klubu sportowego jest celowa i wzbogaci życie sportowe miasta. Powstanie Klubu Sportowego AZS WSInż miało wypełnić lukę geograficzna powstałą w obszarze Pomorza Środkowego pomiędzy Gdańskiem a Szczecinem.
Przyjęto, że nowo powstały klub podejmie się działalności upowszechniania kultury fizycznej i sportu wśród studentów. Przyjęty plan działania AZS opierał się na rozwoju tradycyjnych zespołowych dyscyplin akademickich oraz dyscyplin indywidualnych, sporadycznie uprawianych przez studentów. W początkach swojego istnienia w klubie funkcjonowało wiele sekcji, między innymi: siatkówka, koszykówka, pływanie, lekkoatletyka, badminton oraz judo.
AZS w procesie swojego tworzenia nawiązał współpracę ze szkołami podstawowymi i średnimi z Koszalina. Efektem tej współpracy były liczne sukcesy drużyn w skali kraju a nawet na arenie międzynarodowej. Wychowankami szkół byli znani sportowcy-olimpijczycy oraz reprezentanci kraju (siostry Wołujewiczówny, Leszek Doliński, Dariusz Zelig, Wiesława Reut, Ryszard Razik, Krzysztof Janicki, Wioleta Gawęcka, Małgorzata Janowicz i inni).
Ostatecznie działalność Klubu AZS Zagaz zawężyła się do prowadzania sekcji koszykówki mężczyzn, zmniejszając powoli zakres szkolenia koszykówki żeńskiej, która od 1999 nie uczestniczy w rywalizacji sportowej.
Obecnie cała uwaga klubu skupiona jest na pierwszym zespole. Ograniczone jest szkolenie dzieci i młodzieży. Skoncentrowanie uwagi na pierwszym zespole poskutkowało jego awansem do I ligi, a następnie do ekstraklasy.
21 lutego 2010 AZS Koszalin zdobył Puchar Polski pokonując w finale drużynę PGE Turów Zgorzelec 80:75 w stołecznej Hali Torwar, natomiast w sezonie 2012/2013 dotarł do finału tych rozgrywek. Największym dotychczasowym sukcesem klubu jest jednak brązowy medal mistrzostw Polski zdobyty w sezonie 2012/2013 po zwycięstwie 2:0 w serii z Anwilem Włocławek.
Skład – sezon 2017/18.
"Stan aktualny na 18.03.2018, na podstawie."
W trakcie sezonu odeszli: Melsahn Basabe (15.10.2017), Dariusz Szczubiał (trener – 14.11.2017), Wojciech Zeidler (asystent trenera – 29.11.2017), Laimonas Chatkevičius (30.12.2017), Damian Jeszke (16.03.2018), Qyntel Woods (16.03.2018)
W trakcie sezonu przyszli: Dragan Nikolić (trener – 28.11.2017), Qyntel Woods (15.10.2017), Nikola Sarić (asystent trenera – 5.12.2017), Aleksandar Marelja (12.12.2017), Nikola Malešević (10.01.2018), Damian Bernacki (16.03.2018), Eryk Naczlenis (16.03.2018)
Obcokrajowcy.
Stan na 14 lutego 2019.
¹ – zawodnik z wcześniejszym doświadczeniem w NBA
² – zawodnik, który trafił do NBA na późniejszym etapie swojej kariery
Historyczne składy.
Sezon 2017/18.
W trakcie sezonu odeszli: Melsahn Basabe (15.10.2017), Dariusz Szczubiał (trener – 14.11.2017), Wojciech Zeidler (asystent trenera – 29.11.2017), Laimonas Chatkevičius (30.12.2017), Damian Jeszke (16.03.2018), Qyntel Woods (16.03.2018)
W trakcie sezonu przyszli: Dragan Nikolić (trener – 28.11.2017), Qyntel Woods (15.10.2017), Nikola Sarić (asystent trenera – 5.12.2017), Aleksandar Marelja (12.12.2017), Nikola Malešević (10.01.2018), Damian Bernacki (16.03.2018), Eryk Naczlenis (16.03.2018)
Sezon 2015/16.
Stan na 16.02.2016
Kadra 2014/15.
Stan na 12.12.2014
Kadra 2013/2014.
W trakcie sezonu odeszli: Zoran Sretenović (trener), Gašper Okorn (trener), Zbigniew Białek, Rafał Bigus, Dragan Labović, Raymond Sykes, Sek Henry oraz Oded Brandwein.
Kadra 2012/2013.
W trakcie sezonu odeszli: Teo Čizmić (trener), Wojciech Zeidler (asystent trenera), Michael Kuebler, Jeff Robinson, Robert Skibniewski oraz Cameron Bennerman.
Kadra 2011/2012.
W trakcie sezonu odeszli: Tomasz Herkt (trener), Leszek Marzec (asystent trenera), Mateusz Bartosz, Stefhon Hannah, Marko Lekić oraz Marshall Strickland.
Kadra 2010/2011.
W trakcie sezonu odeszli: Charles Barton (trener), Sharaud Curry, Marquise Gray, Aleksander Perka, Damien Kinloch oraz Marcin Sroka.
Kadra 2009/2010.
W trakcie sezonu odeszli: Rade Mijanović (trener), Gediminas Navickas, Łukasz Wiśniewski oraz Łukasz Diduszko.
Kadra 2008/2009.
Trenerzy: Jeff Nordgaard i Leszek Doliński (asystent)
Obrońcy
Skrzydłowi
Środkowi
W trakcie sezonu odeszli: Dariusz Szczubiał (trener), Steffon Bradford, Ramar Smith, Wojciech Barycz, Łukasz Grys oraz Paweł Mróz.
Kadra 2007/2008.
Trenerzy: Dariusz Szczubiał i Leszek Doliński (asystent)
Obrońcy
Skrzydłowi
Środkowi
W trakcie sezonu odeszli: Dan Oppland, Tayron Thomas, Kamil Michalski, Ricondo Taiwan Crutchfield,
Paweł Bogdan, Dante Swanson, Sani Ibrahim oraz Josh Gomes.
Kadra 2006/2007.
Trenerzy: Arkadiusz Koniecki i Leszek Doliński (asystent)
Obrońcy
Skrzydłowi
Środkowi
W trakcie sezonu odeszli: Jermaine Spivey, Charlie Mandić, Aaron Eneas, Joe Adkins oraz Tom Timmermans.
Kadra 2005/2006.
Trenerzy: Piotr Baran i Leszek Doliński (asystent)
Obrońcy
Skrzydłowi
Środkowi
W trakcie sezonu odeszli: Jacek Gembal (trener), Larry Daniels, Tomasz Briegmann, Tate Decker, Artur Robak, Cory Underwood oraz Charles Hanks.
Kadra 2004/2005.
Trener: Jacek Gembal
Obrońcy
Skrzydłowi
Środkowi
W trakcie sezonu odeszli: Jarosław Zyskowski (trener), Piotr Szybilski oraz Antawn Dobie.
Kadra 2003/2004.
Trener: Jarosław Zyskowski
Obrońcy
Skrzydłowi
Środkowi
W trakcie sezonu odeszli: Jerzy Olejniczak (trener), Rick Anderson, Robert Klocek, Aleksander Kudriawcew, Przemysław Lewandowski oraz Zoran Popović.

</doc>
<doc id="300256" url="https://pl.wikipedia.org/wiki?curid=300256" title="AZS Gaz Ziemny Koszalin">
AZS Gaz Ziemny Koszalin



</doc>
<doc id="300257" url="https://pl.wikipedia.org/wiki?curid=300257" title="Gordon Sumner">
Gordon Sumner



</doc>
<doc id="300258" url="https://pl.wikipedia.org/wiki?curid=300258" title="Przykurcz Volkmanna">
Przykurcz Volkmanna

Zespół Volkmanna, przykurcz Volkmanna, przykurcz niedokrwienny (łac. "syndroma ischaemica Volkmanni", ang. Volkmann's contracture) – postępujące zwyrodnienie i martwica nerwów i mięśni powstała na skutek pourazowego niedokrwienia kończyny.
Występuje najczęściej w złamaniach nadkłykciowych kości ramiennej, przedramienia oraz zwichnięciach i złamaniach stawu łokciowego. Może wystąpić również na skutek obrzęku kończyny w opatrunku gipsowym, powodującego ucisk i zaciśnięcie naczyń tętniczych oraz w zespole ciasnoty przedziałów powięziowych. Nieodwracalne zmiany pojawiają się w mięśniach i nerwach po 4 do 12 godzin niedokrwienia.
Głównymi objawami są: ból, zasinienie kończyny, brak tętna na tętnicach, usztywnieniu palców, szponowate ustawienie ręki.
Leczenie w pierwszych godzinach zmian polega na jak najszybszym przywróceniu krążenia krwi poprzez usunięcie przyczyny zaburzeń krążenia. Po wystąpieniu martwicy przez pierwsze tygodnie podaje się środki poprawiające ukrwienie i pobudzające regenerację włókien mięśniowych oraz sztywną stabilizację zapobiegającą narastaniu zniekształceń. W tym okresie przeciwwskazane są intensywne masaże, które mogą spowodować ponowne rozerwanie regenerujących się włókien mięśniowych. Można stosować delikatne masaże głaskające, termoterapię, elektroterapię. Po kilku tygodniach dołącza się ćwiczenia redresyjne i intensywną fizykoterapię. W ostateczności stosuje się leczenie operacyjne.

</doc>
<doc id="300259" url="https://pl.wikipedia.org/wiki?curid=300259" title="Akiyoshi Matsui">
Akiyoshi Matsui



</doc>
<doc id="300261" url="https://pl.wikipedia.org/wiki?curid=300261" title="Robert McMillan">
Robert McMillan

Robert S. McMillan – astronom z Uniwersytetu Arizony; szef projektu badawczego Spacewatch zajmującego się badaniem małych obiektów Układu Słonecznego. Dokonał odkryć kilkunastu planetoid, m.in. (20000) Waruna. Jest również odkrywcą komety okresowej 208P/McMillan i długookresowej P/2010 J3 (McMillan).
W uznaniu jego pracy jedną z planetoid nazwano (2289) McMillan.

</doc>
<doc id="300262" url="https://pl.wikipedia.org/wiki?curid=300262" title="Reprezentacja Południowej Afryki w piłce nożnej mężczyzn">
Reprezentacja Południowej Afryki w piłce nożnej mężczyzn

Reprezentacja Republiki Południowej Afryki () – męski zespół piłkarski, biorący udział w imieniu Republiki Południowej Afryki w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo południowoafrykańskie.
Złoty okres reprezentacji RPA przypadał na przełom XX i XXI wieku, kiedy dwukrotnie zakwalifikowali się do Mistrzostw Świata (oba starty zakończyły się jednak na fazie grupowej) i osiągnęli swoje najlepsze wyniki w Pucharze Narodów Afryki (w 1996 r. jedyny triumf, w 1998 - II miejsce, a w 2000 - trzecie miejsce). Jednak od mundialu w 2002 r. reprezentacja jest afrykańskim średniakiem i nie liczy się nawet na kontynencie. W 2010 po raz ostatni zagrała na mundialu, jednak tylko dlatego że była gospodarzem (jako pierwszy gospodarz w historii MŚ nie wyszła z grupy), a starty w Pucharze Narodów Afryki kończy na pierwszej albo drugiej rundzie. W przeciwieństwie do wielu innych afrykańskich krajów, z których piłkarze zdobyli uznanie i zrobili karierę w europejskich klubach, w kadrze RPA od wielu lat nie ma żadnych wielkich gwiazd, a zdecydowana większość zawodników gra w rodzimych klubach.
Historia.
W 1992 roku ponownie, po trzydziestoletniej przerwie spowodowanej apartheidem, została członkiem FIFA.
Nowy Związek Piłki Nożnej powstał w roku 1991. 7 lipca 1992 roku drużyna "Bafana Bafana" rozegrała swój pierwszy od 1955 roku mecz międzypaństwowy (wygrane 1:0 spotkanie z Kamerunem).
W roku 1996 zespół RPA na własnym terenie zdobył Puchar Narodów Afryki, dzięki czemu rok później wystąpił w Pucharze Konfederacji. Zakończył jednak ten turniej na fazie grupowej. Dwa razy z rzędu wystąpił również w mistrzostwach świata (1998, 2002), ale za każdym razem kończył swoją przygodę na rundzie grupowej. Mundiale zarówno we Francji jak i w Korei i Japonii ostatecznie Afrykanerzy zakończyli na trzecim miejscu. W rozgrywkach grupowych Coupe du Monde nie sprostali reprezentacjom Danii, Arabii Saudyjskiej, oraz Francji notując dwa remisy i porażkę. Występ w 2002 roku przyniósł zwycięstwo ze Słowenią, remis z Paragwajem i minimalną przegraną z Hiszpanią. W 1998 i 2000 roku zespół RPA zdobywał za to kolejno srebrny i brązowy medal w rozgrywkach Pucharu Narodów Afryki, natomiast edycje 2002 i 2013 tej imprezy kończył na ćwierćfinale. W 2010 roku, jako pierwszy kraj z Czarnego Kontynentu, Republika Południowej Afryki była gospodarzem światowego czempionatu.
Po niespodziewanej porażce w eliminacjach do mundialu 2006 posadę selecjonera stracił Anglik Stuart Baxter. Jego następca Rumun Ted Dumitru pracował tylko dwa miesiące. Musiał odejść po słabym występie drużyny w Pucharze Narodów Afryki 2006. Nowego szkoleniowca wybrano dopiero cztery miesiące później. Został nim Brazylijczyk Carlos Alberto Parreira. Miał zbudować zespół na kolejny mundial, którego RPA była gospodarzem, jednak w kwietniu 2008 roku złożył dymisję. Oficjalną przyczyną rezygnacji była choroba żony. Następnie przejściowo trenerem RPA był jego rodak Joel Santana, po czym od października 2009 roku szkoleniowcem został ponownie Parreira. Poprowadził on reprezentację RPA na organizowanych przez ten kraj Mistrzostwa Świata w Piłce Nożnej w 2010, jednakże drużyna gospodarzy zakończyła udział w turnieju na rundzie grupowej po zwycięstwie 2:1 z Francuzami, remisie 1:1 z Meksykiem i porażce 0:3 z Urugwajem (tym samym nie dotrzymała osiągnięć każdorazowych gospodarzy MŚ, którym od lat regularnie udawało się awansować z grupy do dalszej fazy Mistrzostw).
Rok wcześniej reprezentacja RPA była również gospodarzem rozgrywek o Puchar Konfederacji. Zajęła w nich czwarte miejsce po porażce w meczu o trzecie miejsce z reprezentacją Hiszpanii 2:3. Obecnie reprezentacja Republiki Południowej Afryki zajmuje 4 miejsce na czarnym kontynencie jak i w federacji CAF.
Trenerem południowoafrykańskiej ekipy jest Stuart Baxter

</doc>
<doc id="300263" url="https://pl.wikipedia.org/wiki?curid=300263" title="Nikiforos Diamanduros">
Nikiforos Diamanduros

Nikiforos P. Diamanduros, gr. Νικηφόρος Π. Διαμαντούρος (ur. 25 czerwca 1942 w Atenach) – grecki politolog i nauczyciel akademicki, w latach 2003–2013 europejski rzecznik praw obywatelskich.
Życiorys.
Studiował na uczelniach amerykańskich – Indiana University (BA 1963) i Columbia University (MA 1965, MPhil 1969, PhD 1972). W latach 1973–1978 pracował na State University of New York i na Columbia University
W latach 1978–1983 pracował w Athens College w Atenach. Od 1983 do 1988 był jednym z dyrektorów programowych w nowojorskim instytucie badawczym Social Science Research Council. W latach 1988–1991 pełnił funkcję dyrektora ateńskiego instytutu zajmującego się kwestiami międzynarodowymi. Również od 1988 zawodowo związany z Uniwersytetem Narodowym w Atenach. W 1993 został profesorem nauk politycznych na tej uczelni. Od 1995 do 1998 przewodniczył instytucji EKKE – krajowemu centrum do spraw badań społecznych. Od 1992 do 1998 stał na czele greckiego towarzystwa politologicznego. W latach 1998–2003 był pierwszym greckim rzecznikiem praw obywatelskich.
W latach 2003–2013 przez dwie kadencje sprawował urząd europejskiego rzecznika praw obywatelskich.
Jest autorem publikacji dotyczących polityki i historii Grecji oraz Europy Południowej.
Odznaczony m.in. Kawalerią Legii Honorowej (Francja, 2014), Krzyżem Oficerskim Orderu Zasługi RP (Polska, 2008), Wielką Komandorią Orderu Feniksa (Grecja, 2004).

</doc>
<doc id="300265" url="https://pl.wikipedia.org/wiki?curid=300265" title="Tango milonga">
Tango milonga

Tango milonga, inny tytuł "Oh, Donna Clara" – znany szlagier, tango, które powstało przed II wojną światową. Autorem muzyki jest Jerzy Petersburski, a słów Andrzej Włast.
Utwór został skomponowany dla rewii "Warszawa w kwiatach".
7 marca 1929 w teatrzyku „Morskie Oko” piosenkę tę zaśpiewała po raz pierwszy Stanisława Nowicka wspomagana przez tercet Eugeniusz Bodo, Roland (Witold Konopka) i Ludwik Sempoliński. Po zakupieniu przez firmę Wiener Boheme Verlag praw do rozpowszechniania utworu w Austrii z tekstem Fritza Löhnera-Bedy i pod zmienionym tytułem „Oh Donna Clara” stała się ona światowym przebojem. Już w 1931 można ją było usłyszeć na Broadwayu w rewii Ala Jolsona „The Wonder Bar”, jednak skandal, który wtedy nastąpił (Amerykanie pominęli nazwisko polskiego kompozytora, a jego muzykę przypisali Austriakowi Robertowi Katscherowi, co wywołało gwałtowny protest Petersburskiego) na jakiś czas przyhamował popularność utworu. Jego druga młodość zaczęła się dopiero w roku 1954 od zwycięstwa w konkursie dawnych melodii w Amsterdamie (tym razem tango w wersji holenderskiej wykonał Bruno Majcherek).
W Polsce po II wojnie światowej największą popularnością cieszyła się ta piosenka w interpretacji Mieczysława Fogga. Jej wykonania podjęła się też nieco później Irena Santor.
Melodia z tekstem w języku niemieckim została wykorzystana w filmie „Los człowieka”, a także w filmie „Lokaj i księżniczka” (Der Butler und die Prinzessin) z 2007 r.

</doc>
<doc id="300270" url="https://pl.wikipedia.org/wiki?curid=300270" title="Jacob Söderman">
Jacob Söderman

Jacob-Magnus (Jacob) Söderman (ur. 19 marca 1938 w Helsinkach) – fiński polityk i prawnik, poseł do Eduskunty, były minister, europejski rzecznik praw obywatelskich w latach 1995–2003.
Życiorys.
Studiował prawo na Uniwersytecie Helsińskim. Pracował w lokalnej policji, administracji samorządowej, a następnie jako wykładowca w szwedzkiej szkole pracy społecznej i lokalnej administracji. Później był prawnikiem w stowarzyszeniu miejscowości szwedzkojęzycznych, a w latach 1967–1971 dyrketorem tej organizacji.
W 1971 przez niespełna miesiąc był ministrem sprawiedliwości oraz ministrem w resorcie spraw wewnętrznych w rządzie Ahtiego Karjalainena. Następnie do 1982 kierował departamentem bezpieczeństwa pracy w ministerstwie spraw społecznych i zdrowia. Od 1972 do 1982 po raz pierwszy sprawował mandat deputowanego do Eduskunty. Od lutego do czerwca 1982 zajmował stanowisko ministra spraw społecznych i zdrowia w gabinecie Kaleviego Sorsy.
Do 1989 był gubernatorem prowincji Uusimaa. W latach 1989–1995 pełnił funkcję parlamentarnego rzecznika praw obywatelskich, a w okresie 1995–2003 pierwszego rzecznika praw obywatelskich Unii Europejskiej.
W wyborach w 2007 z ramienia Socjaldemokratycznej Partii Finlandii ponownie uzyskał mandat poselski w Helsinkach, powracając do Eduskunty po 25 latach. Wykonywał go do 2011.
Żonaty, ma troje dzieci. Został odznaczony m.in. Legią Honorową V klasy. Otrzymał także kilka doktoratów "honoris causa".

</doc>
<doc id="300271" url="https://pl.wikipedia.org/wiki?curid=300271" title="Biała Głuchołaska">
Biała Głuchołaska

Biała Głuchołaska (czes. "Bělá, Bělá Jesenická", niem. "Freiwaldauer Biela, Biele, Ziegenhalser Biele") – rzeka w Czechach i w południowej Polsce, prawy dopływ Nysy Kłodzkiej o długości 54,9 km i powierzchni dorzecza 396 km² (w granicach Polski 113 km²).
Według Podziału Polski na regiony fizycznogeograficzne z 2018 r., W Polsce płynie przez Góry Opawskie, tworząc przełomy. Na południe od centrum Głuchołaz skręca na północ wpadając na obszar Przedgórza Paczkowskiego, następnie Obniżenia Otmuchowskiego. Wschodnia granica doliny, którą płynie, stanowi granicę Przedgórza Paczkowskiego i Przedgórza Sudeckiego.
Biała Głuchołaska powstaje z połączenia kilku górskich potoków w górnej części wsi Bělá pod Pradědem na stokach Wysokiego Jesionika. Płynie na północ, przez Białą do Jesenika, gdzie skręca ku północnemu wschodowi. Mija Mikulovice i wpływa na terytorium Polski w Głuchołazach, gdzie tworzy przełomy. Skręca na północ i do Nysy Kłodzkiej (poprzez Jezioro Nyskie) uchodzi na południowy zachód od miasta Nysa.
Główne dopływy:
Ważniejsze miejscowości nad Białą Głuchołaską: Jeseník, Mikulovice, Głuchołazy, Bodzanów, Nowy Świętów, Przełęk, Biała Nyska.

</doc>
<doc id="300272" url="https://pl.wikipedia.org/wiki?curid=300272" title="Jacob Soederman">
Jacob Soederman



</doc>
<doc id="300274" url="https://pl.wikipedia.org/wiki?curid=300274" title="Eugeniusz Klemens Dziewulski">
Eugeniusz Klemens Dziewulski

Eugeniusz Klemens Dziewulski (ur. 23 listopada 1842 w Siedlcach, zm. 31 sierpnia 1889 w Warszawie) – polski przyrodnik.
Życiorys.
Ukończył gimnazjum w Lublinie, a następnie Wydział Matematyczno-Fizyczny Szkoły Głównej w Warszawie, gdzie pozostał jako pracownik naukowy. Opublikował kilka prac z zakresu przewodnictwa elektrycznego. Zajmował się badaniami polskiej przyrody górskiej, badaniami nachylenia magnetycznego i badaniami fizjograficznymi, znane prace to: "Rybie Jezioro w Tatrach polskich", "Morskie Oko powyżej Rybiego Jeziora", "Pięć Stawów w Dolinie Roztoki", "Czarny Staw Gąsienicowy pod Kościelcem". Był inicjatorem i redaktorem „Pamiętnika Fizjograficznego” i „Wszechświata”.
Eugeniusz Dziewulski wraz z małżonką Anielą (z Krauzów) mieszkali w Warszawie przy ul. Podwale 4. Mieli siedmioro dzieci, które wychowywali w atmosferze głębokiego patriotyzmu i pietyzmu dla polskiej nauki, a wśród nich synowie: Stefan – późniejszy ekonomista i prawnik, Władysław – astronom, Wacław – fizyk, przyszli profesorowie szkół wyższych, a także córki: Eugenia – ekonomistka i Maria – artysta grafik.
Spoczął na cmentarzu Powązkowskim w Warszawie (kwatera 35, rząd 1, grób 10/11).

</doc>
<doc id="300277" url="https://pl.wikipedia.org/wiki?curid=300277" title="(103) Hera">
(103) Hera

(103) Hera – planetoida występująca w pasie głównym planetoid.
Odkrycie.
Została odkryta 7 września 1868 roku w Detroit Observatory w mieście Ann Arbor przez Jamesa Watsona. Planetoida nazwana została na cześć Hery – żony Zeusa, królowej Olimpu w mitologii greckiej.
Orbita.
(103) Hera jest obiektem o średnicy ok. 91 km, krążącym w średniej odległości 2,7 jednostek astronomicznych od Słońca, na którego okrążenie potrzebuje prawie 4 lat i 161 dni. Wykonuje jeden pełny obrót wokół własnej osi w czasie niecałej doby.

</doc>
<doc id="300278" url="https://pl.wikipedia.org/wiki?curid=300278" title="Teatr Laboratorium">
Teatr Laboratorium

Teatr Laboratorium – zespół teatralny założony przez Jerzego Grotowskiego i Ludwika Flaszena.
Określenie to jest często używane jako ogólna nazwa zespołu teatralnego pod kierunkiem Jerzego Grotowskiego, który na przestrzeni lat wielokrotnie zmieniał swoje nazwy. W roku 1962 słowo „laboratorium” zostało oficjalnie dodane do nazwy prowadzonego przez Grotowskiego w Opolu od 1959 roku Teatru 13 Rzędów. W 1965 roku zespół Grotowskiego przeniósł się do Wrocławia, gdzie działał do samorozwiązania w roku 1984.
Inspiracją artystyczną Teatru Laboratorium był m.in. teatr „Reduta”, kierowany przez Juliusza Osterwę i Mieczysława Limanowskiego.
Program artystyczny teatru określały prace inscenizacyjne Grotowskiego i Flaszena, kierownika literackiego. Od 1966 roku Teatr Laboratorium występował w wielu krajach Europy, Libanie, Australii, USA, Meksyku i w Iranie. Od 1971 roku prowadzone były przedsięwzięcia parateatralne i Teatr Źródeł. W 1981 roku odbył się ostatni spektakl teatralny "Thanatos polski. Inkantacje".
Aktorem wywodzącym się z tego teatru był Ryszard Cieślak.
Historia.
Początki Laboratorium – lata 60..
Pojawienie się terminu „laboratorium” w pracy Teatru 13 Rzędów związane było z przyjęciem przełomowych metod pracy aktorskiej, przesuwającej akcenty z przygotowań do konkretnych roli w stronę pogłębionych treningów psychologicznych. Pierwszym spektaklem zrealizowanym przez Grotowskiego i jego zespół po tym zwrocie było "Akropolis" (1962).
W styczniu 1965 roku Teatr Grotowskiego przeniósł się z Opola do Wrocławia (zmieniając nazwę statutową na Instytut Badań Metody Aktorskiej – Teatr Laboratorium), gdzie powstały spektakle "Książę Niezłomny" (1965) i "Apocalypsis cum figuris" (1969). W tym okresie Grotowski rozwijał ideę „teatru ubogiego” (zamanifestowaną w wydanej w 1965 roku książce "Towards the Poor Theatre", wyd. polskie "Ku teatrowi ubogiemu", Wrocław 2007), którego najważniejszym założeniem było porzucenie formalnych „ozdobników” i uczynienie teatru doświadczeniem, w centrum którego znajduje się człowiek – aktor i jego relacja z widzem. Za ostateczną realizację idei teatru ubogiego uznaje się Apocalypsis cum figuris, które jednocześnie zamknęło „przedstawieniowy” etap twórczości Grotowskiego.
Dalsza działalność – lata 70..
Po zrealizowaniu "Apocalypsis", Grotowski wraz ze swoim zespołem odszedł od konwencjonalnej działalności teatralnej i przygotowywania kolejnych spektakli na rzecz intensywnych poszukiwań performatywno-antropologicznych. W pierwszej połowie lat 70. członkowie Teatru Laboratorium rozwijali projekt nazwany parateatrem, dążący do „wyjścia z teatru” i w tym celu wykorzystujący metodę czynnych badań oraz warsztatów. Wraz z rozpoczęciem etapu znanego jako Teatr Źródeł działalność Teatru Laboratorium i samego Grotowskiego stały się wyraźnie nietożsame. Przedsięwzięcia parateatralne i Teatr Źródeł były realizowane przede wszystkim w Brzezince koło Oleśnicy, leśnej siedzibie Teatru Laboratorium.
Z biegiem lat działania Teatru Laboratorium stawały się coraz bardziej zindywidualizowane w ramach projektów poszczególnych członków, a sam Teatr służył jako instytucjonalne oparcie dla tych działań. Znalazło to odbicie także w zmianach personalnych – w 1978 roku zastępcą dyrektora został Zbigniew Cynkutis, a od 1980 roku kierownictwo Laboratorium przejął oficjalnie Ludwik Flaszen.
Teatr Laboratorium uległ samorozwiązaniu w 1984 roku. Proces ten rozpoczął się w 1982 roku, kiedy to Jerzy Grotowski wystosował do członków Teatru list, w którym informował o kontynuowaniu swojej działalności poza Polską i postulował zakończenie działalności związanej z jego nazwiskiem w kraju. Po długich debatach głosami większości członków przyjęto decyzję o rozwiązaniu Teatru Laboratorium z dniem 31 sierpnia 1984 roku. Działalność zespołu kontynuowało Drugie Studio Wrocławskie pod dyrekcją Zbigniewa Cynkutisa, który nie poparł decyzji o rozwiązaniu Laboratorium.
Po śmierci Cynkutisa i zakończeniu działalności Drugiego Studia w siedzibie Teatru Laboratorium we Wrocławiu powołano do życia Ośrodek Badań Twórczości Jerzego Grotowskiego i Poszukiwań Teatralno-Kulturowych, który dziś funkcjonuje pod nazwą Instytut im. Jerzego Grotowskiego.
Nazwa.
Zespół teatralny Jerzego Grotowskiego funkcjonował kolejno pod nazwami:
Zespół.
Teatr Laboratorium słynął z wymagającego treningu aktorskiego oraz nieustannych poszukiwań w dziedzinie form ekspresji i interpretacji. Trzon zespołu stanowili aktorzy, występujący w najważniejszych spektaklach Grotowskiego i najmocniej kojarzeni z działalnością Laboratorium, wśród których wymienić należy: Andrzeja Bielskiego, Ryszarda Cieślaka, Zbigniewa Cynkutisa, Antoniego Jahołkowskiego, Maję Komorowską, Renę Mirecką, Zygmunta Molika czy Stanisława Scierskiego.
Oprócz kierującego teatrem Grotowskiego warto również wspomnieć jego stałych współpracowników, którzy również wnieśli istotny wkład w prace i rozwój Laboratorium – kierownika literackiego, Ludwika Flaszena oraz architekta przestrzeni, Jerzego Gurawskiego. W latach 1961–1964 jednym z najbliższych współpracowników Grotowskiego był Eugenio Barba, późniejszy twórca Odin Teatret, który pełnił rolę asystenta reżysera przy dwóch spektaklach.

</doc>
<doc id="300282" url="https://pl.wikipedia.org/wiki?curid=300282" title="Zwichnięcie">
Zwichnięcie

Zwichnięcie () – uszkodzenie, w którym dochodzi do utraty fizjologicznej łączności powierzchni stawowych kości połączonych torebką stawową. Zwichnięciu towarzyszy uszkodzenie struktur wewnątrzstawowych: (więzadeł, chrząstki, łąkotek) oraz naciągnięcie bądź rozerwanie torebki stawowej. Staw jest niestabilny, a dodatkowo może dojść do uciskania tętnic lub nerwów.
U noworodków spotyka się wrodzone podwichnięcie lub zwichniecie biodra, w przebiegu choroby zwanej dysplazja stawu biodrowego.
Stawy, które :
Leczenie.
Pierwsza pomoc w zwichnięciu - unieruchomienie wszystkich kości tworzących staw.
Zwichnięcie nastawia lekarz odpowiednio manipulując kończyną. Niektóre duże stawy nastawia w znieczuleniu ogólnym, w mniejszych wystarcza znieczulenie miejscowe. Po nastawieniu unieruchamia się staw. Występują wtedy odpowiednie warunki dla gojenia się uszkodzonej torebki; zapobiega się również wtórnemu zwichnięciu.
Zwichnięcia otwarte, nawykowe oraz przypadki z uszkodzeniem naczyń lub nerwów leczy się operacyjnie.

</doc>
<doc id="300286" url="https://pl.wikipedia.org/wiki?curid=300286" title="OT-90">
OT-90

OT-90 - czechosłowacki transporter opancerzony. Wozy bojowe tego typu powstały przez przebudowę bojowych wozów piechoty BMP-1.
Historia.
W czasach zimnej wojny Czechosłowacka Armia Ludowa należała do silniejszych armii Układu Warszawskiego. Na początku lat 80. XX wieku dowództwo CzAL podjęło decyzję o całkowitym zastąpieniu eksploatowanych transporterów bojowymi wozami piechoty. Zwiększyło to siłę ognia i mobilność oddziałów piechoty zmechanizowanej, ale spowodowało duże problemy kiedy Czechosłowacja stała się pod koniec lat 80. stroną układu CFE-1 określającego limity podstawowych rodzajów uzbrojenia.
Czechosłowacja dysponowała za dużą liczbą bojowych wozów piechoty, a jednocześnie prawie nie wykorzystywała przyznanego limitu ilości transporterów opancerzonych. Początkowo planowano wycofanie z uzbrojenia nadmiarowych BMP-1 i zakup w ZSRR dużej partii transporterów BTR-70 lub BTR-80, ewentualnie wznowienie produkcji zmodernizowanej wersji transportera SKOT. Plany zakupów transporterów BTR szybko zarzucono, a z planów wznowienia produkcji SKOT-a musiano zrezygnować z powodu braku zainteresowania polskiego przemysłu.
Ostatecznie władze Czechosłowacji postanowiły przebudować nadmiarowe BMP-1 na transportery opancerzone. Według przyjętej na potrzeby traktatu definicji podstawową różnicą pomiędzy transporterami a bojowymi wozami piechoty było uzbrojenie. Transporter opancerzony nie mógł posiadać działka kalibrze 20 mm lub większym.
Prace rozpoczęto bezpośrednio przed podpisaniem układu CFE w 1989 roku. W celu przyspieszenia prac postanowiono zastąpić oryginalną wieżę BMP-1 radziecką, opracowaną w latach 60. uniwersalną wieżą stosowana w wozach BTR-60 i BRDM-2 (później także w czeskim SKOT-2A). Była ona wyposażona w wielkokalibrowy karabin maszynowy KPWT i karabin maszynowy SGMT. W 1990 roku nowy transporter przyjęto do uzbrojenia jako OT-90 (Obrneny Transporter vzor 90).
W ciągu 1990 roku przebudowano większość nadmiarowych BMP-1. Wysokie tempo przebudowy wskazuje że prawdopodobnie wykorzystywano wieże z wycofanych wcześniej z uzbrojenia transporterów SKOT-2A. Wprowadzenie do uzbrojenia OT-90 spowodowało ostateczne wycofanie z uzbrojenia starszych typów transporterów. Pozostałe w uzbrojeniu wozy typów BRDM-2, OT-64 (SKOT), OT-65 (FUG) i BTR-60 były pojazdami ze specjalnym wyposażeniem (wozy dowodzenia, nosiciele ppk itp.).
Krótki czas projektowania spowodował, że nowa konstrukcja nie została dostatecznie przetestowana. Już po krótkim okresie eksploatacji do dowództwa CzAL zaczęły napływać krytyczne opinie dotyczące nowego transportera. Wskutek zmiany wyważenia (nowa wieża była lżejsza) pogorszyły się własności trakcyjne oraz pogorszyła pływalność. Siedzenie strzelca uniemożliwiało szybkie zajmowanie stanowiska przez strzelca (przestrzeń wewnątrz BMP-1 jest mniejsza niż w transporterach kołowych), brak mechanizmu odsysania gazów prochowych utrudniał użycie broni. Uznano także że celownik PP-61 nie daje strzelcowi możliwości obserwacji pola walki. Przestarzały też był km SGMT, a mogący strzelać wyłącznie seriami KPWT miał niską celność. Wykryto także kilka innych drobnych wad utrudniających eksploatację transportera (np. zawodne zasilanie wieży).
W 1992 roku w wojskowym zakładzie remontowym w Sztemberku przebudowano jeden z OT-90. Właściwości trakcyjne poprawiono wyposażając drugą parę wahaczy kół nośnych w amortyzatory hydrauliczne (wcześniej amortyzatory mocowano tylko przy pierwszej i ostatniej parze wahaczy). Po testach regulaminowo zakazano pokonywania przeszkód wodnych bez obciążenia tylnej części pojazdu (desant lub balast).
Najbardziej zmodyfikowano wieżę. Wyposażono ją w amortyzowane siedzenie z trzypunktowymi pasami bezpieczeństwa. Karabin maszynowy SGMT zastąpiono nowoczesnym PKT. Z lewej strony wieży zamocowano celownik obserwacyjny TPN-350. Poprawiono także rozmieszczenie skrzynek amunicyjnych i zmodernizowano oświetlenie wnętrza wieży. Wozy zmodernizowane do tej wersji otrzymały oznaczenie OT-90M1.
W 1993 roku powstał prototyp kolejnej modyfikacji OT-90. Ośrodku badawczy PV-010 w Wyszkovie ponownie zmodyfikowano podwozie, zakłady w Slaviczynie zmodyfikowały wyposażenie wieży, a zakłady w Sztemberku zmodyfikowały stanowisko strzelca i wyposażenie elektryczne wieży (w sposób analogiczny jak w wersji OT-90M1). Zmodernizowany wariant otrzymał oznaczenie OT-90M2 i po testach w 1994 postanowiono do niego przebudować wszystkie OT-90. Do modernizacji wykorzystano niektóre elementy zdemontowanych wież BMP-1. Okazało się, że nie zostały one zezłomowane, ale zmagazynowano je "dla potrzeb fortyfikacyjnych". Z wież BMP-1 wykorzystano między innymi obrotową podłogę z centralnym stykiem elektrycznym, elektrospusty i instalację elektryczną.
Po modernizacji wieża miała napędy elektryczne. Zmodernizowany KPWT może strzelać ogniem pojedynczym i seriami dzięki czemu znacznie zmniejszył się rozrzut pocisków. Zwiększono także opancerzenie wieży dzięki czemu jej odporność na ostrzał jest taka sama jak przodu kadłuba.
Opis.
OT-90 jest transporterem opancerzonym przeznaczonym do transportu drużyny piechoty. Zapewnia jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. OT-90 może pływać bez wcześniejszego przygotowania..
Załogę OT-60 tworzy dowódca, strzelec, kierowca i ośmiu żołnierzy desantu. Kierowca i dowódca zajmują miejsce w przedziale kierowania (jeden za drugim), działonowy w wieży, żołnierze desantu w tylnej części pojazdu.
Kadłub OT-90 tworzy sztywną skrzynię zespawaną ze stalowych blach o grubości:
W przedniej części kadłuba znajdują się przedziały kierowania i napędowy z silnikiem UTD-20. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd OT-90 stanowi 6-cylindrowy, czterosuwowy, wysokoprężny, niedoładowany, chłodzony cieczą silnik UTD-20. Jest on zbudowany w układzie V i ma pojemność 15 800 cm³. Moc przy 2600 obr/min wynosi 300 KM. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Skrzynia biegów pięciobiegowa (pięć biegów do przodu + wsteczny). Łączny zapas paliwa wynosi 645 dm³.
OT-90 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej i ostatniej (w wersji OT-90M1 i OT-90M2 także drugiej) pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Pojazd posiada dwie gąsienice, każda składa się z 84 ogniw.
W przedziale kierowania stanowiska mają kierowca i dowódca. Kierowca obserwuje teren przed wozem za pomocą czterech peryskopów TNPO-170A umieszczonych wokół włazu i zapewniających obserwację w sektorze 197°. Środkowy peryskop może być zamieniony na peryskop podnoszony TNPO-350B zapewniający obserwację przy podniesionym falochronie, lub peryskop nocny TWNE-1PA (lub TWNO-2) o polu widzenia 35° zapewniający obserwację na odległość 60-100 m. Użycie peryskopu nocnego wymaga oświetlenia terenu przed BWR reflektorem podczerwieni PG-125.
Dowódca dysponuje typowym dla BMP-1 przyrządem obserwacyjnym TKN-3B oraz dwoma peryskopami TNPO-170A. Tor nocny przyrządu TKN-3B wymaga podświetlania obserwowanych obiektów reflektorem podczerwieni.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 14,5 mm wkm KPWT i sprzężony z nim 7,62 mm karabin maszynowy SGMT (lub PKT). Uzbrojenie nie jest stabilizowane. 
Do celowania służy strzelcowi celownik optyczny PP-61. W wersji OT-90M1 i OT-90M2 obserwację poza polem widzenia celownika zapewnia peryskop TPN-350. 
W przedziale tylnym miejsca zajmują miejsce żołnierze desantu. Mogą oni prowadzić ogień przez strzelnice w burtach i tylnych drzwiach przedziału.

</doc>
<doc id="300288" url="https://pl.wikipedia.org/wiki?curid=300288" title="Elżbieta Więcławska-Sauk">
Elżbieta Więcławska-Sauk

Elżbieta Więcławska-Sauk (ur. 14 listopada 1947 w Łodzi) – polska polityk, dziennikarka, posłanka na Sejm IV kadencji, senator VI kadencji, członkini Krajowej Rady Radiofonii i Telewizji w kadencji 2016–2022.
Życiorys.
Ukończyła w 1973 studia na Wydziale Filologii Polskiej Uniwersytetu Łódzkiego. Od 1974 do 1982 i ponownie w latach 1990–2001 pracowała jako dziennikarka w TVP3 Łódź.
W 2001 z listy Prawa i Sprawiedliwości uzyskała mandat poselski w okręgu łódzkim. W wyborach parlamentarnych w 2005 została wybrana do Senatu w tym samym okręgu. W przedterminowych wyborach parlamentarnych w 2007 bez powodzenia ubiegała się o reelekcję. Również w 2011 bezskutecznie kandydowała do Sejmu. W 2015 ponownie została kandydatką PiS do Senatu. W lipcu 2016 została wybrana z rekomendacji PiS przez Sejm w skład Krajowej Rady Radiofonii i Telewizji na sześcioletnią kadencję.
Żona polityka Jacka Sauka. Pobrali się w trakcie IV kadencji Sejmu.

</doc>
<doc id="300293" url="https://pl.wikipedia.org/wiki?curid=300293" title="Kohorta (wojsko)">
Kohorta (wojsko)

Kohorta () – jednostka taktyczna armii rzymskiej licząca 3 manipuły, czyli 6 centurii. Odpowiednik ilościowy współczesnego batalionu. Legion liczył ich dziesięć. W czasach Juliusza Cezara liczyła 600 ludzi. Za cesarstwa rzymskiego pierwsza kohorta legionu, "cohors miliaria", liczyła 800 żołnierzy, pozostałe, "cohortes quingenariae", po 480. Kohorty nie miały w normalnych warunkach własnego dowódcy, lecz były w czasie walki dowodzone przez najwyższego stopniem centuriona.
Kohorta jako jednostka taktyczna powstała w wyniku reform Mariusza przeprowadzonych około 108 roku p.n.e. Znosiła system manipułowy i podział legionistów na hastati, principes i triarii (choć w nomenklaturze rzymskiej nazwy te pozostały, lecz oznaczały po prostu poszczególne, identycznie wyposażone kohorty). Wraz ze zniesieniem „klas” żołnierzy ujednolicono uzbrojenie.
Pierwsza wzmianka o kohorcie pojawia się u Polibiusza, a dotyczy walk w Hiszpanii prowadzonych przez Scypiona Afrykańskiego Starszego w czasie II wojny punickiej. Wzmianka ta pokazuje, że koncepcja większych związków taktycznych niż manipuł była znana wcześniej, jednak wszyscy historycy są zgodni, że był to jednorazowy zabieg.

</doc>
<doc id="300295" url="https://pl.wikipedia.org/wiki?curid=300295" title="John Fryer">
John Fryer

John Fryer - brytyjski producent muzyczny. Współpracował m.in. z Nine Inch Nails, White Zombie, Cradle of Filth, Paradise Lost, Fear Factory, This Mortal Coil, Depeche Mode. Obecnie współpracuje z innymi artystami w swojej własnej wytwórni muzycznej Something To Listen To Records.

</doc>
<doc id="300297" url="https://pl.wikipedia.org/wiki?curid=300297" title="Iroda Tulyaganova">
Iroda Tulyaganova

Iroda Batirovna Tulyaganova (ur. 7 stycznia 1982 w Taszkencie) – tenisistka uzbecka, zwyciężczyni turniejów zawodowych, reprezentantka w Pucharze Federacji, olimpijka.
Kariera tenisowa.
Jest zawodniczką praworęczną, z bekhendem oburęcznym. Jako juniorka wygrała Wimbledon w 1999, pokonując w finale liderkę rankingu juniorek Rosjankę Linę Krasnorucką. W t.r. rozpoczęła karierę zawodową. Już w 2000 wygrała swój pierwszy turniej w cyklu "WTA Tour" – w rodzinnym Taszkencie (w finale z Włoszką Francescą Schiavone), była także w finale w Szanghaju (przegrała z Amerykanką Meghann Shaughnessy); w październiku 2000 awansowała po raz pierwszy do czołowej setki rankingu, sezon zakończyła na miejscu nr 75.
Najlepszy w jej dotychczasowej karierze był rok 2001. Wygrała dwa turnieje w grze pojedynczej, także dwa turnieje w deblu, była ponadto w dwóch półfinałach oraz w III rundzie (1/16 finału) Wimbledonu; odniosła pięć zwycięstw nad rywalkami z czołowej dwudziestki światowej, m.in. Belgijkami Kim Clijsters i Justine Henin-Hardenne oraz Rosjanką Jeleną Diemientjewą. Turnieje wygrywała tydzień po tygodniu, w lipcu – w finale w Wiedniu pokonała Patty Schnyder, a w Knokke-Heist Hiszpankę Galę León García. Sezon zakończyła na 20. miejscu w rankingu światowym, pełniąc rolę pierwszej rezerwowej w turnieju Masters (WTA Tour Championships). Na turnieju w Miami w meczu III rundy (przegranym z Sereną Williams) zanotowała drugi pod względem szybkości serwis kobiecy w sezonie (191 km/h).
W 2002 była m.in. w finale turnieju w Wiedniu (nie obroniła tytułu, przegrywając z Anną Smasznową) oraz III rundzie Australian Open i French Open; dzięki tym wynikom zanotowała awans na najwyższą pozycję w karierze – nr 16 (w czerwcu 2002). Zdobyła także złoty medal Igrzysk Azjatyckich w Pusan (Korea), po finałowym zwycięstwie nad Tajką Tamarine Tanasugarn. W 2003 była w finale w Hajdarabadzie, gdzie Tanasugarn wzięła rewanż w decydującym meczu, oraz w półfinale w Madrycie; w Hajdarabadzie w parze z Jeleną Lichowcewą wygrała konkurencję debla. Znaczną część sezonu nie grała z powodu kontuzji; straciła również niemal całe sezony 2004 i 2005. Na koniec sezonu 2005 została sklasyfikowana dopiero na miejscu 363 w rankingu światowym.
Jako deblistka wygrała do końca 2005 cztery turnieje, również w czterech turniejach przegrywała w finałach. We wrześniu 2002 była klasyfikowana jako 28. deblistka rankingu światowego.
Ma na koncie liczne występy reprezentacyjne. Poza mistrzowskim startem w Igrzyskach Azjatyckich rywalizowała bez większego powodzenia na igrzyskach olimpijskich w Sydney w 2000, gdzie odpadła już w I rundzie z Holenderką Kristie Boogert. W latach 1996–2003 regularnie broniła barw Uzbekistanu w Pucharze Federacji (bilans – 15 zwycięstw, najwięcej w historii reprezentacji, 13 porażek), występując w niższych klasach rozgrywkowych.

</doc>
<doc id="300299" url="https://pl.wikipedia.org/wiki?curid=300299" title="Byronizm">
Byronizm



</doc>
<doc id="300300" url="https://pl.wikipedia.org/wiki?curid=300300" title="Pułki lotnicze Wojska Polskiego">
Pułki lotnicze Wojska Polskiego

Pułki lotnicze Wojska Polskiego
Pułki lotnicze Armii Czerwonej.
Pułki lotnicze Armii Czerwonej włączone w skład Lotnictwa Wojska Polskiego i przemianowane, jako polskie, oraz oddziały sowieckiego lotnictwa będące bazą dla formowania w latach 1944–1945 pułków lotniczych Ludowego Wojska Polskiego.

</doc>
<doc id="300301" url="https://pl.wikipedia.org/wiki?curid=300301" title="(104) Klymene">
(104) Klymene

(104) Klymene – planetoida pasa głównego planetoid. 
Odkrycie.
Została odkryta 13 września 1868 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od imienia Klymene, nimfy morskiej z mitologii greckiej.
Orbita.
(104) Klymene jest obiektem o średnicy ok. 124 km, krążącym w średniej odległości 3,15 jednostek astronomicznych od Słońca, na którego okrążenie potrzebuje prawie 5 lat i 217 dni. Wykonuje jeden pełny obrót wokół własnej osi w czasie prawie 9 godzin. Planetoida należy do rodziny planetoidy Themis.

</doc>
<doc id="300302" url="https://pl.wikipedia.org/wiki?curid=300302" title="Gareth Jones">
Gareth Jones



</doc>
<doc id="300308" url="https://pl.wikipedia.org/wiki?curid=300308" title="Jeanette">
Jeanette

Jeanette, właśc. Jeanette Anne Dimech (ur. 10 października 1951 w Londynie) – hiszpańska piosenkarka.
Życiorys.
Rodzice Jeanette mieszkali w Londynie, gdzie urodziła się późniejsza piosenkarka; jej dziadek był tam właścicielem przedsiębiorstwa importowo-eksportowego. Później rodzina przeniosła się do Chicago i Los Angeles, w Stanach Zjednoczonych, gdzie dziewczynka dorastała. Gdy miała 12 lat doszło do separacji rodziców. Powróciła wówczas, wraz z matką, do Barcelony, w Hiszpanii.
W latach 60. uczyła się gry na gitarze i zaczynała pisać piosenki w stylu muzyki folkowej. Jej muzycznymi idolami byli wtedy Amerykanin Bob Dylan, Szkot Donovan i amerykański zespół The Byrds. Później dołączyła, jako wokalistka, do studenckiego zespołu Pic-Nic, z którym w 1969 roku odniosła umiarkowany sukces dzięki folkowej wersji hiszpańskiej piosenki dla dzieci „Cállate niña”. Inne popularne piosenki w ich wykonaniu to m.in. „Amanecer” i „No digas nada”.
Po rozpadzie zespołu pod koniec lat 60., wyjechała do Wiednia wraz z mężem, węgierskim muzykiem Laszlo Kristofem. Na początku lat 70. rozpoczęła solową karierę od pierwszego jej singla „Soy rebelde” (tłum. jestem buntowniczką), który odniósł sukces w krajach hiszpańskojęzycznych. Później piosenka była popularna we Francji i nagrała wersję anglojęzyczną. Tę i piosenki takie jak „El muchacho de los ojos tristes” i „Estoy triste” napisał Manuel Alejandro, popularny w Hiszpanii kompozytor piosenek miłosnych.
Przebój „Porque te vas”.
Największy sukces Jeanette, czyli piosenkę „Porque te vas”, napisał José Luis Perales, który na początku 1974 roku był nieznanym muzykiem. Dopiero dwa lata później, gdy utwór wykorzystano jako motyw przewodni w filmie "Nakarmić kruki" (1976), hiszpańskiego reżysera Carlosa Saury, a obraz nagrodzono na festiwalach filmowych w Cannes (nagroda specjalna jury) i Berlinie (nagroda specjalna jury), piosenka stała się międzynarodowym przebojem. W Austrii singiel z kompozycją „Porque te vas” dotarł do 13. miejsca, w Szwajcarii do 4. pozycji, a w Niemczech osiągnął szczyt zestawienia. W Polsce cover tej piosenki, pod tytułem „Nie pytaj mnie”, nagrała piosenkarka Alicja Boratyn na potrzeby TVN-owskiego serialu "Majka" (2010).
Dalsza kariera.
Po sukcesie utworu „Porque te vas” Jeanette nigdy później nie odniosła już podobnego międzynarodowego sukcesu. Kontynuowała śpiewanie z umiarkowanym powodzeniem w Hiszpanii (i z mniejszym we Francji) aż do lat 90.

</doc>
<doc id="300317" url="https://pl.wikipedia.org/wiki?curid=300317" title="Innuendo">
Innuendo

Innuendo – wydany w 1991 album brytyjskiej grupy Queen.
"Innuendo" był pierwszym albumem Queen, który ukazał się (tylko w Ameryce) nakładem wytwórni Hollywood Records, będącej oddziałem Walt Disney Productions. Wytwórnia zapłaciła za prawa do amerykańskich płyt zespołu 10 milionów dolarów. Album dotarł na szczyty list przebojów, gdzie utrzymywał się przez dwa tygodnie. Recenzje reprezentowały dość szeroką gamę odczuć: od pełnych zachwytu (w magazynie „Q”), po określające album „skrzyżowaniem Led Zeppelin z Kennethem Williamsem”. Na portalu Rate Your Music określono go jako reprezentującego m.in. gatunki pop rock, hard rock i art rock.
Album powstawał od 1989 roku. Wokalista był już bardzo osłabiony zdiagnozowaną w 1987 roku chorobą, dlatego też partie wokalne były nagrywane w kilku podejściach. Mimo to ich jakość nie ustępowała nagraniom z lat poprzednich. Jak stwierdził potem gitarzysta Brian May: „głos Freddiego był tu lepszy niż kiedykolwiek wcześniej”.
Album zdobył status platynowej płyty w Wielkiej Brytanii i złotej w USA. 
8 lipca 2009 roku wydawnictwo uzyskało status platynowej płyty w Polsce.
W utworze tytułowym gościnnie wystąpił Steve Howe z zespołu Yes, grając na gitarze hiszpańskiej.
Utwór „All God’s People” jako „Africa By Night” został napisany przez Freddiego Mercury’ego i Mike’a Morana na album "Barcelona", ale nie został wtedy wydany, mimo że pasował tematycznie do innych utworów umieszczonych na albumie
Utwór „These Are The Days Of Our Lives” był promowany przez klip (wydany już po śmierci Mercury’ego), który był zarazem ostatnim występem z udziałem wokalisty Queen. Teledysk zarejestrowano 31 maja 1991.
Utwór „Delilah” Mercury napisał dla swej kotki o tym imieniu.
Podczas sesji "Innuendo" powstało kilka utworów, które nie znalazły się na albumie ani na żadnym innym oficjalnym wydawnictwie („Self Made Man”, „My Secret Fantasy”, ballada „Face It Alone”, „Robbery”).
Szata graficzna.
Na "Innuendo" znalazły się rysunki dziewiętnastowiecznego francuskiego artysty Grandville'a. Na pomysł wykorzystania jego prac wpadł perkusista – Roger Taylor. Zafascynowany tą twórczością, pokazał kolegom rysunek zatytułowany "Żonglujący światami". Pozostali muzycy uznali, że jest ciekawy na tyle, że zlecili jego zaadaptowanie na potrzeby okładki współpracującemu z zespołem grafikowi Richardowi Grayowi. Ostatecznie zmieniona wersja żonglera znalazła się na froncie okładki "Innuendo". Jednak zespół zdecydował się wykorzystać więcej prac Grandville'a. Jedna z nich znalazła się na rewersie płyty, inne pojawiły się na trzech singlach z tego okresu („I’m Going Slightly Mad”, „The Show Must Go On” i „Innuendo”). Co więcej, zespół zdecydował się także wykorzystać oparte na rysunkach animacje w teledysku „Innuendo”. Kadry z klipu pojawiły się także w dodanym do specjalnej edycji albumu kalendarzu na rok 1991. 
Oryginalne rysunki Grandville'a były ilustracjami czarno-białymi, głównym zadaniem Richarda Graya było zatem ich pokolorowanie, poza tym zmieniono różne drobne elementy. Pierwotnie wśród planet, którymi żongluje postać na rysunku, była też Gwiazda Legii Honorowej. W wersji Queen zamiast niej pojawił się banan. Prawdopodobnie jest to nawiązanie do tekstu utworu „I’m Going Slightly Mad”, gdzie Mercury wyśpiewuje wers: "I think I'm a banana tree". Z kiścią bananów na głowie pojawia się też w teledysku utworu.

</doc>
<doc id="300321" url="https://pl.wikipedia.org/wiki?curid=300321" title="Ląd (wieś)">
Ląd (wieś)

Ląd – wieś w Polsce położona w województwie wielkopolskim, w powiecie słupeckim, w gminie Lądek, nad Wartą. Nazwy historyczne: Lenda, Lend.
W latach 1975–1998 miejscowość administracyjnie należała do województwa konińskiego. Mieści się w niej siedziba Wyższego Seminarium Duchownego Towarzystwa Salezjańskiego. Leży na trasie szlaku cysterskiego. Co roku w miejscowości odbywa się Festiwal Kultury Słowiańskiej i Cysterskiej.
Historia.
Od VIII do XIII wieku był tu gród strzegący przeprawy przez Wartę i kontrolujący szlak handlowy. Od XII do XVIII w. kasztelania (kasztelan lendzki albo lądzki). Miejscowość w zlatynizowanej formie "Lande" wymieniona jest w łacińskim dokumencie z 1282 roku wydanym w Dłusku i sygnowanym przez króla polskiego Przemysła II. Dokument wymienia kasztelana lądeckiego Bosatę we fragmencie „comite Bossata castelano Landensi” Miejscowość pod zlatynizowaną nazwą "Landa" wymieniona jest w łacińskim dokumencie wydanym w Gnieźnie w 1283 roku sygnowanym przez króla polskiego Przemysła II.
Zabytki.
Do Krajowej Ewidencji Zabytków wpisane są następujące obiekty nieruchome:

</doc>
<doc id="300339" url="https://pl.wikipedia.org/wiki?curid=300339" title="Dziewięćsił pospolity">
Dziewięćsił pospolity

Dziewięćsił pospolity ("Carlina vulgaris" L.) – gatunek rośliny z rodziny astrowatych.
Biologia i ekologia.
Roślina dwuletnia. Kwitnie od lipca do września. Występuje na obszarach o klimacie suboceanicznym, od niżu po położenia górskie, do 700 m n.p.m. Rośnie na kamienistych i żwirowych glebach, płytkich, w części ilastych. Preferuje stanowiska nasłonecznione. Spotykany na łąkach świeżych, półsuchych murawach. W klasyfikacji zbiorowisk roślinnych gatunek charakterystyczny dla klasy (Cl.) "Festuco-Brometea".

</doc>
<doc id="300342" url="https://pl.wikipedia.org/wiki?curid=300342" title="Zasłonak fioletowy">
Zasłonak fioletowy

Zasłonak fioletowy ("Cortinarius violaceus" (L.) Gray) – gatunek grzybów z rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. Karol Linneusz nadając mu nazwę "Agaricus violaceus". Obecną, uznaną przez Index Fungorum nazwę nadał mu w 1821 r. Samuel Frederick Gray.
Synonimy naukowe:.
Nazwę polską podał Andrzej Nespiak w 1975 r. W polskim piśmiennictwie mykologicznym gatunek ten opisywany był też jako tabakierka, tłuściocha, tłustocha. 
Morfologia.
Średnica przeciętnie od 4 do 15 cm&lt; Młode egzemplarze mają owocniki o intensywnej, niebieskofioletowej barwie z lekko metalicznym połyskiem. U starszych egzemplarzy kolor brązowy z fioletowym odcieniem. Powierzchnia ziarnista, sucha, aksamitna. Kształt półkolisty do płaskiego u starszych.
Rozstaw dość mocno zróżnicowany w tym gatunku, od rzadkiego do umiarkowanie gęstego, szerokie i szeroko przyrośnięte, barwy od fioletowej u młodych osobników, poprzez fioletowobrązową do ciemnobrązowej u starszych. Ostrza blaszek pokryte kosmkami (dostrzec to można tylko pod lupą).
Wysokość 8-12 cm, grubość 1-3 cm. Kształt pałkowaty z wyraźnie zgrubiałą podstawą (osiąga grubość ok. 4 cm). U młodych okazów pełny, u starszych pusty wewnątrz. Powierzchnia łuskowata, ciemnofioletowa, a podczas suchej pogody niemal czarna. U młodych okazów otoczony jest zasnówka, która jednak szybko zanika.
Barwa od jasno- do ciemnofioletowej, o łagodnym smaku i cedrowym zapachu. Zasada barwi miąższ na czerwono, kwas na zielonkawo.
Brązowy. Zarodniki migdałowatte lub elipsoidalne, drobno brodawkowate, o średnicy 11,5-13,5 × 7-9 µm. Cystydy (cheilocystydy) duże, z fioletową treścią, co wśród zasłonaków jest cechą charakterystyczną tylko dla tego gatunku.
Występowanie i siedlisko.
Występuje w Ameryce Północnej, środkowej i Europie oraz w Australii i Nowej Zelandii. W Polsce gatunek rzadki. Znajduje się na "Czerwonej liście roślin i grzybów Polski". Ma status V – narażony na wyginięcie. Znajduje się na listach gatunków zagrożonych także w Belgii, Niemczech, Danii, Anglii, Holandii.
Rośnie na ziemi w lasach liściastych i mieszanych, pojedynczo lub w niewielkich grupach w okresie letnio-jesiennym (od sierpnia do października). Rośnie głównie pod bukami, brzozami, na glebach kwaśnych lub zasadowych. Spotykany jest głównie w górach.
Znaczenie.
Grzyb mikoryzowy. Nie jest trujący, jest jednak mało smaczny, a po ugotowaniu staje się gorzkawy. W Polsce uważany jest za grzyb niejadalny. Ze względu na rzadkość występowania zasługuje na ochronę, na Słowacji jest gatunkiem chronionym.

</doc>
<doc id="300343" url="https://pl.wikipedia.org/wiki?curid=300343" title="Vicente Fox">
Vicente Fox

Vicente Fox Quesada (ur. 2 lipca 1942 w Meksyku) – meksykański ekonomista i polityk, w latach 2000-2006 prezydent Meksyku z ramienia Partii Akcji Narodowej ("Partido Acción Nacional" – PAN).
Życiorys.
Vicente Fox urodził się w mieście Meksyk, w rodzinie o alzackich, baskijskich i hiszpańskich korzeniach. Uczęszczał na Uniwersytet Iberoamerykański w Meksyku oraz na Harvard. Później pracował jako kierowca w Coca-Cola Company i stopniowo awansował, dochodząc aż do szczebla dyrektora tej firmy, najpierw w Meksyku, a potem na obszarze całej Ameryki Łacińskiej.
Zwyciężył historyczne wybory z 2000, w wyniku których władzę straciła, rządząca pod różnymi nazwami nieprzerwanie od 1910, Partia Rewolucyjno-Instytucjonalna ("Partido Revolucionario Institucional" – PRI). Fox, zaczynając kampanię prezydencką, zrezygnował ze stanowiska gubernatora stanu Guanajuato. Urząd objął 1 grudnia 2000 roku.
Podczas sprawowania urzędu Fox musiał się liczyć ze słabym poparciem w Kongresie, gdzie jego partia była mniejszością. W jego gabinecie znalazło miejsce wielu członków poprzedniej ekipy Ernesta Zedilla oraz działaczy Partii Rewolucji Demokratycznej (PRD), przez co PAN nie popierała prezydenta, pomimo iż z jej ramienia startował on w wyborach.
Polityka ekonomiczna Foksa skupiła się na wysiłkach w celu zdławienia inflacji, która po raz pierwszy od wielu lat osiągnęła postać jednocyfrową. Lewica oskarżała go o mniejszy wzrost gospodarczy, ale przeciwnicy tych zarzutów argumentowali, iż przyczyną tego było pogorszenie się koniunktury w USA, które są głównym partnerem handlowym Meksyku. Za prezydentury Foksa kurs dolara względem peso ustabilizował się. Realizowano też specjalny program społeczny tzw. "Oportunidades" (czyli "Okazja, sposobność"), który w odróżnieniu od podobnych planów w przeszłości nie miał charakteru politycznego (tj. nie był próbą pozyskania nowego elektoratu poprzez "kupowanie" głosów wyborców). Nacisk położono w nim nie na doraźne przekazywanie środków pomocowych, ale na pobudzanie przedsiębiorczości wśród najbiedniejszych. W okresie kadencji Foksa zauważalne stało się także zmniejszenie zakresu ubóstwa.
Na początku 2005 r. cieniem na administracji Foksa odbiły się zamieszki w więzieniach. 31 grudnia 2004 r. został zamordowany w ściśle strzeżonym zakładzie karnym La Palma brat zbiegłego z więzienia w 2001 roku szefa gangu narkotykowego – Joaquína "El Chapo" Guzmána. W styczniu 2005 r. więzienie La Palma, w którym przebywają najgroźniejsi przestępcy zostało otoczone a następnie spacyfikowane przez kilkuset policjantów i żołnierzy, gdy okazało się, że więźniowie przejęli nad nim kontrolę. Porządek w więzieniu przywrócono pomimo obecności blisko tysięcznego tłumu demonstrujących pod bramą członków rodzin i przyjaciół uwięzionych handlarzy. Jednakże pomimo kilkukrotnego wzrostu w czasie prezydentury Foksa liczby aresztowanych handlarzy narkotykami, do dziś nierozwiązane pozostają główne problemy Meksyku – faktyczna bezkarność większości mafijnych bossów oraz częste korumpowanie funkcjonariuszy więziennych i przedstawicieli administracji różnego szczebla przez narkotykowe kartele.
Po kontrowersyjnych wyborach z 2 lipca 2006 r. Vicente Fox został zastąpiony na stanowisku prezydenta przez Felipe Calderóna, który również wywodzi się z PAN.
Odznaczony m.in. Krzyżem Wielkim Orderu Zasługi Rzeczypospolitej Polskiej (2004).

</doc>
<doc id="300346" url="https://pl.wikipedia.org/wiki?curid=300346" title="Kenji Midori">
Kenji Midori

, japoński karateka stylu kyokushin, obecnie posiada stopień 8 Dan. Mistrz Świata w kategorii open z 1991 roku, wicemistrz Japonii w kategorii open z 1990 roku.
Po śmierci Masutatsu Ōyamy w 1994 roku, przewodniczącym organizacji IKO Kyokushinkaikan został Shōkei Matsui. Jednak już rok później nastąpił rozłam, w wyniku którego Shihan Yukio Nishida stworzył własną organizację IKO (nazywaną nieformalnie IKO-2, dla odróżnienia od IKO kierowanej przez Matsui). Kenji Midori został przewodniczącym IKO-2 w roku 2001, a w roku 2003 zmienił jej nazwę na NPO World Karate Organization Shinkyokushinkai (w skrócie WKO).

</doc>
<doc id="300350" url="https://pl.wikipedia.org/wiki?curid=300350" title="Nathalie Tauziat">
Nathalie Tauziat

Nathalie Tauziat (ur. 17 października 1967 w Bangi, Republika Środkowoafrykańska) – francuska tenisistka, finalistka Wimbledonu w grze pojedynczej, zdobywczyni Pucharu Federacji.
Kariera tenisowa.
Praworęczna zawodniczka, z klasycznym jednoręcznym bekhendem, prezentowała ofensywny styl „serwis-wolej”. Najlepsze wyniki, w tym finał wielkoszlemowy i awans do czołowej dziesiątki rankingu, osiągnęła po ukończeniu 30. roku życia.
Pierwszy turniej w grze pojedynczej wygrała w 1990 w Bajonnie, pokonując w finale Niemkę Anke Huber. W 1991 na kortach im. Rolanda Garrosa (French Open) była w ćwierćfinale (pierwszy awans do tej rundy w Wielkim Szlemie). W latach 1990–1993 regularnie kończyła sezony w najlepszej dwudziestce na świecie i występowała w turnieju Masters (WTA Tour Championships). W 1995 wygrała swój pierwszy turniej na nawierzchni trawiastej, w angielskim Eastbourne.
Po kilku latach słabszych wyników (chociaż wciąż pozostawała w najlepszej setce rankingu) w 1997 zaliczyła swój drugi ćwierćfinał na Wimbledonie (poprzedni w 1992); awans do ćwierćfinału nastąpił w niecodziennych okolicznościach. W meczu przeciwko rodaczce Sandrine Testud miała w trzecim secie do obrony dwie piłki meczowe, gdy rywalizację przerwał deszcz; po wznowieniu gry Tauziat wygrała cztery piłki z rzędu, a następnie cały zacięty pojedynek 4:6, 7:5, 12:10. Udana dalsza część sezonu pozwoliła Francuzce wrócić do najlepszej dwudziestki i po kilkuletniej przerwie awansować do turnieju Masters, w którym pokonała dwie znacznie wyżej notowane rywalki – Amandę Coetzer z RPA i Ivę Majoli z Chorwacji (aktualną mistrzynię French Open), docierając do półfinału. Przyczyniła się również do pierwszego triumfu Francji w Pucharze Federacji, pozostając niepokonana w 1997 w meczach pucharowych zarówno w grze pojedynczej, jak i podwójnej; w meczu I rundy przeciwko Japonii ustanowiła rekord – pokonała Naoko Sawamatsu 7:5, 4:6, 17:15, a decydujący set, a także cały mecz były najdłuższe w historii Pucharu Federacji (w singlu).
Rok 1998 przyniósł największy sukces w karierze Nathalie Tauziat. W swoim czterdziestym trzecim starcie w turnieju wielkoszlemowym dotarła do finału Wimbledonu, pokonując po drodze m.in. rodaczkę Julie Halard-Decugis, Brytyjkę Samanthę Smith, rozstawioną z dwójką Amerykankę Lindsay Davenport i w półfinale po zaciętym pojedynku Białorusinkę Natallę Zwierawą. W decydującym meczu nie sprostała innej weterance, Czeszce Janie Novotnej, 4:6, 6:7. W dalszej części sezonu była jeszcze m.in. w IV rundzie US Open, gdzie Davenport wzięła rewanż. Jesienią 1998 w serii halowych turniejów europejskich była kolejno w półfinale Pucharu Wielkiego Szlema (ponownie pokonała Davenport, uległa Venus Williams), ćwierćfinale w Filderstadt (porażka z Davenport), półfinale w Zurychu (porażka z V. Williams), półfinale w Luksemburgu (porażka z Silvią Fariną), finale w Lipsku (porażka ze Steffi Graf), półfinale w Filadelfii (ponownie porażka z Graf) i ćwierćfinale WTA Tour Championships (porażka z Davenport). Wyniki te zapewniły jej pierwszy w karierze awans do czołowej dziesiątki rankingu światowego.
Kontynuowała udane występy w kolejnych sezonach. W 1999 wygrała dwa turnieje, w tym zaliczaną do tzw. Tier I (najwyższej kategorii po Wielkim Szlemie) imprezę w Moskwie. Przegrała w dwóch finałach turniejowych na trawie (Birmingham z Halard-Decugis, Eastbourne ze Zwierawą), a w ćwierćfinale Wimbledonu uległa Mirjanie Lučić. Na koniec sezonu 1999 po raz drugi w karierze osiągnęła półfinał Masters. W 2000 osiągnęła najwyższą pozycję w rankingu – nr 3, m.in. dzięki wygranej w halowym turnieju w Paryżu, gdzie w finale pokonała Serenę Williams. Była też w ćwierćfinale US Open, pokonując po drodze – po raz pierwszy w karierze – utytułowaną Hiszpankę Arantxę Sánchez Vicario.
W 2001 wygrała turniej w Birmingham. Była także – po raz piąty w karierze – w ćwierćfinale Wimbledonu, również jako najstarsza wielkoszlemowa ćwierćfinalistka od czasu Navrátilovej. Jako jedenasta zawodniczka w historii przekroczyła liczbę 600 zwycięstw w cyklu zawodowym. Zapewniła sobie także dziewiąty udział w turnieju Masters, po którym zdecydowała się zakończyć karierę singlową.
W 2002 kontynuowała jeszcze występy w wybranych turniejach deblowych. W październiku 2001 osiągnęła najwyższy ranking deblowy (nr 3 na świecie). Łącznie w karierze wygrała 25 turniejów deblowych, wystąpiła w siedmiu edycjach deblowego Masters (osiągając finały w 1997 i 1998). W początkowej fazie kariery tworzyła parę z Isabelle Demongeot, później głównie z Alexandrą Fusai. W grze mieszanej osiągnęła ćwierćfinał US Open w 1997, w parze z Kanadyjczykiem Danielem Nestorem.
W reprezentacji narodowej w Pucharze Federacji występowała w latach 1985–2001; wygrała 33 pojedynki, przegrała 21. Ponadto reprezentowała barwy Francji na trzech olimpiadach – Seul 1988, Barcelona 1992 i Atlanta 1996.
Oprócz bogatej, wieloletniej kariery Nathalie Tauziat znana była z protestu, jaki zgłosiła wobec głośnego stękania na korcie liderki tenisa światowego na początku lat 90. – Moniki Seles. Już pod koniec kariery Tauziat zdecydowanie krytykowała zainteresowanie mediów osobą Anny Kurnikowej, kreujące Kurnikową na ikonę popkultury bez względu na średnie (w grze pojedynczej) osiągnięcia sportowe.

</doc>
<doc id="300352" url="https://pl.wikipedia.org/wiki?curid=300352" title="Pod papugami (utwór muzyczny)">
Pod papugami (utwór muzyczny)

Pod papugami – utwór skomponowany na początku lat 60. XX w. przez prezentera radiowego Mateusza Święcickiego, do którego słowa napisali Bogusław Choiński i Jan Gałkowski. Pierwotnym wykonawcą był zespół Czerwono-Czarni z wokalistą Józefem Ledeckim, ale przebój ten zyskał popularność dzięki wykonaniom Czesława Niemena.
Wersje nagrane przez Niemena.
W 1963 w studiu Programu III Polskiego Radia grupa Bossa Nova Combo z gościnnym udziałem Czesława Niemena nagrała swoją wersję utworu, w szybszym tempie i z lekko zmienionym tekstem. Ta wersja została wydana dopiero na kompilacji w 1991 oraz na płycie z utworami radiowymi i koncertowymi "Pamiętam ten dzień" z 2011.
Jesienią 1968 Czesław Niemen z zespołem Akwarele nagrał nową, bardziej soulową wersję utworu, który został wydany na płycie "Czy mnie jeszcze pamiętasz?" w 1969.
Inne, późniejsze wersje.
W 1996 Guilherme Coimbra napisał własny tekst do piosenki, którą tym razem jako „Mocidade” (j. portugalski) zaśpiewał na płycie „Ipanema Rainbow”.
W 2003 Kora nagrała utwór z rozbudowaną aranżacją o instrumenty dęte i smyczkowe, który został wydany na solowej płycie "Kora Ola Ola!"
W 2011 swoją wersję nagrał zespół Maleo Reggae Rockers, w której połączył bossa-novę i reggae ze wstawkami instrumentalnymi w rytmie samby, utwór został wydany na płycie "Rzeka dzieciństwa"
W 2012 Janusz Szrom wraz ze Zbigniewem Wromblem nagrali jazzową wersję utworu na płycie "Śpiewnik".

</doc>
<doc id="300356" url="https://pl.wikipedia.org/wiki?curid=300356" title="(105) Artemis">
(105) Artemis

(105) Artemis – duża planetoida pasa głównego planetoid.
Odkrycie.
Planetoida została odkryta 16 września 1868 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od bogini Artemidy z mitologii greckiej.
Orbita.
(105) Artemis krąży w średniej odległości 2,37 j. a. od Słońca, o okresie obiegu 3 lat i 240 dni. Wykonuje jeden pełny obrót wokół własnej osi w czasie 16 godzin 50 minut.
Właściwości.
Planetoida ma typ spektralny C, co znaczy, że jest obiektem bardzo ciemnym, składającym się głównie z węglanów.
Kilkakrotnie zostało zaobserwowane zakrycie (105) Artemis.

</doc>
<doc id="300357" url="https://pl.wikipedia.org/wiki?curid=300357" title="Problem Józefa Flawiusza">
Problem Józefa Flawiusza

Problem Józefa Flawiusza (także: permutacja Józefa Flawiusza) – problem teoretyczny z zakresu kombinatoryki. Często rozważany w informatyce. W ogólnej wersji problem brzmi następująco: na okręgu ustawiamy formula_1 obiektów, następnie eliminujemy co formula_2-ty obiekt, tak długo, aż zostanie tylko jeden. Należy wskazać obiekt, który pozostanie.
Dla formula_3 istnieje wzór jawny, a dla pozostałych formula_2 istnieją algorytmy rozwiązujące problem między innymi w złożonościach czasowych formula_5 i formula_6.
Historia i odmiany problemu.
Nazwa nawiązuje do postaci Józefa Flawiusza, rzymsko-żydowskiego historyka żyjącego w I wieku n.e. Miał on zostać wraz z grupą powstańców otoczony w jaskini w trakcie oblężenia Jotopaty. Żołnierze woleli samobójstwo od pojmania, a że żydowskie prawo religijne zabrania odbierania sobie życia, zdecydowali się losować, kto zabije poprzednio wylosowanego, tak długo, dopóki nie pozostanie jeden, który będzie musiał się zabić sam. Gdy, zrządzeniem losu, przy życiu pozostali Flawiusz wraz z jednym z towarzyszy, zdecydowali się oni poddać Rzymianom. Tak to opisywał sam Flawiusz w "Wojnie żydowskiej":
Pierwszym, który przekształcił tę historię w problem matematyczny, miał być szesnastowieczny francuski matematyk Claude Gaspard Bachet de Méziriac. Według niego, ustawieni w okrąg żołnierze mieli eliminować co trzeciego spośród siebie. Po Bachecie historia ta była wielokrotnie powtarzana ze zmieniającymi się szczegółami – przykładowo Kaplansky podaje, że powstańców było 40 (wliczając Flawiusza), a eliminowano co siódmego. Flawiusz, postawiony przed problemem, miał szybko policzyć, gdzie musi się ustawić, by przeżyć.
Inne źródło podaje, że uczestników było łącznie 41, a Flawiusz i wtajemniczony przez niego powstaniec ustawili się odpowiednio na 16. i 31. pozycji przy eliminowaniu co trzeciego powstańca. W tej wersji problemu należy wyznaczyć dwóch ostatnich ludzi, którzy pozostaną przy życiu.
Wersja przedstawiona w "Matematyce konkretnej" zakłada, że zabijany jest co drugi uczestnik. Jest to jedyna wersja problemu, dla której udowodniono istnienie wzoru jawnego.
Istnieje też pokrewny problem, który został wymyślony w średniowieczu. 15 Turków i 15 chrześcijan płynie statkiem w trakcie sztormu. Kapitan stwierdza, że aby uratować statek, połowa pasażerów musi go opuścić. Pasażerowie stają w kręgu i co dziewiąty skacze do morza. W tej wersji należy znaleźć pozycje, na których mają ustawić się chrześcijanie, by przeżyć.
Rozwiązania.
Niech formula_1 oznacza początkową liczbę osób w kręgu, a formula_2 krok w każdej iteracji (po każdej egzekucji formula_9 osób po poprzednio wybranej jest pomijanych, a formula_2-ta zabijana). Osoby w kręgu numerowane są od liczbami naturalnymi od formula_11 do formula_12 a jako pierwszy zabijany jest uczestnik o numerze formula_13
k=2.
W tej sekcji podane jest rozwiązanie problemu w sytuacji, gdy formula_14 Niech formula_15 oznacza pozycję pozostałego uczestnika w sytuacji, gdy na początku było ich formula_16
Pierwsza runda wokół okręgu eliminuje wszystkich uczestników o numerach parzystych. Jeżeli formula_1 jest parzyste, to po tej rundzie sytuacja będzie o tyle podobna, że wciąż mamy do czynienia z parzystą liczbą uczestników, lecz o nieco zmienionych numerach. Zakładając, że zaczęliśmy z formula_18 uczestnikami, po pierwszej rundzie sytuacja wygląda tak, jakbyśmy zaczynali z formula_1 uczestnikami o podwojonych i "zmniejszonych" o 1 numerach. Otrzymujemy więc:
Jeżeli zaczynamy z formula_20 uczestnikami i wykonujemy jedną rundę, to uczestnik o numerze formula_11 jest eliminowany zaraz po uczestniku o numerze formula_22 Ponownie zostajemy z formula_1 osobami, jednak tym razem ich numery są podwojone i "powiększone" o 1, a więc:
Łącząc te równania z formula_24 otrzymujemy wzór rekurencyjny, który pozwala na policzenie formula_15 w złożoności obliczeniowej formula_26 Można wykorzystać ten wzór do stablicowania funkcji formula_15:
Można zaobserwować, że wartości da się zgrupować według kolejnych potęg 2, a kolejne grupy są ciągami liczb nieparzystych. Stąd otrzymujemy wzór:
Wzór można udowodnić za pomocą indukcji ze względu na formula_28 Gdy formula_29 formula_30 musi być równe formula_31 więc baza indukcji sprowadza się do formula_32 co jest prawdą.
Jeśli formula_30 jest parzyste, to:
ze względu na wzór i założenie indukcyjne. Podobnie udowadniamy dla formula_30 nieparzystych:
co kończy dowód. Przekształcając wzór , otrzymujemy wzór jawny:
Można też udowodnić, że formula_15 odpowiada obrotowi bitowemu formula_1 o jedno miejsce w lewo. Jeśli przedstawimy formula_1 w postaci dwójkowej: formula_39 to, wiedząc, że formula_40 otrzymamy:
Ostatni krok wynika z tego, że formula_46 a formula_47.
Implementacja.
Przykładowa implementacja powyższego rozwiązania w języku Python 3:
def flawiusz(n):
 # Wyznaczenie l
 l = n - (1 « (n.bit_length() - 1))
 # Wyznaczenie miejsca bezpiecznego z wzoru (3)
 wynik = 2*l + 1
 return wynik
Przypadek ogólny.
Problemem, który pozostaje otwarty, jest wyznaczanie formula_15 w sytuacji, gdy formula_49 Rozwiązanie intuicyjne, działające w złożoności formula_50 polega na wykorzystaniu listy i przechodzeniu jej w koło, usuwając co formula_2-ty odwiedzony element. Opisano też rozwiązania, działające w formula_52 i formula_53 wykorzystujące zamiast listy binarne drzewa poszukiwań.
Szybsze rozwiązanie, działające w złożoności formula_54 przewiduje wykorzystanie programowania dynamicznego. Niech formula_55 oznacza pozycję bezpieczną przy wybranym formula_13 Jeżeli numerujemy, zaczynając od formula_57 to osoba o formula_58 pozycji od niej znajduje się na pozycji formula_59 Gdy zabijemy osobę na formula_2-tej pozycji, zostajemy z kręgiem złożonym z formula_61 osób i zaczynamy odliczać od osoby, która w oryginalnym problemie stała na pozycji formula_62 Biorąc pod uwagę zmianę numeracji w nowym kręgu, otrzymujemy następującą rekurencję:

</doc>
<doc id="300361" url="https://pl.wikipedia.org/wiki?curid=300361" title="Krajowa Reprezentacja Polityczna">
Krajowa Reprezentacja Polityczna

Krajowa Reprezentacja Polityczna "(KRP)" – organ reprezentujący główne siły polityczne Polski Podziemnej (tzw. Wielka Czwórka) w trakcie II wojny światowej. 
KRP została utworzona w wyniku przekształcenia Politycznego Komitetu Porozumiewawczego. Początkiem współpracy między tymi partiami była podpisana 15 sierpnia 1943 r. deklaracja porozumienia politycznego czterech stronnictw. 
Jej dążenia koncentrowały się na próbie opracowania wspólnej platformy politycznej w celu wzmocnienia współpracy między stronnictwami oraz instytucjami Polskiego Państwa Podziemnego. Stanowiła jego pion polityczny. W październiku 1943 r. powołała Społeczny Komitet Antykomunistyczny w wyniku fiaska rozmów między przedstawicielami PPR a rządu RP na uchodźstwie. W obliczu powołania przez komunistów samozwańczej Krajowej Rady Narodowej, 9 stycznia 1944 r. na mocy dekretu Delegata Rządu na Kraj przekształcona została w Radę Jedności Narodowej. 
W skład Krajowej Reprezentacji Politycznej wchodzili przedstawiciele: 

</doc>
<doc id="300366" url="https://pl.wikipedia.org/wiki?curid=300366" title="Aude">
Aude

Aude – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 11.
Według danych na rok 2010 liczba zamieszkującej departament ludności wynosi os. (58 os./km²); powierzchnia departamentu to  km². Prefekturą departamentu Aude jest miasto Carcassonne.
Prezydentem departamentu jest Marcel Rainaud.
Liczba gmin w departamencie: 438

</doc>
<doc id="300367" url="https://pl.wikipedia.org/wiki?curid=300367" title="Polityczny Komitet Porozumiewawczy">
Polityczny Komitet Porozumiewawczy

Polityczny Komitet Porozumiewawczy ("PKP") – powstały w wyniku porozumienia przedstawicieli Polskiej Partii Socjalistycznej-Wolność Równość Niepodległość, Stronnictwa Ludowego, Stronnictwa Narodowego i Stronnictwa Pracy 26 lutego 1940 przy komendzie Obszaru Nr 1 Związku Walki Zbrojnej zalążek wspólnej platformy politycznej Polskiego Państwa Podziemnego. Powstał z przekształcenia Głównej Rady Politycznej bez udziału Stronnictwa Demokratycznego.
Głównym powodem zawiązania go była chęć zorganizowania przez partie polityczne, działające w konspiracji, ośrodka porozumiewawczo-konsultacyjnego, który pozwalałby na podjęcie wspólnych działań i decyzji, a także dałby tym partiom wpływ na nowo powstałą organizację wojskową Związku Walki Zbrojnej.
W skład PKP w lutym 1940 weszli: Kazimierz Pużak „Bazyli” (PPS-WRN kryptonim „Koło”), Józef Grudziński „Walenty” (SL kryptonim „Trójkąt”), Aleksander Dębski „Stachurski” (SN kryptonim „Kwadrat”), płk Stefan Rowecki „Inżynier” i gen. Michał Tokarzewski-Karaszewicz „Doktor” z Związku Walki Zbrojnej. Sekretarzem Politycznego Komitetu Porozumiewawczego został mjr Tadeusz Kruk-Strzelecki „Dyrektor”.
Podobne komitety stronnictw politycznych powstały także w Krakowie, Poznaniu, Wilnie i Lwowie. Odegrały one istotną rolę w tworzeniu konspiracji w tych regionach, w inspirowaniu biernego oporu i innych form walki cywilnej. Od kwietnia 1940 PKP został uznany przez władze RP na uchodźstwie za polityczną reprezentację kraju.
Polityczny Komitet Porozumiewawczy początkowo działał przy Związku Walki Zbrojnej, a od 3 lipca do 13 września 1940 zdołał wzmocnić swoją pozycję jako Zbiorowa Delegatura Rządu RP na Kraj. W skład Zbiorowej Delegatury pod przewodnictwem tymczasowego delegata rządu, płk. Jana Skorobohatego-Jakubowskiego „Vogla” wchodzili: gen. Stefan Rowecki, Kazimierz Pużak (Polska Partia Socjalistyczna), Stefan Korboński „Nowak” (Stronnictwo Ludowe), Aleksander Dębski, Tadeusz Kruk-Strzelecki oraz Franciszek Kwieciński „Karwat” (Stronnictwo Pracy). Po samorozwiązaniu Zbiorowej Delegatury reaktywowano ponownie Polityczny Komitet Porozumiewawczy. W marcu 1941 r. nastąpiła zmiana reprezentanta Stronnictwa Ludowego w Politycznym Komitecie Porozumiewawczym – Stefana Korbońskiego zastąpił Józef Grudziński „Deczyński”. W maju 1941 aresztowany został Aleksander Dębski, zastąpił go Mieczysław Trajdos.
10 września 1941 Polityczny Komitet Porozumiewawczy opuścił przedstawiciel WRN Kazimierz Pużak. Sprzeciw dotyczył roli Komitetu w strukturach państwa podziemnego. Członkowie PPS-WRN nie zgadzali się sprowadzenie Komitetu do roli organu doradczego i opiniodawczego przy Delegacie Rządu RP na kraj, mianowanie na stanowiska Delegata Rządu osoby związanego ze stronnictwami prawicy, oraz rozbudowa aparatu biurokratycznego Delegatury, obsadzanego osobami ze starej kasty urzędniczej. Zdaniem członków PPS-WRN Komitet powinien sprawować kontrolę nad delegatem który, powinien pełnić funkcję łącznika pomiędzy krajową reprezentacja polityczną a rządem;
W miejsce przedstawiciela PPS-WRN natychmiast – z inicjatywy Stronnictwa Ludowego – wprowadzono 28 października 1941 przedstawicieli organizacji „Polscy Socjaliści”. Reprezentantem organizacji został Adam Próchnik „Artur”. Po jego śmierci 10 maja 1942, od czerwca 1942 ruch socjalistyczny reprezentował Wincenty Markowski „Lwowski”.
Po aresztowaniu 19 stycznia 1942 reprezentanta Stronnictwa Pracy Franciszka Kwiecińskiego, w marcu 1942 zastąpił go Zygmunt Felczak „Jasiński”, którego w październiku 1942 zastąpił Józef Kwasiborski „Dębicki”. 20 maja 1941 aresztowany został Stefan Trajdos ze Stronnictwa Narodowego, w jego miejsce wszedł Stefan Sacha.
Po wejściu części organizacji Polscy Socjaliści do WRN Wincenty Markowski złożył rezygnację, a na jego miejsce w Politycznym Komitecie Porozumiewawczym w marcu 1943 powrócił Kazimierz Pużak.
W 1943 Polityczny Komitet Porozumiewawczy został przekształcony w Krajową Reprezentację Polityczną.

</doc>
<doc id="300370" url="https://pl.wikipedia.org/wiki?curid=300370" title="Klymene">
Klymene



</doc>
<doc id="300376" url="https://pl.wikipedia.org/wiki?curid=300376" title="Dordogne (departament)">
Dordogne (departament)

Dordogne – francuski departament położony w regionie Nowa Akwitania. Utworzony został podczas rewolucji francuskiej 4 marca 1790. Departament oznaczony jest liczbą 24. Jego nazwa pochodzi od przepływającej przez departament rzeki Dordogne.
Według danych na rok 2006 liczba zamieszkującej departament ludności wynosi 404 052 os. (45 os./km²); powierzchnia departamentu to 9 060 km². Prefekturą departamentu Dordogne jest miasto Périgueux.
Prezydentem departamentu jest Bernard Cazeau.
Liczba gmin w departamencie: 557

</doc>
<doc id="300378" url="https://pl.wikipedia.org/wiki?curid=300378" title="Okno czasowe">
Okno czasowe

Okno czasowe – funkcja opisująca sposób pobierania próbek z sygnału. Zakładając, że obserwowany jest pewien sygnał formula_1 w skończonym przedziale czasu, wtedy wynikiem tej obserwacji będzie sygnał:
gdzie formula_3 jest właśnie funkcją okna.
Od postaci funkcji okna zależą różnice pomiędzy widmem sygnału obserwowanego formula_4 a widmem wyniku obserwacji formula_5 Istnieje wiele zdefiniowanych funkcji okna, kilka przykładowych przedstawiono poniżej.
Okna o wysokiej i umiarkowanie wysokiej rozdzielczości.
Okno Bartletta.
Okno posiada zerowe wartości skrajnych elementów.
Okno Trójkątne.
Okno posiada niezerowe wartości skrajnych elementów.
Okna o niskiej rozdzielczości (ale o dużej dynamice).
Okno Flat top.
Ten rodzaj okna posiada najlepszą (w porównaniu z przedstawionymi wyżej funkcjami okna) dokładność odzwierciedlania amplitudy.

</doc>
<doc id="300380" url="https://pl.wikipedia.org/wiki?curid=300380" title="Żyronda (departament)">
Żyronda (departament)

Żyronda (fr. "Gironde" []) – francuski departament położony w regionie Nowa Akwitania. Departament został utworzony 4 marca 1790 roku. Departament oznaczony jest liczbą 33. Jego nazwa pochodzi od rzeki Żyrondy.
Według danych na rok 2009 liczba zamieszkującej departament ludności wynosi 1 421 659 os. (142 os./km²); powierzchnia departamentu to 10 000 km². Prefekturą departamentu Żyronda jest miasto Bordeaux.
Prezydentem departamentu jest Philippe Madrelle.
Liczba gmin w departamencie: 542

</doc>
<doc id="300383" url="https://pl.wikipedia.org/wiki?curid=300383" title="Landy (departament)">
Landy (departament)

Landy (fr. "Landes" []) – francuski departament, położony w regionie Nowa Akwitania. Utworzony został podczas rewolucji francuskiej 4 marca 1790. Departament oznaczony jest liczbą 40.
Według danych na rok 2007 liczba zamieszkującej departament ludności wynosi 357 000 os. (39 os./km²); powierzchnia departamentu to 9 243 km². Prefekturą Landów jest miasto Mont-de-Marsan. 
Prezydentem departamentu jest Henri Emmanuelli.
Liczba gmin w departamencie: 331 
Zobacz też:

</doc>
<doc id="300384" url="https://pl.wikipedia.org/wiki?curid=300384" title="Pod Papugami">
Pod Papugami



</doc>
<doc id="300385" url="https://pl.wikipedia.org/wiki?curid=300385" title="Spektrogram">
Spektrogram

Spektrogram – wykres widma amplitudowego sygnału dla każdej chwili formula_1 dla której sygnał jest określony.
Konstruuje się go dzieląc cały sygnał na części, dla których obliczone amplitudy składowych harmonicznych są wartościami spektrogramu. Argumentami są więc częstotliwość i czas.
Format.
Najczęściej pozioma oś reprezentuje czas, pionowa częstotliwość, a intensywność każdego punktu odzwierciedla amplitudę określonej częstotliwości w danym punkcie czasu. Niekiedy wykres jest redukowany do dwóch wymiarów i wtedy intensywność jest oznaczana poprzez grubość kresek, kolor czy odcień szarości.

</doc>
<doc id="300387" url="https://pl.wikipedia.org/wiki?curid=300387" title="(106) Dione">
(106) Dione

(106) Dione – duża planetoida pasa głównego planetoid.
Odkrycie.
Została odkryta 10 października 1868 roku w Detroit Observatory, w mieście Ann Arbor przez Jamesa Watsona. Nazwa planetoidy pochodzi od Diony, tytanidy w mitologii greckiej. Jeden z księżyców Saturna również nazywa się Dione.
Orbita.
(106) Dione krąży w średniej odległości 3,17 j. a. od Słońca, o okresie obiegu ok. 5 lat i 238 dni. Pełny obrót wokół własnej osi wykonuje w czasie ponad 16 godzin.
Właściwości fizyczne.
(106) Dione ma najprawdopodobniej skład podobny do planetoidy (1) Ceres.
19 stycznia 1983 Dione zakryła jedną z gwiazd, dzięki czemu określono jej średnicę na 147 km, co zgadza się wartością wyznaczoną przez satelitę IRAS.

</doc>
<doc id="300389" url="https://pl.wikipedia.org/wiki?curid=300389" title="Lot i Garonna">
Lot i Garonna

Lot i Garonna (fr. "Lot-et-Garonne" []) – francuski departament położony w regionie Nowa Akwitania. Utworzony został podczas rewolucji francuskiej 4 marca 1790. Departament oznaczony jest liczbą 47.
Według danych na rok 2006 liczba zamieszkującej departament ludności wynosi 333 555 os. (62 os./km²); powierzchnia departamentu to 5 361 km². Prefekturą departamentu Lot i Garonna jest miasto Agen. 
Prezydentem departamentu jest Sophie Borderie.
Liczba gmin w departamencie: 319

</doc>
<doc id="300390" url="https://pl.wikipedia.org/wiki?curid=300390" title="Scandlines">
Scandlines

Scandlines AG – duńsko-niemieckie przedsiębiorstwo promowe przewożące na Morzu Bałtyckim rocznie około 20 milionów pasażerów i 4 miliony samochodów. Przedsiębiorstwo powstałe w 1998 roku ma swoje siedziby w Rostocku i Kopenhadze zjednoczyło wcześniej istniejące "Scandlines Deutschland GmbH" i "Scandlines Danmark A/S".
Przedsiębiorstwa nie należy mylić ze "Scandlines AB" – szwedzkiego operatora promowego w 2000 roku zakupionego przez Stena Line.
Historia.
Zjednoczenie Niemiec spowodowało, że połączono istniejące wcześniej odrębne koleje niemieckie ("Deutsche Bundesbahn" i "Deutsche Reichsbahn") w jedną "Deutsche Bahn AG". Z odpowiadających im osobnych przedsiębiorstw obsługujących kolejowe przeprawy promowe utworzono w dniu 1 kwietnia 1993 roku "Deutschen Fährgesellschaft Ostsee mbH" ("DFO"). Podobne przedsiębiorstwo kolei duńskich nazywało się "Scandlines A/S". 21 czerwca 1998 roku połączono "DFO" i "Scandlines A/S" tworząc spółkę Scandlines AG. W kolejnych latach spółka intensywnie się rozwijała (głównie poprzez przejęcia mniejszych spółek) zdobywając znaczną część rynku przewozu samochodów na Morzu Bałtyckim.
Obecnym właścicielem przedsiębiorstwa jest 3iGroup. Działalność firmy stanowi ważną część infrastruktury zabezpieczającej główne szlaki transportowe pomiędzy Niemcami i Danią, a także Skandynawią i kontynentalną Europą.

</doc>
<doc id="300392" url="https://pl.wikipedia.org/wiki?curid=300392" title="Krążowniki ciężkie typu Duquesne">
Krążowniki ciężkie typu Duquesne

Krążowniki typu Duquesne – seria dwóch francuskich krążowników ciężkich z okresu międzywojennego i II wojny światowej. Były pierwszymi francuskimi okrętami tej klasy i należały do pierwszej generacji krążowników ciężkich na świecie. Okręty otrzymały nazwy na cześć francuskich admirałów Abrahama Duquesne'a i Anne Hilariona de Tourville'a. Oba krążowniki przetrwały II wojnę światową i służyły czynnie do końca lat 40. XX wieku.
Historia powstania.
Traktat waszyngtoński z 1922 roku, ograniczający zbrojenia morskie w zakresie okrętów liniowych, zezwolił jednocześnie sygnatariuszom na budowę krążowników o maksymalnej wyporności do 10 000 ton i kalibrze dział do 203 mm. W efekcie główne potęgi morskie rozpoczęły budowę nowej klasy okrętów o maksymalnych dopuszczalnych parametrach, nazywanych „krążownikami waszyngtońskimi”, a następnie krążownikami ciężkimi. Pierwszymi francuskimi ciężkimi krążownikami były dwa okręty typu "Duquesne" – „Duquesne” i „Tourville”, zamówione 1 lipca 1924 roku, w ramach programu finansowego na ten rok. Początkowo klasyfikowano je we Francji oficjalnie jako krążowniki lekkie – "croiseurs legers", do czasu wprowadzenia podziału klas krążowników przez traktat londyński z 1930 roku. Okręty zaprojektowało biuro STCN.
Ponieważ początkowo koncepcja krążownika ciężkiego dopiero się kształtowała, okręty pierwszego pokolenia tej klasy na ogół były słabo opancerzone, z powodu konieczności zmieszczenia się w narzuconym limicie wyporności. Francuskie okręty mimo to stanowiły wyjątek, będąc praktycznie pozbawione opancerzenia kadłuba i posiadając jedynie bardzo słabe opancerzenie komór amunicyjnych oraz artylerii, przez co były wrażliwe nawet na ogień krążowników lekkich (masa pancerza wynosiła jedynie 459 t – 4,5% wyporności). Ich atutem miała być wysoka prędkość 33 węzłów, pozwalająca na unikanie walki (podczas prób osiągnęły one nawet maksymalnie 36,15 w. – „Tourville” i 35,3 w. – „Duquesne”), a także typowa dla krążowników ciężkich silna artyleria, pozwalająca na zwalczanie lżejszych okrętów. Cechy te były zgodne z przewidywanym zastosowaniem francuskich krążowników ciężkich do prowadzenia dalekiego rozpoznania, wspierania lżejszych okrętów i ochrony komunikacji morskiej, zwłaszcza bazując w koloniach francuskich. Stąd nacisk położono na dobre własności morskie i projekt nowych ciężkich krążowników był w zasadzie nieco powiększoną wersją lekkich krążowników typu "Duguay Trouin", ze wzmocnionym uzbrojeniem. Oprócz słabego pancerza, ujemną cechą był też słaby stopień biernej ochrony przeciw wybuchom podwodnym (jedynie cienka gródź wzdłużna w rejonie siłowni). Zakładano jednak, że krążowniki te będą głównie działać w koloniach, gdzie nie będą miały silnych przeciwników, a na wody europejskie powstaną inne silniejsze krążowniki (ogółem Francja planowała zbudować ich 21).
Opis.
Okręty typu "Duquesne" miały kadłub z podniesionym pokładem dziobowym na ok. 1/3 długości, jako jedyne krążowniki ciężkie pierwszego pokolenia. Ich cechą charakterystyczną, przejętą z typu "Duguay Trouin", były burty przechodzące w ściany dolnego piętra nadbudówki dziobowej (powtórzone na późniejszych krążownikach typu "Suffren"). Dzięki dużym rozmiarom i wysokim burtom na dziobie, miały one bardzo dobrą dzielność morską, porównywalną z brytyjskim typem "County". Nadbudówka dziobowa z pomostem bojowym była dość niska i mało rozbudowana, lecz wznosił się nad nią masywny trójnożny maszt ze stanowiskiem kierowania ogniem. Przez całe śródokręcie od uskoku dziobowego ciągnęła się niska nadbudówka, na której na rufie stała wieża dział nr 3. Artyleria główna rozmieszczona była w czterech dwudziałowych wieżach w osi okrętu, po dwie na dziobie i rufie w superpozycji (na pokładzie dziobowym i rufowym oraz na piętrze nadbudówki dziobowej i rufowej). Dynamiczną i zwartą sylwetkę okrętów uzupełniały dwa dość szeroko rozstawione pochyłe kominy na śródokręciu, z dźwigiem pomiędzy nimi, oraz drugi maszt przed wieżą nr 3 (kominy i maszt pochylone były pod kątem 5°). 
Kadłub podzielony był poprzecznie na 17 głównych przedziałów wodoszczelnych, zbudowany w podłużnym układzie naboru, na całej długości miał podwójne dno. Siłownia – 4 kotłownie i 2 maszynownie, zbudowana była w układzie przemiennym (eszelonowym), zwiększającym odporność na uszkodzenia (od dziobu: dwie kotłownie, maszynownia, dwie kotłownie, maszynownia). Okręty miały podwójne stery (główny i pomocniczy), rzadko spotykane wśród krążowników. Opancerzenie kadłuba ograniczało się jedynie do „skrzyniowego” opancerzenia komór amunicyjnych pod wieżami artylerii głównej, stanowiących łącznie ok. 1/4 długości kadłuba (30 mm po bokach, 20 mm z przodu, tyłu i od góry). Z masy opancerzenia, 368 t przypadało na kadłub i 91 t na wieże artylerii. Wieże i ich barbety opancerzone były dwoma warstwami płyt (co zmniejszało ich i tak niewysoką odporność) łącznej grubości 30 mm. Pomieszczenie maszyny sterowej miało cienki pancerz 17 mm, ponadto pokład górny był wykonany ze stali konstrukcyjnej grubości 22-24 mm.
Uzbrojenie główne w postaci 8 dział 203 mm (Model 1924) o długości 50 kalibrów, umieszczonych w wieżach, było typowe dla krążowników ciężkich. Dla nowych okrętów specjalnie zaprojektowano działa tego kalibru, nieużywanego wcześniej we Francji (stosowano wcześniej kaliber 194 mm). Masa dwudziałowej wieży wynosiła 180 t. System kierowania ogniem obejmował punkt kierowania na szczycie przedniego trójnożnego masztu, z dwoma dalmierzami (3 m i 5 m) i przelicznik artyleryjski w kadłubie. Pomocniczy punkt na nadbudówce dziobowej miał dalmierz 5-metrowy („Duquesne”) lub nowocześniejszy 3-metrowy („Tourville”). Ponadto górne wieże dział miały własne dalmierze 5-metrowe, za pomocą których można było kierować grupą wież. 
Osiem dział przeciwlotniczych 75 mm Mle 1924 umieszczone było po 4 na burtach: 2 na skrzydłach dolnego piętra nadbudówki dziobowej i 2 na śródokręciu po bokach katapulty. W 1933 roku działa te wyposażono w tarcze ochronne i zainstalowano system kierowania ogniem przeciwlotniczym, w formie dwóch stanowisk z 3-metrowym dalmierzem i przelicznikiem. Lekkie uzbrojenie przeciwlotnicze stanowiło 8 pojedynczych działek automatycznych 37 mm Mle 1925 (4 po bokach pierwszego komina i po dwa na pokładzie dziobowym i rufowym). Według innych źródeł, w połowie lat 30. zostało zamienione na cztery podwójnie sprzężone działka 37 mm. Ponadto, okręty miały początkowo 8 karabinów maszynowych 8 mm Hotchkiss Mle 14, które wymieniono w latach 1933-1934 na 4 podwójnie sprzężone podstawy wkm 13,2 mm Hotchkiss Mle 31 na rufie, a w 1937 roku dodano jeszcze dwa podwójne wkm-y na skrzydłach pomostu. Uzbrojenie torpedowe stanowiło 6 wyrzutni torpedowych kalibru 550 mm w dwóch potrójnych aparatach na burtach, na górnym pokładzie, między kominami.
Okręty otrzymały wyposażenie lotnicze już na etapie projektu, jako pierwsze francuskie okręty. Miały jedną obrotową katapultę na śródokręciu za drugim kominem, mogły przenosić do dwóch wodnosamolotów. Początkowo były to łodzie latające FBA-17 i CAMS-37A (stawiane na wodzie za pomocą dźwigu przed zamontowaniem katapulty), następnie wodnosamoloty pływakowe Gourdou-Leseurre serii Gourdou-Leseurre GL-810 (810/811/812HY). W 1937 roku katapultę zdemontowano, lecz w roku 1938 ponownie je zainstalowano. Od 1939 roku używano łodzi latających Loire 130. W skład wyposażenia okrętów wchodziła ponadto stacja hydrolokacyjna z opuszczaną anteną, a do zwalczania okrętów podwodnych okręty posiadały 15 bomb głębinowych (rzadkość w tej klasie okrętów).
Pod koniec 1943 roku z obu okrętów zdjęto wyposażenie lotnicze z katapultą. W marcu 1944 roku na „Tourville” zamieniono 4 działka przeciwlotnicze 37 mm na 4 skuteczniejsze działka 40 mm Bofors. W marcu 1944 roku z „Duquesne” zdjęto wyrzutnie torpedowe.
W połowie lat 30., w związku z budową nowych, silniej opancerzonych krążowników, rozważano przebudowę okrętów na lekkie lotniskowce. Trzy projekty przewidywały zamontowanie częściowego pokładu lotniczego o wymiarach 139 x 22 m i zachowanie dziobowych lub rufowych wież. Czwarty projekt przewidywał zdjęcie całej artylerii na korzyść pokładu lotniczego długości 176 m. Przewidywano zastosowanie poziomych kominów i artylerii uniwersalnej składającej się z 12 dział 100 mm. Od przebudowy odstąpiono z uwagi na małą ilość zabieranych samolotów (12-14) i plany budowy pełnowymiarowych lotniskowców typu "Joffre".
Służba.
Oba okręty służyły przez większość czasu razem. W latach 1928–1930 nie miały jeszcze zainstalowanej całości wyposażenia, które było następnie uzupełniane, jak katapulta i dalmierze. W 1928 roku „Duquesne” odbył rejs do Nowego Jorku, a w 1929 roku rejs wokół Afryki, odwiedzając francuskie kolonie. „Tourville” między 5 kwietnia a 24 grudnia 1929 roku odbył rejs dookoła świata (przez Kanał Panamski, Chile, Australię, Kanał Sueski do Brestu). Wraz z nowym „Suffrenem” oba krążowniki utworzyły 1. Dywizjon Lekki w Breście („Duquesne” jako okręt flagowy). W latach 1930–1931 okręty pełniły dodatkowo funkcję okrętów szkolnych (do czasu wprowadzenia okrętu szkolnego „Jeanne d'Arc”). W styczniu 1932 roku „Duquesne” został okrętem flagowym Lekkiej Eskadry w Tulonie, obejmującej 1., 5. i 7. Dywizjony Lekkie (dwa ostatnie – wielkich niszczycieli). W latach 1933-1934 oba krążowniki były remontowane i modernizowane, po czym weszły w skład 3. Dywizjonu Lekkiego, a w roku 1937 – 2. Dywizjonu Krążowników. Od 1937 roku okręty wykorzystywano do szkolenia. W sierpniu 1939 roku 2. Dywizjon został przydzielony do 3. Eskadry, z „Tourville” jako okrętem flagowym.
Na początku II wojny światowej „Tourville” pełnił służbę patrolową na Morzu Śródziemnym, a między styczniem a lutym 1940 roku przewiózł z Tulonu do Bejrutu ładunek złota. „Duquesne” między styczniem a kwietniem 1940 roku stacjonował w Dakarze, uczestnicząc w poszukiwaniach niemieckich rajderów na Atlantyku. Po ataku Niemiec na Francję, w maju 1940 roku oba okręty weszły w skład alianckiego zespołu X wiceadm. Godfroya w Aleksandrii (okręt flagowy – „Duquesne”). Po klęsce Francji Brytyjczycy podjęli akcje zmierzające do neutralizacji siłą floty francuskiej (operacja Catapult). W Aleksandrii udało się uniknąć rozlewu krwi i wynegocjować porozumienie, na mocy którego okręty zespołu X zostały 5 lipca 1940 roku pozbawione paliwa i rozbrojone, pozostając w Aleksandrii pod kontrolą francuską ze szkieletowymi załogami (4 lipca, podczas negocjacji, „Tourville” uczestniczył w odpieraniu nalotu włoskich samolotów).
W maju 1943 roku, po przejściu kolonialnej administracji francuskiej w Afryce na stronę generała de Gaulle'a, oba krążowniki zostały włączone do sprzymierzonych z aliantami sił Wolnych Francuzów i 24 czerwca 1943 roku powróciły do linii. 3 lipca 1943 roku, płynąc wokół Afryki dotarły do Dakaru w pierwszych dniach września, tworząc wraz z „Suffrenem” 1. Eskadrę Krążowników. Działały stamtąd na Atlantyku, poszukując niemieckich łamaczy blokady, lecz nie były intensywnie wykorzystywane z powodu umiarkowanego zasięgu. W maju 1944 roku „Duquesne” skierowano do Wielkiej Brytanii na remont. Znajdował się w rezerwie operacji "Neptune" (lądowania w Normandii). W grudniu wszedł w skład francuskiego zespołu operacyjnego French Naval Task Force, atakującego niemieckie obiekty na wybrzeżu Zatoki Biskajskiej. W kwietniu 1945 roku wraz z pancernikiem „Lorraine” i niszczycielami zwalczał jednostki niemieckie w ujściu Żyrondy. 
„Tourville” od czerwca do listopada 1944 roku był remontowany w Bizercie. W grudniu został wycofany do rezerwy w Tulonie, służąc jako okręt-baza okrętów eskortowych. Według innych źródeł, służył też jako transportowiec wojska. 
Po wyzwoleniu Francji oba okręty przeszły modernizację: „Tourville” od grudnia 1944 do listopada 1945 roku w Tulonie, a „Duquesne” od czerwca do listopada 1945 roku w Breście. Podczas modernizacji m.in. zdemontowano maszty rufowe i wyrzutnie torpedowe, lekkie uzbrojenie przeciwlotnicze zamieniono na 8 pojedynczych armat 40 mm Bofors i 16 („Tourville”) lub 20 („Duquesne”) działek 20 mm Oerlikon, zamontowano na maszcie amerykańskie radary SF1 i SA2 i na stanowisku kierowania ogniem umieszczono 8-metrowy dalmierz stereoskopowy. Na „Tourville” dziobowe 4 armaty 75 mm przeniesiono z nadbudówki na śródokręcie. 
Po modernizacji oba krążowniki powróciły do służby czynnej. W latach 1945–1947 odbyły po dwa rejsy na wody Indochin, gdzie Francja usiłowała odzyskać pozycję kolonialną. W marcu 1946 roku uczestniczyły w zajęciu Tonkinu. W sierpniu 1947 roku „Duquesne” wycofano do rezerwy kategorii A, po czym służył w Algierze jako okręt-baza sił desantowych. 2 lipca 1955 roku został wycofany ze służby, po czym przeholowany do Mers el-Kebir i 27 lipca 1956 roku sprzedany na złom. „Tourville” od końca 1948 roku służył jako hulk koszarowy w Breście, po czym 28 kwietnia 1961 roku wycofano go ze służby i 15 stycznia 1963 roku oddano do stoczni złomowej (inne dane – wycofano 8 marca 1962 roku).
Dane techniczne.
Uzbrojenie i wyposażenie:
Opancerzenie: (masa 459 t)

</doc>
<doc id="300394" url="https://pl.wikipedia.org/wiki?curid=300394" title="Pireneje Atlantyckie">
Pireneje Atlantyckie

Pireneje Atlantyckie (fr. "Pyrénées-Atlantiques" [], gask. "Pirenèus-Atlantics", bask. "Pirinio-Atlantiarrak" lub "Pirinio-Atlantikoak") – francuski departament, położony w regionie Nowa Akwitania. Utworzony został podczas rewolucji francuskiej 4 marca 1790. Departament oznaczony jest liczbą 64.
Według danych na rok 1999 liczba zamieszkującej departament ludności wynosi 600 018 os. (78 os./km²); powierzchnia departamentu to 7645 km². Prefekturą departamentu Pireneje Atlantyckie jest miasto Pau.
Prezydentem departamentu jest Jean-Jacques Lasserre.
Liczba gmin w departamencie: 547
Zobacz też:

</doc>
<doc id="300395" url="https://pl.wikipedia.org/wiki?curid=300395" title="O co walczy Naród Polski?">
O co walczy Naród Polski?

O co walczy Naród Polski? – deklaracja programowa Rady Jedności Narodowej uchwalona 15 marca 1944 roku.
Była ona rozwinięciem „Deklaracji porozumienia politycznego czterech stronnictw – stanowiących Krajową Reprezentację Polityczną”, którą wydali w sierpniu 1943 roku politycy tzw. „grubej czwórki” – czterech największych partii politycznych Polski Podziemnej (Polska Partia Socjalistyczna, Stronnictwo Narodowe, Stronnictwo Ludowe, Stronnictwo Pracy). W pewnym stopniu stanowiła odpowiedź na opublikowaną kilka miesięcy wcześniej deklarację komunistów zrzeszonych w Polskiej Partii Robotniczej o podobnym tytule „O co walczymy?”.
Charakterystyka założeń i treści.
Główne założenia deklaracji RJN dotyczyły kwestii ustrojowych, politycznych, społecznych i gospodarczych przyszłego państwa polskiego. Postulowała ona, aby odrodzona po latach wojny i okupacji Polska opierała swą politykę zagraniczną na ścisłym sojuszu z Wielką Brytanią, USA, Francją, Turcją oraz – na tych samych zasadach – ze Związkiem Radzieckim, lecz tylko w przypadku, gdy uzna on przedwojenne granice II Rzeczypospolitej oraz nie będzie ingerował w wewnętrzne sprawy Polski.
W sprawie granic postulowała, by do Polski zostały włączone całe Prusy Wschodnie, Gdańsk, klin pomorski między Bałtykiem i ujściem Odry i Notecią, ziemie pomiędzy Notecią i Wartą oraz Śląsk Opolski „z odpowiednim pasem bezpieczeństwa”. W kwestii granicy wschodniej chciała utrzymania tej określonej przez traktat ryski. Domagała się także „trwałego zabezpieczenia żywotnych, gospodarczych interesów Polski” na całej Odrze i w portach nadodrzańskich oraz przyznania Polsce własnej strefy okupacyjnej w Niemczech.
Odrodzona Polska miała oprzeć swój ustrój na systemie demokracji parlamentarnej. W możliwie najkrótszym czasie po zakończeniu wojny miały zostać przeprowadzone wybory do parlamentu, którego pierwszym zadaniem byłoby uchwalenie nowej, demokratycznej konstytucji (w miejsce nadal obowiązującej sanacyjnej konstytucji kwietniowej z 1935 r.), gwarantującej „zasady wszechstronnej wolności obywatelskiej, swobody religii, sumienia, przekonań politycznych, słowa, druku, zgromadzeń i stowarzyszeń oraz zasady równości praw obywatelskich przy równości obowiązków i niezależności wymiaru sprawiedliwości”. Stronnictwa reprezentowane w Radzie Jedności Narodowej opowiadały się za powrotem do konstytucji marcowej z 1921 r., z dużymi poprawkami, mającymi na celu wyeliminowanie nadmiernego rozbicia politycznego w parlamencie i ustabilizowanie władzy wykonawczej, takich jak w szczególności wprowadzenie progów wyborczych. Przewidywano daleko idącą decentralizację państwa poprzez rozwój różnorodnych form samorządu terytorialnego, gospodarczego czy zawodowego. Zbrojnym ramieniem kraju miała być apolityczna Armia Narodowa, powstała z połączenia struktur Armii Krajowej i Polskich Sił Zbrojnych na Zachodzie po ich powrocie do kraju.
W celu podniesienia potencjału gospodarczego odrodzonego państwa polskiego oraz usunięcia krzywdzących dysproporcji socjalnych, postulowano przeprowadzenie radykalnych reform społeczno-gospodarczych. Państwo miało tuż po wojnie dokonać przejęcia na własność przedsiębiorstw zarządzanych w czasie wojny przez Niemców oraz wszystkich prywatnych gospodarstw przekraczających 50 ha (co było równoznaczne z likwidacją wielkiej własności ziemskiej) oraz utworzyć na tym areale gospodarstwa chłopskie o powierzchni od 8 do 15 ha, względnie powiększyć do takich rozmiarów gospodarstwa już istniejące. W tym aspekcie projektowana przez RJN reforma rolna szła jeszcze dalej niż reforma zrealizowana później przez PKWN, kiedy to na wzór sowiecki tworzono głównie gospodarstwa karłowate, z zamiarem ich późniejszej kolektywizacji. Kwestię, czy przejęcie ziemi i przedsiębiorstw przez państwo polskie nastąpi za odszkodowaniem dla ich prawowitych właścicieli czy też bez niego, pozostawiono do rozstrzygnięcia przez przyszły parlament. Aparat państwowy miał otrzymać prawo przejmowania lub uspołecznienia przedsiębiorstw użyteczności publicznej lub kluczowych gałęzi przemysłu, w celu wyrównania poziomu gospodarki Polski w stosunku do sąsiadów. Zapowiadano również dostęp młodzieży wywodzącej się ze wszystkich warstw społecznych do szkolnictwa, a dla niezamożnych bezpłatny system nauczania i pomoc leczniczą oraz upowszechnienie ubezpieczeń społecznych.
Jedynym słabym punktem deklaracji była kwestia stosunku państwa polskiego do mniejszości narodowych (zwłaszcza tych zamieszkujących Kresy Wschodnie), będąca efektem kompromisu między zbliżonymi do siebie stanowiskami socjalistów, ludowców i chadeków a całkowicie odmiennym od nich stanowiskiem endecji. Gwarantowano wprawdzie mniejszościom równouprawnienie polityczne oraz zapewnienie im warunków do pełnego rozwoju kulturalnego, gospodarczego i społecznego, jednakże „w ramach jedności państwowej”. W zamian oczekiwano od nich nie tylko lojalności wobec państwa polskiego, ale także „życzliwego stosunku do praw i interesów Narodu Polskiego”. Używając tego rodzaju sformułowań z góry wykluczono jakąkolwiek formę autonomii dla mniejszości narodowych w powojennej Polsce, co automatycznie przekreślało możliwość opowiedzenia się jakiegokolwiek ukraińskiego lub białoruskiego środowiska politycznego za powrotem pod władzę II RP.
Deklaracja kończyła się dobitnym i stanowczym stwierdzeniem, że naród polski jest zjednoczony w walce zarówno z Niemcami, jak i Sowietami, odrzuca wszelką myśl ustępstw terytorialnych na wschodzie oraz przeciwstawia się jednomyślnie i zdecydowanie wszelkim próbom narzucenia mu wzorów rządzenia ze wschodu. Stąd RJN publicznie zapowiadała bezwzględną polityczną walkę z ZSRR i PPR przeciwko komunizacji Polski i oderwaniu od niej ziem wschodnich.
Program wyrażony w deklaracji spotkał się z gwałtowną krytyką ze strony wchodzącego w skład RJN Stronnictwa Narodowego, które zarzucało deklaracji radykalizm społeczny i chęć „wymalowania Polski od dołu do góry na czerwono”. Odmienne podejście do sprawy reform społeczno-gospodarczych, jak również stosunku powojennej Polski do mniejszości narodowych ze strony chadeków, ludowców i socjalistów oraz narodowców uwidoczniło wielkie różnice polityczne, które zawsze ich dzieliły. Były one tak silne, że w każdej chwili mogły doprowadzić do rozłamu w RJN, której członków łączył tylko taktyczny interes i obawa przed PPR.

</doc>
<doc id="300397" url="https://pl.wikipedia.org/wiki?curid=300397" title="Dolny Ren">
Dolny Ren

Dolny Ren (fr. "Bas-Rhin") – francuski departament położony w regionie Grand Est, nad rzeką Ren. Departament oznaczony jest liczbą 67. Departament został utworzony 4 marca 1790 roku.
Według danych na rok 2005 liczba zamieszkującej departament ludności wynosi 1 063 000 os. (224 os./km²); powierzchnia departamentu to 4755 km². Prefekturą departamentu Dolny Ren jest miasto Strasburg.
Prezydentem departamentu jest Philippe Richert.
Liczba gmin w departamencie: 527

</doc>
<doc id="300400" url="https://pl.wikipedia.org/wiki?curid=300400" title="Górny Ren">
Górny Ren

Górny Ren (fr. "Haut-Rhin" []) – francuski departament położony w regionie Grand Est. Departament oznaczony jest liczbą 68. Jego nazwa pochodzi od rzeki Ren (fr. "Rhin"). Departament został utworzony 4 marca 1790 roku.
Według danych na rok 2005 liczba zamieszkującej departament ludności wynosi 731 000 os. (207 os./km²); powierzchnia departamentu to 3525 km². Prefekturą departamentu Górny Ren jest miasto Colmar.
Prezydentem departamentu jest Charles Buttner.
Liczba gmin w departamencie: 377

</doc>
<doc id="300404" url="https://pl.wikipedia.org/wiki?curid=300404" title="Ille-et-Vilaine">
Ille-et-Vilaine

Ille-et-Vilaine (bret. "Il-ha-Gwilen") [] – francuski departament położony w północno-zachodniej części kraju, w regionie Bretania. Departament został utworzony 4 marca 1790 roku. Oznaczony jest liczbą 35. Według danych na rok 2020 liczba zamieszkującej departament ludności wynosi ponad 1,08 mln osób. 
Jego nazwa pochodzi od nazw przepływających przez jego terytorium rzek Ille i Vilaine. Prefekturą departamentu Ille-et-Vilaine jest miasto Rennes. Ille-et-Vilaine leży u nasady Półwyspu Bretońskiego. Od zachodu graniczy z dwoma innymi departamentami Bretanii: Côtes-d’Armor i Morbihan. Od południa i wschodu granica biegnie wzdłuż departamentów regionu Pays de la Loire (Kraju Loary): Loire-Atlantique, Maine-et-Loire i Mayenne. Na północnym wschodzie Ille-et-Vilaine sąsiaduje z departamentem Manche w regionie Normandia.
Liczba gmin w departamencie: 333

</doc>
<doc id="300407" url="https://pl.wikipedia.org/wiki?curid=300407" title="Morbihan">
Morbihan

Morbihan (bret. "Mor-Bihan") [] – francuski departament położony w północno-zachodniej części kraju w regionie Bretania. Departament został utworzony 4 marca 1790 roku. Oznaczony jest liczbą 56.
Według danych na rok 2020 liczba zamieszkującej departament ludności wynosi 764 tys. osób. Prefekturą departamentu Morbihan jest miasto Vannes. Morbihan zajmuje południową część Półwyspu Bretońskiego. Graniczy z trzema pozostałymi departamentami Bretanii: od zachodu z Finistère, od północy z Côtes-d’Armor, a od północnego-wschodu z Ille-et-Vilaine. Ponadto na południowym wschodzie sąsiaduje z departamentem Loire-Atlantique z regionu Pays de la Loire. Południową granicę natomiast stanowią wody Zatoki Biskajskiej.
Liczba gmin w departamencie: 249
Zobacz też:

</doc>
<doc id="300411" url="https://pl.wikipedia.org/wiki?curid=300411" title="Côte-d’Or">
Côte-d’Or

Côte-d’Or (wym. [], uproszczona: "kot do:r") – francuski departament położony w regionie Burgundia-Franche-Comté. Departament oznaczony jest liczbą 21. Departament został utworzony 4 marca 1790 roku.
Według danych na rok 2018 liczba zamieszkującej departament ludności wynosi 546 601 os. (62 os./km²); powierzchnia departamentu to 8763 km². Prefekturą departamentu Côte-d’Or jest miasto Dijon.
Prezydentem departamentu jest François Sauvadet (UDI).
Liczba gmin w departamencie: 704.
Zobacz też:

</doc>
<doc id="300414" url="https://pl.wikipedia.org/wiki?curid=300414" title="Toru Tezuka">
Toru Tezuka

Toru Tezuka (ur. 2 marca 1942 w Tokio zm. 4 stycznia 2017) – japoński karateka stylu kyokushin, inżynier i przemysłowiec. Bliski przyjaciel i współpracownik Masutatsu Ōyamy. Jego siostra była sekretarką Oyamy. Toru Tezuka posiadał stopień 9 dan.
W pierwszej połowie lat 70. XX w. został wybrany do komitetu organizacyjnego IKO (International Kyokushin Organisation). W 1974 założył swoje pierwsze dojo w prefekturze Chiba. Jednym z jego uczniów był późniejszy mistrz świata, prezydent IKO1 - Shōkei Matsui (trenował u niego przez 13 lat, zanim przeniósł się do dojo Oyamy).
Po śmierci Masutatsu Oyamy w 1994 r. w organizacji IKO nastąpił rozłam spowodowany sporami wokół jego testamentu. Ostatecznie następcą Oyamy został Toru Tezuka (został wybrany przez radę starszych sensei po wielu miesiącach narad). Jednak wkrótce zachorował i został hospitalizowany na kilka miesięcy. Korzystając z chaosu który powstał po hospitalizacji Tezuki, na następcę Oyamy mianował się Shōkei Matsui (paradoksalnie zrobił to zgodnie z przepisami - wykorzystując ówczesne luki prawne). Wiele osób się z tym nie pogodziło, i pozakładało własne organizacje. Jednym z nich był Toru Tezuka, który twierdził, że Shōkei Matsui, a także inne osoby (np. Kenji Midori) są zbyt młodymi osobami, by kierować organizacją karate. Toru Tezuka założył własną organizację (Kyokushin Kai Kan Tezuka Group, tzw. IKO-4). Teru Tezuka zawsze unikał polityki, prowadził starania (z niewielkimi sukcesami) nad zjednaniem poszczególnych organizacji kyokushin. Twierdził, iż chce jedynie kontynuować dzieło Ōyamy, gdyż szefowie innych organizacji poszli w innym kierunku niż by chciał Ōyama. Cierpiał na zapalenie wielomięśniowe. Zaostrzenie tej choroby było przyczyną jego śmierci. Po śmierci Tezuki, jego następcą w IKO-4 został shihan Mori Yoshimichi (8.dan).

</doc>
<doc id="300415" url="https://pl.wikipedia.org/wiki?curid=300415" title="Robotnicza Partia Polskich Socjalistów">
Robotnicza Partia Polskich Socjalistów

Robotnicza Partia Polskich Socjalistów (RPPS) – polska partia polityczna lewicy socjalistycznej utworzona na II Zjeździe Polskich Socjalistów w dniu 11 kwietnia 1943, rozwiązana 27 stycznia 1945.
Zarys historyczny.
Początkowo do Komitetu Centralnego weszli: Piotr Gajewski (przewodniczący), Teofil Głowacki (sekretarz), Edward Osóbka (skarbnik), Stanisław Chudoba – redaktor „Robotnika” oraz Jan Mulak – kierownik pionu wojskowego.
RPPS negatywnie oceniała politykę rządu RP na uchodźstwie, Delegatury Rządu RP na Kraj oraz PPS-WRN. Sprzeciwiała się też początkowo jakiejkolwiek ściślejszej współpracy z komunistami z Polskiej Partii Robotniczej (PPR).
Opowiadała się za utworzeniem rządu ludowego i przeprowadzeniem socjalistycznych reform społecznych po wyzwoleniu kraju. Posiadała ona własną organizację bojową, Milicję Ludową RPPS. W kwietniu 1943 weszła ona w skład Polskiej Armii Ludowej. Zastępcą dowódcy PAL był z ramienia RPPS Jan Mulak ("Franciszek").
19 września 1943 w Warszawie odbył się III Zjazd RPPS, na którym wybrano Komitet Centralny w składzie: Stanisław Rogens (przewodniczący), Teofil Głowacki (wiceprzewodniczący), Stanisław Chudoba (sekretarz), Piotr Gajewski (wydział zawodowy), Jan Mulak (wydział wojskowy), oraz Mieczysław Dobrowolski, Alfred Jarecki, Janina Święcicka i Stanisław Dobiszewski. Do KC nie wszedł natomiast Edward Osóbka opowiadający się za ścisłą współpracą z PPR.
Od listopada 1943 RPPS współtworzyła Naczelny Komitet Ludowy Zjednoczonych Stronnictw Demokratycznych i Socjalistycznych (którego z ramienia RPPS sekretarzem został Stanisław Chudoba), a od lutego 1944 – Centralizację Stronnictw Demokratycznych, Socjalistycznych i Syndykalistycznych, gdzie była organizacją dominującą.
Jesienią 1943 grupa działaczy RPPS (m.in. b. członek KC Edward Osóbka), łamiąc stanowisko III zjazdu partii, podjęła współpracę z PPR, wchodząc w skład Krajowej Rady Narodowej. KC RPPS usunął Edwarda Osóbkę z partii, który w odpowiedzi ogłosił dokonanie rozłamu w ugrupowaniu. W styczniu 1944 opublikował rozłamowy numer „Robotnika” z artykułem "Zmiana kierownictwa", w którym ogłoszono powołanie Tymczasowego Komitetu Centralnego i odwołanie dotychczasowych władz partii. W skład wybranego w styczniu 1944 Tymczasowego KC weszli: Edward Osóbka (przewodniczący), Eugeniusz Kembrowski (wiceprzewodniczący), Michał Szyszko i Feliks Baranowski (sekretarze), Krystyna Strusińska i Jan Stefan Haneman (skarbnicy) oraz Leon Tworkowski-Malinowski i Aleksander Żaruk-Michalski.
Edward Osóbka oraz działacze z nim związani zwołali 7 maja 1944 IV zjazd RPPS. Na Zjeździe ponownie – tym razem zaocznie – wybrano Edwarda Osóbkę na przewodniczącego, zaś do KC weszli: Feliks Baranowski, Michał Szyszko, Krystyna Strusińska i Aleksander Żaruk-Michalski. Powołano również przewodniczącego z Rady Naczelnej Stanisława Szwalbego. Okręg radomski reprezentował Karol Rajski ps. „Kolejarz”, okręg Warszawski Jan Brzeziński ps. „Ksiądz”. Zjazd krytycznie ustosunkował się do uchwał przyjętych na III Zjeździe. Dotychczasowe stanowisko RPPS w stosunku do Związku Radzieckiego i PPR uznano za błędne i szkodliwe, krytycznie ustosunkowano się do powołanego przez kierownictwo RRPS Centralnego Komitetu Ludowego, a wysuwaną przez niego koncepcje rekonstrukcji rządu emigracyjnego, porozumienia z WRN i SL oceniono jako nierealną. Za jedynie słuszne z punktu widzenia interesów klasy robotniczej i narodu, zjazd uznał udzielenie pełnego poparcia dla KRN i nakreślonego przez nią programu. 
Pozostała część RPPS, odrzucająca ścisłą współpracę z komunistami, zmieniła w czerwcu 1944 nazwę partii na „PPS-Lewica”. Kierownictwo Komitetu Centralnego objął Piotr Gajewski, zaś sekretarzem został Alfred Jarecki. Bronisław Syzdek w swojej pracy używa określenia „odłam CKL” i „odłam KRN” – w jego przekonaniu bardziej adekwatnie oddaje to zarysowany podział aniżeli termin prawica i lewica RPPS, bowiem podział w RPPS dokonał się na tle stosunku do KRN i dróg konsolidacji lewicy a nie różnic w zagadnieniach społecznych.
W lipcu 1944 przedstawiciele RPPS Edwarda Osóbki uczestniczyli w powołaniu Polskiego Komitetu Wyzwolenia Narodowego (PKWN). W czasie powstania warszawskiego oba odłamy socjalistycznej lewicy działały wspólnie, a w stolicy weszły w skład Powstańczego Porozumienia Demokratycznego, które uznało PKWN. Jego pionem zbrojnym były Połączone Siły Zbrojne AL, PAL i KB. 21 września działacze RPPS i PPS-Lewicy wydali w powstańczej Warszawie odezwę "Do socjalistów – robotników, pracowników umysłowych Warszawy", w której solidaryzowali się z odrodzoną PPS Organem prasowym RPPS był „Robotnik”, zaś RPPS Edwarda Osóbki „Barykada Wolności”.
27 stycznia 1945 członkowie Rady Naczelnej i Komitetu Centralnego RPPS złożyli oświadczenie o rozwiązaniu partii i wezwali jej członków do wstąpienia do PPS.

</doc>
<doc id="300416" url="https://pl.wikipedia.org/wiki?curid=300416" title="Nièvre">
Nièvre

Nièvre [] – francuski departament położony w regionie Burgundia-Franche-Comté. Departament oznaczony jest liczbą 58. Departament został utworzony 4 marca 1790 roku.
Według danych na rok 2018 liczba zamieszkującej departament ludności wynosi 219 019 os. (32 os./km²); powierzchnia departamentu to 6 817 km². Prefekturą departamentu Nièvre jest miasto Nevers.
Prezydentem departamentu jest Marcel Charmant.
Liczba gmin w departamencie: 312

</doc>
<doc id="300418" url="https://pl.wikipedia.org/wiki?curid=300418" title="Klątwa nad Chalionem">
Klątwa nad Chalionem

Klątwa nad Chalionem (tytuł oryg. "The Curse of Chalion") – powieść fantasy autorstwa Lois McMaster Bujold wydana w 2001 roku. Polskie wydanie w tłumaczeniu Kingi Dobrowolskiej ukazało się w 2003 roku nakładem wydawnictwa Prószyński i S-ka. Stanowi pierwszą część cyklu Świat pięciu bogów, który kontynuuje wydany w 2003 roku "Paladyn dusz". Powieść zdobyła w 2002 r. Nagrodę Mythopoeic.
Fabuła książki.
Fabuła koncentruje się wokół postaci kasztelara Lupe dy Cazarila, który wraca do kraju po niewoli na galerach, gdzie trafił po klęsce w ostatniej wojnie. Jego dawna patronka, prowincjara Valendy, zatrudnia go jako nauczyciela i sekretarza kilkunastoletniej rojessy (księżniczki) Iselle. 
Wkrótce Cazaril, niemal mimowolnie, staje się jej prawdziwym mentorem i obrońcą. Jest to szczególnie ważne na dworze roi (króla), rządzonym niepodzielnie przez kanclerza Martou dy Jironala, gdzie Iselle zostaje zaproszona wraz ze swoim bratem, Teidezem. Gdy roja Oric, schorowany i słaby, zmusza Iselle, która jest jego przyrodnią siostrą, do małżeństwa z bratem kanclerza (Dondo dy Jironal), hulaką i człowiekiem żądnym władzy, Cazaril poświęca - jak sądzi - własne życie, zabijając Donda magią śmierci. Ku własnemu zdumieniu odkrywa, że przeżył i zyskał wewnętrzny wzrok, pozwalający mu zobaczyć fragmenty świata duchowego. Dzięki niemu odkrywa klątwę, która od wielu lat ciąży nad rodziną królewską i całym Chalionem. Wkrótce potem Teidez, następca tronu, umiera w wyniku zakażenia krwi.
Iselle, nowa dziedziczka Chalionu, postanawia wydobyć się spod władzy kanclerza, zanim ten całkowicie ją ubezwłasnowolni. Wysyła Cazarial do sąsiedniej Ibry, by zaaranżował jej małżeństwo z tamtejszym następcą tronu, rojsem Bergonem. Cazaril wyrusza w drogę mimo ciężkiej choroby, licząc na to, że małżeństwo wydobędzie Iselle spod wpływu klątwy. Dzięki opiece bogów, nieprzewidzianemu splotowi okoliczności i talentom dyplomatycznym Cazarila, udaje mu się zakończyć negocjacje w rekordowym tempie i powrócić do Chalionu z rojsem Bergonem. Ostatni wysiłek kanclerza, by zapobiec przejęciu władzy przez Iselle, kończy się jego śmiercią. Dzięki ofierze Cazarila, który „trzykrotnie oddał życie za królewski ród Chalionu”, klątwa zostaje zdjęta. Po śmierci Orica, Iselle i Bergon obejmują władzę. Cazaril, dochodzący do siebie po ciężkiej ranie i boskiej interwencji, zostaje kanclerzem i zaręcza się z dwórką Iselle.

</doc>
<doc id="300421" url="https://pl.wikipedia.org/wiki?curid=300421" title="Saona i Loara">
Saona i Loara

Saona i Loara (fr. "Saône-et-Loire" []) – francuski departament, położony w regionie Burgundia-Franche-Comté. Departament oznaczony jest liczbą 71. Departament został utworzony 4 marca 1790 roku.
Według danych na rok 2018 liczba zamieszkującej departament ludności wynosi 573 281 osób (66 os./km²); powierzchnia departamentu to 8575 km². Prefekturą departamentu Saona i Loara jest miasto Mâcon.
Departament został utworzony w trakcie Rewolucji Francuskiej, 4 marca 1790, z mocy ustawy z 22 grudnia 1789, z części Burgundii.
Prezydentem departamentu jest Arnaud Montebourg (PS – partia socjalistyczna).
Liczba gmin w departamencie: 573
Zobacz też:

</doc>
<doc id="300422" url="https://pl.wikipedia.org/wiki?curid=300422" title="Saône-et-Loire (departament)">
Saône-et-Loire (departament)



</doc>
<doc id="300424" url="https://pl.wikipedia.org/wiki?curid=300424" title="Yonne">
Yonne

Yonne (wym. []) – francuski departament położony w regionie Burgundia-Franche-Comté. Departament oznaczony jest liczbą 89. Departament został utworzony 4 marca 1790 roku.
Według danych na rok 2018 liczba zamieszkującej departament ludności wynosi 351 302 osób (47 os./km²); powierzchnia departamentu wynosi 7427 km². Przymiotnik oznaczający mieszkańca Yonne – "icaunais". Prefekturą departamentu Yonne jest miasto Auxerre. 
Prezydentem departamentu jest Henri de Raincourt, a prefektem Didier Chabrol.
Liczba gmin w departamencie: 454.

</doc>
<doc id="300426" url="https://pl.wikipedia.org/wiki?curid=300426" title="Eure-et-Loir">
Eure-et-Loir

Eure-et-Loir – francuski departament położony w Regionie Centralnym. Departament został utworzony 4 marca 1790 roku. Departament oznaczony jest liczbą 28.
Według danych na rok 2012 liczba zamieszkującej departament ludności wynosi 428 933 os. (72 os./km²); powierzchnia departamentu to 5 880 km². Prefekturą departamentu Eure-et-Loir jest miasto Chartres. 
Prezydentem departamentu jest Albéric de Montgolfier.
Liczba gmin w departamencie: 403 

</doc>
<doc id="300428" url="https://pl.wikipedia.org/wiki?curid=300428" title="Komisja Gospodarki i Finansów Publicznych">
Komisja Gospodarki i Finansów Publicznych

Komisja Gospodarki i Finansów Publicznych była jedną ze stałych komisji senackich V kadencji. Po wyborach parlamentarnych w 2005 roku została wcielona do Komisji Gospodarki Narodowej. Przedmiotem jej działania były sprawy związane z:

</doc>
<doc id="300429" url="https://pl.wikipedia.org/wiki?curid=300429" title="Komisja Obrony Narodowej">
Komisja Obrony Narodowej



</doc>
<doc id="300431" url="https://pl.wikipedia.org/wiki?curid=300431" title="Indre (departament)">
Indre (departament)

Indre [] – francuski departament położony w Regionie Centralnym. Departament oznaczony jest liczbą 36. Departament został utworzony 4 marca 1790 roku. Jego nazwa pochodzi od rzeki Indre.
Według danych na rok 2012 liczba zamieszkującej departament ludności wynosi 231 176 os. (33 os./km²); powierzchnia departamentu to 6791 km². Prefekturą departamentu Indre jest miasto Châteauroux. 
Prezydentem departamentu jest Louis Pinton.
Liczba gmin w departamencie: 247

</doc>
<doc id="300432" url="https://pl.wikipedia.org/wiki?curid=300432" title="Komisja Obrony Narodowej i Bezpieczeństwa Publicznego">
Komisja Obrony Narodowej i Bezpieczeństwa Publicznego



</doc>
<doc id="300435" url="https://pl.wikipedia.org/wiki?curid=300435" title="Indre i Loara">
Indre i Loara

Indre i Loara (fr. "Indre-et-Loire" []) – francuski departament położony w Regionie Centralnym. Departament oznaczony jest liczbą 37. Departament został utworzony 4 marca 1790 roku. Jego nazwa pochodzi od nazw rzek Indre i Loary.
Według danych na rok 2012 liczba zamieszkującej departament ludności wynosi 590 515 os. (96 os./km²); powierzchnia departamentu to 6127 km². Prefekturą departamentu Indre i Loara jest miasto Tours.
Prezydentem departamentu jest Marc Pommereau.
Liczba gmin w departamencie: 277

</doc>
<doc id="300437" url="https://pl.wikipedia.org/wiki?curid=300437" title="Mgławica dyfuzyjna">
Mgławica dyfuzyjna

Mgławice dyfuzyjne (inaczej: mgławice rozpraszające) – w astronomii oznaczają zarówno mgławice refleksyjne jak i mgławice emisyjne (niektórzy zaliczają do nich również pozostałości po supernowych). Są one dyfuzyjne, w przeciwieństwie do niedyfuzyjnych mgławic ciemnych.

</doc>
<doc id="300438" url="https://pl.wikipedia.org/wiki?curid=300438" title="Komisja Ustawodawstwa i Praworządności">
Komisja Ustawodawstwa i Praworządności

Komisja Ustawodawstwa i Praworządności wchodziła w skład stałych komisji senackich w czasie V kadencji. Po wyborach parlamentarnych w 2005 roku została rozdzielona pomiędzy: Komisję Ustawodawczą oraz Komisję Praw Człowieka i Praworządności. Przedmioty działania komisji były: 

</doc>
<doc id="300439" url="https://pl.wikipedia.org/wiki?curid=300439" title="Aisne (departament)">
Aisne (departament)

Aisne – francuski departament położony w regionie Hauts-de-France. Departament oznaczony jest liczbą 02. Departament został utworzony 4 marca 1790 roku.
Według danych na rok 2010 liczba zamieszkującej departament ludności wynosi 540 508 os. (73 os./km²); powierzchnia departamentu to 7369 km². Prefekturą departamentu Aisne jest miasto Laon.
Liczba gmin w departamencie: 816

</doc>
<doc id="300442" url="https://pl.wikipedia.org/wiki?curid=300442" title="Komisja Ustawodawcza">
Komisja Ustawodawcza



</doc>
<doc id="300443" url="https://pl.wikipedia.org/wiki?curid=300443" title="Somma (departament)">
Somma (departament)

Somma (fr. "Somme" []) – francuski departament położony w regionie Hauts-de-France. Departament oznaczony jest liczbą 80. Departament został utworzony 4 marca 1790 roku. Jego nazwa pochodzi od rzeki Sommy (fr. "Somme").
Według danych na rok 2010 liczba zamieszkującej departament ludności wynosi 570 741 os. (92 os./km²); powierzchnia departamentu to 6170 km². Prefekturą departamentu Somma jest miasto Amiens.
Prezydentem departamentu jest Daniel Dubois.
Liczba gmin w departamencie: 783

</doc>
<doc id="300445" url="https://pl.wikipedia.org/wiki?curid=300445" title="Kruszce">
Kruszce

Kruszce – przestarzały termin odnoszący się do rud jakiegokolwiek minerału. Obecnie funkcjonujący głównie w zwrotach odnoszących się do metali szlachetnych. W ekonomii stosowane jest pojęcie pieniądza kruszcowego, oznaczające środek płatniczy (pieniądz) związany z masą określonego metalu; z czasem, dla uniknięcia konieczności każdorazowego ważenia, na sztukach kruszcu (później: monetach) zaczęto wybijać symbole oznaczające ich wartość. Kruszcem w tym znaczeniu były początkowo różne dostępne metale i minerały, z czasem zasób stosowanych kruszców ograniczono do metali szlachetnych.

</doc>
<doc id="300447" url="https://pl.wikipedia.org/wiki?curid=300447" title="Komisja Emigracji i Polaków za Granicą">
Komisja Emigracji i Polaków za Granicą



</doc>
<doc id="300448" url="https://pl.wikipedia.org/wiki?curid=300448" title="Komisja Zdrowia">
Komisja Zdrowia



</doc>
<doc id="300451" url="https://pl.wikipedia.org/wiki?curid=300451" title="Sekwana Nadmorska">
Sekwana Nadmorska

Sekwana Nadmorska (fr. "Seine-Maritime" []) – francuski departament położony w regionie Normandia. Departament został utworzony 4 marca 1790 roku. Departament oznaczony jest liczbą 76. Przed rokiem 1955 nazwą tego departamentu było Seine-Inférieure.
Według danych na rok 2010 liczba zamieszkującej departament ludności wynosi 1 250 411 os. (199 os./km²); powierzchnia departamentu to 6 278 km². Prefekturą departamentu Sekwana Nadmorskiej jest miasto Rouen.
Prezydentem departamentu jest Didier Marie.
Liczba gmin w departamencie: 745

</doc>
<doc id="300453" url="https://pl.wikipedia.org/wiki?curid=300453" title="Oise (departament)">
Oise (departament)

Oise [] – francuski departament położony w regionie Hauts-de-France. Departament oznaczony jest liczbą 60. Departament został utworzony 4 marca 1790.
Według danych na rok 2010 liczba zamieszkującej departament ludności wynosi os. (137 os./km²); powierzchnia departamentu to 5 887 km². Prefekturą departamentu Oise jest miasto Beauvais. 
Prezydentem departamentu jest Yves Rome.
Liczba gmin w departamencie: 693.
Zobacz też:

</doc>
<doc id="300454" url="https://pl.wikipedia.org/wiki?curid=300454" title="Komisja Zdrowia (Senat)">
Komisja Zdrowia (Senat)

Komisja Zdrowia – stała komisja senacka wydzielona po wyborach parlamentarnych w 2005 roku z wcześniejszej Komisji Polityki Społecznej i Zdrowia. Zajmuje się sprawami promocji zdrowia, profilaktyką, systemem organizacji ochrony zdrowia, bezpieczeństwem zdrowotnym i współpracą z zagranicą w zakresie zdrowia.

</doc>
<doc id="300456" url="https://pl.wikipedia.org/wiki?curid=300456" title="Eure">
Eure

Eure – francuski departament położony w regionie Normandia. Departament został utworzony 4 marca 1790 roku. Departament oznaczony jest liczbą 27.
Według danych na rok 2010 liczba zamieszkującej departament ludności wynosi 586 543 os. (97 os./km²); powierzchnia departamentu to 6 040 km². Prefekturą departamentu Eure jest miasto Évreux.
Prezydentem departamentu jest Jean-Louis Destans.
Liczba gmin w departamencie: 675

</doc>
<doc id="300458" url="https://pl.wikipedia.org/wiki?curid=300458" title="Eure (departament)">
Eure (departament)



</doc>
<doc id="300460" url="https://pl.wikipedia.org/wiki?curid=300460" title="Komisja Rodziny i Polityki Społecznej">
Komisja Rodziny i Polityki Społecznej



</doc>
<doc id="300461" url="https://pl.wikipedia.org/wiki?curid=300461" title="Marna (departament)">
Marna (departament)

Marna (fr. "Marne") – francuski departament położony w regionie Grand Est. Departament oznaczony jest liczbą 51. Departament został utworzony 4 marca 1790 roku. Jego nazwa pochodzi od rzeki Marny (fr. "Marne").
Według danych na rok 2010 liczba zamieszkującej departament ludności wynosi 565 307 os. (69 os./km²); powierzchnia departamentu to 8162 km². Prefekturą departamentu Marna jest miasto Châlons-en-Champagne.
Prezydentem departamentu jest René-Paul Savary.
Liczba gmin w departamencie: 619

</doc>
<doc id="300462" url="https://pl.wikipedia.org/wiki?curid=300462" title="Marne">
Marne

Francja.
1 departament:
1 miasto:
1 rzeka:
Holandia.
1 gmina:
Niemcy.
1 miasto:
Stany Zjednoczone.
2 miasta:

</doc>
<doc id="300463" url="https://pl.wikipedia.org/wiki?curid=300463" title="Styl sytuacyjny">
Styl sytuacyjny

Styl sytuacyjny (podejście sytuacyjne) – nurt w teorii zarządzania stwierdzający, że każdą sytuację należy rozpatrywać indywidualnie.
Styl ten jest przez wielu uznawany raczej za połączenie innych podejść do zarządzania niż za osobny nurt. Stwierdza bowiem tylko, że dana sytuacja jest najlepiej rozumiana przez zarząd organizacji i to on powinien dostosować do niej konkretne rozwiązania wynikające z innych teorii. Inne nurty w teorii zarządzania, takie jak podejście naukowe czy human relations podają konkretne sposoby zarządzania organizacją. Natomiast w tym nurcie wskazuje się jedynie aby korzystać z różnych rozwiązań zależnie od zastanej sytuacji.
Szkoła sytuacyjna opracowuje modele, w których jako kryteria podziału systemu przyjmuje siłę wpływu otoczenia na poszczególne podsystemy. W takim ujęciu organizacja składa się z trzech głównych subsystemów: strategicznego, koordynacyjnego i operacyjnego; różnią się co do stopnia otwartości względem otoczenia zewnętrznego.

</doc>
<doc id="300464" url="https://pl.wikipedia.org/wiki?curid=300464" title="Podejście sytuacyjne">
Podejście sytuacyjne



</doc>
<doc id="300466" url="https://pl.wikipedia.org/wiki?curid=300466" title="Komisja Rolnictwa i Ochrony Środowiska">
Komisja Rolnictwa i Ochrony Środowiska

Komisja Rolnictwa i Ochrony Środowiska - stała komisja senacka utworzona po wyborach parlamentarnych w 2005 roku z wcześniejszych: Komisji Rolnictwa i Rozwoju Wsi oraz Komisji Ochrony Środowiska.
Przedmiotami działania komisji są: produkcja rolnicza, przetwórstwo artykułów rolnych, rynek rolny, restrukturyzacja oraz modernizacja rolnictwa i jego otoczenia. 
Sprawy komisji to także: wielofunkcyjny rozwój wsi, infrastruktura terenów wiejskich, problemy finansowe rolnictwa oraz przemysłu przetwórczego i przemysłu pracującego na rzecz rolnictwa, handel zagraniczny artykułami rolnymi i żywnościowymi, kształtowanie własności rolniczej. Zajmuje się ona także takimi sprawami jak: problemy socjalne ludności rolniczej, organizacje i instytucje rolnicze, kreowanie rynku na nowe produkty i usługi rolnictwa, ochrona i kształtowanie środowiska, ochrona zasobów naturalnych, gospodarka wodna, geologia, leśnictwo i gospodarka leśna, łowiectwo. Dalszymi przedmiotami działania komisji są: edukacja ekologiczna, gospodarka finansowa państwa w zakresie ochrony środowiska, energetyka jądrowa i ochrona radiologiczna, współpraca z zagranicą w zakresie ekologii.

</doc>
<doc id="300468" url="https://pl.wikipedia.org/wiki?curid=300468" title="Meurthe i Mozela">
Meurthe i Mozela

Meurthe i Mozela (fr. "Meurthe-et-Moselle" []) – francuski departament położony w regionie Grand Est. Departament oznaczony jest liczbą 54. Departament został utworzony 7 września 1871 roku.
Według danych na rok 2010 liczba zamieszkującej departament ludności wynosi 732 207 os. (138 os./km²); powierzchnia departamentu to 5 246 km². Prefekturą departamentu Meurthe i Mozela jest miasto Nancy.
Prezydentem departamentu jest Michel Dinet.
Liczba gmin w departamencie: 594

</doc>
<doc id="300470" url="https://pl.wikipedia.org/wiki?curid=300470" title="Doubs (departament)">
Doubs (departament)

Doubs – francuski departament położony w regionie Burgundia-Franche-Comté. Departament oznaczony jest liczbą 25. Departament został utworzony 4 marca 1790 roku.
Według danych na rok 2012 liczba zamieszkującej departament ludności wynosi 527 770 os. (100 os./km²); powierzchnia departamentu to 5 234 km². Prefekturą departamentu Doubs jest miasto Besançon.
Prezydentem departamentu jest Claude Jeannerot.
Liczba gmin w departamencie: 594

</doc>
<doc id="300471" url="https://pl.wikipedia.org/wiki?curid=300471" title="Górna Garonna">
Górna Garonna

Górna Garonna () – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 31.
Według danych na rok 2010 liczba zamieszkującej departament ludności wynosi 1 243 641 os. (197 os./km²); powierzchnia departamentu to 6 309 km². Prefekturą departamentu Górna Garonna jest miasto Tuluza.
Prezydentem departamentu jest Pierre Izard.
Liczba gmin w departamencie: 589

</doc>
<doc id="300473" url="https://pl.wikipedia.org/wiki?curid=300473" title="Jura (departament)">
Jura (departament)

Jura [] – francuski departament położony w regionie Burgundia-Franche-Comté. Departament oznaczony jest liczbą 39. Departament został utworzony 4 marca 1790 roku.
Według danych na rok 2012 liczba zamieszkującej departament ludności wynosi 261 534 os. (52 os./km²); powierzchnia departamentu to 4999 km². Prefekturą departamentu Jura jest miasto Lons-le-Saunier.
Prezydentem departamentu jest Christophe Perny (2011).
Liczba gmin w departamencie: 544

</doc>
<doc id="300479" url="https://pl.wikipedia.org/wiki?curid=300479" title="Pierwsze powstanie śląskie">
Pierwsze powstanie śląskie



</doc>
<doc id="300481" url="https://pl.wikipedia.org/wiki?curid=300481" title="Drugie powstanie śląskie">
Drugie powstanie śląskie



</doc>
<doc id="300482" url="https://pl.wikipedia.org/wiki?curid=300482" title="Komisja Praw Człowieka, Praworządności i Petycji">
Komisja Praw Człowieka, Praworządności i Petycji

Komisja Praw Człowieka, Praworządności i Petycji wchodzi w skład stałych komisji senackich. W Senacie V kadencji zastąpiona przez Komisję Ustawodawstwa i Praworządności. Przedmiotem jej działania są: prawa i wolności obywatelskie i ich instytucjonalne gwarancje, sprawy związane z funkcjonowaniem wymiaru sprawiedliwości i bezpieczeństwa publicznego, przestrzeganie prawa, przestrzeganie praw człowieka, instytucje społeczeństwa obywatelskiego i organizacje pozarządowe, rozpatrywanie petycji kierowanych do Senatu i jego organów. Do końca VI kadencji występowała jako Komisja Praw Człowieka i Praworządności.

</doc>
<doc id="300484" url="https://pl.wikipedia.org/wiki?curid=300484" title="Jura (okres)">
Jura (okres)



</doc>
<doc id="300485" url="https://pl.wikipedia.org/wiki?curid=300485" title="Trzecie powstanie śląskie">
Trzecie powstanie śląskie



</doc>
<doc id="300486" url="https://pl.wikipedia.org/wiki?curid=300486" title="Górna Saona">
Górna Saona

Górna Saona (fr. "Haute-Saône") – francuski departament położony w regionie Burgundia-Franche-Comté. Departament oznaczony jest liczbą 70. Departament został utworzony 4 marca 1790 roku.
Według danych na rok 2012 liczba zamieszkującej departament ludności wynosi 239 548 os. (44 os./km²); powierzchnia departamentu to 5360 km². Prefekturą departamentu Górna Saona jest miasto Vesoul.
Prezydentem departamentu jest Yves Krattinger.
Liczba gmin w departamencie: 545

</doc>
<doc id="300489" url="https://pl.wikipedia.org/wiki?curid=300489" title="Orne (departament)">
Orne (departament)

Orne – francuski departament położony w regionie Normandia. Departament został utworzony 4 marca 1790 roku. Departament oznaczony jest liczbą 61.
Według danych na rok 2010 liczba zamieszkującej departament ludności wynosi 291 642 os. (47 os./km²); powierzchnia departamentu to 6103 km². Prefekturą departamentu Orne jest miasto Alençon.
Prezydentem departamentu jest Gérard Burel.
Liczba gmin w departamencie: 505

</doc>
<doc id="300491" url="https://pl.wikipedia.org/wiki?curid=300491" title="Isère (departament)">
Isère (departament)

Isère [] – francuski departament położony w regionie Owernia-Rodan-Alpy. Utworzony został podczas rewolucji francuskiej 4 marca 1790. Departament oznaczony jest liczbą 38. Jego nazwa pochodzi od rzeki Isère.
Według danych na rok 2010 liczba zamieszkującej departament ludności wynosi 1 206 374 os. (162 os./km²); powierzchnia departamentu to 7 431 km². Prefekturą departamentu Isère jest miasto Grenoble. 
Prezydentem departamentu jest André Vallini.
Liczba gmin w departamencie: 533

</doc>
<doc id="300493" url="https://pl.wikipedia.org/wiki?curid=300493" title="Isere">
Isere



</doc>
<doc id="300496" url="https://pl.wikipedia.org/wiki?curid=300496" title="Sekwana i Marna">
Sekwana i Marna

Sekwana i Marna (fr. "Seine-et-Marne" []) – francuski departament, położony w regionie Île-de-France. Departament oznaczony jest liczbą 77. Departament został utworzony 4 marca 1790 roku.
Według danych na rok 2010 liczba zamieszkującej departament ludności wynosi 1 324 865 os. (223 os./km²); powierzchnia departamentu to 5 915 km². Prefekturą departamentu Seine-et-Marne jest miasto Melun. 
Prezydentem departamentu jest Vincent Eblé.
Liczba gmin w departamencie: 514 

</doc>
<doc id="300498" url="https://pl.wikipedia.org/wiki?curid=300498" title="Wogezy (ujednoznacznienie)">
Wogezy (ujednoznacznienie)



</doc>
<doc id="300499" url="https://pl.wikipedia.org/wiki?curid=300499" title="Wogezy (departament)">
Wogezy (departament)

Wogezy (fr. "Vosges" []) – francuski departament, położony w regionie Grand Est. Departament oznaczony jest liczbą 88. Departament został utworzony 4 marca 1790 roku.
Według danych na rok 2010 liczba zamieszkującej departament ludności wynosi 379 724 os. (64 os./km²); powierzchnia departamentu to 5874 km². Prefekturą departamentu Wogezy jest miasto Épinal.
Prezydentem departamentu jest Christian Poncelet.
Liczba gmin w departamencie: 515

</doc>
<doc id="300503" url="https://pl.wikipedia.org/wiki?curid=300503" title="Kruszec">
Kruszec



</doc>
<doc id="300515" url="https://pl.wikipedia.org/wiki?curid=300515" title="Dwight Yorke">
Dwight Yorke

Dwight Yorke (ur. 3 listopada 1971 w miejscowości Canaan na wyspie Tobago) – piłkarz trynidadzki.
Były gracz drużyn angielskiej Premiership: Aston Villi, Manchesteru United, Blackburn Rovers, Birmingham City oraz Sunderlandu.
W reprezentacji Trynidadu i Tobago rozegrał 56 meczów, zdobywając 23 gole. W 2001 roku zrezygnował, wraz z Russellem Latapy, z gry w kadrze po konflikcie z trenerem, jednak powrócił na eliminacje Mistrzostw Świata 2006, na które Trynidad i Tobago zakwalifikowały się po dwumeczu barażowym z Bahrajnem. W marcu 2007 zrezygnował z gry w piłkarskiej reprezentacji Trynidadu i Tobago, jednak Yorke zdecydował się na zagranie meczu towarzyskiego z Anglią w czerwcu 2008 roku. 10 lipca 2008 roku Dwight ogłosił swój powrót do reprezentacji na eliminacje do Mistrzostwa Świata w Piłce Nożnej 2010. W dniu 15 października 2008 zdobył swojego pierwszego gola po powrocie w meczu kwalifikacyjnym do Mundialu 2010 ze Stanami Zjednoczonymi. Mecz zakończył się 2-1 dla Trynidadu i Tobago. Po wypełnieniu kontraktu z Sunderlandem w 2009 nie mógł sobie znaleźć klubu przed końcem okienka transferowego. Yorke zdecydował się na zakończenie kariery i objął funkcję asystenta trenera reprezentacji Trynidadu i Tobago.
Ze związku z modelką Katie Price ma syna, Harveya (ur. 27 maja 2002), który jest częściowo niewidomy i cierpi na autyzm i ma zaburzenie genetyczne chromosomu 15 - zespół Pradera-Williego.

</doc>
<doc id="300519" url="https://pl.wikipedia.org/wiki?curid=300519" title="Wilhelm Kaliński">
Wilhelm Kaliński

Wilhelm Kaliński, inna forma imienia: "Gwilhelm", pseud.: "Ksiądz Nikodem Puzyna, kanonik kathedr., offic. gener. wileński", (ur. 6 marca 1747 w Warszawie, zm. 20 stycznia 1789 w Wilnie) – zakonnik, kaznodzieja i mówca; od 1782 roku profesor Szkoły Głównej Litewskiej w Wilnie, kiedy to objął katedrę teologii moralnej i historii Kościoła. Największym jego wkładem w rozwój kultury polskiej jest prowadzenie dziennika w latach 1787-1788, który stanowi doskonałą ilustrację życia elit wileńskich w epoce oświecenia. 
Życiorys.
Kaliński urodził się 6 marca roku 1747 w Warszawie. Ukończył któreś z licznych kolegiów jezuickich, a później (12 maja 1762) wstąpił do Zgromadzenia Księży Misjonarzy w Warszawie. Niespełna 3 lata później (7 marca 1765) złożył śluby zakonne. Studia filozoficzno-teologiczne odbywał w seminarium przy kościele Św. Krzyża. W roku 1772 otrzymał święcenia kapłańskie i wkrótce potem (jesienią 1772) został profesorem historii kościoła warszawskiego seminarium duchownego misjonarzy. W 1774 roku na stałe przeniósł się do Wilna (pełnił tam obowiązki egzaminatora prosynodalnego), gdzie w 1782 roku otrzymał katedrę w Szkole Głównej Litewskiej.
Zmarł 20 stycznia 1789 roku w Wilnie.
Twórczość.
"Dziennik 1787-1788".
Kaliński prowadził - w okresie od 1 stycznia 1787 roku do 19 kwietnia 1788 roku - bardzo dokładny dziennik. Zapisywał w nim nawet najdrobniejsze wydarzenia, które mu się przytrafiły w ciągu dnia. Oprócz notatek dotyczących jego stanu zdrowia, opisał w swoim dzienniku czołowe postaci wileńskiego życia kulturalnego tamtych czasów, które zresztą dobrze znał. To właśnie jego zapiski pozwoliły uściślić życiorys pisarki Anny Mostowskiej. Nie wiadomo dlaczego przerwał pisanie dziennika - być może przyczyną był pogarszający się stan zdrowia.
Dziennik Kalińskiego, którego rękopis przechowywany jest w bibliotece w Kórniku, doczekał się wydania drukiem w roku 1968: W. Kaliński, "Dziennik 1787-1788", oprac. Ł. Kurdybacha, [w serii:] "Archiwum Dziejów Oświaty", t. IV, Wrocław 1968.
Cytaty z "Dziennika...".
O dokładności zapisków Kalińskiego niech świadczą następujące zdania z dziennika:
Oczywiście oprócz tego rodzaju notatek dziennik Kalińskiego zawiera mnóstwo informacji nieodzownych badaczom polskiego życia kulturalnego tamtych czasów.

</doc>
<doc id="300538" url="https://pl.wikipedia.org/wiki?curid=300538" title="Simon Rolfes">
Simon Rolfes

Simon Rolfes (ur. 21 stycznia 1982 w Ibbenbüren) – były niemiecki piłkarz występujący na pozycji pomocnika. Przez większość kariery piłkarskiej występował w Bayerze 04 Leverkusen.
Kariera klubowa.
Rolfes treningi rozpoczął w wieku 4 lat w klubie TuS Recke. W 1999 roku trafił do juniorskiej ekipy Werderu Brema. W 2000 roku został włączony do jego rezerw, grających w Regionallidze Nord. Będąc ich graczem, w styczniu 2003 roku został wypożyczony do drugoligowego SSV Reutlingen 05. Latem 2003 roku powrócił do Werderu. Przez następny rok nadal grał w jego rezerwach. W Werderze spędził 5 lat. W tym czasie jednak nie zadebiutował w jego pierwszej drużynie.
W 2004 roku Rolfes odszedł do drugoligowej Alemannii Akwizgran. Jej barwy reprezentował przez rok. W tym czasie rozegrał tam 28 ligowych spotkań i zdobył 3 bramki. W 2005 roku zajął z klubem 6. miejsce w 2. Bundeslidze.
Latem 2005 roku przeniósł się do Bayeru 04 Leverkusen z Bundesligi. W tych rozgrywkach zadebiutował 7 sierpnia 2005 roku w wygranym 4:1 meczu z Eintrachtem Frankfurt. 21 września 2005 roku w przegranym 1:2 pojedynku z Werderem Brema strzelił pierwszego gola w Bundeslidze. W 2009 roku dotarł z zespołem do finału Pucharu Niemiec, jednak Bayer przegrał tam 0:1 z Werderem Brema.
Po sezonie 2014/15 zakończył karierę piłkarską.
Kariera reprezentacyjna.
Rolfes jest byłym reprezentantem Niemiec U-18, U-20 i U-21. W seniorskiej kadrze Niemiec zadebiutował 6 czerwca 2007 roku w wygranym 2:1 meczu eliminacji Mistrzostw Europy 2008 ze Słowacją.
W 2008 roku został powołany na Euro. Zagrał na nich w pojedynkach z Portugalią (3:2) i Turcją (3:2). Tamten turniej Niemcy zakończyli na 2. miejscu. 6 września 2008 roku w wygranym 6:0 spotkaniu eliminacji Mistrzostw Świata 2010 z Liechtensteinem Rolfes strzelił pierwszego gola w drużynie narodowej.

</doc>
<doc id="300540" url="https://pl.wikipedia.org/wiki?curid=300540" title="Lublin R-XX">
Lublin R-XX

Lublin R-XX – polski prototypowy wodnosamolot torpedowo-rozpoznawczy marki Lublin zbudowany w 1935 roku.
Historia.
W 1931 roku w zakłady Plage i Laśkiewicz w Lublinie złożyły Kierownictwu Marynarki Wojennej ofertę zbudowania ciężkiego wodnosamolotu torpedowo-rozpoznawczego dalekiego zasięgu, który został oznaczony jako "Lublin R-XX". Kierownictwo Marynarki Wojennej po przeanalizowaniu złożonych przez polskie wytwórnie ofert na tego typu samolot zdecydowano się na samolot "Lublin R-XX".
W 1932 roku zawarto z wytwórnią "Plage i Laśkiewicz" umowę opracowanie i budowę samolotu "R-XX". W latach 1933–1934 inż. Jerzy Rudlicki wraz z zespołem konstruktorów wytwórni opracował projekt tego samolotu. Budowę prototypu rozpoczęto w 1933 roku, a ostatecznie zakończono w 1934. Oblot prototypu odbył się 10 kwietnia 1935 roku.
Prototyp wodnosamolotu "Lublin R-XX" został skierowany do Morskiego Dywizjonu Lotniczego do dalszych prób w locie. W czasie tych prób stwierdzono, że miał on krótki start, stosunkowo dużą prędkość lotu i znaczny zasięg. Okazało się jednak, że posiada on także tendencję do zmiany środka ciężkości w niektórych fazach lotu oraz zbyt małą sztywność kadłuba. W połowie 1935 roku zażądano od wytwórni usunięcia tych mankamentów.
Przeróbkę konstrukcji prototypu "Lublin R-XX" zakończono 30 października 1935 roku. Jednak już w listopadzie 1935 zaprzestano dalszych prób z tym samolotem w związku z zerwaniem dotychczasowej umowy z wytwórnią i zamówieniem w niej 6 wodnosamolotów wersji ulepszonej oznaczonej jako "Lublin R-XXA". Prototyp samolotu "Lublin R-XX" ostatecznie został skasowany w sierpniu 1937 roku.
Wersja wodnosamolotu "Lublin R-XXA" różniła się od wersji "R-XX" wymiarami, zmienionym usterzeniem, nowymi osłonami silników, całkowicie osłoniętą kabiną pilotów i załogi oraz oszklonymi wieżyczkami strzeleckimi w przodzie i na grzbiecie kadłuba. Do budowy pierwszego egzemplarza samolotu "R-XXA" przystąpiono w 1935 roku. Jednak pod koniec roku w związku z upadłością wytwórni "„Plage i Laśkiewicz”" prace wstrzymano.
W miejsce wytwórni "„Plage i Laśkiewicz”" powstała wytwórnia Lubelska Wytwórnia Samolotów, która podjęła dalsze prace nad samolotem "Lublin R-XXA", nadając mu oznaczenie "LWS-1", ale w 1936 roku przerwano nad nim ostatecznie pracę, na korzyść morskiej wersji samolotu "LWS-4 Żubr" na pływakach.
Konstrukcja.
Samolot "Lublin R-XX" był pięciomiejscowym samolotem torpedowo-rozpoznawczym dalekiego zasięgu, dolnopłatem o konstrukcji mieszanej. Kadłub miał konstrukcję kratownicową spawaną z rur stalowych, krytą w przedniej części blachą duralową, a w tylnej płótnem. Skrzydła i usterzenie były drewniane, ze statecznikami krytymi sklejką i sterami pokrytymi płótnem. Napędzany był dwoma silnikami gwiazdowymi, mającymi śmigła czterołopatowe, drewniane. Podwozie pływakowe – stałe.
Kadłub tuż przed płatami mieścił dwumiejscową kabinę odkrytą, osłoniętą z przodu wiatrochronem. Z lewej strony znajdował się fotel pilota, z prawej obserwatora, który mógł również spełniać rolę drugiego pilota. Za tą kabiną usytuowano wewnątrz kadłuba zakrytą kabinę radiotelegrafisty z oknami w ścianach bocznych i drzwiami z lewej strony. W dziobie kadłuba i za kabiną radiotelegrafisty rozmieszczono stanowiska strzelców pokładowych z podwójnie sprzężonymi karabinami maszynowymi na obrotnicach.

</doc>
<doc id="300542" url="https://pl.wikipedia.org/wiki?curid=300542" title="Danko Lazović">
Danko Lazović

Danko Lazović (ur. 17 maja 1983 w Kragujevacu) – serbski piłkarz występujący na pozycji napastnika. W 2018 zakończył karierę piłkarską.
Kariera klubowa.
Danko Lazović jest wychowankiem klubu Radnički Kragujevac. Zawodową karierę rozpoczynał jednak w 2000 w Partizanie Belgrad. W 2001 zdobył z nim Puchar Jugosławii, a w 2002 i 2003 mistrzostwo kraju. Przez 3 lata gry w Partizanie Lazović rozegrał 56 ligowych pojedynków i strzelił 18 bramek.
Następnie Lazović za 7 milionów euro trafił do Feyenoordu. W Eredivisie zadebiutował 17 sierpnia 2003, a Feyenoord pokonał wówczas 2:1 NEC Nijmegen. 25 stycznia 2004 Lazović strzelił 2 gole w wygranym 3:2 meczu z Utrechtem, a 16 maja tego samego roku zdobył hat-tricka w zwycięskim 7:1 pojedynku przeciwko FC Zwolle. Pierwszą rundę sezonu 2005/2006 serbski napastnik spędził na wypożyczeniu w Bayerze 04 Leverkusen, a w drugiej jego części grał w Partizanie Belgrad, dla którego uzyskał 5 trafień w 11 występach.
Latem 2006 Lazović podpisał kontrakt z SBV Vitesse. W nowej drużynie po raz pierwszy wystąpił 18 sierpnia, a Vitesse zwyciężyło wówczas w lidze ze Spartą Rotterdam 2:1. W linii ataku klubu z Arnhem Serb grywał najczęściej z Duńczykiem Madsem Junkerem. Holenderski zespół w tabeli Eredivisie zajął ostatecznie 12. pozycję, natomiast sam Lazović z 19 bramkami na koncie zajął 6. miejsce w klasyfikacji najlepszych strzelców rozgrywek.
Po zakończeniu sezonu serbski piłkarz przeniósł się do PSV Eindhoven. Z nową drużyną podpisał pięcioletnią umowę, a działacze „Boeren” zapłacili za niego nieco ponad 6,5 miliona euro. Ligowy debiut w barwach PSV Lazović zaliczył 25 sierpnia 2007 podczas wygranego 5:0 meczu z NEC Nijmegen, w którym zdobył 2 gole. Przez cały sezon były zawodnik Feyenoordu zgromadził 11 trafień i po Dannym Koevermansie był drugim strzelcem PSV. Razem z zespołem sięgnął także po pierwszy w karierze tytuł mistrza Holandii. Następnie kolejno grał w Zenicie, FK Rostów, ponownie Partizanie, Beijing BG i Olimpiji Lublana. W 2016 trafił do Videotonu.
Kariera reprezentacyjna.
W reprezentacji Jugosławii Lazović zadebiutował 27 marca 2002 w przegranym 1:0 towarzyskim spotkaniu z Brazylią. Pierwszego gola dla drużyny narodowej strzelił 16 sierpnia 2006 w zwycięskim 3:1 towarzyskim meczu przeciwko Czechom, a jego zespół występował już wówczas jako reprezentacja Serbii. Razem z nią Lazović uczestniczył między innymi w nieudanych dla Serbów eliminacjach do Euro 2008.

</doc>
<doc id="300544" url="https://pl.wikipedia.org/wiki?curid=300544" title="Zając (ujednoznacznienie)">
Zając (ujednoznacznienie)



</doc>
<doc id="300545" url="https://pl.wikipedia.org/wiki?curid=300545" title="KŻ Orzeł Łódź">
KŻ Orzeł Łódź

KŻ Orzeł Łódź – polski klub żużlowy z Łodzi.
Historia klubu.
Historia sportu żużlowego sięga w Łodzi lat 40. XX wieku. W 1948 roku powstał Tramwajarz Łódź. Ponadto funkcjonowała sekcja Dziewiarskiego Klubu Sportowego Włókniarz, która została rozwiązana w 1950. Drużynę Tramwajarza rozwiązano po sezonie 1964. Po dwóch latach w Łodzi powstał nowy klub – Gwardia. Istniał on do 1980 roku. Reaktywacja czarnego sportu w mieście nastąpiła dopiero w 1995, kiedy to powstał JAG Speedway. Od sezonu 1999 w Łodzi działał ŁTŻ, natomiast od sezonu 2002 – TŻ.
W 2005 roku powstał Orzeł Łódź, który od sezonu 2006 startował w drugoligowych rozgrywkach. W sezonie 2009 walczył o przejście do I ligi, lecz po przegranej ze Speedway Miszkolc utracił szansę na bezpośredni awans. W pierwszym barażu z GTŻ Grudziądz przegrał na swoim torze 43:47. Również w rewanżu nie udało się osiągnąć celu, a łodzianie pozostali w II lidze. W sezonie 2010 po zwycięstwie nad KMŻ Lublin drużyna awansowała do I ligi.
10 listopada 2016 klub został odznaczony przez Radę Miejską w Łodzi (uchwałą nr XXXVI/931/16 z 19 października 2016) Odznaką „Za Zasługi dla Miasta Łodzi”.
Osiągnięcia.
Mistrzostwa Europy.
Drużynowe mistrzostwa Europy juniorów
Pozostałe.
Puchar Europy par U-19

</doc>
<doc id="300546" url="https://pl.wikipedia.org/wiki?curid=300546" title="Kastylia-León (królestwo)">
Kastylia-León (królestwo)

Królestwo Kastylii-Leónu (, ) – po śmierci króla Leónu Alfonsa IX w 1230 roku, jego syn Ferdynand III, król Kastylii, zjednoczył ostatecznie oba królestwa. Unia ta okazała się trwała, a nowe państwo określano od tej pory jako królestwo Kastylii i Leónu lub też Koronę Kastylii i Leónu. W połowie XIII wieku było to największe państwo na Półwyspie Iberyjskim, zajmujące 300 tys. km² i liczące 3 mln mieszkańców. 
Jako samodzielne państwo królestwo to istniało do końca XV wieku, kiedy to, pod rządami „Monarchów Katolickich” Izabeli Kastylijskiej i Ferdynanda Aragońskiego, doszło do zjednoczenia Kastylii i Leónu z Koroną Aragońską i powstania Korony Hiszpańskiej. Przetrwały jednak znaczne różnice prawne i instytucjonalne między połączonymi terytoriami. Różnice te zlikwidowała dopiero dynastia burbońska u progu XVIII wieku.

</doc>
<doc id="300547" url="https://pl.wikipedia.org/wiki?curid=300547" title="Rzecznik prasowy">
Rzecznik prasowy

Rzecznik prasowy – osoba odpowiedzialna za kontakty organizacji (firmy, instytucji, osoby) z mediami. W Słowniku Języka Polskiego wskazano, iż rzecznik jest to osoba, która w imieniu np. rządu, prezydenta lub jakiejś instytucji udziela informacji dziennikarzom.
Rzecznik prasowy to profesja z pogranicza public relations oraz dziennikarstwa, dlatego wielu rzeczników wywodzi się właśnie z tych obszarów aktywności zawodowej. Z jednej strony osoba, która wykonuje ten zawód, musi stosować metody inne niż dziennikarskie, a z drugiej dobrze, jeśli wie, jak działają dziennikarze i jakich informacji potrzebują. Musi znać media, posiadać wiedzę z zakresu rynku mediów, zasad pracy dziennikarzy, jak również rozumieć czynniki, które warunkują oceny przez nich wydawane. 
Rzecznik prasowy to osoba, której zadaniem jest planowanie, koordynowanie i realizacja kontaktów reprezentowanej przez siebie organizacji z mediami masowymi. Może on wchodzić w skład struktur public relations organizacji.Część badaczy wprost sytuuje rzecznictwo prasowe wśród działań związanych z PR. Rzecznik odpowiada również za monitoring mediów, w ramach którego analizuje materiały pozyskane z mediów samodzielnie lub korzysta ze specjalnie do tego celu powołanych podmiotów.
Rzecznik prasowy to zawód wysokiego zaufania społecznego. Odpowiada za całość informacji na temat firmy, instytucji lub urzędu, która przedostaje się do mediów. Jego obowiązki to nie tylko sporadyczna informacja, ale także realizacja zaplanowanej strategii komunikacji z mediami. Jest więc z jednej strony osobą bardzo dobrze poinformowaną o tym, co się dzieje w firmie (wykonuje także inne zadania, związane np. z komunikacją wewnętrzną w firmie), a z drugiej musi przekazywać tę informację na zewnątrz. W Polsce organizację i zadania rzeczników prasowych w urzędach administracji rządowej reguluje rozporządzenie Rady Ministrów z dnia 8 stycznia 2002 r. w sprawie organizacji i zadań rzeczników prasowych w urzędach organów administracji rządowej. Rzecznicy prasowi wielu firm i instytucji zrzeszeni są w ramach Polskiego Stowarzyszenia Public Relations. W strukturach tej organizacji funkcjonuje Klub Rzeczników Prasowych. Klub ten organizuje i współpracuje przy organizacji projektów dedykowanych branży public relations.

</doc>
<doc id="300548" url="https://pl.wikipedia.org/wiki?curid=300548" title="Ukraina Równe">
Ukraina Równe

Ukraina Równe – ukraiński klub żużlowy z Równego.
W roku 2006 zespół uczestniczył jednocześnie w rozgrywkach polskiej II ligi oraz w lidze rosyjskiej.
Pierwszą nazwą równieńskiego klubu była "Raduga". Z tą nazwą klub startował w latach 1962-1979. W latach 1980-1989 oraz w 1991 zespół nazywał się "Sygnał Równe", w 1990 "Kamaz Równe", a w 1992 "Fantastika Równe".
Historia.
Powstanie sportu żużlowego w Równem.
Początek żużla w Równem należy upatrywać w działalności Jurija Korchowa, który w 1947 roku, jako 28-letni major rezerwy wstąpił do paramilitarnej organizacji Osoawiachim przekształconą następnie w DOSAAF, której podlegała organizacja sportu motocyklowego w ZSRR. W połowie lat 50. popularność zaczęły zyskiwać wyścigi motocyklowe na hipodromach. Dyscypliną tą, będącą protoplastą żużla w Kraju Rad Korchow zainteresował się już w 1945 roku, kiedy podczas służby wojskowej, miał okazję zwizytować tor wyścigów konnych w Pardubicach, gdzie od 1929 roku rozgrywany był turniej o Zlatą Přilbę. W 1957 r. kierowany przez Korchowa obwodowy oddział DOSAAFu wykonał dokumentację techniczną stadionu i otrzymał działkę na jego budowę. Stadion został oddany do użytku wiosną 1959 roku i był to pierwszy obiekt w ZSRR wybudowany specjalnie dla organizacji zawodów żużlowych.

</doc>
<doc id="300553" url="https://pl.wikipedia.org/wiki?curid=300553" title="Gyorgy Bekesy">
Gyorgy Bekesy



</doc>
<doc id="300557" url="https://pl.wikipedia.org/wiki?curid=300557" title="KRP">
KRP



</doc>
<doc id="300562" url="https://pl.wikipedia.org/wiki?curid=300562" title="Reprezentacja Nowej Zelandii w piłce nożnej mężczyzn">
Reprezentacja Nowej Zelandii w piłce nożnej mężczyzn

Reprezentacja Nowej Zelandii w piłce nożnej (nazywana "All Whites") – drużyna narodowa, reprezentująca Nową Zelandię w piłce nożnej mężczyzn.
Reprezentacja dwukrotnie zakwalifikowała się na Mistrzostwa Świata – w 1982 r., przegrywając wszystkie trzy spotkania w grupie (z Brazylią 0:4, ZSRR 0:3 i Szkocją 2:5) oraz na Mistrzostwa Świata w 2010 r. w Południowej Afryce, remisując we wszystkich trzech meczach w grupie (1:1 z Włochami i Słowacją, oraz bezbramkowo z Paragwajem), co oznaczało, że Nowa Zelandia została jedyną niepokonaną drużyną tego mundialu, ale również to nie dało jej awansu do 1/8 finału. Uczestniczy od początku w rozgrywkach o Puchar Narodów Oceanii, zajmując pięciokrotnie pierwsze miejsce (w 1973, 1998, 2002, 2008, i 2016), raz drugie (w 2000) i trzykrotnie trzecie miejsce (w 1996, 2004 i 2012). Jako zwycięzca strefy Oceanii, również czterokrotnie brała udział w Pucharze Konfederacji (w 1999, 2003, 2009 oraz 2017), do tej pory przegrywając 11 spotkań (z Brazylią, Niemcami, Stanami Zjednoczonymi, Francją Kolumbią, Japonią, Hiszpanią, RPA, Rosją, Meksykiem i Portugalią), a remisując zaledwie jedno (0:0 z Irakiem w roku 2009).
Reprezentacja Nowej Zelandii zajmuje obecnie 1. miejsce w strefie Oceanii OFC (stan na 1 czerwca 2017).
Trzecia runda.
Trzecia runda kwalifikacji rozgrywana była pomiędzy półfinalistami Pucharu Narodów Oceanii 2012 w terminie od 7 września 2012 do 26 marca 2013. Mecze rozgrywane były systemem „każdy z każdym” mecz i rewanż. Najlepsza drużyna uzyskała awans do barażu interkontynentalnego.
Mecz barażowy Ameryka Północna/Oceania.
Czas w czasie środkowoeuropejskim.
Eliminacje do Mistrzostw Świata 2018.
Jako zwycięzca grupy A trzeciej rundy eliminacyjnej strefy Oceanii, Nowa Zelandia zagrała w meczu finałowym z Wyspami Salomona o prawo występu w barażu interkontynentalnym. W dwumeczu tym padł wynik 8:3 dla Nowozelandczyków (6:1, 2:2), dzięki czemu zagrali oni z Peru o prawo gry w Rosji. Przegrali 0:0 i 0:2 tym samym odpadli.
Inne informacje.
Do maja 2006 roku nowozelandzki związek piłki nożnej nosił nazwę „Soccer New Zealand”. Nazwa została zmieniona, by dostosować się do światowego zwyczaju używania terminu „football”. Na mistrzostwach świata w RPA piłkarze Nowej Zelandii jako jedyni nie przegrali meczu (wszystkie trzy zremisowali) i odpadli z dalszego udziału.

</doc>
<doc id="300565" url="https://pl.wikipedia.org/wiki?curid=300565" title="Komitet Jugosłowiański">
Komitet Jugosłowiański

Komitet Jugosłowiański (serb.-chorw. "Jugoslovenski odbor") – został powołany w 1915 roku przez zwolenników wspólnego państwa południowych Słowian. Jego stałą siedzibą był Londyn. Przewodniczącym komitetu został polityk chorwacki Ante Trumbić. 
Czołowi działacze Komitetu, poddani austriaccy, poza zwalczaniem propagandy austriackiej, podjęli rokowania z rządem serbskim o utworzenie zjednoczonego państwa południowosłowiańskiego.
W 1917 roku Ante Trumbić i premier Serbii Nikola Pašić, podpisali na wyspie Korfu deklarację o zjednoczeniu południowych Słowian w niezależnym królestwie pod panowaniem dynastii Karadziordziewiciów. Oznaczało to m.in. likwidację niezależnego do 1916 (moment rozpoczęcia okupacji austro-węgierskiej) Królestwa Czarnogóry.
Po proklamowaniu, 31 października 1918 roku, Państwa Słoweńców, Chorwatów i Serbów Komitet stał się jego reprezentacją w Paryżu. 
Komitet Jugosłowiański zaprzestał działalności po utworzeniu, 1 grudnia 1918 r., Królestwa Serbów, Chorwatów i Słoweńców (SHS).

</doc>
<doc id="300566" url="https://pl.wikipedia.org/wiki?curid=300566" title="EIB-inteligentny dom">
EIB-inteligentny dom



</doc>
<doc id="300570" url="https://pl.wikipedia.org/wiki?curid=300570" title="Długie Pobrzeże">
Długie Pobrzeże

Długie Pobrzeże (niem. "Lange Brücke", kaszb. "Dłudżé Mòstë") – deptak nadwodny w Gdańsku na Głównym Mieście, ciągnący się wzdłuż zachodniego brzegu Motławy.
Wzdłuż ulicy znajdują się charakterystyczne dla architektury Gdańska bramy wodne. Ulica była niegdyś nazywana Długi Most.
Historia.
Pierwsze wzmianki na temat przystani na tym brzegu Motławy pochodzą z XIV wieku. Przez wieki w miejscu dzisiejszego deptaku znajdowały się niepołączone ze sobą drewniane platformy różnej wysokości, służące do wyładunku i rozładunku statków. W XVII wieku doszło do ich połączenia w jeden pomost.
W 1858 podczas wizyty w Gdańsku, Jadwiga Łuszczewska tak opisała Długie Pobrzeże:
Długie Pobrzeże było także miejscem bówków - gdańskich rzezimieszków portowych.
Po II wojnie światowej ulica została odbudowana z betonowych elementów i wyłożona płytami ze szlifowanego marmuru.
6 maja 2019, w związku z budową kładki na północny cypel Wyspy Spichrzów, na wysokości Bramy św. Ducha doszło do zapadnięcia się części deptaka dla pieszych nad rzeką. 
Po analizie uszkodzenia ustalono, że główną przyczyną zdarzenia było zużycie materiału: utrata nośności i postępująca korozja ponad stuletniej konstrukcji, a prace palowe przy budowanej kładce jedynie przyspieszyły ten proces. Niezależnie od tego zdarzenia, w październiku 2019 przewidywano rozpoczęcie remontu Długiego Pobrzeża z terminem realizacji do listopada 2022. Planowano tu nową nawierzchnię z kostki i płyt, remont murów oporowych i nowe elementy małej architektury. Ostatecznie uznano jednak, że remont nawierzchni poprzedzony zostanie remontem nabrzeża. W zorganizowanym na tę okoliczność przetargu złożone oferty na wykonanie projektu modernizacji odcinka od Mostu Zielonego do Bramy Straganiarskiej wynosiły od 400 tysięcy do ponad 1,3 miliona złotych przy szacowanym kosztorysie inwestora w wysokości 600 tys. zł.

</doc>
<doc id="300574" url="https://pl.wikipedia.org/wiki?curid=300574" title="Raj Utracony">
Raj Utracony



</doc>
<doc id="300575" url="https://pl.wikipedia.org/wiki?curid=300575" title="Władcy Kastylii">
Władcy Kastylii

Królowie Kastylii.
Dynastia Burgundzka.
Od 1230 wprowadzono unię Kastylii i Leónu, patrz dalej Władcy Kastylii-Leónu.

</doc>
<doc id="300576" url="https://pl.wikipedia.org/wiki?curid=300576" title="Brama wodna">
Brama wodna

Brama wodna (furta) – otwór w średniowiecznych murach miejskich lub budowla bramna, umieszczana w murach miast portowych, umożliwiająca dostęp do nich (np. do nabrzeża portu rzecznego lub morskiego) od strony wody.
Bramy wodne w Gdańsku.
Zachowane bramy wodne są charakterystycznym elementem architektury Gdańska. Budowle bramne zamykają ulice dochodzące prostopadle do Motławy.
Najbardziej oryginalną z nich jest Wielki Żuraw u wylotu ulicy Szerokiej, pełniący niegdyś funkcję dźwigu portowego. Oryginalną formę ma także Zielona Brama, będąca właściwie pałacem z przejazdem w przyziemiu. Z pozostałych, trzy wybudowano w stylu późnogotyckim (Brama Chlebnicka, Mariacka i Straganiarska); inne (Brama Krowia, Brama Świętego Ducha, Brama Świętojańska oraz nieistniejące Brama Tobiasza i Brama Kogi) były prostymi budynkami o kalenicy ustawionej równolegle do rzeki, z przejazdem w przyziemiu.
Odkrycia archeologiczne potwierdziły hipotezę, że pierwotnie bramy wodne były połączone murem, który zamykał teren Głównego Miasta od strony rzeki i dopiero z czasem został obudowany kamienicami.
Bramy wodne Szczecina.
W średniowiecznym (niezachowanym) murze miejskim Szczecina, biegnącym wzdłuż brzegów Odry Zachodniej, na przedłużeniu poszczególnych ulic, znajdowały się bramy wodne prowadzące z miasta na drewniane pomosty, do których dobijały statki. Pomosty, przerzucone nad bagnistym brzegiem rzeki, umożliwiały załadunek i wyładunek towarów. Informacje o konstrukcji bram i pomostów są ubogie (nieprecyzyjne przekazy ikonograficzne). Uważa się, że zwykle były budynkami z dachem dwuspadowym lub ze stożkowatą wieżą, wznoszonymi na rzutach prostokątów. Górna kondygnacja pełniła funkcje obronne.
Według Carla Fredricha (1871–1930) istniały bramy nazwane:
jak również dwie furty bez nazwy – w pobliżu „łaźni [usytuowanej] na tyłach [kościoła] św. Mikołaja” (niem. "de stauen achter S. Niclas kerken 1495") oraz nieistniejącej ulicy Mostowej (między Mostem Długim i wylotem nieistniejącej ulicy Bednarskiej, zwanej wcześniej „Ulicą Pomostu Mniszego”).

</doc>
<doc id="300585" url="https://pl.wikipedia.org/wiki?curid=300585" title="Faye Dunaway">
Faye Dunaway

Dorothy Faye Dunaway (ur. 14 stycznia 1941 w Bascom) – amerykańska aktorka.
Wielokrotna zdobywczyni najważniejszych nagród filmowych – Oscara (1977), trzech Złotych Globów (1977, 1999, 2001), Emmy (1994), BAFTA (1968) i dwóch nagród Davida di Donatello (1968, 1977). 
W 1996 otrzymała własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodziła się w Bascom na Florydzie w rodzinie katolickiej jako jedyna córka Grace April (z domu Smith; 1922–2004) Dunaway Hartshorn, i Johna MacDowella Dunawaya Jr. (1920–1984), zawodowego oficera wojskowego United States Army. Jej młodszy brat Mac został prawnikiem. Rodzice rozstali się w 1958, gdy Faye miała 17 lat. Matka wyszła powtórnie za mąż w 1967 za Jima Hartshorna.
Uczęszczała do publicznej szkoły średniej Leon High School w Tallahassee. Brała lekcje tańca i śpiewu oraz gry na pianinie. Studiowała na Uniwersytecie Stanu Floryda i Uniwersytecie Florydy w Gainesville. Pierwsze aktorskie kroki stawiała w studenckim teatrze Uniwersytetu Bostońskiego, na którym w 1962 ukończyła wydział teatralny. Odrzuciła stypendium Fulbrighta w London Academy of Music and Dramatic Arts, wybierając zamiast tego występy w Lincoln Center Repertory Theatre. Studiowała aktorstwo w nowojorskim Herbert Berghof Studio.
Kariera.
Po występie w sztuce Arthura Millera "Czarownice z Salem", w 1962 została polecona reżyserowi Elii Kazanowi, który poszukiwał młodych talentów dla jego nowojorskiego Lincoln Center Repertory Company, gdzie Dunaway wystąpiła w takich spektaklach jak: "Po upadku" i "Skąpiec". W 1966 odebrała Theater World Award za kreację w off-brodwayowskim przedstawieniu "Hogan's Goat". Grała Blanche DuBois w sztuce Tennessee Williamsa "Tramwaj zwany pożądaniem". Na Broadwayu pojawiła się w roli Margaret Roper w inscenizacji Roberta Bolta "Oto jest głowa zdrajcy".
W kinie zadebiutowała jako Sandy w komedii kryminalnej Elliota Silversteina "The Happening" (1967) u boku Anthony’ego Quinna, Michaela Parksa i George’a Maharisa. Za rolę Lou McDowell w dramacie Otta Premingera "Szybki zmierzch" ("Hurry Sundown", 1967) z Jane Fondą i Michaelem Caine’em w rolach głównych był nominowana do Złotego Globu dla najbardziej obiecującej nowej aktorki. Główna rola Bonnie Parker, kelnerki w knajpie w Kansas City, dziewczyny bandyty Clyde’a Barrowa (Warren Beatty), w biograficznym melodramacie kryminalnym Arthura Penna "Bonnie i Clyde" (1967) otrzymała nagrodę Brytyjskiej Akademii Filmowej, Golden Laurel i David di Donatello oraz nominację do Oscara i Złotego Globu.
Faye Dunaway podejmowała potem złe decyzje obsadowe, żaden z jej kolejnych filmów nie był tak dobry jak "Bonnie i Clyde". W Normana Jewisona "Sprawa Thomasa Crowna" ("The Thomas Crown Affair", 1968) ze Steve’em McQueenem zagrała Vicki Anderson, agentkę ubezpieczeniową, która próbuje zdemaskować milionera – złodzieja (Steve McQueen). Na planie włosko-francuskiego melodramatu Vittoria De Siki "Kochankowie" ("Amanti", 1968) romansowała z ikonę włoskiego kina Marcellem Mastroiannim. W dramacie Elii Kazana "Układ" ("The Arrangement", 1969) przypadła jej rola niezależnej Gwen Hunt, dla której główny bohater (Kirk Douglas) porzuca dotychczasowe ułożone życie, zrywa wszystkie związki zawodowe i niszczy małżeństwo na skutek obsesyjnego opętania. W zupełnie niezauważonym przez krytyków westernie Arthura Penna "Mały Wielki Człowiek" ("Little Big Man", 1970) z Dustinem Hoffmanem pojawiła się jako Pani Louise „Lulu Kane” Pendrake, dobra i kochająca żona pastora. Dopiero jako poturbowana psychicznie ex-modelka Lou Andreas Sand, dręczona przez niesprecyzowaną traumę, w dramacie debiutującego Jerry’ego Schatzberga "Zagadka dziecka klęski" ("Puzzle of a Downfall Child", 1970) z Royem Scheiderem po raz trzeci była nominowana do Złotego Globu dla najlepszej aktorki w filmie dramatycznym. W komediodramacie Stanleya Kramera "Taka była Oklahoma" ("Oklahoma Crude", 1973) jako samotna Lena Doyle prowadziła walkę z potężnym trustem naftowym w Oklahomie w 1913. Wystąpiła jako podstępna Lady de Winter w ekranizacji powieści Aleksandra Dumasa "Trzej muszkieterowie" ("The Three Musketeers", 1973) i sequelu "Czterej muszkieterowie" ("The Four Musketeers", 1974) w reż. Richarda Lestera.
Zanim ruszyła produkcja dramatu kryminalnego Romana Polańskiego "Chinatown" (1974) z Jackiem Nicholsonem, Ali MacGraw, ówczesna żona producenta filmu Roberta Evansa, która została obsadzona w roli Evelyn Mulwray, zrezygnowała z udziału i krótko przed rozpoczęciem zdjęć odeszła od Evansa dla Steve’a McQueena. Rolę zaproponowano Jane Fondzie, ale jej nie przyjęła. W efekcie Evans zatrudnił za 50 tys. dolarów Faye Dunaway, która okazała się być trudną aktorką i miała własną wizję gwiazdorstwa, a jej szczególna wyniosłość doprowadzała Polańskiego do szału. Gdy Polański poprawił coś w jej kostiumie i fryzurze, Dunaway uderzyła go w twarz i oskarżyła o usiłowanie gwałtu, odmawiając dalszej pracy, dopóki Polański nie zostanie wyrzucony. Skończyło się na obietnicy wielkiej kampanii oscarowej, która przyniesie jej co najmniej nominację, oraz w razie porażki sprezentowaniem Rolls-Royce’a Corniche’a, by zniosła współpracę z Polańskim i nie opuszczała ekipy. Postać bogatej Evelyn Cross Mulwray z problemami osobistymi przyniosła jej po raz drugi nominację do Oscara, po raz czwarty była nominowana do Złotego Globu, a także do Brytyjskiej Akademii Filmowej.
Piątą nominację do Złotego Globu zdobyła jako Kathy Hale w dreszczowcu Sydneya Pollacka "Trzy dni Kondora" ("Three Days of the Condor", 1976) z Robertem Redfordem. Za kreację Diany Christensen, zimnej i bezwzględnej kierowniczki działu telewizyjnego, amoralnej kobiety sukcesu, dla której kariera znaczy więcej niż życie osobiste, w dramacie Sidneya Lumeta "Sieć" ("Network", 1976) została uhonorowana Oscarem dla najlepszej aktorki pierwszoplanowej, Złotym Globem dla najlepszej aktorki w filmie dramatycznym i nagrodą David di Donatello. W dreszczowcu psychologicznym Irvina Kershnera "Oczy Laury Mars" ("Eyes of Laura Mars", 1978) z Tommym Lee Jonesem zagrała tytułową postać kontrowersyjnej nowojorskiej fotografki mody, która zasłynęła epatującymi przemocą zdjęciami półnagich modelek. Rolę początkowo miała zagrać Barbra Streisand, ale zrezygnowała, motywując swoją decyzję tym, że fabuła jest dla niej zbyt dziwaczna.
Porażką okazała się nominowana do Złotej Maliny rola Barbary Delaney w dreszczowcu Briana G. Huttona "Pierwszy śmiertelny grzech" ("The First Deadly Sin", 1980) według powieści Lawrence’a Sandersa z udziałem Franka Sinatry. Z kolei portret gwiazdy Hollywood lat 30. Joan Crawford w szokującym dramacie biograficznym "Najdroższa mamusia" ("Mommie Dearest", 1981) przyczynił się do załamania jej kariery, zebrał fatalne recenzje i przyniósł pięć Złotych Malin, w tym dla najgorszej aktorki i nominację dla najgorszej aktorki dekady.
Za kolejne role – jako Lady Barbara Skelton w kontrowersyjnym dramacie Michaela Winnera "Niedobra pani" ("The Wicked Lady", 1983) z Alanem Batesem i Johnem Gielgudem, prezentowanym na 36. Festiwalu Filmowym w Cannes, oraz jako żądna władzy czarownica Selena (rolę odrzuciły Dolly Parton, Goldie Hawn i Jane Fonda) w filmie sci-fi Jeannota Szwarca "Supergirl" (1984) – zdobyła nominację do Złotej Maliny dla najgorszej aktorki. Zaczęła odnosić sukcesy na szklanym ekranie. Jako Maud Charteris w miniserialu CBS "Ellis Island" (1984) z Richardem Burtonem otrzymała Złoty Glob dla najlepszego aktora drugoplanowego w serialu, miniserialu lub filmie telewizyjnym. Jej kolejna rola kinowa, Wandy Wilcox w dramacie Barbeta Schroedera "Ćma barowa" ("Barfly", 1987) u boku Mickeya Rourke, była nominowana do Złotego Globu. W teledysku do piosenki grupy Tom Petty and the Heartbreakers pt. „Into the Great Wide Open” (1991) z Terence’em Trentem D’Arby, Chynną Phillips i Mattem LeBlanc wystąpiła jako menadżerka Johnny’ego Deppa. Postać Laury Staton w telewizyjnym filmie kryminalnym NBC "Columbo: Gra miłosna" ("Columbo: It's All in the Game ", 1993) z Peterem Falkiem przyniosła jej nagrodę Emmy i nominację do Złotego Globu dla najlepszej aktorki w miniserialu lub filmie telewizyjnym. Za rolę szefowej koncernu o lesbijskich skłonnościach w dreszczowcu Toma Hollanda "Bez skrupułów" ("The Temp", 1993) z Larą Flynn Boyle i Timothym Huttonem przyznano jej Złotą Malinę dla najgorszej aktorki drugoplanowej. Następnie można było ją zobaczyć w komediodramacie "Don Juan DeMarco" (1995) z Johnnym Deppem i Marlonem Brando, komedii familijnej "Małpa w hotelu" ("Dunston Checks In", 1996) z Rupertem Everettem i reżyserskim debiucie Kevina Spaceya "Biały aligator" ("Albino Alligator", 1996).
W 1995 napisała autobiografię pt. "Looking for Gatsby: My Life". W 1996 otrzymała swoją gwiazdę na Hollywoodzkiej Alei Gwiazd. W 1998, na jubileuszowej 70. ceremonii rozdania Oscarów pojawiła się na scenie w specjalnej, uroczystej prezentacji aktorów – wszystkich dotychczasowych laureatów Oscara. Za rolę agentki modelek Wilhelminy Cooper w dramacie biograficznym HBO "Gia" (1998) w reżyserii Michaela Cristofera odebrała Złoty Glob dla najlepszego aktora drugoplanowego w serialu, miniserialu lub filmie telewizyjnym.
W 2001 zadebiutowała jako reżyserka filmu "The Yellow Bird". Wystąpiła gościnnie w serialach: "Dotyk anioła" (2001) "Agentka o stu twarzach" (2002-2003), "" (2006) i "Chirurdzy" (2009).
W 2008 na zaproszenie reżysera i producenta Dariusza Zawiślaka przyjechała do Polski, by wziąć udział w dwóch polskich powstających produkcjach filmowych − "Balladynie" i "Karolci". Odcisnęła też swoją dłoń w Alei Gwiazd podczas trwającego w Gdańsku Festiwalu Gwiazd.
W 2018, w wieku 77 lat wzięła udział w kampanii reklamowej włoskiego domu mody Gucci. Na potrzeby sesji i spotu reklamowego w jej córkę wcieliła się francuska piosenkarka Soko.
W 2019 wcieliła się w postać aktorki Katharine Hepburn w monodramie "Tea at Five". Jednak, po trzech tygodniach w Bostonie, została zwolniona z dalszej współpracy na Broadwayu. Jak podał „The New York Times”, ekipa w teatrze bała się o swoje bezpieczeństwo w obecności Dunaway, która miała obrażać członków ekipy, potrafiła spóźniać się na próby 2 godziny, była nieprzygotowana i 98 proc. tekstu dostawała do ucha.
Życie prywatne.
Skandalem było jej małżeństwo 7 sierpnia 1974 z młodszym o pięć lat wokalistą rockowej grupy The J. Geils Band – Peterem Wolfem, które rozpadło się po pięciu latach. W czerwcu 1980 urodziła syna Liama. Jego ojcem jest angielski fotograf Terry O’Neill, z którym w lipcu 1983 wzięła ślub, jednak i to małżeństwo 26 marca 1987 zakończyło się rozwodem.

</doc>
<doc id="300602" url="https://pl.wikipedia.org/wiki?curid=300602" title="Joint Direct Attack Munition">
Joint Direct Attack Munition

Joint Direct Attack Munition – (ang. "wspólna amunicja ataku bezpośredniego") w skrócie (JDAM) jest zestawem ogonowym dołączanym do standardowych bomb ogólnego przeznaczenia lub penetrujących, zamieniających je z broni niekierowanej w broń precyzyjnego rażenia, działającą w każdych warunkach pogodowych. Poza zestawem ogonowym z powierzchniami sterowymi zawiera również układy naprowadzania inercyjnego (INS) i odbiornik GPS. Zadaniem systemu jest zwiększenie celności standardowych niekierowanych bomb lotniczych bez względu na warunki pogodowe. System "JDAM" jest wspólnym programem Sił Powietrznych i Marynarki Stanów Zjednoczonych (stąd w nazwie "joint" - "wspólny").
Historia.
Prace nad systemem "JDAM" rozpoczęto w październiku 1995 roku w firmach Lockheed Martin i Boeing, a pierwsze testy przeprowadzono w 1997, osiągając maksymalny błąd trafienia około 10 metrów przy zastosowaniu obu systemów kierowania i około 30 metrów przy naprowadzaniu tylko systemem inercyjnym INS. W czasie testów zrzucono ponad 450 bomb z systemem "JDAM" uzyskując skuteczność trafienia sięgającą 95%. Testy obejmowały zrzut przez chmury, w czasie deszczu i śniegu. Ponadto zrzucano naraz 16 bomb "JDAM" z samolotu Northrop B-2 Spirit, z których każda była zaprogramowana na trafienie w inny cel. W październiku 2003 roku przeprowadzono zakończony sukcesem test zrzutu z samolotu "B-2 Spirit". Podczas jednego, 22-sekundowego przelotu zrzucono osiemdziesiąt wyposażonych w system "JDAM" 500-funtowych bomb "Mk 82", naprowadzonych na 80 różnych celów. Współrzędne celów mogą być zaprogramowane przed startem lub podczas lotu samolotu nosiciela.
"JDAM" jest systemem relatywnie tanim, kosztuje około 20 000 dolarów za zestaw (pociski typu "Cruise" używane podczas operacji "Pustynna Burza" kosztują około miliona dolarów). Produkcję seryjną zestawu rozpoczęto 2 maja 1998 roku.
Prace rozwojowe.
Zasięg obecnie używanych przez Stany Zjednoczone bomb z systemem "JDAM" dochodzi do 24 km, ale wciąż prowadzone są prace rozwojowe zmierzające do jego zwiększenia. W ramach programu JDAM ER (Extended Range - "wydłużony zasięg") planuje się zwiększenie zasięgu bomb systemu między innymi poprzez zastosowanie opracowywanego przez firmę MBDA dla bomb SDB systemu Diamond back ("romboidalny grzbiet" - od kształtu rozkładanych powierzchni nośnych) w postaci dodatkowych skrzydeł umożliwiających ich zrzut nawet 56 kilometrów od celu.
Również elektroniczne systemy naprowadzania poddawane są ciągłym ulepszeniom i modyfikacjom. Obecnie jest opracowywany nowy system odbiornika GPS odpornego na działanie urządzeń zakłócających.
W celu zwiększenia dokładności trafienia firma Boeing wraz z US Navy opracowuje system HART (Hornet Autonomous Real-time Targeting - "autonomiczny system naprowadzania czasu rzeczywistego dla samolotu Hornet") współpracujący z radarem pokładowym samolotu marynarki F/A-18 Hornet. Wersją rozwojową tego systemu jest KAATS (Kill Assist Adverse Weather Targeting System - "wspomagający system naprowadzania niezależny od pogody", dosłowne tłumaczenie "system wspomagania zabijania niezależny od pogody") umożliwiający zdalne korygowanie toru lotu bomby już po jej zrzuceniu w celu naprowadzenia na cele ruchome.
Ponadto w ramach programu badawczego JDAM DAMASK (Direct Attack Munition Affordable SeeKer - "opcjonalna głowica naprowadzająca broni ataku bezpośredniego") planuje się zastosować naprowadzające głowice telewizyjne zwiększające dokładność trafienia do 3 metrów. Dysponując taką precyzją bomby systemu "JDAM" mogą kompletnie wyprzeć z użytkowania systemy uzbrojenia naprowadzanego laserem takie jak Paveway.
Głowica naprowadzająca "DAMASK" zamontowana na dziobie bomby może używać jako wzoru do naprowadzenia się na cel obrazu wykonanego w świetle widzialnym, podczerwieni, obrazu radarowego z aperturą syntetyczną (SAR), fotografii satelitarnych lub innego źródła. Obraz celu może być załadowany do pamięci systemu bomby przed startem lub w trakcie lotu samolotu nosiciela. Czujnik podczerwieni systemu DAMASK aktywuje się 2000 metrów przed celem.
Użycie bojowe.
Obecnie używane systemy serii "JDAM":
Bomb systemu "JDAM" używano podczas:
Bomby systemu "JDAM" mogą być przenoszone przez samoloty następujących typów:
W przeszłości także przez samoloty:
Producentem systemu naprowadzającego JDAM jest Boeing.

</doc>
<doc id="300603" url="https://pl.wikipedia.org/wiki?curid=300603" title="Zasuwnica">
Zasuwnica

Zasuwnica – element napędowy okucia okiennego lub drzwiowego. Przekazuje ruch obrotowy klamki okiennej na ruch przesuwny. Bezpośrednio współpracuje z innymi elementami okucia, realizując otwarcie lub uchylenie okna.

</doc>
<doc id="300611" url="https://pl.wikipedia.org/wiki?curid=300611" title="Alojzy Budzisz">
Alojzy Budzisz

Alojzy Budzisz (kasz. "Alojzy Bùdzysz", ur. 10 czerwca 1874 w Świecinie, zm. 23 grudnia 1934 w Pucku) – nauczyciel, pisarz kaszubski.
Życiorys.
Na świat przyszedł jako syn nauczyciela. Zawód ten wykonywali także jego trzej bracia i dwaj szwagrowie. Uczył się w gimnazjum w Pelplinie oraz w seminarium nauczycielskim w Grudziądzu. W 1894 roku rozpoczął pracę jako nauczyciel w Wielkim Donimierzu, następnie pracował w Szemudzie, Wiczlinie i Mrzezinie. Po przejściu na emeryturę w 1912 roku mieszkał w Karlikowie, gdzie po I wojnie światowej pełnił funkcję sołtysa. Od 1923 przebywał w klasztorze sióstr elżbietanek w Pucku, w którym także zmarł. W tym samym mieście pochowany został na cmentarzu. Uznawany jest za jednego z najwybitniejszych literatów piszących w języku kaszubskim. Jest autorem ponad 120 utworów. Publikował na łamach „Bënë ë bùten”, „Przyjaciela Ludu Kaszubskiego”, „Gryfa Kaszubskiego”, „Gryfa” oraz w kalendarzach i publikacjach zbiorowych. Tworzył opowiadania, anegdoty, baśnie i wiersze. Część jego dorobku pozostała w rękopisach. Zasłynął jako humorysta i bystry obserwator życia na Kaszubach. Tematyka jego humoresek skupiona jest wokół życia wsi kaszubskiej.
Pokłosie.
Utwory Alojzego Budzisza wydane zostały dopiero w latach 80. ubiegłego wieku. Pierwszy tom opowiadań, zatytułowany "Modra kraina" wydrukowano w wersji polskojęzycznej nakładem Ludowej Spółdzielni Wydawniczej. Druga część opowiadań ukazała się w 1982 r. w wydanym przez Zrzeszenie Kaszubsko-Pomorskie zbiorze "Zemja Kaszëbskō" w opracowaniu Jana Drzeżdżona. Twórczość kaszubskiego literata stała się przedmiotem zainteresowań między innymi Leona Roppla i Jana Drzeżdżona. W 1994 roku powstała na Uniwersytecie Gdańskim dysertacja doktorska Róży Wosiak-Śliwy "Kaszubszczyzna pisarzy Jana Bilota i Alojzego Budzisza", napisana pod kierunkiem prof. Edwarda Brezy. 
Imię Alojzego Budzisza nosiła zlikwidowana w 2013 roku Biblioteka Powiatowa w Pucku. Imieniem kaszubskiego twórcy nazwano jedną z ulic w Bojanie.

</doc>
<doc id="300613" url="https://pl.wikipedia.org/wiki?curid=300613" title="Danko Lazovic">
Danko Lazovic



</doc>
<doc id="300614" url="https://pl.wikipedia.org/wiki?curid=300614" title="Samantha Smith (tenisistka)">
Samantha Smith (tenisistka)

Samantha Smith (ur. 27 listopada 1971 w Loughton, Essex), tenisistka brytyjska, reprezentantka w Pucharze Federacji.
Praworęczna zawodniczka, większość kariery grała w turniejach niższej rangi niż główny cykl "WTA Tour", ale dzięki swojej narodowości mogła liczyć na regularne starty w Wimbledonie. Właśnie na tym wielkoszlemowym turnieju osiągnęła największy sukces w karierze - IV rundę (1/8 finału) w 1998; w III rundzie pokonała siódmą zawodniczkę świata i była triumfatorkę Wimbledonu, Hiszpankę Conchitę Martínez (2:6, 6:3, 7:5), w kolejnym meczu uległa Francuzce Nathalie Tauziat (3:6, 1:6). Ten i inne udane występy zapewniły jej najwyższe miejsce w karierze w rankingu - nr 55 w lutym 1999. W deblu najwyżej była klasyfikowana na pozycji nr 126 w czerwcu 1990. Łącznie wygrała trzy turnieje singlowe i pięć deblowych w cyklu "ITF Women's Circuit". Wystąpiła w ośmiu turniejach wimbledońskich (poza wynikiem z 1998 zawsze odpadając w I rundzie), a także sześciu innych turniejach wielkoszlemowych. Wśród innych znanych zawodniczek, które udało się jej pokonać, były m.in. Patty Schnyder, Łarysa Sawczenko-Neiland, Yayuk Basuki, Virginia Ruano Pascual.
W latach 1996-1999 regularnie reprezentowała Wielką Brytanię w Pucharze Federacji, występy zakończyła bilansem 10 zwycięstw i 5 porażek. Seria poważnych kontuzji przyczyniła się do zakończenia przez Smith kariery sportowej w 2001; na sportowej emeryturze zajmuje się m.in. komentowaniem tenisa, głównie dla stacji BBC. Ukończyła studia historyczne na University of Exeter.

</doc>
<doc id="300620" url="https://pl.wikipedia.org/wiki?curid=300620" title="Targ Rybny w Gdańsku">
Targ Rybny w Gdańsku

Targ Rybny (niem. "Fischmarkt"; kaszb. "Ribny Tôrg") – plac targowy w Gdańsku. Położony jest w północno-zachodnim narożniku Głównego Miasta, nad Motławą, w pobliżu dawnego zamku krzyżackiego.
Historia.
Targ utworzono na mocy przywileju wielkiego mistrza Ludolfa Königa w 1343, przy czym Krzyżacy zagwarantowali sobie pierwszeństwo w zakupie ryb.
Początkowo Targ Rybny był otwarty od strony Motławy, ale już w 1448 oddzielono go od rzeki murem, w którym istniała jedna furta (później zwana Bramą Tobiasza, obecnie nieistniejąca). W 1482 powstała nowa brama, zwana dziś Straganiarską. Stopniowo mur pomiędzy bramami i od Bramy Tobiasza do Baszty Łabędź został obudowany domami tak, że Targ Rybny został podzielony na dwie części: położoną nad wodą, zwaną Rybackim Pobrzeżem (gdzie koncentrował się handel rybami) oraz odciętą od wody część, zwaną żartobliwie "kartoflanym Targiem Rybnym" ("Kartoffel-Fischmarkt" albo "Bulwen-Fischmarkt"). 
Po zniszczeniach w 1945, odbudowano jak dotąd tylko część pierzei Targu Rybnego, obecnie jest on więc znów otwarty od strony Motławy. Nie powrócił jednak do swojej historycznej roli. Obecnie jest to miejsce odwiedzane przede wszystkim w miesiącach letnich, szczególnie podczas Jarmarku św. Dominika, kiedy znajdują się tutaj stoiska kolekcjonerów i "pchli targ". 
W 2010 na dwóch działkach placu zakończyły się nowe inwestycje - powstał hotel Hilton oraz zespół apartamentowy "Symfonia Residence" (obie autorstwa Stefana Kuryłowicza). W miejscu hotelu Hilton w 1915 funkcjonowała gospoda "Stadt London".

</doc>
<doc id="300621" url="https://pl.wikipedia.org/wiki?curid=300621" title="Pistolet maszynowy FBP M/948">
Pistolet maszynowy FBP M/948

FBP M/948 – portugalski pistolet maszynowy opracowany w 1948 roku
Historia.
Pistolet maszynowy "FBP M/948" został opracowany przez mjr Goncalvesa Gardoso pod koniec lat 40. XX wieku, na bazie amerykańskiego pistoletu maszynowego M3 i niemieckiego MP 40. Pistolet ten był produkowany w portugalskiej wytwórni "Fábrica de Braço de Prata (FBP)".
W połowie lat siedemdziesiątych XX wieku w firmie "Indústrias Nacionais de Defesa EP (INDEP)" opracowano nową wersję tego pistoletu maszynowego oznaczoną jako "M/976", która w zasadzie nie różniła się od pierwowzoru, a jedynie inna była technologia jej wykonania.
Pistolet maszynowy "FBP M/948" używany był przez armię portugalską w konfliktach zbrojnych na terenie Afryki (wojny w Mozambiku i Angoli).
Opis techniczny.
Pistolet maszynowy "FBP M/948" jest bronią samoczynno-powtarzalną. Przystosowana jest do strzelania ogniem pojedynczym i ciągłym.
Broń działa na zasadzie odrzutu zamka swobodnego.
Zasilania odbywa się z dwurzędowego magazynka pudełkowego o pojemności 32 nabojów, stanowi on równocześnie chwyt przedni.
Pistolet ma metalową kolbę wysuwaną wykonaną z pręta oraz chwyt na mocowanie bagnetu.

</doc>
<doc id="300622" url="https://pl.wikipedia.org/wiki?curid=300622" title="Rybackie Pobrzeże">
Rybackie Pobrzeże

Rybackie Pobrzeże (niem. "Fischbrücke") – ulica w Śródmieściu Gdańska, część Targu Rybnego położona bezpośrednio nad Motławą. Naprzeciwko, po drugiej stronie Motławy, znajduje się wyspa Ołowianka.
Historia.
Dawniej oddzielone było od reszty Targu Rybnego pierzeją domów, w której istniały trzy przejścia: Brama Straganiarska, Brama Tobiasza oraz wąskie przejście zwane "Bramą Maślaną" (niem. "Buttertor").
W swoim historycznym kształcie, utrwalonym na wielu archiwalnych fotografiach, było to miejsce, gdzie handlowano rybami, zarówno na drewnianym pomoście, jak i bezpośrednio z przycumowanych do nabrzeża łodzi. W literaturze uwiecznione zostały także charakterystyczne przekupki z Rybackiego Pobrzeża, posługujące się lokalną odmianą języka dolnoniemieckiego, w którym sporo było wyrazów pochodzenia kaszubskiego.
Po zniszczeniach w 1945, obecnie Rybackie Pobrzeże nie wyodrębnia się w sposób widoczny z Targu Rybnego, natomiast dla osób spacerujących wzdłuż Motławy stanowi przedłużenie Długiego Pobrzeża.

</doc>
<doc id="300624" url="https://pl.wikipedia.org/wiki?curid=300624" title="Karabin maszynowy wz. 37">
Karabin maszynowy wz. 37

Lekki lotniczy karabin maszynowy wz. 37. Znany również jako „Szczeniak” – polski lotniczy karabin maszynowy przeznaczony do montażu na stanowiskach ruchomych.
Historia.
W 1935 pracujący w Państwowej Fabryce Karabinów w Warszawie inż. Wawrzyniec Lewandowski rozpoczął prace nad nowym lotniczym karabinem maszynowym obserwatora (tzn. przeznaczonym do montażu na stanowiskach ruchomych). Nowa broń miała być wyspecjalizowaną, lotniczą wersją rkm-u Browning wz. 28 produkowanego w PWK od 1930 roku.
Przystosowanie do nowych zadań spowodowało znaczną przebudowę rkm-u wz.28. Prawie dwukrotne zwiększenie szybkostrzelności teoretycznej wymusiło zmianę zasilania broni (ponieważ 20-nabojowy magazynek Browninga wz. 28 zostałby, przy szybkostrzelności 1100 strz/min, wystrzelany w niecałą sekundę). Dlatego nowy karabin maszynowy wyposażono w 91-nabojowy magazynek talerzowy. Ponieważ był on mocowany na wierzchu komory zamkowej, konieczne było przekonstruowanie zamka. Ponieważ lotniczy karabin maszynowy miał mieć tylec z chwytem pistoletowym, mechanizm powrotny przeniesiono z kolby do wnętrza suwadła.
W 1937 roku broń została przyjęta do uzbrojenia jako "lekki lotniczy karabin maszynowy wz. 37". Nowy karabin maszynowy ze względu na masę mniejszą o prawie 40% od używanego powszechnie w lotnictwie karabinu maszynowego Vickers F był często nazywany "szczeniakiem".
We wrześniu 1939 roku na samolotach LWS-3 Mewa, PZL.37 Łoś zainstalowane było 339 karabinów maszynowych wz. 37. Karabiny maszynowe tego typu były zainstalowane także na prototypie samolotu PZL.46 Sum.
Opis konstrukcji.
Lekki lotniczy karabin maszynowy wz. 37 był bronią samoczynną. Zasada działania oparta o pobranie gazów prochowych przez boczny otwór w lufie, ryglowanie ryglem wahliwym. Strzelanie tylko seriami z zamka otwartego. Zasilanie magazynkowe, z magazynków talerzowych o pojemności 91 naboi. Lufa ciężka, niewymienna. Mechaniczne, lotnicze przyrządy celownicze FK wz. 38.

</doc>
<doc id="300625" url="https://pl.wikipedia.org/wiki?curid=300625" title="Chlorocyjan">
Chlorocyjan

Chlorocyjan, ClCN – nieorganiczny związek chemiczny z grupy chlorków. Jest to chlorek kwasu cyjanowego, bezbarwny gaz o przenikliwym zapachu.
Może zostać otrzymany poprzez utlenianie cyjanku sodu gazowym chlorem:
Chlorocyjan jest zaliczany do ogólnotrujących bojowych środków trujących – podrażnia oczy i górne drogi oddechowe. Stosowany był podczas I wojny światowej przez wojska francuskie (ozn. ""), obecnie zaś używany do badań właściwości ochronnych masek przeciwgazowych.

</doc>
<doc id="300626" url="https://pl.wikipedia.org/wiki?curid=300626" title="PWU wz. 37">
PWU wz. 37



</doc>
<doc id="300627" url="https://pl.wikipedia.org/wiki?curid=300627" title="Driel">
Driel

Driel – wieś w gminie Overbetuwe w prowincji Geldria, Holandia. Leży na południowym brzegu Renu, naprzeciwko Arnhem. Populacja wynosi 4330 osób (2020).
Miejscowość znana z lądowania 1 Samodzielnej Brygady Spadochronowej 21 września 1944 roku, podczas Operacji Market Garden. Zadaniem brygady było dotarcie na północy brzeg Renu i pomoc okrążonym tam Brytyjczykom z 1 Dywizji Powietrznodesantowej.
W 2004 roku z okazji 60. rocznicy bitwy pod Arnhem Sir Brian Urquhart podjął decyzję ufundowania pomnika. Wydano apel, w którym podkreślono, że ich inicjatywa ma charakter osobisty, chodzi bowiem "o wyraz uznania ze strony Brytyjskich Sił Powietrznodesantowych dla Polskich Spadochroniarzy, dla generała Sosabowskiego i jego wspaniałych polskich spadochroniarzy, bez których odwagi i ducha walki oddziały 1st Airborne Division nie miałyby szans wycofać się spod Arnhem".
W 62. rocznicę bitwy o Arnhem na placu Polski w Driel został odsłonięty pomnik gen. Stanisława Sosabowskiego. Pomnik powstał dzięki inicjatywie dwóch brytyjskich weteranów: Sir Briana Urquharta i majora Tony'ego Hibberta oraz wieloletnim staraniom mieszkanki Driel Cory Baltussen, a także holenderskiej Polonii.

</doc>
<doc id="300633" url="https://pl.wikipedia.org/wiki?curid=300633" title="Moza (departament)">
Moza (departament)

Moza (fr. "Meuse" []) – francuski departament położony w regionie Grand Est. Departament oznaczony jest liczbą 55. Departament został utworzony 4 marca 1790 roku. Jego nazwa pochodzi od rzeki Mozy (fr. "Meuse").
Według danych na rok 2010 liczba zamieszkującej departament ludności wynosi 193 923 os. (31 os./km²); powierzchnia departamentu to 6 211 km². Prefekturą departamentu Moza jest miasto Bar-le-Duc. 
Prezydentem departamentu jest Christian Namy.
Liczba gmin w departamencie: 498

</doc>
<doc id="300634" url="https://pl.wikipedia.org/wiki?curid=300634" title="János Arany">
János Arany

János Arany (, ur. 2 marca 1817 w Nagyszaloncie; zm. 22 października 1882 w Budapeszcie) – węgierski poeta, ojciec poety László Aranyego.
Życiorys.
Arany pochodził ze zubożałej szlachty węgierskiej. Uczył się w kolegium kalwińskim w Debreczynie. Początkowo pracował jako nauczyciel, aktor i notariusz. Poślubił córkę adwokata Juliannę Ercsey. W roku 1846 debiutował swoim pierwszym poematem pt. "Śmierć Budy" i odniósł od razu duży sukces. W tym samym roku napisał też pierwszą część trylogii "Toldi" (jego główne dzieło), za którą otrzymał nagrodę Kisfaludyego. "Toldi" opowiada historię bohatera z ludu, Miklósa Toldiego, trafiając tym samym w ówczesnego ducha czasu, budzącej się węgierskiej świadomości narodowej. Epos ten został oparty na wierszowanej kronice Pétera Ilosvai Selymesa z XVI wieku. Inspiracją dla Aranya był "János vitéz" Petőfiego. Epos składa się z dwunastu pieśni i ma 1688 wersów. By wyrazić swe poparcie dla węgierskiej rewolucji 1848, Arany napisał patriotyczne wiersze.
W latach 1848-1849 był współredaktorem periodyku propagandowego „Nep Baratja”.
Po klęsce rewolucji euforia ustąpiła miejsca pesymizmowi. W 1854 r. napisał drugą część trylogii "Zmierzch Toldiego", a w 1879 r. trzecią – "Miłość Toldiego". W okresie tym zajmował się głównie liryką i epiką, które tworzyły dla niego związek między przekazywaną ustnie poezją ludową i abstrakcyjnym językiem sztuki.
Poematy Jánosa Aranya ("Kevehaza", "Sąd Boży", "Wallijscy bardowie") tłumaczył na język polski Antoni Lange.

</doc>
<doc id="300635" url="https://pl.wikipedia.org/wiki?curid=300635" title="Danelaw">
Danelaw



</doc>
<doc id="300639" url="https://pl.wikipedia.org/wiki?curid=300639" title="Sambal oelek">
Sambal oelek

Sambal oelek (wymowa "sambal ulek", tradycyjny zapis pochodzi z niderlandzkiego) – ostry sos indonezyjski, jedna z odmian sambalu; swoisty rodzaj przecieru, sporządzanego z dojrzałych czerwonych papryczek chili, niekiedy z dodatkiem soli i soku z limonki.
Nazwa.
Indonezyjskie słowo "ulek" (dawny zapis: "oelek") oznacza tradycyjną odmianę kamiennego moździerza, do tej pory w powszechnym użyciu na Jawie.

</doc>
<doc id="300640" url="https://pl.wikipedia.org/wiki?curid=300640" title="Janos Arany">
Janos Arany



</doc>
<doc id="300643" url="https://pl.wikipedia.org/wiki?curid=300643" title="Czepota puszysta">
Czepota puszysta

Czepota puszysta ("Uncaria tomentosa" ), zwana też zwyczajowo vilcacora i kocim pazurem (z hiszp. "Uña de Gato") – gatunek pnącza należący do rodziny marzanowatych ("Rubiaceae"). Pochodzi z północno-zachodniej części Ameryki Południowej, Centralnej i Karaibów. Jest szeroko używana w ziołolecznictwie i sprzedawana jako suplement diety.
Fitochemia.
Kora czepoty puszystej zawiera między innymi oksyndole oraz alkanoidy indolowe, glikozydy, kwasy organiczne, proantocyanidyny, sterole oraz triterpeny, taniny, polifenole, katechiny oraz beta-sitosterol. Zawiera także rhynchofilinę.

</doc>
<doc id="300644" url="https://pl.wikipedia.org/wiki?curid=300644" title="Tomasz Dziubiński (piłkarz)">
Tomasz Dziubiński (piłkarz)

Tomasz Mariusz Dziubiński (ur. 8 lipca 1968 w Radomiu) – polski piłkarz i trener piłkarski, występujący podczas kariery zawodniczej na pozycji napastnika.
Kariera piłkarska.
Wychowanek Broni Radom. Był najlepszym strzelcem pierwszej ligi polskiej w sezonie 1990/1991. Zdobył wtedy w barwach Wisły Kraków 21 goli. Za 600.000 dolarów przeszedł z Wisły do Club Brugge, z którym zdobył mistrzostwo Belgii oraz superpuchar Belgii. Potem grał w RWD Molenbeek, Le Mans Union Club 72 oraz Verbroedering Geel. Karierę zakończył w 1999 roku w klubie Mazowsze Grójec.
Dziubiński to pierwszy Polak, który strzelił bramkę w Lidze Mistrzów (3 marca 1993) – gol zdobył w 42. minucie meczu grając w barwach Club Brugge przeciwko Rangers (1:1).
Kariera sędziowska.
Po zakończeniu kariery piłkarskiej Dziubiński sędziuje mecze w B i A klasie.
Kariera trenerska.
Dziubiński obecnie mieszka w Radomiu i jest trenerem młodzieżowego klubu sportowego Broń Radom rocznik 1993. Trenował także drużynę seniorów Iłżanki Kazanów od lipca 2008 do marca 2009 roku. Od 2 maja 2012 roku do października 2015 roku był trenerem III-ligowej Broni Radom. Od 25 października 2015 roku jest trenerem klubu sportowego LKS Jodła Jedlnia-Letnisko, który gra w lidze okręgowej.

</doc>
<doc id="300646" url="https://pl.wikipedia.org/wiki?curid=300646" title="Puy-de-Dôme">
Puy-de-Dôme

Puy-de-Dôme [] – francuski departament położony w regionie Owernia-Rodan-Alpy. Departament oznaczony jest liczbą 63. Utworzony został podczas rewolucji francuskiej 4 marca 1790. Jego nazwa wywodzi się od wulkanicznego szczytu Puy de Dôme.
Według danych na rok 2010 liczba zamieszkującej departament ludności wynosi 632 311 os. (79 os./km²); powierzchnia departamentu to 7 970 km². Prefekturą departamentu Puy-de-Dôme jest miasto Clermont-Ferrand. 
Prezydentem departamentu jest Jean-Yves Gouttebel.
Liczba gmin w departamencie: 470

</doc>
<doc id="300654" url="https://pl.wikipedia.org/wiki?curid=300654" title="American Beauty">
American Beauty



</doc>
<doc id="300658" url="https://pl.wikipedia.org/wiki?curid=300658" title="American Beauty (film 1999)">
American Beauty (film 1999)

American Beauty – dramat obyczajowy, produkcji USA z 1999 roku, w reżyserii Sama Mendesa.
Fabuła.
Lester Burnham, pracownik agencji reklamowej, człowiek w średnim wieku, jest znudzony swoim uporządkowanym i dostatnim, ale pozbawionym wrażeń życiem. Jego żona Carolyn, opętana obsesją zawodowego sukcesu, jest irytująca, zaś córka Jane, zakompleksiona nastolatka, zamyka się przed ojcem, uznając go za życiowego nieudacznika. Pewnego dnia Lester postanawia zmienić swoje życie. Poznaje szkolną koleżankę córki, zmysłową Angelę. Burnham zaczyna dbać o swoją tężyznę, intensywnie ćwiczyć, a przy tym palić marihuanę. Porzuca również dostatnią pracę, na rzecz pracy sprzedawcy w fast foodzie. Kolejne wydarzenia w nieoczekiwany sposób prowadzą jednak do zapowiadanej od pierwszych scen śmierci bohatera.
Nagrody i nominacje.
Film otrzymał wiele nagród, był zdobywcą 5 Oscarów w 2000 roku.

</doc>
<doc id="300667" url="https://pl.wikipedia.org/wiki?curid=300667" title="Roman Plenkiewicz">
Roman Plenkiewicz

Roman Ignacy Plenkiewicz (ur. 20 stycznia 1833 w Skorczowie, powiat pińczowski, zm. 4 października 1910 w Warszawie) – polski historyk literatury, literat, członek Towarzystwa Naukowego Warszawskiego, encyklopedysta.
Życiorys.
Był synem Stanisława (rządcy majątków ziemskich) i Antoniny z Grządzińskich. W 1849 ukończył Szkołę Wyższą Realną w Kielcach, później sam dokształcał się w dziedzinie historii i historii literatury. Pracował jako nauczyciel, początkowo w domach szlacheckich w Kielcach (1849–1852), następnie w szkołach prywatnych w Miławczycach i Czaryżu (1852–1860) oraz w gimnazjum J. N. Leszczyńskiego w Warszawie (1861–1862). Od 1862 był profesorem języka polskiego w gimnazjum w Płocku, w latach 1865–1866 i 1875–1887 w II gimnazjum w Warszawie, 1866–1875 w gimnazjum w Piotrkowie Trybunalskim. W latach 1876–1895 pełnił funkcję profesora języka polskiego i historii w Szkole Handlowej Kronenberga w Warszawie. Od 1895 pracował jako sekretarz Komitetu Nadzorczego Towarzystwa Kredytowego Miejskiego w Warszawie.
W 1908 został członkiem wybranym Towarzystwa Naukowego Warszawskiego. Publikował na łamach „Rocznika Piotrkowskiego” (1871–1876) i „Tygodnia” (1873–1875), był redaktorem "Encyklopedyi wychowawczej" (od 1900). Ogłosił m.in. powieść "Perła zatracona" (1872), opis "Z wycieczki w Tatry Wschodnie" (1873) oraz wiersze.
W pracy naukowej zajmował się historią literatury polskiego Odrodzenia, historią oświaty, dydaktyką ogólną. Janowi Kochanowskiemu poświęcił obszerną monografię życia i twórczości, z uwzględnieniem szerokiego tła dziejowego ("Jan Kochanowski, jego ród, żywot i dzieła", 1897). Wydał kilkaset dokumentów "Akt sądowych z wieku XVI" (1903), związanych z działalnością Kochanowskiego. Omówił poglądy wychowawcze Mikołaja Reja ("Mikołaja Reya z Nagłowic etyka", 1905). Pisał na temat zadań nauczyciela w kształceniu początkowym, przygotował program nauczania historii literatury polskiej na poziomie gimnazjum, wskazywał na konieczność nauczania języków klasycznych w szkolnictwie średnim. Gromadził materiały do monografii historycznej Szkoły Handlowej Kronenberga. Działał w instytucjach kulturalnych i charytatywnych, ogłosił przekład "Śpiew i Mignon" Goethego (1870).
Publikacje.
Był encyklopedystą oraz w latach 1900-1914 członkiem komitetu redakcyjnego Encyklopedii Wychowawczej. Napisał również:

</doc>
<doc id="300669" url="https://pl.wikipedia.org/wiki?curid=300669" title="Kania Gostyń">
Kania Gostyń

Kania Gostyń – polski klub piłkarski z Gostynia, założony w 1923 roku. Pierwszym prezesem Klubu Piłkarskiego Kania Gostyń był Władysław Nawrocki.
Historia klubu.
W trakcie rozgrywek sezonu 2006/2007 III ligi, grupy II klub został wycofany. Przed sezonem 2007/2008 zarząd klubu podjął decyzję o niezgłaszaniu zespołu seniorów do żadnych rozgrywek. Klub współpracuje z KKS Lech Poznań.
Nazwy klubu:
Stadion.
Kania swoje domowe mecze rozgrywa na Stadionie Miejskim w Gostyniu przy ul. Sportowej 1. Dane techniczne obiektu:

</doc>
<doc id="300674" url="https://pl.wikipedia.org/wiki?curid=300674" title="Jaktorów">
Jaktorów

Jaktorów – wieś w Polsce położona w województwie mazowieckim, w powiecie grodziskim, w gminie Jaktorów.
Miejscowość jest siedzibą gminy Jaktorów oraz parafii Świętej Rodziny należącej do dekanatu Żyrardów diecezji łowickiej. Nazwa miejscowości pochodzi od imienia Jaktor – dawnego spolszczenia Hektora.
Na terenie wsi zostały utworzone dwa sołectwa "Jaktorów A" oraz "Jaktorów B".
Historia.
Na północ od stacji kolejowej Jaktorów, wśród łąk, przy polnym dukcie do Izdebna Kościelnego znajdują się kurhany z III-IV w. Cmentarzysko składa się z dwóch kolistych nasypów, pod którymi odkryto kręgi kamienne.
W 1410 w Jaktorowie wojska Władysława Jagiełły ciągnące pod Grunwald zaopatrzyły się w mięso. W 1557 w Puszczy Jaktorowskiej, ostatniej ostoi tura, żyło ok. 50 sztuk tych zwierząt. Jaktorów leży nad Pisią Tuczną, nad rzeką znajduje się pomnik ostatniej turzycy, która padła w 1627 – jest to głaz narzutowy o obwodzie 850 cm z napisem "Tur – Bos primigenius Bojanus, przodek bydła domowego, przeżył na terenie rezerwatu Puszczy Jaktorowskiej do roku 1627". Od 1864 rozpoczęto rabunkowy wyrąb puszczy.
Wieś królewska w dzierżawie Kaski w ziemi sochaczewskiej województwa rawskiego w 1792 roku.
29 września 1944 w pobliżu wsi miała miejsce ostatnia bitwa żołnierzy Grupy AK „Kampinos”. W okresie okupacji niemieckiej powszechnie używaną nazwą miejscowości był "Bimbrówek".
W latach 1975–1998 miejscowość administracyjnie należała do województwa skierniewickiego.

</doc>
<doc id="300680" url="https://pl.wikipedia.org/wiki?curid=300680" title="Pierwokup">
Pierwokup

Prawo pierwokupu – prawo określonej osoby do zakupu danej rzeczy w pierwszej kolejności na wypadek, gdyby jej właściciel miał zamiar ją sprzedać.
Prawo pierwokupu upoważnia daną osobę do kupna określonej rzeczy jedynie wtedy, kiedy jej właściciel będzie sprzedawał tę rzecz. Nie obowiązuje ono w przypadku innych form odstępowania (np. przy darowiźnie).
Historia.
Prawo pierwokupu wykształciło się już w starożytnym Rzymie i dotyczyło stosunków cywilnoprawnych uregulowanych przez państwo w formie przepisów bezwzględnie obowiązujących. Już dwa tysiące lat temu stanowiło ono jedną z form reglamentacji obrotu nieruchomościami i rzeczami zbytkownymi. Obecnie jest ono znane jako ustawowe prawo pierwokupu. Z czasem wykształciło się również prawo pierwokupu, którego źródłem były czynności prawne, zwane także umownym. Przez wieki istota tej instytucji nie uległa większej zmianie.
W Polsce pierwsze regulacje ustawowe pojawiły się w różnym brzmieniu w okresie rozbiorowym, jako przejaw ingerencji państw zaborczych.
Po I wojnie światowej Wydział Cywilny Komisji Kodyfikacyjnej pod kierownictwem prof. Longchamps’a de Beriera rozpoczął pracę nad kodeksem normującym stosunki cywilnoprawne, w także prawo pierwokupu. Po długich dyskusjach, w których spierali się zwolennicy przepisów o alienacji ze zwolennikami regulacji jedynie częściowego ograniczenia zbywania rzeczy lub praw, konstrukcja prawa pierwokupu znalazła się ostatecznie w kodeksie zobowiązań. Przepisy te nie pozostały długo w mocy, gdyż zaraz po zakończeniu drugiej wojny światowej powstała potrzeba ponownej regulacji prawa cywilnego i kolejne projekty komisji do prac nad kodeksem PRL. W trakcie jej prac konstrukcja prawa pierwokupu wielokrotnie ewoluowała. W projekcie z 1955 roku, ze względu na krytykę wcześniejszych prób, przepisów zastrzegających pierwszeństwo nabycia rzeczy lub prawa w ogóle nie zamieszczono w projekcie k.c. W międzyczasie próbowano uregulować prawo pierwokupu np. jako prawo terminowe. Niewiele brakowało, a regulacja prawa pierwokupu w ogóle nie znalazłaby się w nowym kodeksie cywilnym, jako przejaw przeżytku kapitalizmu.
Kształt i miejsce przepisów regulujących prawo pierwokupu nadał projekt z 1962 r. i znalazły się one w Księdze III, Rozdziału IV, Działu IV ("Szczególne rodzaje sprzedaży"), Tytułu XI Kodeksu cywilnego. Umiejscowienie tych przepisów jest o tyle mylące, iż narzuca ich interpretację jako przepisów odnoszących się wyłącznie do umów sprzedaży, a przecież prawo pierwokupu zastrzec można także w innych rodzajach umów. Niemniej jednak przepisy te umieszczone są w dziale dotyczącym sprzedaży, gdyż umowa sprzedaży zawarta w wyniku wykonania prawa pierwokupu jest szczególnym rodzajem umowy sprzedaży.
Ustawowe prawo pierwokupu w polskim ustawodawstwie po raz pierwszy zostało wprowadzone mocą ustawy z 14 lipca 1961 roku o gospodarce nieruchomościami w miastach i osiedlach. Następnie kilkakrotnie ewoluowało, m.in. w ustawie o gospodarce gruntami i wywłaszczeniu nieruchomości z 29 kwietnia 1985 i jej zmianie z 29 września 1990. Ostateczny kształt przybrało w ustawie z 21 sierpnia 1997 o gospodarce nieruchomościami. Ewolucja przepisów dotyczących ustawowego prawa pierwokupu związana była z funkcją jaką nadał tej instytucji ustawodawca. Pierwotnie traktowane było jako drugi środek prawny, po instytucji wywłaszczenia, umożliwiający przekształcanie stosunków własnościowych przez ograniczanie własności prywatnej i zapewnienie państwu większej kontroli nad obrotem nieruchomościami.
Prawo pierwokupu w Kodeksie cywilnym.
W Kodeksie cywilnym instytucja prawa pierwokupu została skonstruowana w oparciu o istnienie trzech podmiotów.
Uprawnionemu przysługuje przywilej pierwszeństwa kupna rzeczy lub prawa objętego pierwokupem, na wypadek gdyby zobowiązany sprzedał je osobie trzeciej. Należy pamiętać, że prawo pierwokupu ogranicza zobowiązanego wyłącznie w przypadku sprzedaży, nie zaś przenoszenia własności na podstawie innego tytułu prawnego, jak darowizna, zamiana, wniesienie tytułem wkładu niepieniężnego do spółki kapitałowej, czy wyzbycia się własności na podstawie innych czynności prawnych (np. rozrządzenie testamentowe) lub zdarzeń prawnych (wywłaszczenie).
Umowne prawo pierwokupu ma przede wszystkim na celu ochronę interesów uprawnionego. Zastrzeżenie prawa pierwokupu umożliwia uprawnionemu nabycie prawa lub rzeczy z pierwszeństwem przed innymi. Uprawniony może więc uniemożliwić nabycie określonej rzeczy lub prawa innym osobom. Ma to duże znaczenie w przypadku, gdy uprawniony wcześniej ponosił koszty związane z utrzymaniem rzeczy, np. był dzierżawcą lub najemcą.
Przedmioty pierwokupu.
Od 1961 roku instytucja ustawowego prawa pierwokupu stanowiła instrument ingerencji państwa w sferę obrotu nieruchomościami, będąc istotnym źródłem umożliwiającym nabywanie przez Skarb Państwa nieruchomości. Wraz ze zmianą funkcji samego państwa, w szczególności po 1990 roku, ewoluowała też rola ustawowego prawa pierwokupu w gospodarce nieruchomościami.
Podobne zabezpieczenie ma praktyczne znaczenie w obrocie akcjami. Dlatego też ustawodawca uznał za celowe wyraźne podkreślenie dopuszczalności zawierania umów prawa pierwokupu akcji lub ułamkowej części akcji, np. w art. 338 § 2 Kodeksu spółek handlowych. Możliwość zawierania takich umów, których konsekwencją jest zobowiązanie się do ograniczenia rozporządzania akcjami lub ich ułamkowymi częściami, nie była wykluczona także na tle kodeksu handlowego, chociaż nie przewidywał on jej wprost.

</doc>
<doc id="300685" url="https://pl.wikipedia.org/wiki?curid=300685" title="Linia widnokręgu">
Linia widnokręgu



</doc>
<doc id="300686" url="https://pl.wikipedia.org/wiki?curid=300686" title="Faza analna">
Faza analna

Faza analna – faza rozwoju psychoseksualnego człowieka, następująca po fazie oralnej w wieku około 2-3 lat, gdy dziecko uczy się kontrolowania wydalania.
Źródłem energii, wg koncepcji Sigmunda Freuda przez następnych około 18 miesięcy jest odbyt oraz funkcje wydalnicze. Rodzice stawiają dziecku wymaganie, by wypróżniało się w odpowiednich porach i sytuacjach. Dziecko przez trening czystości uczy się powstrzymywania spontanicznej defekacji. 
Rygorystyczne przykładanie uwagi przez rodziców do treningu czystości np. dziecko ma zaparcia, przetrzymuje ból i napięcie (retencja (psychologia)), może skutkować rozwojem m.in. negatywizmu, uporu, skąpstwa, okrucieństwa np. sadyzmu oraz zatrzymywania ponad normę swoich myśli i rzeczy.
Łagodny trening czystości sprawia, że dziecko staje się m.in. bardziej hojne, produktywne i twórcze.
W życiu dorosłym typ osobowości analnej.

</doc>
<doc id="300691" url="https://pl.wikipedia.org/wiki?curid=300691" title="Otto Helm">
Otto Helm

Otto Helm (ur. 21 lutego 1826 w Słupsku, zm. 24 marca 1902 w Gdańsku), niemiecki farmaceuta, kolekcjoner i chemik, pionier badań nad bursztynem bałtyckim. 
Życiorys.
Po nauce w gimnazjum w Słupsku studiował farmację w Królewcu. W latach 1854–74 prowadził w Gdańsku aptekę zwaną "Polską" ("Polnische Apothek"). Od 1875 przez wiele lat był nieetatowym radcą w Zarządzie Miejskim. Prowadził badania laboratoryjne i analizy chemiczne wody oraz ścieków miejskich. Zebrał wielką kolekcję bursztynu z zatopionymi w nim okazami roślin i owadów (inkluzjami), która po jego śmierci została podarowana Zachodniopruskiemu Muzeum Prowincjonalnemu w Gdańsku. Od 1865 był członkiem Towarzystwa Przyrodniczego w Gdańsku, należał także do Zachodniopruskiego Stowarzyszenia Botaniczno-Zoologicznego. Był autorem licznych publikacji z zakresu chemii, dziejów bursztynu oraz historii gdańskiego aptekarstwa. Cieszył się międzynarodowym uznaniem jako znawca bursztynu i autorytet w sprawach innych żywic kopalnych. W 1899 otrzymał doktorat "honoris causa" uniwersytetu w Królewcu.
Nazwisko Helma nosi jeden gatunek rośliny ("Stephanostemon helmi CONW.") oraz dwa gatunki owadów ("Palaeomastigus helmi SCHAUF", "Arthropterus helmi SCHAUF").

</doc>
<doc id="300692" url="https://pl.wikipedia.org/wiki?curid=300692" title="Kortrijk">
Kortrijk

Kortrijk (; wymowa niderlandzka: ) – miasto w Belgii, w Regionie Flamandzkim, w prowincji Flandria Zachodnia. Leży przy ujściu rzeki Leie, przez kanał Kortrijk-Bossuit ma dostęp do Morza Północnego. Gminy tworzące Kortrijk to: Kortrijk-Centrum, Marke, Bissegem, Aalbeke, Kooigem, Bellegem, Rollegem i Heule.
Historia.
Do XIII wieku.
W pierwszym wieku naszej ery Rzymianie założyli kolonię zwaną "Cortoriacum". Została ona usytuowana na skrzyżowaniu dróg z Tongeren do Kassel i z Tournai do Oudenburga, na brzegach rzeki Leie.
W IX wieku, Baldwin II, hrabia Flandrii zlecił budowę fortyfikacji, które miały ochronić osadę przed Normanami, jego części można oglądać po dziś dzień (Broeltoren). Kortrijk uzyskał prawa miejskie w 1190 roku od Filipa z Alzacji.
Od średniowiecza aż po dzień dzisiejszy jest największym ośrodkiem produkcji lnu w Europie Zachodniej.
W XIII wieku bitwa pomiędzy Ferdynandem Portugalskim, hrabią Flandrii i jego pierwszym kuzynem, królem Francji, Ludwikiem VIII doprowadziła do zniszczenia miasta, jednak szybko zostało ono odbudowane.
Bitwa pod Courtrai.
W 1302 roku w pobliżu Kortrijk miała miejsce wygrana przez Flamandów bitwa w powstaniu przeciwko Francji, zwana "bitwą złotych ostróg".
W roku 1302 mieszkańcy Brugii rozpoczęli zakończone sukcesem powstanie przeciwko Francji, która zaanektowała Flandrię kilka lat wcześniej. 18 maja pochodzący z Francji mieszkańcy miasta zostali zamordowani. Zdarzenie to nie mogło przejść bez echa. Następstwem powstania była sławna bitwa, zwana "bitwą złotych ostróg", pomiędzy mieszkańcami Flandrii, przeważnie zwykłymi obywatelami i rolnikami, a rycerzami króla Filipa. Miała ona miejsce w pobliżu Kortrijku dnia 11 lipca i została wygrana przez Flandryjczyków. Dzień ten jest obecnie świętem narodowym społeczności flamandzkiej.
W roku 1323 we Flandrii wybuchło kolejne powstanie, tym razem przeciwko ich własnemu władcy, hrabiemu Ludwikowi I. Z okazji skorzystali Francuzi, ponownie atakując Flandrię. Bitwa o Kassel w 1328 roku była ostatnią przed pełnym przejęciem kontroli przez Francję. Syn Ludwika I, Ludwik II, a potem Filip van Artevelde na krótko odzyskali kontrolę nad miastem w 1381 roku, ale utracili ją ponownie rok później w bitwie o Roosebeke. W 1382 miasto zostało zdobyte i splądrowane przez Francuzów.
Od XV wieku do czasów obecnych.
Pod rządami książąt Burgundii, miasto rozwijało się. Jednakże po śmierci Marii z Burgundii w 1482, wojny z Francją rozgorzały na nowo. XVI wiek upłynął pod znakiem powstania w Holandii w 1539 roku, represji Karola V, a następnie Reformacji. Ludwik XIV okupował Kortrijk pięć razy w ciągu 60 lat i wcześniejsze fortyfikacje miasta zostały zrównane z ziemią. Na mocy postanowień Unii utrechckiej cały ten obszar przeszedł w ręce Austrii.
W XIX wieku gwałtowna industrializacja, rozwinął się zwłaszcza przemysł tekstylny. Kortrijk został zbombardowany latem 1917 roku, jednak większe zniszczenia spowodowało bombardowanie aliantów w 1944 roku.
Obecnie miasto jest znane m.in. z dużych targów autobusowych.

</doc>
<doc id="300698" url="https://pl.wikipedia.org/wiki?curid=300698" title="TSzU-1-7 Sztora">
TSzU-1-7 Sztora

Sztora (Sztora-1) – rosyjski elektro-optyczny system zakłócający, środek obrony czołgu przed przeciwpancernymi pociskami kierowanymi (ppk), dalmierzami laserowymi oraz pociskami naprowadzanymi odbitym promieniem lasera.
W skład systemu wchodzi:
System Sztora ma dwie zasadnicze funkcje:
Pierwsza to obrócić wieżę czołgu w kierunku nadlatującego pocisku, a następnie przy pomocy emiterów podczerwieni (OTSzU-1-7) wysłać fałszywy impuls podczerwieni tak, aby zmylić system naprowadzania pocisku (ppk). Jest to możliwe, ponieważ system naprowadzania pocisku (ppk) typu SACLOS śledzi położenie pocisku (a dokładniej - śledzi gorący strumień silnika pocisku widziany w podczerwieni) tak, aby skierować go na cel. Aby go zmylić, czołg przy pomocy emiterów tworzy dodatkowe źródła podczerwieni, co powoduje, że system naprowadzania nie umie odczytać prawidłowej pozycji własnego pocisku.
Ta funkcja przeznaczona jest do obrony przed pociskami TOW, HOT, MILAN, Dragon.
Druga funkcja Sztory służy do zakłócania dalmierzy laserowych oraz zakłócania naprowadzającej wiązki laserowej nadlatujących ppk naprowadzanych laserem (działających na zasadzie odbicia od celu promienia lasera). Promień lasera i jego kierunek jest wykrywany przez czujniki systemu Sztora a ten informuje o tym załogę czołgu (świetlnie oraz dźwiękiem). Następnie system odpala specjalne granaty aerozolowe lub dymne, które tworzą osłaniającą czołg mgłę (aerozol). Zasłona aerozolowa granatów 3D17 ma zasięg 50-80 metrów. Ta funkcja służy do obrony przed takim pociskami jak Hellfire, Maverick jak również Copperhead.
Sztora potrafi zidentyfikować kierunek, z którego biegnie promień lasera, co pozwala obrócić czołg przodem (najgrubszym pancerzem) do kierunku zagrożenia. System Sztora montowany jest na czołgach T-80 i T-90. Sztora jest najbardziej skuteczna w parze z takimi systemami obrony aktywnej jak Arena.
Jednak w przypadku pocisków samonaprowadzających nowszej generacji z naprowadzaniem termowizyjnym, telewizyjnym lub używających kodowanej wiązki lasera, Sztora nie jest już skuteczna. Również nie jest skuteczna w przypadku nowszych ppk ze sterowaniem SACLOS śledzących nie silnik, ale umieszczony obok niego promiennik (np. lampę ksenonową) wysyłającą zakodowane sygnały.

</doc>
<doc id="300699" url="https://pl.wikipedia.org/wiki?curid=300699" title="Sztora">
Sztora



</doc>
<doc id="300702" url="https://pl.wikipedia.org/wiki?curid=300702" title="Załęska Hałda">
Załęska Hałda

Załęska Hałda (niem. "Zalenzer Halde") – historyczna część Katowic, położona w zachodniej części miasta, w granicach trzech dzielnicː Osiedle Witosa, Załęska Hałda-Brynów część zachodnia i Załęże, na terenach historycznej gminy Załęże.
Osada ta powstała w XVIII wieku jako kolonia Załęża. Nazwa osady pochodzi prawdopodobnie od wysypiska powstałego w wyniku dawnego górnictwa rud żelaza na tym terenie. Od XIX wieku Załęska Hałda ma charakter osady robotniczej i z biegiem czasu wybudowano na jej terenie kilka osiedli mieszkaniowych, w tym osiedle W. Witosa. Obecnie Załęska Hałda ma głównie charakter mieszkaniowy i usługowy, a także przebiega tutaj kilka znaczących ciągów komunikacyjnych Katowic, tj. autostrada A4 oraz ulica F. Bocheńskiego.
Geografia.
Załęska Hałda jest położona w zachodniej części Katowic, na terenie dzielnic: Osiedle Witosa, Załęska Hałda-Brynów i Załęże. Historycznie, od północy Załęska Hałda graniczy z Obrokami i Załężem, od wschodu z Katowicką Hałdą (wzdłuż linii kolejowej nr 139, od południa z Ligotą i Kokocińcem (rejon Szadoka; w rejonie ulicy Brygadzistów i dalej na zachód przez obszary leśne), a od zachodu z miastem Chorzowem. 
Według podziału fizycznogeograficznego Jerzego Kondrackiego Załęska Hałda znajduje się w mezoregionie Wyżyna Katowicka (341.13), będącej południową częścią Wyżyny Śląskiej. Położona jest ona w niecce górnośląskiej, która wypełnia utwory pochodzące z górnego karbonu, zawierające pokłady węgla kamiennego. Według jednostek morfologicznych Załęska Hałda położona jest głównie na Wzgórzach Kochłowickich, stąd też obszar osady charakteryzuje się dużym zróżnicowaniem powierzchni, który wznosi się w kierunku zachodnim. Najwyższe wzniesienia, położone w lasach w zachodniej części Załęskiej Hałdy, dochodzą do około 340 m n.p.m. Skrzyżowanie ulicy F. Bocheńskiego z ulicą Załęska Hałda jest położone na wysokości 303 m n.p.m., natomiast północna i wschodnia część położona jest średnio na wysokości 280 m n.p.m.
Klimat osady w niewielkim stopniu różni się od warunków klimatycznych panujących w całych Katowicach. Średnia roczna temperatura wynosi 8,1 °C, a średnia roczna suma opadów 710 mm. Powierzchnia Załęskiej Hałdy położona jest w całości w dorzeczu Wisły, w zlewni Rawy. Średni czas zalegania pokrywy śnieżnej wynosi tu 60–70 dni, a okres wegetacyjny trwa średnio 200–220 dni. Charakterystyczne są tu wiatry słabe, o prędkości nieprzekraczającej 2 m/s, wiejące z kierunku zachodniego. Załęska Hałda charakteryzuje się znacznym udziałem terenów zielonych, głównie w jej zachodniej części osady, będących pozostałością Lasu Załęskiego. Dominują tam dęby, a w wyższej części obszaru kompleksy brzozowo-sosnowe. Lasy te przynależą do Nadleśnictwa Katowice. Część tych kompleksów jest pod ochrona prawną jako zespół przyrodniczo-krajobrazowy "Uroczysko Buczyna".
Historia.
Przed 1914 rokiem.
Pierwsze wzmianki o Załęskiej Hałdzie pochodzą z około 1710–1720 roku, kiedy to w dokumentach probostwa boguckiego wzmiankowano o osadzie "Załęsko Hołda". W tym czasie, na terenie częściowo wykarczowanych Lasów Załęskich, powstała rolnicza osada, będąca kolonią Załęża. Pod koniec XVIII wieku osada ta rozciągała się w postaci podwójnego szeregu kilkunastu zagród po wschodniej stronie dzisiejszej ulicy Dobrego Urobku na wysokości ulicy Okrężnej. W zachodniej części Załęskiej Hałdy powstała kolonia Owsiska, gdzie uprawiano owies, a na początku XIX wieku kolonię Johanka, przy której później powstała cynkownia "Joanna".
Charakter rolniczy Załęskiej Hałdy zachował się do drugiej połowy XIX wieku, kiedy to osadę zaczęli zamieszkiwać robotnicy z hut cynku "Victor" (powstała prawdopodobnie w 1843 roku) i "Johanna" (powstała w zabudowaniach dawnej huty szkła "Saeman", założonej w 1820 roku, funkcjonującej przez dwa lata), a także późniejszych kopalń węgla kamiennego: "Kleofas" i "Wujek". Centrum osady wówczas stanowił obszar dzisiejszego węzła autostradowego z ulicą F. Bocheńskiego. Dla robotników kopalni Wujek powstała na granicy Załęskiej i Katowickiej Hałdy w latach 1918–1920 kolonia domów robotniczych. W 1890 na Załęskiej Hałdzie mieszkało 845 osób.
W Załęskiej Hałdzie w XIX wieku powstały pierwsze placówki edukacyjne i instytucje kultury. W 1872 roku wybudowano budynek szkoły powszechnej, a w latach 90. XIX wieku powołano amatorski zespół teatralny. W 1906 roku powołano Towarzystwo Katolickich Robotników, a do momentu wybuchu I wojny światowej także inne organizacje, w tym m.in. Zjednoczenie Zawodowe Polskie.
Po 1914 roku.
Po I wojnie światowej w Załęskiej hałdzie powstało szereg towarzystw, w tym w 1919 roku Chór Męski "Lutnia", Towarzystwo Oświaty na Śląsku oraz Towarzystwo Polek, a w 1920 roku Towarzystwo Gimnastyczne "Sokół" i komórka Polskiej Organizacji Wojskowej Górnego Śląska. W tym samym roku odbył się strajk szkolny dzieci polskich. Na przełomie 22 i 23 sierpnia 1920 roku podczas II powstania śląskiego Polska Organizacja Wojskowa po zaciętych walkach z Sicherheitspolizei objęła kontrolę nad Załęską Hałdą. Podczas III powstania śląskiego w 1921 roku powstańcy opanowali dzielnicę, a rok później osadę przyłączono do Polski, mimo że w czasie plebiscytu większość mieszkańców opowiedziała się za pozostaniem w Niemczech. Dnia 26 stycznia 1924 roku w Załęskiej Hałdzie narodził się Stanisław Szymecki – późniejszy duchowny i arcybiskup metropolita białostocki, zaś w tym samym roku, w dniu 15 października Załęska Hałda wraz z gminą Załęże stały się częścią Katowic. W dwudziestoleciu międzywojennym w Załęskiej Hałdzie, przy ul. Kochłowickiej 6 funkcjonowała Biblioteka Towarzystwa Czytelni Ludowych, zaś w latach 30. XX wieku powstała nieistniejący obecnie gmach Szkoły Powszechnej nr 25 przy ulicy F. Bocheńskiego. 
Po II wojnie światowej, 11 września 1945 roku biskup katowicki Stanisław Adamski poświęcił kościół św. św. Cyryla i Metodego. Po II wojnie światowej rozwijało się też budownictwo mieszkaniowe – w 1948 roku w północnej części Załęskiej Hałdy wybudowano kolonię fińskich domków dla górników kopalni "Kleofas", ale połowie lat 70. XX wieku rozpoczęto ich wyburzenie, a w ich miejscu wybudowano osiedle im. Wincentego Witosa. W dniu 29 września 1997 roku powołano Jednostki Pomocnicze Samorządu miasta Katowice. Wówczas to południowe tereny Załęskiej Hałdy zostały włączona do dzielnicy Załęska Hałda-Brynów część zachodnia, zaś północną część do dwóch innych dzielnicː Osiedle Witosa i Załęże. W 2012 roku z uwagi na stan techniczny został wyburzony budynek dawnej Szkoły Podstawowej nr 25.
Architektura i zabytki.
Zabudowa Załęskiej Hałdy pochodzi z różnych okresów, głównie z przełomu XIX i XX wieku i z lat powojennych. Ma ona charakter głównie rozproszony z koncentracją przy ulicachː Dobrego Urobku i Załęska Hałda. Na terenie Załęskiej Hałdy jedyne obiekty historyczne to zabudowa kolonii robotniczej kopalni "Wujek" (często błędnie określanej mianem Kolonii Dwunastu Apostołów) przy ul. Przekopowej 10-88 i Przodowników 10-80 (numery parzyste), powstałe w latach 1918–1920, zaprojektowane w 1915 roku przez Brunona Tauta.
W Załęskiej Hałdzie jedynym miejscem pamięci jest tablica upamiętniająca mieszkańców Załęskiej Hałdy poległych za wolność i demokrację w latach II wojny światowej, znajdująca się na skrzyżowaniu ul. Bocheńskiego i Załęska Hałda, a dawniej na fasadzie Szkoły Podstawowej Nr 25.
W XIX wieku na terenie Załęskiej Hałdy znajdowały się dwie kolonieː Johanka (lub Janina) i Owsiska (zachodnia część osady). Obecnie w historycznych granicach osady znajdują się następujące osiedla i kolonie:
Gospodarka i instytucje.
Działalność gospodarcza prowadzona na terenie Załęskiej Hałdy (bez osiedla W. Witosa) ma głównie charakter usługowy. Sprzyja temu przede wszystkim dogodne położenie komunikacyjne (przy autostradzie A4 i w pobliżu Drogowej Trasy Średnicowej). Głównym ośrodkiem gospodarczym Załęskiej Hałdy jest ul. Bocheńskiego. Według stanu z maja 2014 roku, na całej długości ulicy działało tam 136 firm wielu branż, głównie hurtowe i motoryzacyjne. Drugim miejscem koncentracji firm jest ulica Dobrego Urobku – tam funkcjonują głównie firmy z branży motoryzacyjnej.
Największa koncentracja instytucji (głównie szkół i placówek ochrony zdrowia) występuje na osiedlu Wincentego Witosa. W pozostałej części Załęskiej Hałdy, do najważniejszych placówek tego typu należy katolicka parafia św. św. Cyryla i Metodego, która obejmuje swoim zasięgiem całą osadę bez osiedla W. Witosa. Parafia liczyła w 2014 roku około 600 wiernych, a kościół parafialny znajduje się przy ulicy Bocheńskiego 147. Powstał on w 1945 roku w budynku dawnej cegielni, natomiast współczesny wystrój wnętrza pochodzi z 1984 roku.
Szkolnictwo w Załęskiej Hałdzie funkcjonowało od 8 sierpnia 1873 roku, kiedy to otwarto tutaj 2-klasową szkołę podstawową, w której naukę rozpoczęło 195 uczniów. Sam zaś budynek szkoły powstał w 1872 roku. Dnia 3 września 1929 roku szkołę tę ze względu na nieodpowiadające potrzeby starego obiektu przeniesiono do nowej siedziby, przy obecnej ulicy F. Bocheńskiego 149. W 2003 roku powołano Zespół Szkół Integracyjnych nr 1 im. Roberta Oszka, w skład którego weszła Szkoła Podstawowa nr 25, zlikwidowana 1 września 2006 roku. Sam zaś Zespół Szkół Integracyjnych nr 1 został połączony ze Szkołą Podstawową nr 58 im. Marii Dąbrowskiej na osiedlu Tysiąclecia. W 2012 roku wyburzono budynek dawnej Szkoły Podstawowej nr 25.
Transport.
Załęska Hałda posiada bardzo dobre powiązania komunikacyjne. Przez środek Załęskiej Hałdy, w miejscu dawnego centrum osady przebiega autostrada A4, której początki sięgają lat 50. XX wieku, kiedy to poprowadzono drogę szybkiego ruchu Katowice – Kochłowice. W Załęskiej Hałdzie łączy się ona z inną ważną arterią komunikacyjną Katowic, tj. ulicą F. Bocheńskiego, która dochodzi do ulicy Brackiej i dalej do Drogowej Trasy Średnicowej. Inne ważne szlaki w dzielnicy to uliceː Dobrego Urobku, Załęska Hałda i W. Witosa (ta ostatnia przebiega przez osiedle W. Witosa).
Połączenia kolejowe na terenie Załęskiej Hałdy funkcjonuje od 1 grudnia 1852 roku, kiedy to Kolej Górnośląska uruchomiła linię łączącą Katowice z Murckami przez Ligotę (fragment obecnej linii kolejowej nr 139). W latach 50. XX wieku powstała linia Południowej Magistrali Piaskowej, biegnącej w kierunku północnym przez Załęską Hałdę do kopalni "Kleofas". Została ona rozebrana w 2009 roku. We wschodniej części Załęskiej Hałdy, w pobliżu kolonii robotniczej kopalni "Wujek", znajduje się przystanek osobowy Katowice Brynów. W lipcu 2021 roku z przystanku odjeżdżały pociągi w kierunku Bielska-Białej, Bohumina, Częstochowy, Katowic, Rybnika, Tychów Lodowiska, Zakopanego i Zwardonia. Kursy te obsługują pociągi Kolei Śląskich.
Poza osiedlem W. Witosa, w Załęskiej Hałdzie zlokalizowane są cztery przystanki autobusowe miejskiego transportu zbiorowego: Załęska Hałda Kolońska, Załęska Hałda Bocheńskiego Autostrada, Załęska Hałda Kościół i Katowice Osiedle Kopalni Wujek. Trzeci z nich, położony w południowym krańcu ulicy F. Bocheńskiego, obsługuje jedną linię – nr 70 relacji Obroki Elkop – Borki Pętla. Czwarty położony jest przy autostradzie A4 na wysokości wylotu ulicy Przekopowej. Zatrzymuje się na nim 10 linii autobusowych (w tym jedna nocna). Łączą one Załęską Hałdę z innymi dzielnicami Katowic oraz z Rudą Śląską.

</doc>
<doc id="300703" url="https://pl.wikipedia.org/wiki?curid=300703" title="Amir Davidson">
Amir Davidson



</doc>
<doc id="300706" url="https://pl.wikipedia.org/wiki?curid=300706" title="Serologia">
Serologia

Serologia – część immunologii zajmująca się interakcją między antygenami a przeciwciałami, jak również rozwojem metod badania obecności antygenów i przeciwciał w surowicy krwi.
Badania serologiczne umożliwiają diagnostykę niektórych chorób (boreliozy, kiły, włośnicy). Ograniczeniem wykrywalności jest konieczność wytworzenia przeciwciał przez zakażony organizm, w wystarczającym stężeniu, przed badaniem.

</doc>
<doc id="300707" url="https://pl.wikipedia.org/wiki?curid=300707" title="Władysław Bandurski (duchowny)">
Władysław Bandurski (duchowny)

Władysław Bandurski (ur. 25 maja 1863 w Sokalu, zm. 6 marca 1932 w Wilnie) – polski duchowny rzymskokatolicki, doktor, biskup pomocniczy archidiecezji lwowskiej i archidiecezji wileńskiej, honorowy kapelan Legionów Polskich, naczelny kapelan Wojska Litwy Środkowej i przewodniczący Zarządu Oddziału Wileńskiego Związku Harcerstwa Polskiego, kawaler Orderu Virtuti Militari.
Życiorys.
Władysław Bandurski urodził się 25 maja 1863 lub 1865 w Sokalu. Pochodził z niezamożnej rodziny mieszczańskiej o religijnym i patriotycznym usposobieniu. Był synem Wincentego (rzemieślnika, pracującego jako mistrz szewski) i Zofii z domu Haraszkiewicz (1823-1909). Miał rodzeństwo. Dom Bandurskich leżał przy zbiegu ulicy Tadeusza Kościuszki i Szlacheckiej. Spotykali się w nim działacze niepodległościowi. Podczas powstania styczniowego w 1863 w tym domu odbywały się spotkania dotyczące losu walczących, zaś w zrywie niepodległościowym brał udział jego starszy brat, matka była kurierką Rządu Narodowego, wraz z innymi kobietami karmiła powstańców, po upadku udzielała schronienia uciekinierom z insurekcji i roztaczała nad nimi opiekę oraz działała w Komitecie Żeńskim przy klasztorze Bernardynów. Jego brat Leopold w latach 70. i 80. był nauczycielem w szkole w Zabużu Sokalskim (zm. w 1910)).
Od dzieciństwa Władysław Bandurski wykazywał religijność i pobożność, codziennie uczęszczał z matką na mszę św. i nieszpory, odprawiał nabożeństwo majowe przed ołtarzykiem stworzonym w domu, modlił się przed obrazem Matki Bożej Sokalskiej w kościele Matki Bożej Pocieszenia w Sokalu (ojców Bernardynów) oraz pielgrzymował do pobliskiego Tartakowa, gdzie czczony był obraz Matki Bożej Tartakowskiej. Udzielał się jako ministrant u boku miejscowego proboszcza ks. Antoniego Szeligowskiego. W rodzinnym Sokalu ukończył naukę w pięcioklasowej szkole ludowej (powszechnej), prowadzonej przez siostry Felicjanki. Następnie kontynuował edukację we Lwowie, gdzie kształcił się w C. K. Gimnazjum im. Franciszka Józefa i tam w 1883 zdał egzamin dojrzałości. W trakcie nauki zarabiał na siebie udzielając korepetycji.
Początki służby kapłańskiej.
W 1883 wstąpił do Seminarium Duchownego we Lwowie. Równocześnie podjął studia teologiczne na Wydziale Teologicznym Uniwersytetu Lwowskiego. 24 lipca 1887 we Lwowie otrzymał sakrament święceń z rąk abp. Seweryna Morawskiego. Mszę prymicyjną odprawił 25 lipca 1887 w kościele sióstr Franciszkanek we Lwowie. Następnie udał się do Rzymu, gdzie kontynuował studia w Kolegium Polskim na Uniwersytecie Gregoriańskim, uzyskując w 1889 stopień doktora filozofii i według niektórych źródeł także teologii.
W 1890 powrócił do kraju. W październiku 1890 został powołany do parafii w Kamionce Strumiłowej, gdzie 10 listopada 1890 został wikarym. Jednocześnie był katechetą w tamtejszej pięcioklasowej szkole męskiej. Posługiwał też w Milatynie. Pełnił funkcję członka zarządu oddziału Polskiego Towarzystwa Pedagogicznego w Kamionce Strumiłowej. W 1892 został przeniesiony do Stanisławowa, gdzie został wikariuszem tamtejszej kolegiaty. Jako prefekt uczył także religii w kilku miejscowych szkołach. Około 1893/1994 był katechetą w etatowej męskiej szkole ludowej pospolita sześcioklasowej im. Adama Mickiewicza w Stanisławowie. W 1893 lub na początku 1894 został wikariuszem przy kościele katedralnym we Lwowie. Około 1894/1894 był katechetą w mieszanej dwuklasowej szkole im. Św. Zofii, a następnie krótkotrwale w pensjonacie p. Niedziałkowskiej. Według późniejszych opracowań wykładał religię w szkołach państwowych i prywatnych i został prefektem szkół lwowskich. W tym zakresie zaangażował się w ruch patriotyczny, był organizatorem obchodów, nabożeństw i wspomnień bohaterów polskich, w tym z roku 1863. Co roku odwiedzał rodzinny Sokal, odprawiając mszę w kościele ojców Bernardynów.
W 1894 lub 1895 został mianowany przez powołanego do Krakowa ks. kardynała Janę Puzynę na jego kapelana i sekretarza. Wkrótce potem został kierownikiem małego seminarium w Krakowie. W 1896 objął funkcję kanclerza konsystorza generalnego Książęco-Biskupiego w Krakowie. W 1901 został kanonikiem gremialnym kolacji biskupiej w Krakowie. Od około 1901 pełnił funkcje kanclerza, referenta i radcy konsystorza. 19 sierpnia 1901 poświęcił krzyż na Giewoncie w Zakopanem podczas mszy, w której uczestniczyło ok. 300 osób. Około 1902 został mianowany przez Leona XIII papieskim prałatem domowym, a po jego śmierci w tym samym roku był prałatem domowym papieża Piusa X. Wygłosił głośne kazania podczas pielgrzymki Górnoślązaków w kościele mariackimgrun (1903) oraz 24 marca 1905 w 111. rocznicę przysięgi Tadeusza Kościuszki i w rocznicę śmierci tegoż 15 października 1903. Zasłynął jako natchniony kaznodzieja z uwagi na swoje patriotyczne kazania, głoszone także podczas uroczystości narodowych. Zyskał przydomki "Złotousty Kapłan" (wzgl. "Kaznodzieja") oraz Drugi "Skarga" (bądź "Skarga Odrodzonej Rzeczypospolitej"). W 1905 był autorem odezwy do mieszkańców Galicji wzywającej do niesienia pomocy materialnej Polakom z Królestwie Kongresowym rannym i potrzebującym w wyniku poboru żołnierzy do udziału w wojnie rosyjsko-japońskiej.
10 października 1906 został mianowany biskupem tytularnym cydoneńskim "in partibus infidelium" (pol. w prowincjach [zamieszkanych przez] niewiernych; inaczej cydońskim (na Krecie), wzgl. Cydonii (Kreta), zastępując Józefa Webera. Był związany z C. K. Gimnazjum św. Jacka w Krakowie, gdzie 15 grudnia 1906 odbyło się jego uroczyste pożegnanie. 30 grudnia 1906 w archikatedrze lwowskiej został konsekrowany przez abp. Józefa Bilczewskiego na biskupa-sufragana archidiecezji lwowskiej (formalnie objął urząd od dnia 1 stycznia 1907). Jednocześnie został rektorem Seminarium Duchownego we Lwowie i sprawował to stanowisko do około 1912 (od wtedy kolejnym rektorem był ks. prof. Zygmunt Lenkiewicz). Od sakry biskupiej był też asesorem w konsystorzu metropolitalnym oraz egzaminatorem prosynodialnym. W sierpniu 1907 otrzymał tytuł kanonika gremialnego kapituły metropolitalnej lwowskiej. U boku arcybiskupa uczestniczył w zarządzaniu archidiecezją lwowską. Współpracował z Uniwersytetem Lwowskim, jako kapłan uczestnicząc w wielu uroczystościach uczelni. Szerzył kult królowej Jadwigi, propagował hasło "Zbudźmy Jadwigę", mając pragnienie wszczęcia jej procesu beatyfikacyjnego. Od około 1909 pełnił funkcję wiceprezesa Instytutu Ubogich Chrześcijan we Lwowie (prezesował abp Bilczewski).
We Lwowie kontynuował swoją rolę kaznodziei. Należał do Komitetu Grunwaldzkiego, a podczas obchodów 500. rocznicy bitwy pod Grunwaldem wygłosił płomienne kazania 29 czerwca 1910 we Lwowie oraz w trakcie obchodów 14-16 lipca 1910 przy odsłonięciu pomnika Grunwaldzkiego w Krakowie, występując przeciw trzem cesarzom państw zaborczych oraz przepowiadając bliskie odrodzenie Polski. Patronował wówczas akcji obronnej katolickiej i narodowej w Chełmskiem. W 1912 był organizatorem akcji protestacyjnej przeciw odłączeniu ziemi chełmskiej od Królestwa Kongresowego przez Imperium Rosyjskie. Założył wówczas Komitet Ochrony Kresów Wschodnich, zbierał środki finansowe dla opornych i wydał odezwę pt. "Brońmy „opornych”!". Biskup przedostawał się przez kordon rosyjski przybywając do ziemi chełmskiej. Powstał wtedy "Dar Chełmski". Konspiracyjna praca dla Chełmskiego zbliżyła go do Aleksandra Zawadzkiego (Prokopa), oraz do młodszych działaczy narodowych, którzy głosili bliskość i konieczność czynu zbrojnego. Kiedy z kół: „Zarzewia” i Drużyn Strzeleckich zaczęło się w końcu 1911 i w ciągu 1912 zbieranie "daru chełmskiego" na tle głośnej wówczas w całej Galicji akcji wiecowej i dwóch krwawych demonstracji ulicznych we Lwowie przeciw konsulatowi rosyjskiemu (pierwsza w grudniu 1911, druga w maju 1912), był w stałym i żywym kontakcie z inicjatorami akcji obronnej Chełmskiego, Feliksem Młynarskim (Janem Brzozą) i Janem Dąbskim, oraz prof. Eugeniuszem Romerem. Posługując się pseudonimem „Mieczysław Ziemski” działał w tajnych organizacjach Hufiec Święty oraz założonej w 19012 Konfederacji Polskiej, a w ramach jej działalności został kapelanem
Należał do tajnej organizacji obywatelskiej, patronując Drużynom Strzeleckim, „Zarzewiu”, „Sokołowi”, Drużynom Bartoszowym i uczestnicząc w wielu uroczystościach tych organizacji (np. dokonując poświęceń ich sztandarów) (uczestniczył w zjazdach DB w 1910 i w 1913). W jego mieszkaniu przy Placu Kapitulnym we Lwowie zbierali się działacze niepodległościowi o różnych poglądach (przed 1914 sam biskup pełnił niejako rolę łącznika między organizacjami). Tam też na przełomie 1912/1913 omawiany był wraz z nim projekt zamachu na sobór na Placu Saskim w Warszawie, aby nie dopuścić do przyjazdu cara i ugodowej demonstracji (plan nie został wykonany z powodu odwołania przyjazdu cara do Warszawy na otwarcie soboru). Wszedł w najbliższy kontakt z Józefem Piłsudskim (spotkał się z nim pod koniec czerwca 1914 podczas pogrzebu ostatniego członka Rządu Narodowego z 1863, Józefa Kajetana Janowskiego), był związany ze Związkiem Walki Czynnej i Związkiem Strzeleckim. Był członkiem zwyczajnym Towarzystwa Opieki nad Polskimi Zabytkami Sztuki i Kultury. W połowie 1912 zasiadł w prezydium lwowskiego komitetu obchodów 50-lecia powstania styczniowego 1863-1913.
I wojna światowa.
Po wybuchu I wojny światowej początkowo pozostawał we Lwowie. W trakcie okupacji rosyjskiej Lwowa na przełomie 1914/1914 odwiedzał kościoły we Lwowie i błogosławił ludność. Po zajęciu Małopolski Wschodniej przez Rosjan, wobec zagrożenia represjami ze strony nadchodzących Rosjan 2 września 1914 wyjechał ze Lwowa (bez porozumienia z arcybiskupami Bilczewskim i Teodorowiczem, którzy zostali na miejscu), trafił do Krakowa, a stamtąd do Wiednia, gdzie dotarł 16 września 1914 (według innej wersji został zmuszony do wyjazdu do Wiednia przez Austriaków wskutek działalności niepodległościowej biskupa). Na początku 1915 w Wiedniu wszedł w skład Komitetu Polskiego Archiwum Wojennego. Według ewidencji kościelnej z 1916 (tj. za rok 1915) figurował nadal na swych przedwojennych stanowiskach w archidiecezji lwowskiej.
Był blisko związany z Naczelnym Komitetem Narodowym, utrzymując odznakę członka NKN. Określany jako przewodnik duchowy żołnierzy Legionów Polskich pięć razy odwiedzał na froncie, m.in. w Wigilię Bożego Narodzenia 1915, gdy na jego powitanie żołnierz-poeta Józef Mączka odczytał swój wiersz będący wyrazem hołdu dla biskupa). Pojawiał się w wielu miejscach przebywania Legionów Polskich (nad Styrem i Stochodem, w Lublinie, Piotrkowie, Częstochowie, Kamińsku, Kozienicach, Jędrzejowie, Kielcach, Krzywopłotach). W 1916 odwiedził 4 pułk piechoty, potem 5 pułk piechoty. Funkcjonował jako biskup-kapelan, a był określany mianem "Legionowego Biskupa" lub "Biskupa-Legionisty".
Działalność niepodległościowa bp. Bandurskiego wywołała represyjny odzew ze strony nuncjatury apostolskiej w Wiedniu, Watykanu oraz władz austriackich i niemieckich. Został zmuszony do rezygnacji z sufraganii lwowskiej oraz zrzeczenia się stanowiska kanonika kapituły (według innego źródła w 1916 z niewiadomych przyczyn zrezygnował ze stanowiska biskupa-sufragana lwowskiego, a według innej wersji uczynił to po opuszczeniu Lwowa w 1914). Według wspomnienia o biskupie w źródłach legionowych miał on narazić się władzom austriackim, które groziły mu nawet sądem polowym, wobec czego wymuszono na nim opuszczenie frontu. Zabroniono mu wyjazdu na teren Królestwa. Władze niemieckie zakazały mu wjazdu na obszar swojej okupacji oraz skonfiskowały jego książkę pt. "Ducha nie gaście". W latach 1916–1917 był faktycznie (nie formalnie) internowany w Wiedniu. Mimo tego wykorzystywał ten czas i kontynuował pracę niepodległościową. Roztoczył niezwykle czynną i ofiarną opiekę nad uchodźcami polskimi z terenu wojny (jako jedyny posługiwał u księży Zmartwychwstańców w Wiedniu, w 1916 w węgierskim Csót i czeskim Planie), nad internowanymi jeńcami Polakami w obozach na Węgrzech, wizytując miejsca odosobnienia m.in. w Marmarosz Sziget (uczestniczył tamże w procesie legionistów), Beniaminowie, Szczypiornie, a także nad rannymi.
Działał w ruchu harcerskim, został "moralnym protektorem" powstałego w 1916 patronatu skautowego nad Polską Organizacją Skautową w Piotrkowie, patronował Polskiej Drużynie Skautowej im. Króla Jana Sobieskiego w Wiedniu.
II Rzeczpospolita.
U kresu wojny, jesienią 1918 bp Bandurski wydał odezwę "Do wszystkich żołnierzy Polaków na całem terytorium b. państwa austro-węgierskiego. Odezwa ks. biskupa Władysława Bandurskiego". W 1918 przybył do Lwowa i – mając do wyboru różne miejsca zakwaterowania – zamieszkał w celi klasztoru Dominikanów we Lwowie. Przebywał od wtedy wśród walczących żołnierzy polskich. Po odzyskaniu przez Polskę niepodległości od listopada 1918 służył w Wojsku Polskim. We Lwowie przebywał jeszcze w 1919. Latem 1919 dokonał uroczystego poświęcenia terenu przeznaczonego na Cmentarz Obrońców Lwowa. W 1919 uczestnik wyprawy na Wilno. W 1919 do Warszawy, a potem przebywał tymczasowo w Wilnie.
Latem 1920 działał na rzecz sprawy polskiej przed planowanym plebiscytem na Spiszu i Orawie. W rocznicę święceń kapłańskich 25 lipca 1920 otrzymał żelazny krzyż biskupi z łańcuchem, który przekazali mu legioniści z gen. Józefem Hallerem w zamian za to, że wcześniej ofiarował on swój krzyż złoty wysadzany brylantami i szmaragdami oraz pierścień na rzecz skarbu i wojska. Po odzyskaniu niepodległości przez Polskę u zarania II Rzeczypospolitej nie otrzymał żadnego urzędu kościelnego. W 1920 przebywał we Lwowie, przez pewien czas w Warszawie, a w listopadzie tego roku przybył do Wilna. Wcześniej został zaproszony przez bp. Zygmunta Łozińskiego do Mińska, ale po zajęciu tego miasta przez bolszewików w 1920 trafił do Wilna. W 1920 po zajęciu Wilna na życzenie marszałka Polski Józefa Piłsudskiego został mianowany przez gen. Lucjana Żeligowskiego naczelnym kapelanem (wzgl. kapelanem obozowym bądź kaznodzieją obozowym) Wojska Litwy Środkowej (według innej wersji – biskupem polowy tych wojsk). W Wilnie mieszkał na parterze w Pałacu Reprezentacyjnego Rzeczypospolitej. W okresie wojny z bolszewikami wspierał duchowo i pokrzepieniem żołnierzy polskich. W późniejszych latach odwiedzał żołnierzy Korpusu Ochrony Pogranicza w oddziałach rozlokowanych na krańcach Polski. Odwiedzał także ludność w pasie neutralnym polsko-litewskim, nękaną przez Szaulisów.
Był inicjatorem powołania Komitetu Obywatelskiego Pomocy dla Zdemobilizowanych Żołnierzy w Wilnie. 9 października 1923 w katedrze wileńskiej otrzymał z rąk rektora Alfonsa Parczewskiego drogocenny złoty krzyż biskupi jako dar ziemi wileńskiej (w 1918 oddał on swój krzyż na Skarb Narodowy). W latach 1924–1931 był przewodniczącym Zarządu Oddziału Wileńskiego Związku Harcerstwa Polskiego. Filister h.c. korporacji akademickiej Cresovia Vilnensis, filister korporacji akademickiej „Cracovia”. Na początku 1927 informowano, że biskup otrzymywał emeryturę w niskiej wysokości 26 zł., po czym Ministerstwo Spraw Wojskowych podało, że w 1925 przyznano mu wynagrodzenie w wysokości odpowiadającej według stopnia generała brygady.
25 lipca 1927 obchodził 40-lecie posługi kapłańskiej. 10 września 1927 zorganizowano we Lwowie uroczyste obchody 40-lecia jego kapłaństwa i 60-lecia lwowskiej Ochotniczej Straży Pożarnej „Sokół”, zorganizowane staraniem Mariana Dziędzielewicza. W 1931 z okazji przygotowań do obchodów 25-lecia sakry biskupiej, powołano komitet z gen. Stanisławem Skwarczyńskim na czele. Nad uroczystościami jubileuszowymi patronat objęli: prezydent RP prof. Ignacy Mościcki i marszałek Polski J. Piłsudski. Zaplanowane na 10 stycznia 1932 główne obchody i uroczystości z tej okazji w Wilnie zostały przełożone z uwagi na gorszy stan zdrowia biskupa, zaś niezależnie od tego inne uroczystości odbyły się w innych miejscach, np. w Poznaniu i we Lwowie. Pisał utwory prozatorskie i poetyckie. Na początku XX wieku wydając swoją twórczość posługiwał się pseudonimem „Bożysław”. Autor publikacji o tematyce kultowej oraz poezji religijnej. Redaktor albumu na 100-lecie powstania listopadowego. Jego życiową dewizą było przekonanie, że "na Kresach Wschodnich wyznanie rzymskokatolickie jest nieodłączne od polskości". Na przełomie lat 20./30. przeżywał spory w polskich życiu publicznym i w miarę możliwości usiłował godzić strony konfliktów.
Do końca życia pozostawał biskupem pomocniczym archidiecezji wileńskiej jako rezydujący w Wilnie biskup tytularny cydoneński. W Wilnie zamieszkiwał jako rezydent w apartamentach dawnego pałacu bp. Ignacego Massalskiego. Tam poświęcił się pracy literackiej, ale też często wyjeżdżał na zjazdy i uroczystości. W ostatnim okresie życia chorował na dusznicę sercową. Podczas choroby pozostawał pod nadzorem lekarskim prof. dr Aleksandra Januszkiewicza (rektora Uniwersytetu im. Stefana Batorego) oraz opieką ze strony matki i żony ministra Władysława Raczkiewicza. Zmarł na atak serca 6 marca 1932 o godz. 20:30 w swoim mieszkaniu w Wilnie. Zgon został stwierdzony przez przybyłego natychmiast prof. dr. Januszkiewicza. Po jego śmierci trzy miasta, z którymi był związany: Lwów, Kraków i Wilno, pretendowały do miejsca pochówku biskupa (pojawiły się propozycje pochówku na Cmentarz Obrońców Lwowa i Krypcie Zasłużonych na Skałce w Krakowie). Początkowo zwłoki biskupa były wystawione w jego kaplicy domowej w wileńskim Pałacu Reprezentacyjnym (dekoracje żałobne w kaplicy wykonał Ferdynand Ruszczyc). Maska pośmiertna bp. Bandurskiego została wykonana przez Bolesława Bałzukiewicza. Dwie tablice z datami życia, przeznaczone do umieszczenia w trumnie i na trumnie biskupa, zostały zaprojektowane przez Jerzego Hoppena. 9 marca o godz. 17 trumna ze zwłokami została eksportowana do bazyliki katedralnej w Wilnie. Pogrzeb 10 marca 1932 od godz. 10 zorganizowano na koszt państwa i był wielką manifestacją narodową. W ostatnim pożegnaniu brał udział m.in. prezydent RP Ignacy Mościcki, premier Aleksander Prystor i członkowie rządu, marszałkowie Sejmu i Senatu oraz parlamentarzyści, wojewodowie, delegacje wojskowych z całego kraju, przedstawiciele innych władz i instytucji. Mszę żałobną celebrował abp metropolita wileński Romuald Jałbrzykowski przy udziale biskupów Henryka Przeździeckego, Stanisława Kostki Łukomskiego, Kazimierza Mikołaja Michalkiewicza, a kazanie wygłosił ks. prof. Czesław Falkowski. Ciało biskupa zostało złożone przez legionistów w krypcie pod kaplicą św. Piotra i Pawła. W tym czasie artyleria na Górze Bouffałowej oddała 12 strzałów armatnich jako salwę honorową, zaś podczas całego nabożeństwa nad placem katedralnym krążył pluton 4 pułku lotniczego, z którego zrzucano wianki. Transmisja z katedry wileńskiej była prowadzona w Polskim Radiu.
Spuścizna.
Nie doczekawszy się powołania na stanowisko urzędowe w hierarchii kościelnej bp Władysław Bandurski w 1930 zlecił przewiezienie swojego majątku do Wilna ze Lwowa, które opuścił 16 lat wcześniej (za akcję transportu odpowiadał przyjaciel biskupa, ppłk inż. int. Marian Władysław Chudzik). Następnie porządkował swoje archiwum (rękopisy, kazania, notatki) do końca życia.
Po oględzinach mieszkania biskupa 7 kwietnia 1932 ppłk Chudzik wskazywał na panujący rozgardiasz, dokonany po śmierci duchownego. Po czterech latach procesu spadkowego w marcu 1932 spuścizna po Władysławie Bandurskim została przekazana do dyspozycji prawnych spadkobierców Władysława Bandurskiego. Składały się na nią pamiątki, spora ilość podarunków otrzymanych przez duchownego za życia od wojska i od ludności z Polski, a także od Polonii amerykańskiej. Zgodnie z ostatnią wolą biskupa jego krewni przekazali ten majątek do muzeów w Warszawie, w Krakowie, we Lwowie i w Wilnie, do kościołów w Wilnie, w Kamionce Strumiłowej i w Sokalu oraz do 5 pułku piechoty Legionów. W 1936 inwentaryzacji tychże przedmiotów dokonywali ppłk Chudzik i dr Rachwał ze Lwowa, którzy "zastali zbiory w stanie niesłychanego zniszczenia". Sprawa ta została opisana, wraz z fotografiami, w prasie i określona mianem "barbarzyństwa na spuściźnie biskupa".
Biskup polowy.
Według Tadeusza Kryski-Karskiego i Stanisława Żurakowskiego, autorów pracy "Generałowie Polski niepodległej", Władysław Bandurski został zweryfikowany jako biskup polowy Wojska Polskiego ze starszeństwem z 1 czerwca 1919. Brak potwierdzenia tej informacji. Władysław Bandurski nie figuruje na żadnej z list starszeństwa generałów opublikowanych w "„Rocznikach oficerskich”" z 1923, 1924 i 1928. Nie został wymieniony w "„Wykazach duchowieństwa wojskowego (...) wyznania katolickiego Rzeczypospolitej Polskiej”" z 1928, 1929 i 1930, a także w "Słowniku biograficznym generałów Wojska Polskiego 1918–1939" autorstwa Piotra Staweckiego. W większości publikacji wymieniany jest jako naczelny kapelan Wojska Litwy Środkowej, natomiast w Dzienniku Personalnym Nr 15 z 12 czerwca 1922 wymieniony został jako biskup polowy Wojska Litwy Środkowej. Obie formy pojawiły się później w publikacjach przedstawiających biogram biskupa.
Kwestia rzekomego pełnienia funkcji biskupa polowego abstrahując od służby w Wojskach Litwy Środkowej pojawiała się np. w czasopiśmiennictwie. W styczniu 1917 prasa polska pozostająca pod władzą austriacko-węgierską informowała, że pojawił się projekt mianowania duchowego kapłana legionów, ks. Bandurskiego, biskupem polowym, oraz że w celu złożenia mu tej prośby ma udać się do niego do Wiednia specjalna deputacja. Według Jerzego Tetera i źródeł legionowych żołnierze ci uważali go za biskupa polowego. W 1920 Bandurski przybył do Wilna jako "nieurzędowy biskup polowy". W czasopiśmie „Epoka” z 1927 podano, że w z racji posługi bp. Bandurskiego w placówkach na ziemi wileńskiej "zyskał nieurzędowe, ale ze szczerego serca od wojsk b. Litwy Środkowej, miano biskupa polowego". Na początku 1927, przy okazji sprawy wysokości emerytury W. Bandurskiego określanego go mianem "biskupa polowego Legionów". W połowie 1927 „Gazeta Poranna Warszawska” poinformowała, że nowym biskupem polowym WP może został bp. Bandurski – wiązało się to z przypuszczeniem, że w miejsce zmarłego biskupa włocławskiego Stanisława Zdzitowieckiego miał zostać mianowany dotychczasowy biskup polowy Stanisław Gall (ostatecznie nowym biskupem włocławskim został Władysław Krynicki, a bp Gall pozostał na swoim stanowisku wojskowym). Według jednego z życiorysów ks. Bandurski jako biskup polowy legionów otrzymał od rządu polskiego pensję honorową. Według Mariana Brzezickiego, opisującego życiorys oficera Mieczysława Młotka, był on adiutantem biskupa polowego W. Bandurskiego.
Upamiętnienie.
W 1906 artysta malarz Józef Męcina-Krzesz namalował portret Władysława Bandurskiego. W latach 30. rzeźbiarz Stanisław Lewandowski stworzył medalion z wizerunkiem bp. Bandurskiego.
Przed 1934 imieniem ks. Bandurskiego nazwano siedmioklasową szkołę nr 48 we Lwowie. Przed 1936 powstała szkoła męska im. ks. Bandurskiego w Sokalu. Od sierpnia 1937 w Wilnie budowano stanicę harcerską imienia bp. Władysława Bandurskiego, której duchowny był inicjatorem, a 29 maja 1938 poświęcono kamień węgielny na Górze Bouffałowej (akt erekcyjny wbudowano w ścianę holu stanicy). W sierpniu 1936 w klasztorze Dominikanów we Lwowie obok celi, w której w 1918 zamieszkał bp Bandurski, ustanowiono tablicę upamiętniającą jego osobę. W tym samym czasie we lwowskim Pałacu Biesiadeckich zorganizowano wystawę pamiątek po ks. biskupie dr. Władysławie Bandurskim. Pomnik ks. biskupa Bandurskiego ustanowiono w Szkole Podchorążych Rezerwy w Ostrowi-Komorowie (zburzono go w 1950).
29 maja 1938 poświęcono pomnik-nagrobek bp. Bandurskiego w kaplicy w lewej nawie bazyliki. W ciemnoczerwonym granicie została w nim przedstawiona postać duchownego, projektantem monumentu był inż. Stefan Narębski, a wykonawcą rzeźbiarz Stanisław Horno-Popławski. Na postumencie widnieje inskrypcja oraz dwa skrzyżowane sztandary i orły legionowe. Inżynier Narębski stworzył także projekt kaplicy grobowej w tym miejscu. Na postumencie według jego projektu umieszczono inskrypcję "ś. p. biskup Bandurski 1863 – 1932" oraz jako ornamentację dwa skrzyżowane sztandary legionowe i orły legionowe. Po 1990 pomnik został wpisany do rejestru zabytków Republiki Litewskiej (nr inw. dv-158).
Ulice imienia biskupa Władysława Bandurskiego ustanowiono m.in. w rodzinnym Sokalu (przed 1939), w Kielcach, Łowiczu, Iławie, Krakowie (na Osiedlu Oficerskim), Krzeszowicach, Legionowie, Łodzi, Markach koło Warszawy, Mikołowie, Jarosławiu, Nowym Sączu, Starym Sączu, Szczecinie i Warszawie.
W kościele Zwiastowania Najświętszej Maryi Panny w Krakowie 29 maja 1988 została odsłonięta tablica upamiętniająca biskupa, zaprojektowana przez Piotr M. Boronia. Do tamtejszego klasztoru kapucynów trafił obraz przedstawiający biskupa Bandurskiego, autorstwa Mariana Lecieja z 1956.
III Rzeczpospolita.
Z inicjatywy biskupa polowego WP Sławoja Leszka Głódzia 18 czerwca 1996 przeprowadzono w katedrze wileńskiej czynności ekshumacyjno-identyfikacyjne, prowadzone przez płk. prof. dr. hab Bronisława Młodziejowskiego przy asyście kryminologa i jednocześnie ówczesnego ambasadora RP w na Litwie, dr. Jana Widackiego. Po dokonaniu czynności szczątki biskupa umieszczone w nowej trumnie, zostały złożone w krypcie grobowej za ołtarzem głównym w świątyni, pod prezbiterium. Podjęto decyzję o przeniesieniu szczątków biskupa do Polski. 3 sierpnia 1996 w katedrze wileńskiej odbyła się msza św. odprawiona przez bp. Głódzia, po czym nastąpiła uroczysta eksportacja trumny przez Ostrą Bramę i cmentarz na Rossie na lotnisko, skąd przewieziono ją do Polski drogą lotniczą. Działania te odbyły się wbrew protestom litewskich Polaków, zaś bp Głódź zapewniał, że jego decyzja nie była aktem politycznym. W Święto Wojska Polskiego 15 sierpnia 1996 trumna została złożona w katedrze polowej Wojska Polskiego.
Ordery i odznaczenia.
Był pierwszym biskupem odznaczonym Orderem Virtuti Militari i Krzyżem Walecznych. W okresie II Rzeczypospolitej jako jedyny biskup otrzymał VM.

</doc>
<doc id="300714" url="https://pl.wikipedia.org/wiki?curid=300714" title="Międzyborów">
Międzyborów

Międzyborów – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1954–1968 wieś należała i była siedzibą władz gromady Międzyborów, po jej zniesieniu w gromadzie Jaktorów. W latach 1975–1998 miejscowość administracyjnie należała do województwa skierniewickiego.
W Międzyborowie znajduje się zespół przyrodniczo-krajobrazowy "Wydmy Międzyborowskie", wydmy są pozostałością po zlodowaceniu środkowopolskim. Zespół leży na terenie obszaru chronionego krajobrazu ("Bolimowsko-Radziejowicki z doliną środkowej Rawki").
We wsi znajduje się stacja kolejowa oraz Zespół Szkół Publicznych. Z międzyborowskiej stacji dojedziemy do pobliskich miejscowości i Warszawy pociągami Kolei Mazowieckich.
Międzyborowie znajduje się siedziba rzymskokatolickiej parafii Przemienienia Pańskiego należącej do dekanatu żyrardowskiego diecezji łowickiej.
Historia.
Ukształtowanie terenu sprzyjało osadnictwu – najstarsze jego ślady to cmentarzysko wczesnośredniowieczne z VI-VII w. n.e. Osada Międzyborów zaczęła się jednak rozwijać dopiero na przełomie XIX i XX w. w związku z powstaniem i rozbudową wielkiej fabryki włókienniczej w Rudzie Guzowskiej – późniejszym Żyrardowie. Międzyborów powstał wokół leśnego osiedla zwanego Czarnym Borkiem. Właścicielem tych terenów był hrabia Potocki. W roku 1908 sprzedał je małżeństwu Zyskin.
Nowi właściciele zaczęli wyrąb lasów i wystarali się o zgodę na budowę stacji kolejowej. Miała się nazywać „Zyskintów”, ale na to władze nie przystały i pozostał Międzyborów. Miejscowe opowieści mówią, że Zyskin zginął pod pociągiem w wypadku kolejowym a wdowa po nim dokonała parcelacji i wyprzedawała działki.
We wrześniu 1923 r. rozpoczęła działalność jednoklasowa szkoła w sąsiednim Bieganowie. W lipcu 1936 r. poświęcono kamień węgielny pod budowę nowego obiektu szkolnego w Międzyborowie, a już w grudniu budynek był pod dachem. W ciągu następnych lat szkołę modernizowano i rozbudowywano, dziś jest to Zespół Szkół Publicznych.
W Międzyborowie od 1943 roku działała drużyna 3 Plutonu Młodzieżowego 7 Kompanii AK. Dowódcami byli ppor. Eugeniusz Soból pseudonim „Sól” następnie ppor. Stanisław Lipiec ps. „Lot”. Mirosław Malik ps. „Zawisza” został zaprzysiężony na dowódcę w kwietniu 1943 roku w wieku zaledwie 16 lat. Tuż po wojnie wybudowano drewnianą kaplicę ku czci harcerzy poległych w II wojnie światowej. W 1962 r. kaplica została placówką parafialną pw. Przemienienia Pańskiego. W latach 1977–1980 wzniesiono nowy kościół wg proj. Antoniego Potrzebowskiego. Jest to budowla dwupoziomowa; na dole znajdują się sale katechetyczne i świetlica. Kościół konsekrował 23 sierpnia 1980 r. Prymas Stefan Wyszyński.
Osobliwością tutejszej okolicy jest zespół przyrodniczo-krajobrazowy „Wydm Międzyborowskich” – piaszczyste wzniesienia, powstałe w wyniku usypania przez wiatr. Ich powstanie związane jest z końcem epoki lodowcowej (11–12 tys. lat temu), kiedy wywiewane piaski tworzyły formy eoliczne. Wydmy Międzyborowskie osiągające wysokość względną ponad 10 m (szczyt 114,5 m n.p.m.) są ustabilizowane dzięki trwale porastającej roślinności: sosnom, brzozom i dębom z bogatym podszytem. Na terenie wydm znajduje się ścieżka dydaktyczna pokazująca ich najciekawsze fragmenty, m.in. 160-letnią pomnikową sosnę i Krzyż Powstańców 1863 r.
Na stacji warto zwrócić uwagę na drewniany budynek kas biletowych z poczekalnią z l. 1911-13.

</doc>
<doc id="300717" url="https://pl.wikipedia.org/wiki?curid=300717" title="Lista skrótów nazwisk botaników i mykologów">
Lista skrótów nazwisk botaników i mykologów

Alfabetyczna lista skrótów niektórych nazwisk botaników i mykologów umieszczanych w nazwach naukowych roślin i grzybów. Najczęściej są to autorzy, którzy w publikacjach jako pierwsi ważnie opisali dany takson i nadali mu nazwę systematyczną. Wykaz standardowych skrótów autorów diagnoz taksonomicznych jest publikowany przez Królewskie Ogrody Botaniczne w Kew ("Authors of Plant Names") oraz Index Fungorum.
Uwaga: W druku (np. w artykułach biologicznych) często stosuje się konwencję typograficzną pisania tych nazwisk kapitalikami.

</doc>
<doc id="300720" url="https://pl.wikipedia.org/wiki?curid=300720" title="Zamek w Starych Tarnowicach">
Zamek w Starych Tarnowicach

Zamek w Starych Tarnowicach (niem. "Schloss Alt-Tarnowitz") – zabytkowy obiekt w Starych Tarnowicach, dzielnicy Tarnowskich Gór.
Historia.
Pierwsza siedziba rycerska w Tarnowicach (obecnie dzielnicy Tarnowskich Gór) znajdowała się w okolicach kościoła parafialnego, gdzie zachowało się niewielkie wzniesienie będące pozostałością dawnego gródka rycerskiego – prawdopodobnie siedziby Adama de Tarnowice – najstarszego znanego z imienia mieszkańca osady wzmiankowanego w dokumentach pomiędzy 1310 i 1351 rokiem. Później Tarnowicami władał Święcisław, członek dworu księcia oleśnickiego Konrada II, wyznaczony w 1369 roku jako rozjemca przy sporze o podział księstwa bytomskiego. Ostatnimi znanymi rycerzami z Tarnowic są rycerz Sambor wzmiankowany w 1411 roku oraz Mikołaj i Teodor Włodkowie herbu Sulima, poświadczeni w 1415 roku. Siedziba w postaci gródka rycerskiego funkcjonowała w XIV i XV wieku i zastąpił ją zbudowany w XVI wieku w nowym miejscu zamek w stylu renesansowym z dziedzińcem i krużgankami. Otoczony z trzech stron dziedziniec pierwotnie był otwarty ku północy. Fundatorem nowego założenia był przypuszczalnie rycerski ród Włodków albo Piotr Wrochem będący właścicielem majątku w 1525 roku. Zamek był w następnych wiekach wielokrotnie przebudowywany. Między innymi zamurowano krużganki, przebudowano sień wjazdową, powiększono skrzydło północne.
W 1820 r. kupił od Gottlieba von Büttnera zamek wraz z okolicznymi dobrami hrabia Karol Łazarz Henckel von Donnersmarck ze Świerklańca. Dobra tarnowickie m.in. wraz z repeckimi zostały przekształcone przez hrabiego Guido w fideikomis dla jego młodszego syna Krafta, który odziedziczył je w 1916 roku. Nie zamieszkał on jednak w zamku, lecz na swoją na swoją siedzibę wybrał nowy pałac zbudowany w pobliżu Rept.
Po II wojnie światowej zamek i dobra tarnowickie zostały znacjonalizowane. Zamek stał się własnością PGR-u. W ciągu następnych dziesięcioleci coraz bardziej niszczał. W 2000 r. właścicielami stali się Rajner i Krystyna Smolorzowie, którzy podjęli się całkowitej renowacji zamku i otoczenia. W zamek wmontowany został renesansowy portal z datą 1545 roku pochodzący z pałacu w Płoninie. Z tamtego pałacu pochodzi również altana wybudowana w zamkowym parku.
Pod koniec 2010 zakończył się remont zamku oraz jego otoczenia (oranżerii, stodoły). W czerwcu 2011 nastąpiło oficjalne otwarcie Centrum Sztuki i Rzemiosła Dawnego.

</doc>
<doc id="300721" url="https://pl.wikipedia.org/wiki?curid=300721" title="Karabin maszynowy vz. 59">
Karabin maszynowy vz. 59

Kulomet vzor 1959 – czechosłowacki uniwersalny karabin maszynowy.
Historia konstrukcji.
Czechosłowacja była jedynym krajem Układu Warszawskiego, który całkowicie zrezygnował z eksploatacji broni strzeleckiej skonstruowanej w ZSRR. Odpowiednikiem używanego w innych armiach Układu Warszawskiego radzieckiego ukm-u PK/PKS był przyjęty do uzbrojenia pod koniec lat 50. XX wieku "kulomet vz. 59". Powstały trzy wersje tej broni:
W Czechosłowackiej Armii Ludowej karabiny maszynowe vz. 59 były używane w dwóch odmianach:
Taśma amunicyjna używana do zasilania karabinu maszynowego vz. 59 jest taśmą metalową, ciągłą o ogniwkach otwartych. Jest to taśma nietypowa, poza ukm-em vz. 59 używana tylko w chińskim ukm-ie Typ 67 (taśma chińska składa się z segmentów 25 lub 50 naboi).
Obecnie karabin maszynowy vz. 59 nadal pozostaje na uzbrojeniu armii Czech i Słowacji.
Opis konstrukcji.
Kulomet vzor 59 jest zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie ryglem wahliwym. Mechanizm spustowy umożliwia tylko ogień ciągły. Zasilanie taśmowe. Jeśli karabin jest używany jako rkm, taśma o pojemności 50 naboi jest przechowywana w blaszanej skrzynce amunicyjnej przyłączonej z prawej strony komory zamkowej. Jako ckm karabin jest używany z taśmą o pojemności 250 naboi (skrzynka amunicyjna jest w takim przypadku ustawiana obok broni). Karabin posiada lufę szybkowymienną, zakończoną stożkowym tłumikiem płomienia. Przyrządy celownicze składają się z muszki stałej i nastawnego celownika ramkowego. Karabin maszynowy vz. 59 może być wyposażony w celownik optyczny o powiększeniu 4x lub noktowizor. Dwójnóg karabinu maszynowego vz. 59 jest mocowany do lufy i posiada możliwość regulacji długości nóg. Podstawa trójnożna pozwala na prowadzenie ognia przeciwlotniczego.

</doc>
<doc id="300724" url="https://pl.wikipedia.org/wiki?curid=300724" title="Tymon Terlecki">
Tymon Terlecki

Tymon Terlecki (ur. 10 sierpnia 1905 w Przemyślu, zm. 6 listopada 2000 w Oksfordzie) – nestor polskiej literatury emigracyjnej, krytyk literacki i teatralny, eseista i organizator życia naukowego i literackiego w Wielkiej Brytanii oraz Stanach Zjednoczonych. Mąż Toli Korian (Antonina Terlecka).
Życiorys.
Urodził się 10 sierpnia 1905 w Przemyślu, w rodzinie Adama i Heleny z Boranów. Szkołę średnią ukończył we Lwowie, po czym podjął studia pod kierunkiem prof. Juliusza Kleinera na wydziale humanistycznym Uniwersytetu Jana Kazimierza, zakończone w 1932 doktoratem. Kontynuował naukę w Paryżu jako stypendysta rządu francuskiego. Po powrocie, na zaproszenie Leona Schillera, wykładał historię i teorię teatru w Państwowym Instytucie Sztuki Teatralnej w Warszawie. Po wybuchu II wojny światowej wstąpił do Armii Polskiej we Francji. Założył tygodnik „Polska Walcząca” i redagował go w Paryżu, następnie w Londynie. Był współredaktorem ważnego dla polskiej historii dzieła "Straty Kultury Polskiej 1939–1944" wydanego w 1945 przez Książnicę Polską, prowadzoną w Glasgow przez Jadwigę Harasowską.
Po wojnie pozostał na emigracji. Mieszkał w Londynie, współpracował z paryską "Kulturą". Laureat Nagrody Związku Pisarzy Polskich na Obczyźnie w 1953 roku. W latach 1955–1957 i 1965 był przewodniczącym Związku Pisarzy na Obczyźnie. Współpracował z Rozgłośnią Polską Radia Wolna Europa. Od 1964 mieszkał w Stanach Zjednoczonych. Wykładał na Uniwersytecie w Chicago teorię literatury i teatru. Z tej uczelni na rok akademicki 1972/73 został przeniesiony na University of Illinois at Chicago. Przełożył "Ciemność w południe" Koestlera. Członek Polskiego Towarzystwa Naukowego na Obczyźnie i jego prezes 1980–81. Redaktor monumentalnej "Literatury polskiej na obczyźnie w latach 1940–1960 "wydanej w roku 1963"."
Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W okresie PRL informacje na temat Tymona Terleckiego podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: "(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)".
10 marca 1978 Tymon Terlecki i jego żona Antonina zostali odznaczeni przez Prezydenta RP na uchodźstwie Krzyżem Oficerskim Orderu Odrodzenia Polski. W 1991 został laureatem Nagrody im. Księdza Idziego Radziszewskiego za rok 1990 przyznawaną przez Towarzystwo Naukowe KUL.

</doc>
<doc id="300731" url="https://pl.wikipedia.org/wiki?curid=300731" title="Courtrai">
Courtrai



</doc>
<doc id="300738" url="https://pl.wikipedia.org/wiki?curid=300738" title="Przemysł rybny">
Przemysł rybny

Przemysł rybny – przetwarza produkty połowów morskich i śródlądowych na ryby mrożone, zajmuje się porcjowaniem, filetowaniem, marynowaniem i wędzeniem ryb oraz pakowaniem ich w konserwy.
W Polsce produkcja tego przemysłu w połowie lat dziewięćdziesiątych osiągnęła poziom:
W Polsce rynek krajowy przejmuje ok. 65-70% wartości sprzedaży tego przemysłu. Przetwórstwo rybne prowadziło w Polsce 100 firm przemysłowych, w tym 49 zatrudniających ponad 50 pracowników. Przemysł ten jest w Polsce całkowicie sprywatyzowany.

</doc>
<doc id="300741" url="https://pl.wikipedia.org/wiki?curid=300741" title="Fulko II Dobry">
Fulko II Dobry

Fulko II Dobry (ur. 920, zm. 11 listopada 958 w Tours) – hrabia Andegawenii, syn hrabiego Fulka I Rudego i Roscelli, córki Garniera, pana de Loches.
Życiorys.
Po raz pierwszy pojawia się w dokumentach w 929 r. Był hrabią Andegawenii w latach 941-958. Sojusznik domu Robertyngów, przez cały okres swoich rządów toczył wojnę z Bretanią. Był człowiekiem kultury, poetą i artystą.
W 937 r. poślubił Gerbergę (zm. przed 952)n. Miał z nią sześciu synów i trzy córki:
Starsze źródła wymieniały jeszcze dwóch synów Fulka, Boucharda i Drogona, ale obecnie uważa się, że nie byli oni synami hrabiego.

</doc>
<doc id="300743" url="https://pl.wikipedia.org/wiki?curid=300743" title="Przemysł piwowarski">
Przemysł piwowarski

Przemysł piwowarski zajmuje się warzeniem piwa. 
Obejmuje browary, słodownie, wytwórnie bezalkoholowych napojów gazowanych i ekstraktu słodowego oraz wytwórnie ekstraktu chmielowego. 

</doc>
<doc id="300744" url="https://pl.wikipedia.org/wiki?curid=300744" title="Przemysł spirytusowy">
Przemysł spirytusowy

Przemysł spirytusowy i drożdżowy – zajmuje się produkcją wyrobów spirytusowych. 
Obejmuje on:
Przemysł spirytusowy w Polsce.
Produkcją spirytusu w Polsce zajmuje się około 900 gorzelni rolniczych, 6 przemysłowych – przerabiających melasę. Większość wyrobów (75% spirytusu) produkowane jest w gorzelniach rolniczych, zlokalizowanych w rejonach o dużej produkcji ziemniaków. 
Zdolność produkcyjna gorzelni wynosi około 400 mln l spirytusu rocznie. Natomiast zapotrzebowanie na spirytus dla przemysłu i dla celów konsumpcyjnych nie przekracza 250 mln litrów. 
Istnieją przesłanki przemawiające za rozpowszechnieniem dodatku spirytusu do benzyny silnikowej (Polska Norma dopuszcza dodatek spirytusu odwodnionego do paliwa w ilości do 5% objętości). Alkohol może być ponadto wykorzystywany zamiast freonu w systemach klimatyzacyjnych. 
Prawie 90% produkcji tego przemysłu jest konsumowana w kraju.

</doc>
<doc id="300745" url="https://pl.wikipedia.org/wiki?curid=300745" title="Przemysł owocowo-warzywny">
Przemysł owocowo-warzywny

Przemysł owocowo-warzywny obejmuje pierwotny i pogłębiony przerób owoców i warzyw na następujące przetwory:
Przemysł owocowo-warzywny w Polsce.
W Polsce przemysł ten przetwarza około 60% zbiorów owoców oraz 10–15% zbiorów warzyw. Zaopatrzenie surowcowe najczęściej odbywa się poprzez kontraktację, a niekiedy w drodze zakupów na giełdach, targowiskach i od pośredników. Obecnie jest to jedna z głównych branż przemysłu spożywczego.
W Polsce w przetwórstwie owocowo-warzywnym funkcjonują 1363 przedsiębiorstwa, z czego na skalę przemysłową – 270 firm. Ponad 90% firm zatrudnia do 50 osób stałej załogi. Przemysł owocowo-warzywny jest oparty na krajowej bazie surowcowej. Do 40% produkcji znajduje nabywców na rynkach zagranicznych. Polska eksportuje około 500 tys. t tych przetworów, a łącznie ze świeżymi owocami i warzywami – około 881 tys. t, co stanowi 25% całego eksportu rolno-spożywczego.

</doc>
<doc id="300747" url="https://pl.wikipedia.org/wiki?curid=300747" title="Schaerbeek">
Schaerbeek

Schaerbeek (nid. Schaarbeek) – belgijska gmina (fr. "commune", nl. "gemeente") wchodząca w skład aglomeracji Brukseli oraz Regionu Stołecznego Brukseli.
1 stycznia 2015 gmina liczyła 131 440 mieszkańców; jej powierzchnia to 8,14 km². Charakteryzuje się dużą populacją imigrantów, zwłaszcza z Turcji i z Maroka, w mniejszym stopniu z Polski.
Gmina Schaerbeek położona jest na północ od centrum Brukseli. Główne punkty gminy to ratusz, historyczny budynek dworca, centra kulturalne Maison Autrique i Halles de Schaerbeek, Park Josaphat i kościół Église Royale Sainte-Marie.
W gminie znajdują się stacje kolejowa Bruxelles-Nord i Schaarbeek.

</doc>
<doc id="300748" url="https://pl.wikipedia.org/wiki?curid=300748" title="Przemysł olejarski">
Przemysł olejarski

Przemysł olejarski zajmuje się przetwórstwem roślin oleistych i wytwarzaniem produktów pochodnych. Zakłady prowadzą skup i przerób nasion roślin oleistych, produkcję margaryn i innych tłuszczów utwardzonych. Produktem ubocznym jest śruta, którą wykorzystuje się jako białkowe komponenty pasz. 
Przemysł olejarski w Polsce.
Wielkość i struktura produkcji tej branży w Polsce obejmuje:
Przemysł olejarski w Polsce charakteryzuje się wysokim stopniem koncentracji produkcji. Działalność gospodarczą prowadzi 13 firm, w tym 8 zatrudnia ponad 50 osób. Cztery największe przedsiębiorstwa (Kruszwica, Brzeg, Szopienice i Warszawa) produkują ponad 80% olejów i margaryn.
Głównym czynnikiem rozwoju tego przemysłu był wzrost popytu polskich konsumentów na tłuszcze roślinne, związany ze zmianą sposobu żywienia. Dlatego rynek krajowy stał się głównym odbiorcą tej branży (95% sprzedaży).

</doc>
<doc id="300749" url="https://pl.wikipedia.org/wiki?curid=300749" title="Białka (dopływ Pilicy)">
Białka (dopływ Pilicy)

Białka, Biała – rzeka w środkowej Polsce, lewy dopływ Pilicy o długości 26,6 km i powierzchni dorzecza 144 km². Płynie na Wyżynie Przedborskiej, w województwie śląskim.
Rzeka wypływa kilkoma strumieniami we wsi Irządze, na południowy wschód od Lelowa (w tzw. Progu Lelowskim), płynie przez Nieckę Włoszczowską, a do Pilicy uchodzi w Koniecpolu. 
Przy ujściu rzeki znajduje się bagno o powierzchni ok. 10 km².
Ważniejsze miejscowości nad Białką: Turzyn, Lelów, Biała Wielka, Wąsosz, Koniecpol.

</doc>
<doc id="300750" url="https://pl.wikipedia.org/wiki?curid=300750" title="Przemysł mleczarski">
Przemysł mleczarski

Przemysł mleczarski – przemysł obejmujący przedsiębiorstwa, które zajmują się skupem i przerobem mleka na produkty mleczarskie, takie jak: mleko spożywcze, masło, śmietana, sery dojrzewające, topione i twarogowe, napoje mleczne, mleko w proszku oraz kazeina i lody.
Przemysł mleczarski w Polsce.
W Polsce baza surowcowa przemysłu mleczarskiego opiera się na dostawcach indywidualnych, którzy produkują rocznie ponad 11 mld litrów mleka. Produkcja mleka jest bardzo rozproszona. Podraża to inwestycje związane z poprawą warunków utrzymania i żywienia krów oraz jakości mleka. Wpływa także na organizacje odbioru mleka. 
Organizacja mleczarstwa opiera się na spółdzielczości mleczarskiej. Zakłady przetwórstwa mleka obsługują głównie rynek krajowy (90% sprzedaży).
Główne ośrodki przemysłu mleczarskiego to: Czarnków, Grajewo, Lidzbark Warmiński, Lubawa, Ostrów Mazowiecka, Piątnica, Radzyń Podlaski, Warszawa, Wysokie Mazowieckie Ryki.

</doc>
<doc id="300751" url="https://pl.wikipedia.org/wiki?curid=300751" title="Zagęszczenie">
Zagęszczenie



</doc>
<doc id="300752" url="https://pl.wikipedia.org/wiki?curid=300752" title="Przemysł młynarski">
Przemysł młynarski

Przemysł młynarski – obejmuje podmioty prowadzące działalność w sferze hurtowego obrotu zbóż (skup i magazynowanie), przemiału zbóż na cele spożywcze i paszowe oraz produkcji trwałych przetworów zbożowych (makaron, paluszki itp.). Niektóre przedsiębiorstwa w ramach obrotu wewnętrznego oferują również sprzedaż zbóż oraz usługi w zakresie czyszczenia, suszenia i przechowywania zbóż i rzepaku. 
Przemysł młynarski w Polsce.
Produkcja tej branży przemysłu w Polsce kształtuje się na następującym poziomie:
W Polsce, w przemyśle tym funkcjonuje: 140 przedsiębiorstw przemysłowych, około 2400 młynów i około 800 małych wytwórni makaronu.
Główne ośrodki przemysłu młynarskiego w Polsce to: Bolesławiec, Jarosław, Kalisz, Stargard, Stoisław, Warszawa, Wrocław. 

</doc>
<doc id="300754" url="https://pl.wikipedia.org/wiki?curid=300754" title="Przemysł mięsny">
Przemysł mięsny

Przemysł mięsny – obejmuje firmy przetwarzające surowce mięsne, tj. ubój zwierząt rzeźnych, obróbkę ubocznych produktów uboju, rozbiór tusz na elementy i wykrawanie mięsa drobnego oraz produkcję przetworów mięsnych, podrobów i konserw mięsnych, tłuszczów, wyrobów garmażeryjnych, gotowych dań mięsnych, łącznie z porcjowaniem, plasterkowaniem i paczkowaniem. Jest to największa branża przemysłu spożywczego.
Oferta rynkowa tej branży obejmuje:
Przemysł mięsny w Polsce.
W Polsce przemysł mięsny bazuje głównie na krajowych surowcach. Import pokrywa ok. 10% zapotrzebowania. Przemysł ten w Polsce charakteryzuje się:
Udział tego sektora w wartości ogólnej sprzedaży przemysłu spożywczego w Polsce wynosi około 20%, a w produkcie krajowym brutto ok. 12%. Zatrudnienie w całym przetwórstwie mięsnym wynosi ponad ok. 80 tys. osób. Przemysł mięsny jest sektorem znaczącym w gospodarce narodowej. Przemysł mięsny zorientowany jest na rynek krajowy (90% całej sprzedaży). Przeciętne spożycie mięsa i jego przetworów wynosi rocznie 65-73 kg na osobę. 
Krajowy rynek mięsa charakteryzuje:
Jednostki gospodarcze prowadzące ubój i produkcję przetworów można podzielić na dwie grupy:
Świadczy to o dużym rozdrobnieniu tej branży w wyniku procesów dekoncentracji po 1990 r. Obecnie powraca się do koncentracji przetwórstwa mięsnego. Rozwijają się głównie duże i największe firmy.

</doc>
<doc id="300756" url="https://pl.wikipedia.org/wiki?curid=300756" title="Pomarańcza gorzka">
Pomarańcza gorzka

Pomarańcza gorzka, pomarańcza kwaśna ("Citrus × aurantium" L.) – gatunek rośliny wieloletniej należący do rodziny rutowatych. Pochodzi z południowo-wschodniej Azji.
Zmienność.
Występuje w dwóch podgatunkach:
Zastosowanie.
Roślina uprawna.
Uprawiano ją na obszarze śródziemnomorskim już w X wieku. Aktualnie głównym producentem są Hiszpania i Indie.
Roślina jadalna.
W smaku owoc jest kwaśny, gorzki i orzeźwiający. Owoce rzadko spożywano na świeżo, raczej w postaci marmolady lub konfitury. Służy również do wyrobu likieru Curaçao. Obsmażone w cukrze okrywy owoców używane są do ozdabiania ciast. Otrzymywany z okrywy olejek pomarańczowy używany jest jako esencja do ciast i słodkich potraw.
Inne zastosowania.
Olejek otrzymywany z pomarańczy gorzkiej znajduje zastosowanie także w:
Siewki pomarańczy gorzkiej są używane jako podkładki pod pomarańczę słodką.

</doc>
<doc id="300759" url="https://pl.wikipedia.org/wiki?curid=300759" title="Józefowiec">
Józefowiec

Józefowiec (niem. "Josephsdorf") – historyczna część Katowic, położona w północnej części miasta, na Wzgórzach Chorzowskich, na obszarze jednostki pomocniczej Wełnowiec-Józefowiec.
Powstał on wraz z Bederowcem z inicjatywy ks. Józefa Bedera w 1826 roku na terenach ówczesnej gminy Dąb. Wraz z rozwojem przemysłowym w rejonie osady (głównie górnictwa węgla kamiennego i hutnictwa) Józefowiec w połowie XIX wieku stał się osadą przemysłową, rozbudowaną początkowo wzdłuż ulicy Józefowskiej, będącej do dziś główną osią komunikacyjną dzielnicy. W 1951 roku, będąc częścią gminy miejskiej Wełnowiec, został włączony do Katowic. W latach powojennych w dzielnicy nastąpił znaczący rozwój przestrzenny. Obecnie Józefowiec ma charakter głównie mieszkaniowy, a w niej znajduje się również kilka instytucji o zasięgu ponadmiejskim: Archiwum Państwowe w Katowicach oddział Instytutu Pamięci Narodowej i Śląski Urząd Celno-Skarbowy.
Geografia.
Józefowiec pod względem administracyjnym położony jest w województwie śląskim i stanowi część jednostki pomocniczej Katowic – Wełnowiec-Józefowiec. Graniczy on od południa i zachodu z Dębem i kolonią Agnieszka, natomiast od północy i wschodu z Wełnowcem. Według podziału fizycznogeograficznego Jerzego Kondrackiego Józefowiec znajduje się w mezoregionie Wyżyna Katowicka (341.13), natomiast pod względem historycznym we wschodniej części Górnego Śląska. 
Pod względem budowy geologicznej Józefowiec położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Powierzchniowe utwory, powstałe w karbonie górnym (warstwy grodzieckie), występują w zachodniej i środkowej części dzielnicy, na zachód od ulicy Józefowskiej. Wschodnią i południową część budują eluwia piaszczyste i pylaste gliny zwałowej. Utwory te powstały pod wpływem trwających w plejstocenie zlodowaceń. Cały obszar dzielnicy położony jest na Wzgórzach Chorzowskich, a najwyżej położony punkt znajduje się w rejonie kolonii Agnieszka – sięga 305 m n.p.m. Obszar z tego miejsca opada w kierunku wschodnim i południowo-wschodnim. 
Klimat Józefowca nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Obszar dzielnicy położony jest w zlewni Rawy, która jest częścią dorzecza Wisły. Brak natomiast na obszarze dzielnicy zbiorników wodnych. 
W Józefowcu znajdują się trzy nazwane obszary zieleni urządzonej: plac Świętego Józefa Robotnika, położony przy skrzyżowaniu ulic Józefowskiej i prof. J. Mikusińskiego, skwer Janusza Kalinowskiego w rejonie ulic: T. Kotlarza i F. Nowowiejskiego i skwer ks. Bolesława Kałuży u zbiegu ulic: Józefowskiej i Bytomskiej. Przy ulicy prof. J. Mikusińskiego znajduje się również kompleks rodzinnych ogrodów działkowych – "Dobra Myśl", który w grudniu 2007 miał 0,84 ha powierzchni i składał się z 20 działek.
Historia.
Józefowiec powstał w pierwszej połowie XIX wieku, kiedy to 1826 roku ksiądz Józef Beder – proboszcz chorzowskiej parafii św. Marii Magdaleny, nabył tereny położone na zachód i północ od Dębu od księcia Franciszka Ludwika Hohenlohe, na których ks. Beder ustanowił dwie kolonie: Bederowiec (obecnie na terenach jednostki pomocniczej Osiedle Tysiąclecia) i Józefowiec, na obszarze ówczesnej gminy Dąb. W Józefowcu powstała wtedy karczma oraz trzydzieści chałup, do których przydzielono po dwie morgi ziemi. Prócz chłopów, w Józefowcu zamieszkali również: karczmarz, trzech kupców, handlarz i kilku innych rzemieślników. W 1845 roku we wsi istniało już 35 domów, a mieszkało w niej 312 osób. W 1865 roku Józefowiec liczył 598 osób. Wówczas osada ta ukształtowała się wzdłuż dzisiejszej ulicy Józefowskiej.
Rozwój przemysłowy Józefowca zapoczątkowały został przez powstałe na przełomie XVIII i XIX wieku w rejonie osady szyby kopalni węgla kamiennego. W 1873 roku w Józefowcu mieszkało 1000 osób. W tym samym roku produkcję rozpoczęła położona w sąsiednim Wełnowcu huta "Hohenlohe". Wraz z rozwojem przemysłu powstawała nowa zabudowa mieszkaniowa, a także dwie szkoły powszechne, mieszczące się obecnie przy ulicy Józefowskiej 32 i 52. W 1890 roku Józefowiec zamieszkiwało 1300 osób.
Od 1875 do 1894 roku wieś była osobną gminą, po czym 1 kwietnia 1894 roku weszła w skład gminy Dąb (wówczas jako gmina Dąb-Józefowiec). Przed wybuchem pierwszego powstania śląskiego, w józefowskiej gospodzie Polska Organizacja Wojskowa organizowała tajne zebrania. W nocy z 17 na 18 sierpnia 1919 roku powstańcy z Dębu i Józefowca zebrali się, by uderzyć na posterunki niemieckie w kolonii Agnieszka i Wełnowcu. W plebiscycie zorganizowanym w marcu 1921 roku 54% mieszkańców gminy Dąb-Józefowiec opowiedziało się za włączeniem do Polski. W czasie trzeciego powstania śląskiego powstańcy z Józefowca weszli w skład batalionu Rudolfa Niemczyka. 
Pierwsze starania na rzecz powstania nowej rzymskokatolickiej wspólnoty parafialnej poczyniono w 1895 roku, lecz lokalię, będącej filią dębskiej parafii, ustanowiono w 1919 roku. W 1921 lub 1923 roku został założony cmentarz parafialny. Od 15 października 1924 Józefowiec przynależał do nowo utworzonej gminy miejskiej Wełnowiec (Dąb zaś włączono wówczas do Katowic), a od 1951 całą gminę przyłączono do Katowic. W 1935 roku powstał kościół św. Józefa Robotnika. Pierwszym proboszczem józefowskiej parafii był ks. dr Paweł Michatz. 
Po II wojnie światowej w Józefowcu powstały nowe osiedla kilkupiętrowych bloków mieszkalnych. Znaczącą przebudowę dzielnicy rozpoczęto w 1968 roku, wraz z rozpoczęciem realizacji pierwszego etapu osiedla Szczecińska-Nowotki, Do lat 80. XX wieku powstały również budynki wielorodzinne wraz z placówkami handlowo-usługowymi m.in. przy ulicach: Józefowskiej, prof. J. Mikusińskiego i Słonecznej. W wyniku ustalenia nowego podziału administracyjnego miasta w 1991 roku Józefowiec wszedł w skład jednostki pomocniczej Wełnowiec-Józefowiec.
Gospodarka, handel i instytucje.
Rozwój przemysłowy obszarów w rejonie Józefowca rozpoczął się na przełomie XVIII i XIX wieku, kiedy to powstały pierwsze szyby wydobywcze węgla kamiennego – kopalnie "Caroline", "Maria", "Alfred" i "Waterloo", z czego trzy pierwsze weszły później w skład kopalni "Hohenhole". Na początku XIX wieku w pobliżu osady została oddana do użytku huta żelaza "Hohenlohe", a w latach 20. XIX wieku huty cynku: "August" i "Helena". W 1873 roku oddano do użytku w sąsiednim Wełnowcu hutę cynku "Hohenlohe". Zakłady te należały do książąt Hohenlohe.
Według stanu ze stycznia 2021 roku, do większych przedsiębiorstw działających na obszarze Józefowca należy m.in. przedsiębiorstwo z dziedziny przemysłu elektroenergetycznego ZPUE, która ma swój jeden zakładów po dawnym Elektromontażu zakupionym w 2007 roku. Ponadto swoje placówki w Józefowcu ma producent elementów mechanicznych TRANSCOM, a miejscu dawnych Zakładów Wytwórczych Urządzeń Sygnalizacyjnych funkcjonują zakłady firmy Bombardier Transportation.
Ulica Józefowska pomiędzy ulicą M. Karłowicza a ulicą Rysia, a także rejon pomiędzy ulicą Szczecińską a ulicą prof. J. Mikusińskiego stanowią w Józefowcu lokalny ośrodek usługowy, wyposażony w placówki usług podstawowych, w tym handlowe (sklepy spożywcze, w tym Społem Katowice przy ul. Józefowskiej 90), finansowe (placówki partnerskie Alior Banku i Credit Agricole) i placówka pocztowa Poczty Polskiej (UP Katowice 33 przy ul. Józefowskiej 100).
Z większych obiektów handlowych na terenie Józefowca znajdują się: markety Moje Auchan (wcześniej Simply, ul. Szczecińska 18) i Stokrotka (wcześniej Carrefour, ul. Józefowska 108) oraz dyskonty sieci Biedronka (ul. Strażacka 19) i Lidl (ul. Słoneczna 23).
W Józefowcu swoją siedzibę ma Archiwum Państwowe w Katowicach, Oddział Instytutu Pamięci Narodowej oraz Regionalny Ośrodek Polityki Społecznej Województwa Śląskiego.
Architektura i urbanistyka.
Józefowiec, założony w 1826 roku, początkowo składał się z karczmy oraz trzydziestu chałup. Według mapy z 1827 roku zabudowa chłopska koncentrowała się po wschodniej stronie obecnej ulicy Józefowskiej – zaznaczono na niej 34 budynki. W tym czasie wznoszono głównie obiekty drewniane. W 1845 roku we wsi istniało już 35 domów, a do połowy XIX wieku Józefowiec jako osada przemysłowa dalej rozwijała się wzdłuż obecnej ulicy Józefowskiej. W tym czasie, w drugiej połowie XIX i na początku XX wieku dla rodzin robotników hut i kopalń zakładów "Hohenlohe" powstało szereg budynków mieszkalnych, z czego część z nich przetrwało do dziś. W tym czasie w Józefowcu powstawały już budynki ceglane. Po włączeniu w 1894 roku Józefowca do gminy Dąb, z głównej ulicy wytyczono boczne szosy – obecne ulice: Rysia, Gnieźnieńska, M. Karłowicza, a na przełomie XIX i XX wieku ulicę Modelarską. W latach 90. XIX wieku powstała restauracja Geislera – obecnie hala sportowa przy ulicy Józefowskiej 40.
Duży rozwój przestrzenny Józefowca nastąpił po II wojnie światowej. Pod koniec lat 40. XX wieku na pograniczu Dębu i Józefowca w rejonie dzisiejszych ulic Morelowej i ks. P. Ściegiennego powstało osiedle domów fińskich dla robotników kopalni "Eminencja" (później "Gottwald"). W latach 50. XX wieku przy ulicy Szczecińskiej i ulicy ks. P. Ściegiennego powstało kilka budynków dla pracowników wełnowieckiej huty "Silesia", a w latach 70. XX wieku w rejonie ulicy Jabłoniowej powstało osiedle kilkukondygnacyjnych bloków mieszkalnych. Znaczny rozwój osiedla rozpoczęto w 1968 roku wraz z rozpoczęciem budowy pierwszego etapu osiedla Szczecińska-Nowotki, zaprojektowanego dla czterech tysięcy mieszkańców. Wraz z jego realizacją powstały obiekty usługowe: szkoła, przychodnia, żłobek i pawilon handlowo-usługowy. Drugi etap przebudowy, rozpoczęty w 1978 roku, został zapoczątkowany po wyburzeniu starszych budynków w rejonie ulicy prof. J. Mikusińskiego i osady Dobra Myśl. W ich miejscu powstały jedenastokondygnacyjne bloki z wielkiej płyty dla czterech tysięcy osób. Powstał również żłobek i przedszkole, a przy ulicy Józefowskiej pawilon handlowo-usługowy. W 1975 roku rozpoczęto budowę bloków przy ulicy Słonecznej, przeznaczone dla 2,5 tysiąca mieszkańców. Wraz z nim powstało przedszkole i żłobek oraz pawilon handlowo-usługowy. 
Po 1989 roku w Józefowcu powstało stosunkowo niedużo budynków. Do większych zalicza się: budynek przy ulicy Józefowskiej 42 z 2004 roku i wybudowane w 2011 roku: supermarket Lidl i siedziba Śląskiego Urzędu Celno-Skarbowego w Katowicach przy ulicy Słonecznej 34. W czerwcu 2018 roku na rogu ulic: ks. P. Ściegiennego i Słonecznej rozpoczęto budowę zespołu pięciu budynków mieszkalnych z 211 lokalami mieszkalnymi. Osiedle Nowa Słoneczna oddano do użytku w listopadzie 2019 roku.
Zabytki i obiekty historyczne.
Na obszarze Józefowca nie występują obiekty wpisane do rejestru zabytków, natomiast są tu położone liczne historyczne budynki, z czego część z nich jest wpisanych do gminnej ewidencji zabytków. Do tej ewidencji wpisanych jest większość kamienic przy ulicy M. Karłowicza i Rysia, kamienice przy ulicy Józefowskiej 39, 40, 97 i 111, budynek Szkoły Podstawowej nr 17, kościół św. Józefa Robotnika i kaplica na józefowskim cmentarzu. Na podstawie przepisów miejscowych planów zagospodarowania przestrzennego obowiązujących w dzielnicy, wytyczono w Józefowcu strefy ochrony konserwatorskiej obejmujący rejon ulic: M. Karłowicza, J. Dekerta i Strażackiej, obszar w rejonie ulicy Gnieźnieńskiej i cmentarz przy ulicy Józefowskiej. Spośród historycznych budynków w Józefowcu, do cenniejszych należą następujące z nich:
Transport.
Główną trasą komunikacyjną w Józefowcu jest ulica Józefowska, przy której powstała pierwsza zabudowa dzielnicy. Została ona wybrukowana pomiędzy 1907 a 1909 rokiem, a w 2005 i 2018 roku zmodernizowana. Jest do droga powiatowa o klasie drogi lokalnej. Ulica ta biegnie południkowo, gdzie na północy łączy się z ulicą Bytkowską na terenie kolonii Agnieszka, zapewniając dalej w kierunku północnym połączenie z Siemianowicami Śląskimi, natomiast na południu krzyżuje się z ulicą Słoneczną. Droga ta, biegnąca równoleżnikowo, również jest drogą powiatową o klasie drogi lokalnej. Na zachód łączy Józefowiec z Dębem, a na wschodzie z Wełnowcem i Koszutką. Biegnąca w zachodniej stronie ulica ks. P. Ściegiennego to jedyna w Józefowcu droga klasy zbiorczej. Do pozostałych ważniejszych dróg w Józefowcu należą ulice: Bytomska, Gnieźnieńska prof. J. Mikusińskiego i Szczecińska. 
Przez obszar Józefowca nie przebiega żadna linia kolejowa, lecz w przeszłości równolegle do granicy Józefowca z Wełnowcem ciągnęła się bocznica łącząca Katowice z obecną stacją techniczną Katowice Dąbrówka Mała przez Wełnowiec. Linia ta od południa w kierunku północnym biegła równolegle do ulicy J.N. Stęślickiego, na wschód od zakładów ZPUE i sklepu Lidl i dalej na północ równolegle do ulicy C.K. Norwida. Linia ta została oddana do użytku 1 grudnia 1859 roku jako linia normalnotorowa wykorzystywana w ruchu towarowym. Rozbiórka linii została przeprowadzona w 1992 roku.
Publiczny transport zbiorowy w formie połączeń autobusowych przebiegających przez Józefowiec jest organizowany przez Zarząd Transportu Metropolitalnego. Na terenie dzielnicy znajduje się sześć przystanków: Józefowiec Cmentarz, Józefowiec Jabłoniowa, Józefowiec Osiedle, Józefowiec Szczecińska, Józefowiec Szpital i Józefowiec Ściegiennego. Z przystanku Józefowiec Szczecińska, według stanu z początku lutego 2021 roku odjeżdża 5 linii autobusowych, które łączą dzielnicę z większością dzielnic Katowic (w tym z Dąbrówką Małą, Dębem, Giszowcem, Koszutką, Szopienicami-Burowcem, Śródmieściem i osiedlem W. Witosa), a także z niektórymi sąsiednimi miastami Górnośląsko-Zagłębiowskiej Metropolii, tj. z Piekarami Śląskimi i Siemianowicami Śląskimi.
W Józefowcu nie ma wydzielonych tras rowerowych, a także nie przebiega przez dzielnicę żaden szlak rowerowy. Znajdują się tu natomiast dwie stacje rowerów miejskich City by bike: Szczecińska-Nowowiejskiego oraz Ściegiennego-Krzyżowa.
Oświata.
W 1901 roku przy ówczesnej ulicy Bedera (obecnie Józefowska) powstał budynek szkoły autorstwa Eugena Vogta (obecnie filia Szkoły Podstawowej nr 17), a w 1910 roku powstała w Józefowcu druga szkoła – obecnie gmach XIV Liceum Ogólnokształcącego im. mjr. Henryka Sucharskiego. W 1912 roku w Józefowcu powołano Szkołę Gospodarstwa Domowego – w ramach nauczania organizowano w niej kilkumiesięczne kursy dla dziewcząt. W drugiej józefowskiej szkole w okresie międzywojennym działała czteroletnia Szkoła Podstawowa im. Karola Miarki. 
W 1959 roku w gmachu tej samej szkoły powołano Zespół Szkół Zawodowych dla pracujących pod patronatem Elektromontażu. W 1963 roku powstało tu Technikum Elektryczne, a 11 września 1978 roku szkole nadano imię mjr. Henryka Sucharskiego. W tym samym roku powstał Zespół Szkół Elektrycznych, a w 1991 roku Technikum Elektryczno-Mechaniczne. Budynek pierwszej józefowskiej szkoły stał się filią Szkoły Podstawowej nr 17 w roku szkolnym 1993/1994. Był on wówczas przeznaczony na klasy I–IV. W roku szkolnym 2012/2013 wykonano remont świetlicy, a także wymieniono okna. Obecnie w budynku tym odbywa się nauczanie klas I–III w sześciu salach lekcyjnych. Ponadto mieści się tam sala zabaw, sala gimnastyczna, biblioteka, dwie świetlice, szatnia i gabinety. Przy gmachu szkoły znajduje się boisko i plac zabaw. XIV Liceum Ogólnokształcące zostało powołane 1 lipca 1998 roku. Druga z istniejących na terenie Józefowca szkół podstawowych – Szkoła Podstawowa nr 19, powstała w Dębie jako szkoła nr 2. Do obecnej siedziby przy ulicy Krzyżowej 12 przeprowadziła się w 2017 roku. W 2019 roku do szkoły tej uczęszczało 409 uczniów w 18 oddziałach klasowych. W szkole nauczało wówczas 44 nauczycieli.
Według stanu z lutego 2021 roku, w Józefowcu funkcjonują następujące placówki oświatowe:
Kultura, sport i rekreacja.
Pierwsze polskie organizacje kulturalne w Józefowcu powstały na początku XX wieku. Były to m.in. chór mieszany "Harmonia", założony w 1908 roku. Liczył on w latach międzywojennych około stu członków. Obecnie, najbliższym domem kultury jest Filia Dąb Miejskiego Domu Kultury "Koszutka", położona przy ulicy Krzyżowej 1. Oferuje ona zajęcia dla dzieci, młodzieży i dorosłych, w tym muzyczne (nauki gry na pianinie/keyboardzie i gitarze), plastyczne, fotograficzne, wokalne (w tym chór Anima Canto), taneczne i sportowe (gimnastyka dla seniorów, szachy i brydż). Ponadto przy ulicy Józefowskiej 100 działa zarządzany przez Katowicką Spółdzielnię Mieszkaniową Klub Spółdzielczy KSM "Józefinka". W Józefowcu działa też Filia nr 6 Miejskiej Biblioteki Publicznej w Katowicach, położona przy ulicy Bytomskiej 8a. Prócz wypożyczalni i dostępu do internetu biblioteka organizuje lekcje biblioteczne, cykl spotkań dla dzieci, zajęcia literackie, a także organizuje akcje promujące czytelnictwo.
Na początku XX wieku powstały również pierwsze stowarzyszenia sportowe. W 1905 roku powołano Towarzystwo Sportowe "Turnverein", które rok później objęło całą gminę Dąb pod nazwą "Menner Turn Verein Domb". Kilka lat później powstał "Spielverein" – osobny dla Dębu i Józefowca. Dnia 12 lutego 1912 roku podołano gniazdo Dąb-Józefowiec Towarzystwa Gimnastycznego "Sokół". W 1920 roku liczyło ono 113 członków. W tym samym roku powołano w Józefowcu Klub Sportowy "Orzeł". Po przyłączeniu Józefowca do Wełnowca utworzono osobne gniazdo "Sokoła". W hali sportowej MOSiR, znajdującej się w budynku dawnej restauracji Geislera przy ulicy Józefowskiej 40 pod kierownictwem Jana Czai trenowali zapaśnicy GKS-u Katowice, którzy zdobywali liczne medale, w tym trzy igrzysk olimpijskich.
W Józefowcu znajdują się ogólnodostępne place zabaw i inne tereny rekreacyjne. Place zabaw zlokalizowane są m.in. przy ulicy prof. J. Mikusińskiego (wyposażony jest w domek ze zjeżdżalnią i inne urządzenia zabawowe) i ulicy F. Nowowiejskiego (składa się z domku ze zjeżdżalnią i inne urządzenia, a także w siłownię na świeżym powietrzu z 11 urządzeniami do ćwiczeń). Ze środków budżetu obywatelskiego w rejonie ulic: F. Nowowiejskiego, Szczecińskiej i T. Kotlarza powstał w dzielnicy wybieg dla psów, wyposażony w przeszkody dla psów, śluzy, trawniki oraz piasek. W ramach budżetu obywatelskiego w 2017 roku powstała również strefa street workoutu.
Religia.
Największą wspólnotą religijną w Józefowcu jest rzymskokatolicka parafia św. Józefa Robotnika z siedzibą przy ulicy prof. J. Mikusińskiego 8. Jest ona częścią dekanatu Katowice-Załęże w archidiecezji katowickiej. W 2015 roku przynależało do niej około 12 tys. wiernych. Obejmuje ona swoim zasięgiem wiernych z całej dzielnicy.
Początki na rzecz powołania odrębnej parafii rzymskokatolickiej w Józefowcu rozpoczęto w 1895 roku, lecz dopiero w 1919 roku z dębskiej parafii ustanowiono lokalię. Rozpoczęto również budowę tymczasowej świątyni. Początkowo w kościele nabożeństwa odprawiali duchowni z Dębu, a w 1921 roku mianowano księdza kuratusa – był nim ks. Paweł Michatz. Samodzielną parafię erygowano 1 sierpnia 1925 roku. Do niej przydzielono również wiernych z kolonii Agnieszka. W 1946 roku w domu przy ulicy Józefowskiej 108 zaczęły służbę siostry zakonne ze Zgromadzenia Córek Bożej Miłości, po czym przeprowadziły się najpierw na ulicę Strażacką, a potem na ulicę Bytomską 15.

</doc>
<doc id="300761" url="https://pl.wikipedia.org/wiki?curid=300761" title="Przemysł alkoholowy">
Przemysł alkoholowy

Przemysł alkoholowy – część przemysłu spożywczego zajmująca się produkcją napojów alkoholowych.
Przemysł ten dzieli się zwykle na:
Przemysł alkoholowy w Polsce.
Przemysł piwowarski zajmuje się warzeniem piwa. Obejmuje browary, słodownie, wytwórnie bezalkoholowych napojów gazowanych i ekstraktu słodowego i wytwórnie ekstraktu chmielowego. Przemysł ten należy do ważnych dla polskiej gospodarki branż przemysłu spożywczego. Rozmieszczenie browarów w Polsce nie jest równomierne. Najwięcej znajduje się na terenie Polski południowej i południowo-wschodniej. Wartość sprzedaży tego przemysłu w 1996 r. wynosiła około 1 mld USD. W 110 zakładach było w 1996 r. zatrudnionych prawie 15 tys. osób. Przemysł ten charakteryzuje się niskim stopniem koncentracji. Polski przemysł piwowarski zorientowany jest wyłącznie na rynek krajowy. Roczne spożycie piwa na głowę mieszkańca w Polsce wzrosło z 30 l w 1990 r. do 43 l w 1996 r. Spowodowało to, że w przemysł piwowarski zanotował w tym czasie znaczny wzrost inwestycji i dochodów.
Przemysł spirytusowy i drożdżowy zajmuje się produkcją wyrobów spirytusowych. Obejmuje on:
Produkcją spirytusu w Polsce zajmuje się około 900 gorzelni rolniczych, 6 przemysłowych przerabiających melasę. Większość wyrobów (75% spirytusu) produkowana jest w gorzelniach rolniczych, zlokalizowanych w rejonach o dużej produkcji ziemniaków. 
Zdolność produkcyjna wszystkich gorzelni w Polsce wynosi około 400 mln l spirytusu rocznie. Natomiast zapotrzebowanie na spirytus dla przemysłu i dla celów konsumpcyjnych nie przekracza 250 mln l. Istnieją przesłanki przemawiające za rozpowszechnieniem dodatku spirytusu do benzyny silnikowej. Obecnie polska norma dopuszcza dodatek spirytusu odwodnionego do paliwa w ilości do 5% objętości. Etanol może być ponadto wykorzystywany zamiast freonu w systemach klimatyzacyjnych. Prawie 90% produkcji tego przemysłu jest konsumowane w kraju.
Przemysł winiarski można podzielić na 3 sektory: produkcję wina owocowego, miodosytnictwo i produkcję wina gronowego.

</doc>
<doc id="300763" url="https://pl.wikipedia.org/wiki?curid=300763" title="Włókna Purkiniego">
Włókna Purkiniego

Włókna Purkiniego, włókna podwsierdziowe – tkanka zbudowana ze zmodyfikowanych komórek mięśnia sercowego odpowiedzialna za rozprowadzanie pobudzenia w ścianach komór serca. Układ włókien powstaje na skutek rozwidlenia się pęczka Hisa.
Za ich odkrywcę uważa się Jana Evangelistę Purkyněgo.

</doc>
<doc id="300765" url="https://pl.wikipedia.org/wiki?curid=300765" title="Osiedle Paderewskiego (Katowice)">
Osiedle Paderewskiego (Katowice)

Osiedle im. Ignacego Jana Paderewskiego – osiedle mieszkaniowe w Katowicach, położone na południowy wschód od katowickiego Śródmieścia, w sąsiedztwie Doliny Trzech Stawów, w graniach jednostki pomocniczej Osiedle Paderewskiego-Muchowiec.
Osiedle, powstałe w granicach historycznej gminy Bogucice (na terenach Zawodzia) i dawnej osadzie Karbowa, zostało wybudowane w latach 1970–1980. Za projekt odpowiadają architekci katowickiego "Miastoprojektu": Jurand Jarecki, Stanisław Kwaśniewicz oraz Ryszard Ćwikliński. Osiedle I.J. Paderewskiego składa się z jedenastokondygnacyjnych budynków mieszkalnych oraz obiektów usługowo-handlowych. Główne trasy biegnące przez osiedle to m.in. ulice: Graniczna i Powstańców.
Geografia.
Osiedle I.J. Paderewskiego położone jest w graniach Katowic, na terenie jednostki pomocniczej Osiedle Paderewskiego-Muchowiec. Osiedle to znajduje się w kwartale ulic: K. Damrota, gen. W. Sikorskiego, gen. K. Pułaskiego i alei Górnośląskiej. Od północy graniczy z Zawodziem, od wschodu z Doliną Trzech Stawów i powstałymi przy niej nowymi budynkami mieszkalnymi, od południa z Muchowcem, zaś od zachodu z katowickim Śródmieściem. Według podziału fizycznogeograficznego Jerzego Kondrackiego osiedle I.J. Paderewskiego znajduje się w mezoregionie Wyżyna Katowicka (341.13), natomiast pod względem budowy geologicznej w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Geomorfologicznie osiedle I.J. Paderewskiego położone jest na pograniczu Wzgórz Kochłowickich i Obniżenia Rawy – centralna część osiedla osiąga wysokość około 270 m n.p.m. Klimat osiedla nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki, jak bliskość zbiorników wodnych. Obszar osiedla położony jest w zlewni Potoku Leśnego, płynący na wschód od osiedla, w dolinie zwanej Doliną Trzech Stawów. Dolina ta stanowi obszar intensywnie wykorzystywany rekreacyjnie i jednocześnie jest miejscem siedliskowym różnego rodzaju organizmów, w tym dla trzech roślin chronionych i kilku gatunków płazów. Ponadto stanowi punkt żerowania na trasie przelotu wielu gatunków ptaków.
Historia.
Osiedle I.J. Paderewskiego powstało na terenach Zawodzia w historycznej gminie Bogucice, a także folwarku Karbowa, włączonego 11 września 1865 roku do Katowic. Sam zaś początek osiedla sięga połowy lat 60. XX wieku. Wówczas to, w 1965 roku, Katowicka Spółdzielnia Mieszkaniowa podjęła decyzję o budowie nowego osiedla mieszkaniowego, przeznaczonego na 20 tys. osób. Na projekt osiedla zorganizowano konkurs, w którym uczestniczyło sześć zespołów. Za zwycięski wybrano projekt autorstwa trzech architektów z katowickiego "Miastoprojektu": Juranda Jareckiego, Stanisława Kwaśniewicza i Ryszarda Ćwiklińskiego.
Osiedle wybudowano w trzech etapach. W 1970 roku rozpoczęto prace budowlane przy pierwszym etapie, ukończonym w 1973 roku. Drugi etap zrealizowano w latach 1974–1978, zaś trzeci w latach 1979–1980. Pierwsze zaś budynki mieszkalne zostały oddane do użytku w 1974 roku. Na osiedlu zamieszkali ludzie z różnych grup społecznych, zarówno profesorowie, docenci i doktorzy górnośląskich wyższych uczelni, jak i mieszkańcy wyburzonych wcześniej budynków. W październiku 1978 roku z okazji 35. rocznicy powołania Ludowego Wojska Polskiego, w centrum osiedla odsłonięto pomnik Żołnierza Polskiego, będącego dziełem Bronisława Chromego. Mieszkańcy wyznania rzymskokatolickiego zostali przypisani do parafii Wniebowzięcia Najświętszej Maryi Panny, która została erygowana już 1 maja 1952 roku. Fakt istnienia parafii na osiedlu I.J. Paderewskiego potwierdził biskup katowicki Damian Zimoń w dekrecie z 18 lutego 1992 roku. Obecny kościół parafialny powstał w miejsce starego przy ulicy Granicznej w latach 1980–1983.
Dnia 5 kwietnia 1991 roku doszło do wydzielenia osiedla z zarządzania przez Katowicką Spółdzielnię Mieszkaniową, powołując nową, dedykowaną dla osiedla I.J. Paderewskiego. W tym czasie osiedle zamieszkiwało około 14 tys. osób w 4046 mieszkaniach. W dniu 7 października 1996 roku na mocy Uchwały Zgromadzenia Ogólnego Krajowej Rady Spółdzielczej, Spółdzielnia Mieszkaniowa im. I.J. Paderewskiego została nagrodzona odznaką "Za Zasługi dla Spółdzielczości".
Architektura i urbanistyka.
Osiedle I.J. Paderewskiego składa się z 22, 11-piętrowych, punktowo-galeriowych i szeregowo-klatkowych budynków z wielkiej płyty, dwukondygnacyjnych pawilonów handlowych i obiektów usługowych, w tym z przychodni oraz placówek edukacyjnych. Za projekt osiedla odpowiada trzech architektów z katowickiego "Miastoprojektu": Jurand Jarecki, Stanisław Kwaśniewicz i Ryszard Ćwikliński. Pierwotny plan zakładał budowę osiedla z budynkami od 11 kondygnacji od strony zachodniej i coraz niższymi – do 2 kondygnacji w stronę stawów, dzięki czemu budynki miały wizualnie nie wnikać w zieleń. Pierwotnie zaplanowano też inny układ drogowy, z pieszym pasażem pośrodku osiedla i bez dróg przecinających osiedle – miały ona okalać osiedle z dwóch stron. Zaprojektowano także miejsca pod nadziemne, czterokondygnacyjne garaże w miejscu obecnej stacji benzynowej, lecz z powodu ideologicznych zaniechano ich realizacji.
W projekcie urbanistyczno-architektonicznym osiedla architekci czerpali z idei Le Corbusiera, umieszczając na nim placówki usługowe, wkomponowując w wolną przestrzeń pomiędzy blokami miejsca rekreacyjne, zaś drogi zostały pierwotnie tak zaprojektowane, by uczniowie udający się do szkoły nie musieli przekraczać jezdni. Dodatkowo, każde mieszkanie miało mieć zapewnione przynajmniej trzy godziny dziennego oświetlenia. 
Osiedle jest w zarządzie Spółdzielni Mieszkaniowej im. I.J. Paderewskiego, która pod względem liczby mieszkań jest trzecią największą spółdzielnia mieszkaniową w Katowicach (po Katowickiej Spółdzielni Mieszkaniowej i zarządzającej osiedlem Tysiąclecia Spółdzielni Mieszkaniowej "Piast"). Spółdzielnia zarządza budynkami i przyległymi terenami, zaś ulice są w zarządzie miasta Katowice. Łącznie, pod koniec 2019 roku Spółdzielnia zrzeszała 3999 członków, a w jej zasobach mieszkało 7255 osób. Prócz budynków mieszkalnych z lat 1974–1981, Spółdzielnia zarządza też siedmioma budynkami 4-kondygnacyjnymi z lat 1999–2001. Łącznie, w zasobach spółdzielni znajdują się 4146 mieszkań, 96 garaży i 240 lokali użytkowych. Udział powierzchni zabudowanej w powierzchni terenu osiedla wynosi 15%, wskaźnik intensywności zabudowy (netto) – 1,28 WIZ, zaś średnia ważona liczby kondygnacji to 8,53.
Transport.
Główną trasą przebiegającą przez osiedle I.J. Paderewskiego jest ulica Graniczna. Jest to droga powiatowa o klasie drogi zbiorczej. Łączy ona osiedle z autostradą A4 na południu, natomiast w drugą stronę z Zawodziem oraz przez ulicę Powstańców ze Śródmieściem Katowic. W centralnej części osiedla mieści się plac Żołnierza Polskiego. 
Osiedle obsługują autobusy kursujące na zlecenie Zarządu Transportu Metropolitalnego (ZTM). Znajdują się tu cztery przystanki: Osiedle Paderewskiego Biblioteka Śląska, Osiedle Paderewskiego Graniczna, Osiedle Paderewskiego Pomnik i Osiedle Paderewskiego Trzy Stawy. Z pierwszego z nich, według stanu z lipca 2021 roku, odjeżdża 10 linii autobusowych, w tym dwie nocne. Łączą one osiedle z innymi dzielnicami Katowic i niektórymi miastami Górnośląsko-Zagłębiowskiej Metropolii, tj. z Mysłowicami, Siemianowicami Śląskimi i Tychami. 
Na osiedlu znajdują się trzy stacje systemu rowerów miejskich City by bike: nr 5812 Os. Paderewskiego – Sikorskiego, 5813 Os. Paderewskiego – Szeptyckiego i 5814 Graniczna – Targowisko. Powstały one w 2019 roku dzięki zgłoszeniu ich powstania do katowickiego budżetu obywatelskiego i wybraniu przez głosujących tego projektu do realizacji. 
Instytucje.
Na terenie osiedla I.J. Paderewskiego znajduje się kilka placówek oświatowo-wychowawczych, a w sąsiedztwie również Biblioteka Śląska oraz uczelnie wyższe: Uniwersytet Śląski i Politechnika Śląska. Na samym zaś osiedlu są to następujące placówki:
Spółdzielnia Mieszkaniowa im. I.J. Paderewskiego zarządza klubem osiedlowym "Rezonans" z siedzibą przy ulicy gen. J. Sowińskiego 5a. W klubie są organizowane zajęcia dla wszystkich grup wiekowych, w tym sekcja plastyczna i modelarska dla dzieci, warsztaty plastyczne dla dorosłych, sekcja brydża, spotkania i kursy komputerowe dla seniorów, zajęcia z karate, baletu i tańca współczesnego dla dzieci, pilates, gimnastyka dla seniorów, gimnastyka zdrowotna, nauka sportów walki czy języka angielskiego dla dzieci.
Spośród punktów handlowo-usługowych, na osiedlu znajduje się sklep sieci Lidl (ul. Graniczna 65) oraz Społem Katowice (ul. gen. J. Sowińskiego 5a). Ośrodek zdrowia w osiedlu mieści się przy ulicy Granicznej 45. Prócz poradni lekarzy podstawowej opieki zdrowotnej, w przychodni zwoje gabinety mają specjaliści z różnych dziedzin, a także mieści się tu m.in. szkoła rodzenia i gabinet fizykoterapeuty. Wierni wyznania rzymskokatolickiego z osiedla I.J. Paderewskiego przynależą do parafii Wniebowzięcia Najświętszej Maryi Panny.

</doc>
<doc id="300768" url="https://pl.wikipedia.org/wiki?curid=300768" title="Martin XPB2M Mars">
Martin XPB2M Mars

Martin XPB2M Mars – amerykańska prototypowa patrolowa łódź latająca z okresu II wojny światowej
Historia.
W dniu 23 sierpnia 1938 firma Glenn L. Martin Company, prowadząca pracę nad łodzią latającą PBM Mariner, podpisała nową umowę z dowództwem lotnictwa amerykańskiej marynarki wojennej na budowę jeszcze większej łodzi latającej przeznaczonej do dalekiego zwiadu nad oceanami. Projekt ten otrzymał fabryczne oznaczenie "Model 170".
Prace nad tym projektem trwały do listopada 1941 roku. Pierwszy prototyp oznaczony jako "Martin XPB2M-1 Mars" został oblatany 3 lipca 1942 roku. Była to wówczas największa łódź latająca na świecie. Prototyp ten nie był uzbrojony i nie posiadał opancerzenia. Także zbiorniki nie były przystosowane do warunków pola walki. Przewidywana pracochłonność doprowadzenia samolotu do użytkowej wersji bojowej jako samolotu patrolowo-bombowego i wdrożenie do produkcji seryjnej spowodowała zaniechanie dalszych prac w tym kierunku.
W 1943 roku z samolotu usunięto wieżyczki uzbrojenia, wzmocniono podłogi i tak zmodyfikowany samolot oznaczony jako "Martin XPB2M-1R Mars", zaczęto badać pod kątem użycia jako morski wodnosamolot transportowy. W grudniu 1943 roku odbył on pierwszy lot z ładunkiem 6000 kg na trasie Patuxent (USA) – Natal (Brazylia) o długości 7040 km. Na początku 1944 roku samolot ten wykonał lot na Hawaje i z powrotem w czasie 27,5 h i długości ponad 7500 km.
W związku z tymi dokonaniami dowództwo amerykańskiej marynarki wojennej złożyło w firmie zamówienie na budowę 20 samolotów tego typu w wersji transportowej, którą oznaczono jako "Martin JRM-1 Mars". Pierwszy z tych samolotów został oblatany już po zakończeniu II wojny światowej. Choć była to bardzo udana konstrukcja, ostatecznie zbudowano zaledwie 6 egzemplarzy tego samolotu.
Zastosowanie cywilne.
W 1959 cztery samoloty Mars (pozostałe dwa zostały rozbite) zostały sprzedane na złom, dostrzeżono jednak możliwość wykorzystania ich jako "wodnych bombowców". Nowo założone przedsiębiorstwo Flying Tankers Inc. z Kolumbii Brytyjskiej dostosowało je do gaszenia pożarów lasów. W czerwcu 1961 rozbiła się jedna z tych maszyn, zginęła cała załoga. Ponad rok później – w październiku 1962 – kolejna została zniszczona przez tajfun. W 1963 zastąpiły je dwa ostatnie istniejące Marsy. 
Stacjonują one na jeziorze Sproat w pobliżu miejscowości Port Alberni. Oryginalne silniki zastąpiono czterema silnikami Wright R-3350-24WA o mocy 1.860 kW każdy. Mogą zabrać do ok. 27.000 litrów wody, co wystarcza do pokrycia powierzchni 16.000 m². Używane są do gaszenia pożarów lasów wzdłuż wybrzeża Kolumbii Brytyjskiej, rzadziej w interiorze. 
W listopadzie 2006 ogłoszono, że poszukiwani są kupcy na oba samoloty. Warunkiem sprzedaży był zwrócenie jednego z nich po zakończeniu służby, w celu wykorzystania go jako atrakcji turystycznej w Port Alberni. W kwietniu 2007 sprzedano je lokalnemu przedsiębiorstwu (Coulson Flying Tankers), tak więc pozostały w swej starej bazie operacyjnej.
Samolot był bohaterem jednego z odcinków z serii "Mighty Planes - Latające kolosy" emitowanej na kanale Discovery Chanel.
Konstrukcja.
Łódź latająca "Martin XPB2M Mars" był wodnosamolotem o napędzanym 4 silnikami, wolnonośnym grzbietopłatem o konstrukcji całkowicie metalowej. Skrzydła miały kształt trapezowy o znacznej zbieżności, ale niewielkim wznosie. 
Kadłub-łódź o podłodziu jednoredanowym, mieścił 11-osobową załogę. Przewidywano umieszczenie uzbrojenie obronne w obrotowych wieżyczkach – dziobowej i rufowej. 
Usterzenie miało eliptyczne płaty usterzenia pionowego umieszczone na końcach i prostopadle do połówek usterzenia poziomego, odznaczających się silnym wznosem. W wersji "Martin JRM-1 Mars" usterzenie pionowe było pojedyncze. 
Boczne pływaki umieszczone były na oprofilowanych wspornikach zbiegających się w kształt litery „V”. 
Napęd stanowiły 4 silniki gwiazdowe chłodzone powietrzem.

</doc>
<doc id="300769" url="https://pl.wikipedia.org/wiki?curid=300769" title="Eazy-E">
Eazy-E

Eazy-E, właściwie Eric Lynn Wright (ur. 7 września 1964 w Compton, zm. 26 marca 1995 w Los Angeles) – amerykański raper występujący solo oraz w grupie hip-hopowej N.W.A, uważany niekiedy za „ojca chrzestnego” gangsta rapu. Syn Richarda i Kathie Wright, urodzony w Compton w Kalifornii. Był członkiem gangu Crips. Jego najstarszy syn także jest raperem, działa pod pseudonimem "Lil Eazy-E".
Gdy Wright podjął decyzję o porzuceniu szkoły w dziesiątej klasie, utrzymywał się głównie ze sprzedaży narkotyków, a pozyskane pieniądze inwestował w wytwórnię, którą nazwał Ruthless Records. Po pewnym czasie dołączyli do niej Ice Cube, DJ Yella, MC Ren, The D.O.C. i Arabian Prince. W 1988 roku ukazał się ich najbardziej kontrowersyjny album Straight Outta Compton. Grupa wydała dwa albumy, po czym się rozwiązała.
Eazy był bardzo rozpoznawalny ze względu na swój charakterystyczny wysoki głos oraz niski wzrost. W swoich utworach głównie mówił o problemach z policją, przemocy, seksie oraz narkotykach. Jego inspiracje obejmowały grupy funkowe, ówczesnych raperów i komików, zespoły George’a Clintona. Krytyk muzyczny Steve Huey na łamach serwisu Allmusic uznał, iż, pomimo że jego techniczne umiejętności nigdy nie były najlepsze, to teksty i niezaprzeczalna charyzma uczyniły go „gwiazdą”.
Wczesne lata.
Eric Lynn Wright urodził się 7 września 1964 roku w kalifornijskim Compton na przedmieściach Los Angeles, znanym z notorycznej aktywności gangów i przestępczości. Jego rodzicami byli Richard i Kathie Wright. Ojciec był pracownikiem poczty, a jego matka pracowała jako nauczycielka. Uczęszczał do Taft High School w Woodland Hills, z której w 10 klasie został wyrzucony. Później dołączył do gangu Kelly Park Compton Crips. Wtedy zaczął głównie utrzymywać się z handlu narkotykami.
W 1986 roku, w wieku 22 lat, rzekomo zarobił ponad 250 tys. dolarów amerykańskich ze sprzedaży narkotyków. Wtedy postanowił, że postara się odmienić scenę hip-hopową, która rosła w dużą popularność. Swoje pierwsze utwory nagrywał w połowie 1980 roku, w garażu swoich rodziców.
Pomysł na Ruthless Records pojawił się, gdy Wright zaproponował jego przyjacielowi Jerry’emu Hellerowi, aby razem z nim przeszedł do biznesu. Wright zaproponował, że obaj dostaną po 50 procent dochodów firmy, ale później zdecydowano, że Wright dostanie osiemdziesiąt procent przychodów, a Heller tylko dwadzieścia procent. Ostatecznie Wright zainwestował ponad milion dolarów na rozwój firmy.
Kariera.
Grupa N.W.A (1987–91).
Grupa N.W.A została założona w 1986, gdy Ice Cube napisał pierwszy utwór dla Eazy’ego-E zwany „Boyz-n-the-Hood”. Początkowo jej członkami byli: Eazy, Cube i Dre, ale w późniejszym czasie dołączyli do niej DJ Yella, MC Ren, The D.O.C. oraz Arabian Prince (1987-88). Debiutancki album grupy wyszedł w sierpniu 1988 roku pod nazwą Straight Outta Compton. Na albumie znajdowały się bardzo kontrowersyjne utwory. Jednym z nich był „Fuck tha Police”, który znacznie przyczynił się do wzrostu popularności grupy. Album jest do dziś uważany za jeden z najważniejszych albumów w historii gangsta rapu i sprzedał się w ilości ponad 2 milionów kopii. Niedługo po premierze, z grupy odszedł Ice Cube, który pokłócił się z Eazy’m o to, iż według niego Eric nierówno dzieli pieniądze pomiędzy członkami grupy. W 1990 wyszła EP od N.W.A – 100 Miles and Runnin’, która pomimo 5 utworów cieszyła się dużą popularnością. Na albumie pojawił się diss na Ice Cube’a „Real Niggaz”. W 1991 roku wyszedł już ostatni album N.W.A Niggaz4Life. Album odniósł olbrzymi sukces i trafił na pierwsze miejsca list przebojów. Najbardziej znane piosenki z tego albumu to „Alwayz into Somethin'” i „Appetite For Destruction”. Do „Alwayz Into Somethin” został nakręcony teledysk. Na tym utworze zostało umieszczonych wiele ataków w stronę Ice Cube’a, na które on odpowiedział swoim dissem „No Vaseline”. N.W.A pozostawiło ten utwór bez odpowiedzi. W tym samym roku N.W.A się rozpadło. Dre odszedł z powodu kwestii finansowych i dołączył do Death Row, co zapoczątkowało nowy spór.
Kariera solowa (1991–95).
Eazy już we wrześniu 1988 roku nagrał jeden album solowy, który uzyskał niesamowity debiut – „Eazy-Duz-It”. Album sprzedawał się w liczbie ponad 3 milionów egzemplarzy, zyskując status podwójnej platyny. Kolejnym albumem była 18 minutowa „”, na której są między innymi utwory „Neighborhood Sniper” czy „Only If You Want It”.
Pod koniec 1992 roku Dre wydał solowy album The Chronic, na którym zaatakował Eazy’ego, co zapoczątkowało nowy beef. Eric nie pozostał dłużny i wydał album It’s On (Dr. Dre) 187um Killa. Na albumie Eazy’ego został umieszczony diss „Real Muthaphuckkin G's”.
Na albumie znajdowały się również 
„Any Last Werdz”, „Still A Nigga” i „Down 2 Tha Last Roach”.
W utworze „Real Muthaphuckkin G's” wystąpili również Dresta i B.G. Knocc Out.
Śmierć.
W marcu 1995 roku Eazy-E trafił do szpitala z podejrzeniem astmy, jednakże badania wykazały AIDS, a 26 marca o 18:35 umarł z powodu zapalenia płuc wywołanego AIDS. Tuż przed śmiercią zdążył pogodzić się z Dr. Dre oraz z Ice Cube’em. Został pochowany 7 kwietnia 1995 na cmentarzu Rose Hills Memorial Park w Whittier, w Kalifornii. 
Pośmiertne albumy Eazy’ego-E to Str8 Off Tha Streetz Of Muthaphukkin Compton wydany 30 stycznia 1996 roku, Impact of a Legend (zawierający niewydane utwory i remiksy) oraz Featuring... Eazy-E (zawierający utwory, na których gościnnie pojawił się zmarły raper i 3 piosenki niewydane wcześniej).

</doc>
<doc id="300779" url="https://pl.wikipedia.org/wiki?curid=300779" title="Rezerwat przyrody Wąwóz Lipa">
Rezerwat przyrody Wąwóz Lipa

Rezerwat przyrody Wąwóz Lipa – leśny rezerwat przyrody w południowo-zachodniej Polsce, w woj. dolnośląskim, w powiecie jaworskim, w gminach Paszowice i Bolków.
Opis rezerwatu.
Rezerwat został utworzony 12 listopada 1996 roku na powierzchni 54,70 ha. Rozporządzeniem Wojewody Dolnośląskiego z 14 lutego 2002 r. powiększono istniejący rezerwat przyrody do powierzchni 101,00 ha. Celem ochrony jest „zachowanie ze względów naukowych, dydaktycznych i krajobrazowych naturalnych lasów oraz zbiorowisk roślin naskalnych wraz z różnymi typami pomnikowych głazów narzutowych”.
Obszar chroniony znajduje się we wschodniej części Pogórza Kaczawskiego, u podnóża wschodniej części Gór Kaczawskich w Sudetach, w południowej części Parku Krajobrazowego „Chełmy”, ok. 2,2 km na północny wschód od miejscowości Lipa. Obejmuje fragment południowo-wschodniej części Wąwozu Lipa oraz część doliny potoku Rogoziny i Nysy Małej.
Wąwóz położony jest na wysokości ok. 400 m n.p.m. i zbudowany jest ze skał kompleksu zieleńcowego – zieleńców, łupków zieleńcowych oraz diabazów. Wyróżniają się zwłaszcza rzadko spotykane formy tych skał – tzw. lawy poduszkowe, powstałe w wyniku erupcji podmorskich w starszym paleozoiku. W środkowej części wąwozu występują liczne wychodnie tworzące strome ściany skalne do wysokości 12 m.
Interesujące są tu ślady różnorodnych ruchów masowych (obrywy, osuwiska). W górnym odcinku wąwozu występują liczne eratyki skał skandynawskich oraz pseudoeratryki z Pogórza Kaczawskiego i Przedgórza Sudeckiego.
Wielkim walorem rezerwatu są naturalne zespoły leśne, do których należą:
Innym walorem rezerwatu jest roślinność naskalna reprezentowana przez zespoły paproci szczelinowych (z paprotką zwyczajną, paprotnicą kruchą i zanokcicami) oraz murawy piaskowe (z kostrzewą bladą, rojnikiem pospolitym, perłówką orzęsioną). Wczesną wiosną w runie łęgowym występuje masowy zakwit wczesnowiosennych geofitów, m.in. śnieżycy wiosennej, kokoryczy pustej i pierwiosnka lekarskiego. Wąwóz Lipa posiada jedno z największych stanowisk śnieżycy w parku. Cała flora rezerwatu liczy 274 gatunki roślin naczyniowych, w tym aż 22 to rośliny chronione Polsce, w tym m.in. perłówka siedmiogrodzka, mająca tutaj jedyne stanowisko w zachodniej części kraju.
Najcenniejszym elementem fauny obszaru rezerwatu jest duża populacja salamandry plamistej, która szczególnie licznie występuje w skalnej części wąwozu, gdzie odbywa gody w płynącym tam potoku.
Rezerwat leży na gruntach Skarbu Państwa w zarządzie Nadleśnictwa Jawor. Nadzór sprawuje Regionalny Konserwator Przyrody we Wrocławiu.

</doc>
<doc id="300781" url="https://pl.wikipedia.org/wiki?curid=300781" title="Przemysł alkoholi">
Przemysł alkoholi



</doc>
<doc id="300786" url="https://pl.wikipedia.org/wiki?curid=300786" title="Zasada zachowania trzech jedności">
Zasada zachowania trzech jedności



</doc>
<doc id="300789" url="https://pl.wikipedia.org/wiki?curid=300789" title="Santiago Ramon y Cajal">
Santiago Ramon y Cajal



</doc>
<doc id="300794" url="https://pl.wikipedia.org/wiki?curid=300794" title="Karabin maszynowy AAT M52">
Karabin maszynowy AAT M52

AAT M52 (Arme Automatique Transformable Modèle 52) – francuski uniwersalny karabin maszynowy.
W latach 1946-1951 armia francuska była zaangażowana w konflikt zwany I wojną indochińską. Walki wykazały, że armia francuska używająca przedwojennej broni francuskiej, broni amerykańskiej i zdobycznej broni niemieckiej ma olbrzymie problemy z zaopatrzeniem w amunicję.
Jako pierwsze wprowadzono do uzbrojenia w 1949 roku karabin samopowtarzalny MAS 49 i pistolet maszynowy MAT 49. Pozostał jednak problem ciężkiej broni maszynowej. Używany przez piechotę rkm MAC 1924/29 strzelał tą samą amunicją co karabin MAS 49, ale był bronią zasilaną z magazynka, o niewielkiej szybkostrzelności praktycznej, a ckm Browning M1919 i ukm MG 42 strzelały amunicją nietypową co powodowało znaczne problemy logistyczne. Dlatego postanowiono zastąpić te dwa typy broni nową konstrukcją.
Nowy karabin maszynowy powstał w "Manufacture Nationale d’Armes de Chatellerault (MAC)". Podobnie jak MG 42 był to uniwersalny karabin maszynowy. Z MG 42 zapożyczono także taśmę Gurt 34. Została ona przez francuzów zmodyfikowana i w rezultacie z taśmy segmentowej zmieniła się w rozsypną. Z Browninga M1919 wykorzystano podstawę trójnożną M2. Nowy karabin maszynowy strzelał standardową francuską amunicją 7,5 x 54 mm. Nowa broń została przyjęta do uzbrojenia w 1952 roku jako AAT M52.
AAT M52 był dostarczany armii francuskiej w kilku wersjach:
W następnych latach powstała wersja eksportowa kalibru 7,62 x 51 mm NATO oznaczona NF-1. Ma ona większą szybkostrzelność teoretyczną (900 strz./min) i może być zasilana ze standardowej taśmy rozsypnej NATO M13 (lub odpowiednio zmodyfikowanej taśmy francuskiej). Zmienił się także producent broni ponieważ produkcję AAT M52 przeniesiono do zakładów "Manufacture Nationale d’Armes de Tulle (MAT)" (obecnie część koncernu GIAT).
Pod koniec lat 70. XX wieku armia francuska wycofała z uzbrojenia karabiny MAS 49 i rkm-y MAC 1924/29. W ten sposób jedynymi typami broni francuskiej zasilanej nabojem 7,5 x 54 mm zostały ukm-y AAT M52 i karabiny wyborowe FR F1. Ponieważ planowano także wycofanie z uzbrojenia karabinów FR F1 dowództwo armii francuskiej postanowiło zrezygnować z używania nietypowej amunicji 7,5 mm i zastąpić ją amunicją 7,62 x 51 mm NATO. Zgodnie z tą decyzją eksploatowane karabiny maszynowe AAT M52 przebudowano do wersji NF-1. Przebudowane karabiny są użytkowane pod oznaczeniem AA NF-1.
Karabin AA NF-1 nadal pozostaje na uzbrojeniu armii francuskiej.
Opis.
AAT M52 jest zespołową bronią samoczynną. Odrzucie zamka półswobodnego. Opóźnienie otwarcia dwuczęściowego zamka zapewnia niesymetryczna dźwignia. Mechanizm spustowy umożliwia tylko ogień ciągły. Zasilanie taśmowe, taśma rozsypna. AAT M52 posiada lufę szybkowymienną. W komorze nabojowej lufy wykonane są rowki Revellego ułatwiające ekstrakcję łusek. Przyrządy celownicze składają się z muszki i nastawnego celownika krzywiznowego. Dwójnóg karabinu maszynowego AAT M52 jest mocowany do lufy i używany łącznie z regulowaną podporą tylca. Podstawa trójnożna typu M2.

</doc>
<doc id="300796" url="https://pl.wikipedia.org/wiki?curid=300796" title="Stan splątany">
Stan splątany

Stan splątany – rodzaj skorelowanego stanu kwantowego dwóch lub więcej układów kwantowych. Ma on niemożliwą w fizyce klasycznej cechę polegającą na tym, że stan całego układu jest lepiej określony niż stan jego części. Splątanie kwantowe może dotyczyć próżni kwantowej albo funkcji falowej pojedynczej cząstki lub większej ich liczby. Możliwe jest również splątanie kwantowe pomiędzy układami, które nie istnieją w tym samym czasie. Hipersplątanie to stan, w którym splątany jest więcej niż jeden stopień swobody. Splątanie przeważnie jest przykładem zjawiska nielokalnego w mechanice kwantowej, jednak istnieje zarówno splątanie lokalne jak i nielokalne zjawiska niebędące splątaniem. Samo istnienie splątania przeważnie zależy od wybranego podziału stanu na składowe. Skala splątania jest wielkością zależną od układu odniesienia, gdyż sama liczba cząstek w danym obszarze jest zależna od układu odniesienia (zob. np. efekt Unruha). Jedną z cech splątania jest jego monogamia – jeśli dwa układy są ze sobą maksymalnie splątane, to nie mogą być splątane z żadnymi innymi.
Ze splątaniem mamy do czynienia wtedy, gdy funkcja falowa układu składającego się z dwóch lub więcej podukładów albo całych ich zespołów nie da się zapisać w postaci potęgi N funkcji falowych każdego z podukładów.
Istnieje na przykład stan splątany polaryzacji dwóch fotonów, tzw. singlet, który ma tę właściwość, że jeżeli będziemy mierzyć polaryzacje obu fotonów, używając dwóch identycznie ustawionych, ale odległych od siebie polaryzatorów, to zawsze otrzymamy dwie przeciwne polaryzacje. Natomiast zmierzone polaryzacje każdego z fotonów z osobna są zupełnie przypadkowe. Zatem para fotonów w stanie singletowym ma precyzyjnie określoną własność wspólną (polaryzacje mierzone tak samo ustawionymi polaryzatorami są zawsze przeciwne), natomiast stan podukładu, czyli pojedynczego fotonu, jest całkowicie nieokreślony – wynik pomiaru polaryzacji pojedynczego fotonu jest zupełnie przypadkowy. Splątanie nie zanika wraz z odległością – tak przewiduje teoria kwantów.
Sterowalność.
Ze splątaniem blisko związana jest sterowalność. Załóżmy, że skrętność cząstki A jest splątana ze skrętnością cząstki B. Wtedy wykonanie pomiaru skrętności cząstki A oznacza, że stan cząstki B stał się wartością własną skrętności (którą konkretnie wartością własną można zweryfikować, wykonując następnie pomiary cząstki B). Jeśli wyniki pomiarów (cząstki B, a także cząstki A, gdy to cząstka B ją steruje) mogą być wytłumaczone teorią zmiennych ukrytych lokalnych, to splątany układ określa się jako niesterowalny. W przeciwnym wypadku jedyną możliwą konkluzją jest, że zaszło sterowanie, wykorzystujące nielokalność mechaniki kwantowej. Gdy wyniki pomiarów dotyczące tylko jednej cząstki da się wytłumaczyć teorią zmiennych ukrytych lokalnych, to miało miejsce sterowanie jednostronne (ang. "one-way steering").
Paradoks EPR.
Pojęcie stanu splątanego prowadzi do tzw. paradoksu EPR. Jeśli dwie cząstki tworzące singlet oddalimy od siebie i zmierzymy spin jednej z nich, dostaniemy informację także o spinie tej drugiej. Ponieważ stan każdej z nich przed pomiarem jest nieokreślony, a z mechaniki kwantowej nie wynika żadne opóźnienie, więc Einstein, Podolski i Rosen doszli do wniosku, że oznacza to natychmiastowe oddziaływanie z nieskończoną prędkością, co jest sprzeczne z teorią względności. Einstein nazwał to zjawisko „upiornym działaniem na odległość”.
Teorię sprawdzono eksperymentalnie. W jednym z eksperymentów splątane fotony były przesyłane na odległość 18 km od siebie. Stany kwantowe fotonów były nadal ze sobą skorelowane przy równoczesnym pomiarze, choć żadna informacja nie mogła przedostać się dostatecznie szybko pomiędzy nimi (musiałaby podróżować szybciej niż prędkość światła w próżni). Nie pozwala to jednak użyć splątania do przesyłania informacji szybciej od światła w próżni, gdyż odczytanie zakodowanej informacji jest możliwe dopiero po porównaniu stanu obydwu fotonów, co wymaga dodatkowego podświetlnego kanału komunikacji.
Splątanie nie wymaga też pojęcia „absolutnego czasu”, który byłby potrzebny przy natychmiastowym oddziaływaniu, a którego istnienie jest sprzeczne z teorią względności. Splątanie zachodzi bowiem także pomiędzy cząstkami oddalonymi w czasie albo poruszającymi się względem siebie z dużą prędkością i ulega odpowiednim zmianom zgodnym z przekształceniami Lorentza.
Jedną z prób wyjaśnienia tego paradoksu, podjętą już przez Einsteina, było postulowanie istnienia tzw. teorii zmiennych ukrytych. Fotony z chwilą rozdzielenia mogłyby nieść pewną zakodowaną informację, która wpływałaby na ich przyszłe zachowanie. Informacja ta, czyli właśnie „zmienne ukryte”, wyjaśniałaby ich późniejszy skorelowany stan. Analogicznie jeśli dwoje ludzi umówi się co do swoich dalszych działań, ich akcje mogą być później silnie powiązane ze sobą, choć nie mają już oni ze sobą kontaktu. Okazuje się jednak, że nie jest możliwe wyjaśnienie splątania za pomocą teorii zmiennych ukrytych. Udowodniono, że każda taka teoria dawałaby w pewnych warunkach mniejsze korelacje, niż są faktycznie obserwowane (tzw. twierdzenie Bella).
Z twierdzeniem Bella jest powiązane założenie tzw. lokalnego realizmu, głoszące, że każda cząstka i punkt przestrzeni oddziałują tylko z najbliższym otoczeniem („lokalny”) i dają się opisać skończoną liczbą parametrów, których wartość jest określona niezależnie od procesu ich pomiaru („realizm”). Np. przeciwne bieguny magnesów przyciągają się, gdyż każdy z nich wysyła kwanty pola elektromagnetycznego, które charakteryzują się kilkoma parametrami („realizm”) i oddziałują na drugi magnes dopiero po dotarciu w jego pobliże („lokalność”). Założenie lokalnego realizmu jest milcząco przyjmowane w ogólnej teorii względności, jednak na mocy twierdzenia Bella jest ono sprzeczne z mechaniką kwantową i z wynikami eksperymentów. Z twierdzenia nie wynika natomiast, czy poprawne jest założenie samego realizmu lub samej lokalności.
Historia.
Kolejne odkrycia doprowadziły do sformułowania teorii stanu splątanego:
Pojęcie splątania zostało wprowadzone przez jednego z twórców mechaniki kwantowej – Erwina Schrödingera w 1935 roku. Stany splątane mają szerokie zastosowanie w informatyce kwantowej (zwłaszcza w kryptografii i teleportacji kwantowej).
W latach 90. XX wieku eksperymentalnie udowodniono istnienie splątania pomiędzy fotonami odległymi od siebie o kilkanaście kilometrów (grupa Gisin'a, Genewa). Potem zaobserwowano to zjawisko na odległości aż 144 km – doświadczenie przeprowadzone na wyspach La Palma i Teneryfa (Anton Zeilinger i współpracownicy).
Według publikacji w Nature z lutego 2011 roku przeprowadzono obserwację rekordowej liczby 10 miliardów splątanych atomów. Rok później fizycy jednocześnie splątali rekordowo dużą liczbę 8 fotonów. Również w tym roku w powietrzu o temperaturze pokojowej splątano 2 diamenty milimetrowej wielkości i oddalono je na odległość 15 centymetrów.
W czerwcu 2013 roku Juan Maldacena oraz Leonard Susskind zasugerowali, że splątanie kwantowe może być wynikiem istnienia między splątanymi cząstkami mostu Einsteina-Rosena.

</doc>
<doc id="300804" url="https://pl.wikipedia.org/wiki?curid=300804" title="Ice Cube">
Ice Cube

Ice Cube, właściwie O'Shea Jackson Sr. (ur. 15 czerwca 1969 w Los Angeles) – amerykański raper, producent muzyczny, aktor, reżyser i scenarzysta filmowy, z wykształcenia inżynier architekt. Tworzy muzykę w stylu gangsta rap.
Jest znany z tego, że w większości swoich utworów porusza problemy społeczne, polityczne i krytykuje rasizm w rodzinnym kraju. Właściciel marki odzieżowej „Solo by Cube” i wytwórni filmowej „Cube Vision”.
Życiorys.
Wczesne lata.
Jackson urodził się 15 czerwca 1969 roku na południu Los Angeles. Syn Doris Jackson (z domu Benjamin), urzędnika szpitalnego i Hosea Jacksona, który pracował na University of California, Los Angeles. Przyrodnia siostra rapera została zamordowana w 1981. Jego kuzyn Teren Delvon Jones, znany także jako Del tha Funkee Homosapien także jest raperem. Jako nastolatek zainteresował się muzyką. Już w wieku 14 lat pisał pierwsze teksty. Uczęszczał do William Howard Taft High School w Los Angeles i do Phoenix Institute of Technology, gdzie studiował architekturę.
Kariera muzyczna.
Około 1987 wypuścił demo "My Posse" wraz z grupą C.I.A., w której w skład wchodzili jeszcze K-Dee i Sir Jinx. Następnie został członkiem grupy N.W.A. Występował tam razem z takimi wykonawcami jak Dr. Dre, Eazy-E, MC Ren czy DJ Yella. Opuścił jednak grupę w 1989. Przyczyną były nieporozumienia między nim a Eazy-E związane z podziałem pieniędzy, które grupa otrzymała za album "Straight Outta Compton".
W 1989 roku rozpoczął nagrywanie debiutanckiego albumu pt. "AmeriKKKa's Most Wanted", który wydał 16 maja 1990 roku. Za produkcję płyty odpowiadała między innymi grupa producencka The Bomb Squad, w skład której wchodził Chuck D. Po wydaniu, tytuł okazał się sporym sukcesem. Album przyczynił się do popularności gatunku w społeczności. Nie obyło się jednak bez kontrowersji. Raper był oskarżany o propagowanie rasizmu. W tym samym roku wydał także minialbum pt. "Kill at Will". EP-ka okazała się także sukcesem. Jako pierwszy minialbum został zatwierdzony jako złoto i platyna.
Drugi album rapera został wydany w 1991 roku. Tytuł "Death Certificate" był bardziej dopracowany niż poprzednie produkcje. Cube skupił się na części lirycznej, co nie spodobało się krytykom, którzy powtórnie oskarżyli muzyka o propagowanie nienawiści do białej ludności, czy o antysemityzm. Płyta zawierała kontrowersyjny utwór „No Vaseline”, który był dissem na grupę N.W.A. Pomimo tego, tytuł sprzedał się bardzo dobrze, bo w ponad milionie egzemplarzy.
W listopadzie 1992 r. ukazał się trzeci studyjny album pt. "The Predator". Pierwszym singlem był utwór „Wicked”, który okazał się sukcesem, uzyskując status złotego. W utworze tym odnosił się do zamieszek w Los Angeles. Płyta zadebiutowała na najwyższym miejscu notowania Billboard 200 ze sprzedażą 193.000 egzemplarzy w pierwszym tygodniu. „It Was a Good Day” był kolejnym singlem. Okazał się sporym sukcesem. Sprzedał się w ilości przekraczającej 5 milionów sztuk. Po tym sukcesie popularność albumu się zwiększyła, a wydany w lipcu 1993 r. singel „Check Yo Self” tylko to potwierdził. Jest to najlepiej sprzedający się album rapera. Czwarty album, który został wydany pod koniec 1993 roku miał tytuł "Lethal Injection". Po raz pierwszy Ice Cube nagrał płytę w gatunku G-funk. Jednak krytycy nie docenili produkcji. Po wydaniu tej produkcji, muzyk postanowił zawiesić działalność solową, skupiając się na produkcji filmów i współpracy z grupą muzyczną Da Lench Mob, której efektem była płyta "Planet of da Apes". W 1995 ogłoszono koniec działalności grupy.
W 1996 raper wspólnie z WC i Mack 10 założył zespół Westside Connection. Efektem tej współpracy był album "Bow Down". Produkcja okazała się sukcesem, debiutując na 2. miejscu notowania Billboard 200. Sprzedaż wyniosła 145 tys. sztuk. W utworze „Hoo-Bangin' (WSCG Style)” grupa prowokuje Cypress Hill, czego efektem był długoletni konflikt. Ostatni album trio ukazał się w 2003 roku. Miał tytuł "Terrorist Threats". Promował go hit „Gangsta Nation” z udziałem piosenkarza Nate Dogga. W 2005 roku nastąpił spór, po którym Mack 10 opuścił grupę.
W 1997 roku Ice Cube wystąpił gościnnie na płycie "Follow the Leader" amerykańskiego zespołu Korn, w utworze „Children of the Korn”. Rok później ukazał się album artysty pt. "War &amp; Peace – Volume 1 (The War Disc)", w 2000 r. kontynuacja pod nazwą "War &amp; Peace – Volume 2 (The Peace Disc)". Krytycy obie płyty oceniali różnie, ale głównie mieszanie. Sprzedaż obu produkcji wyniosła ponad 1.5 miliona egzemplarzy w samych Stanach Zjednoczonych. W 2001 r. ukazała się kompilacja najlepszych utworów rapera – "Greatest Hits". Również w tym roku Ice Cube wystąpił na trasie koncertowej Up in Smoke Tour, obok takich muzyków jak Dr. Dre, Eminem czy Snoop Dogg.
Siódmy studyjny album został wydany sześć lat od poprzedniej solowej płyty. Tytuł "Laugh Now, Cry Later" został wydany 9 czerwca 2006 roku nakładem wytwórni Lench Mob Record. Sprzedaż w pierwszym tygodniu wyniosła 144.000 egzemplarzy. Singel „Why We Thugs” okazał się sporym sukcesem. Został zatwierdzony jako czterokrotna platyna. Sam album uzyskał status złotego. Za produkcję tytułu odpowiadali między innymi Lil Jon, Scott Storch, Sean Combs czy Swizz Beatz.
Dwa lata później odbyła się premiera albumu pt. "Raw Footage". Promował go kontrowersyjny utwór „Gangsta Rap Made Me Do It”, gdzie raper opowiada o tym że gangsta rap jest obwiniany za zbrodnie. Krytycy oceniali płytę wysoko, co jednak nie przełożyło się na sprzedaż. Wyniosła ona jedynie ok. 160 tys. sztuk.
28 września 2010 roku odbyła się premiera kolejnego album rapera "I Am the West". Pomimo kilku singli promujących wydawnictwo, płyta nie okazała się sukcesem komercyjnym. Sprzedaż wyniosła zaledwie 22.000 egzemplarzy. Również recenzenci nie pochwalali tytułu. Oceniali ją zwykle mieszanie.
W 2012 roku raper udzielił się gościnnie obok Insane Clown Posse, w remiksie do utworu „Chris Benoit”. Nowy tytuł piosenki to „Chris Benoit (Kuma's Scrub Club Remix)”. Znajduje się ona na kompilacji "Mike E. Clark's Extra Pop Emporium".
Na 2014 r. planowana była premiera dziesiątego studyjnego albumu pt. "Everythang's Corrupt", jednak anulowano datę wydania projektu. Obecnie nie jest znana data premiery. Album promowały single „Everythang's Corrupt“, „The Big Show“, „Sasquatch”, „Sic Them Youngins On 'Em“ oraz „Drop Girl“. Do wszystkich utworów zrealizowano teledyski.
Życie prywatne.
Fan drużyny koszykarskiej Los Angeles Lakers, baseballowej Los Angeles Dodgers i futbolu amerykańskiego Oakland Raiders. Tej ostatniej zatytułował utwór „Raider Nation”, który skomponował w 2009 roku.
W 1992 ożenił się z Kim Woodruff, z którą ma czwórkę dzieci – O'Shea Jr., Darrel, Shareef i Kareema. Pod koniec 1992 przeszedł na islam.
Dwaj jego synowie występujący pod pseudonimami OMG i Doughboy także są raperami. Obaj wystąpili na płycie pt. "I Am the West".
Jest również kuzynem Del the Funky Homosapien – rapera występującego na scenie muzycznej od 1990 roku. Z pomocą Cube'a Del wydał swój debiutancki album pt. "Wish My Brother George Was Here", kiedy miał zaledwie 18 lat.

</doc>
<doc id="300806" url="https://pl.wikipedia.org/wiki?curid=300806" title="Game (raper)">
Game (raper)

Jayceon Terrell Taylor (ur. 29 listopada 1979 w Los Angeles), lepiej znany jako Game lub The Game – amerykański raper i aktor.
Stał się sławny w 2005 r. po sukcesie jego albumu "The Documentary" i dwukrotnej nominacji do nagrody Grammy. The Game jest jedynym raperem z zachodu, który wydał multi-platynowy album "The Documentary", od czasów "2001" Dr. Dre, który został wydany późno w 1999 (chociaż album "Tha Last Meal" Snoop Dogga sprzedał się w dwóch milionach egzemplarzy, został zatwierdzony jako platyna).
Po wydaniu dwóch albumów, które zadebiutowały na pierwszych miejscach kilku notowań, między innymi Billboard 200, Game jest również znany z wielu beefów, w których wziął udział. Muzyka tworzona przez Taylora to podgatunek rapu, zwany gangsta rapem, który miał swoje początki w rodzinnym mieście rapera, Compton.
Życiorys.
Wczesne lata.
Jayceon Taylor urodził się w Los Angeles, w stanie Kalifornia. Jego matka to Lynette Baker, a ojciec George Taylor. Mieszkał w La Brea dopóki nie przeniósł się z rodziną do Compton, kiedy miał cztery lata. Po tym, jak jego starsza siostra oskarżyła ojca o molestowanie seksualne (Jayceon miał wtedy pięć lat), ich rodzina rozpadła się i spędził osiem lat z rodziną zastępczą w Carson. W wieku czternastu lat wrócił do swojej prawdziwej rodziny w Compton. Dorastał na terytorium gangu Crips znanym jako Santana Blocc i wkrótce dołączył do Bloodsów. Po ukończeniu Compton High School, krótko uczęszczał do Washington State University – w pierwszym semestrze wyrzucono go ze szkoły za posiadanie narkotyków. Po tych zdarzeniach zajął się sprzedażą narkotyków, a w wieku osiemnastu lat zaczął naśladować swojego starszego brata (Big Fase 100), który był powiązany z setem Cedar Block Piru. W 2001 został pięciokrotnie postrzelony (w serce, brzuch, ręce) przez nieznajomych mężczyzn, którym otworzył drzwi. Został przewieziony do szpitala. Zapadł w śpiączkę na trzy dni. W trakcie pobytu w szpitalu postanowił rozpocząć karierę raperską.
Początki kariery.
Po przesłuchaniu znanych albumów hip-hopowych, Taylor zaplanował swoją karierę. Z pomocą brata, Big Fase'a, założył wytwórnię The Black Wall Street Records. Poza samym Game’em, znaleźli się w niej między innymi Glasses Malone, Vita i Nu Jerzey Devil. Wybrał pseudonim „The Game”, bo tak nazywała go babcia z powodu jego zamiłowania do sportu (koszykówka). W 2002 został wydany jego pierwszego mixtape, „You Know What It Is Vol. 1”, przez wytwórnię Get Low Recordz. Zanim Game znalazł się w wytwórni Aftermath Entertainment, zainteresował się nim P. Diddy, jednak Dr. Dre zaproponował mu kontrakt wcześniej. W październiku 2004 roku, wydał swój pierwszy album, "Untold Story" dla Get Low Recordz. Sprzedał się w ilości 82 000 kopii w pierwszych trzech miesiącach. Na płycie gościnnie wystąpili między innymi Sean T, Young Noble (z Outlawz) i JT The Bigga. Wystąpił również na mixtape'ach takich producentów jak DJ Kayslay, DJ Whoo Kid czy DJ Clue. Wkrótce raper wydał kolejnego mixtape'a dla swej własnej wytwórni, „You Know What It Is Vol. 2”. Wystąpił również w grze komputerowej „NBA Live 2004” w piosence skomponowanej przez Fredwrecka, „Can't Stop Me”.
Współpraca z 50 Centem.
The Game miał kontrakt z wytwórnią Aftermath Entertainment, Dr. Dre i właściciel wytwórni Interscope, Jimmy Iovine postanowili, że będzie pracował z 50 Centem i G-Unit, stwierdzili bowiem, że to zwiększy zainteresowanie fanów zarówno Game’em, jak i G-Unit. Wkrótce wystąpił w teledyskach u 50 Centa, Lloyda Banksa, Young Bucka i Fabolousa. Po raz pierwszy pojawił się w klipie „In da Club”, tańcząc z dziewczyną. Nawet zaczynając karierę został wmieszany w beefy G-Unit z Joe Buddenem, Ja Rule i Memphis Bleekiem. W 2004, przed wydaniem swojego pierwszego singla, „Westside Story”, wystąpił gościnnie w singlu obok Jima Jonesa, „Certified Gangstas”.
Początkowo tytuł "The Documentary" brzmiał "Nigga Wit' An Attitude Volume 1" (co można usłyszeć w tekście „Dreams”), jednak został zmieniony na żądanie wdowy po Eazy-E. Głównymi producentami "The Documentary" byli Dr. Dre i 50 Cent. Przebojowe single „How We Do” i „Hate It or Love It” wkrótce zostały nominowane do nagrody Grammy. Album zadebiutował na 1. miejscu notowania Billboard 200 i był dziesiątym najlepiej sprzedającym się albumem w USA 2005 roku. W Wielkiej Brytanii zadebiutował na 7. miejscu. Na całym świecie sprzedano około pięciu milionów kopii.
Z powodu beefu z 50 Centem, Game opuścił Aftermath Entertainment i zaczął współpracować z Geffen Records, by nie mieć żadnych zobowiązań wobec G-Unit. Album "Doctor’s Advocate" został wydany 14 listopada 2006 roku. Data wydania albumu została przełożona przez Game’a, aby udowodnić, że może on odnieść sukces bez pomocy Dre i 50 Centa. Game początkowo zapowiedział w magazynie XXL, że na płycie pojawi się kilka produkcji Dre, jednak podczas wywiadu na stacji Power 105 zapowiedział, że na albumie nie znajdzie się ani jedna (pozostały jednak niewydane utwory wyprodukowane przez Dre dostępne w Internecie, nie zostało wyjaśnione, czemu nie ukazały się na "Doctor’s Advocate". Album zadebiutował na 1. miejscu listy Billboard 200, sprzedając się w ponad 358 tysiącach egzemplarzy w pierwszym tygodniu.
W 2007 roku, wystąpił w epizodzie w filmie "Beef IV".
Dalsza kariera.
Nowy album Game’a "L.A.X." ukazał się dnia 26 sierpnia, 2008 roku nakładem wytwórni Geffen. Pierwszym oficjalnym singlem został utwór „Game's Pain”, gdzie w refrenie gościnnie można usłyszeć Keyshia'e Cole. Drugim singlem, wydanym 24 czerwca, został utwór „Dope Boys”, który Game wykonał wraz z Travisem Barkerem. Ostatnim singlem był utwór „My Life” z gościnnym udziałem Lil Wayne'a. Kompozycja Game’a zadebiutowała na 2. miejscu notowania Billboard 200, sprzedając się w ilości ponad 238 tys. egzemplarzy w pierwszym tygodniu. Do 22 października, 2008 r. sprzedano 660,1 tys. egzemplarzy w samych Stanach Zjednoczonych. Po wydaniu "L.A.X.", album zebrał wiele pochlebnych recenzji od krytyków, którzy chwalili tę produkcję.
23 sierpnia 2011 w Stanach Zjednoczonych został wydany czwarty studyjny album rapera pt "The R.E.D. Album". Game nad tą kompozycją pracował od roku 2009. Produkcja została wydana nakładem wytwórni Aftermath i Interscope Records. Pierwszym oficjalnym singlem został utwór „Red Nation” z udziałem rapera Lil Wayne'a, do którego powstał teledysk. Singiel został wydany 12 kwietnia tego roku w Stanach Zjednoczonych, a 3 maja na całym świecie. Kolejnym singlem został utwór „Pot of Gold” z gościnnym udziałem piosenkarza Chrisa Browna, do którego również zrealizowano klip. Został wydany 28 czerwca na całym świecie. W grudniu 2011 r. został wydany następny singel pt. „Martians vs. Goblins”, a 22 marca 2012 r. ostatni promujący utwór „The City”.
Pod koniec 2011 roku raper rozpoczął nagrywanie piątego i jednocześnie ostatniego albumu dla wytwórni Interscope Records. Tytuł pierwotnie brzmiał "F.I.V.E.: Fear Is Victory’s Evolution", jednak raper postanowił zmienić go na "Jesus Piece". 2 września 2012 r. opublikowano pierwszy singel zatytułowany „Celebration”. W utworze oprócz Game’a wystąpili Chris Brown, Tyga, Lil Wayne i Wiz Khalifa. Planowana premiera odbyła się 11 grudnia 2012 roku.
W 2014 roku udzielił się gościnnie w utworze „Connect” u boku polskiego rapera Popka"."
14 października 2014 roku ukazała się jego kolejna płyta pt. "" na której usłyszeć można takich gości jak Yo Gotti, Lil Wayne, 2 Chainz, Too $hort, Chris Brown, Young Jeezy czy Tyga. Album był promowany singlami „Bigger Than Me” i „Or Nah”, do których powstały teledyski. Produkcja zadebiutowała na 7. miejscu notowania Billboard 200 ze sprzedażą 32 885 egzemplarzy.
Od 2015.
9 października 2015 r. raper oraz producent Skrillex opublikowali wspólny utwór zatytułowany „El Chapo”.
18 marca 2015 r. raper poinformował, że jego nowy album pt. "The Documentary 2" zostanie wydany 30 czerwca 2015. Później ta data została przesunięta na 7 sierpnia, następnie na 28 sierpnia, a ostatecznie na 9 października 2015. Pierwszy singel pt. „100” z gościnnym udziałem Drakiem został wydany 26 czerwca 2015. Siedem dni po premierze albumu, raper wydał kolejną produkcję pt. "The Documentary 2.5". Obie płyty zebrały bardzo dobre recenzje.
1 sierpnia 2016 r. w klubie Ace of Diamonds Strip Club, w którym także przebywał 50 Cent, The Game zakończył trwający blisko 12 lat beef między nimi, słowami: "„What happened, that shit was 12 years ago.”" (pol. „Co mogę powiedzieć, to gówno było 12 lat temu”.).
16 września 2016 r. raper opublikował utwór „92 Bars”, pięciominutowy freestyle mający promować ósmy album pt. "1992", jednak w rzeczywistości był to diss w kierunku Meek Milla.
14 października 2016 r. miała miejsce premiera ósmego studyjnego albumu pt. "1992". Promował go singel „All Eyez” wydany 20 czerwca 2016 r. Okładkę albumu zaprojektował Joe Cool, autor okładki "Doggystyle" Snoop Dogga.

</doc>
<doc id="300809" url="https://pl.wikipedia.org/wiki?curid=300809" title="Puchar Ligi Francuskiej w piłce nożnej">
Puchar Ligi Francuskiej w piłce nożnej

Puchar Ligi Francuskiej (fr. "Coupe de la Ligue française") – cykliczne rozgrywki piłkarskie, przeprowadzane systemem pucharowym, organizowane corocznie (co sezon) w latach 1994–2020 przez Ligue de Football Professionnel (LFP) dla francuskich, męskich, profesjonalnych drużyn klubowych z Ligue 1 i Ligue 2.
Historia.
Protoplastami Pucharu Ligi Francuskiej były: Puchar Charlesa Drago (organizowany cyklicznie w latach 1953–1965 dla klubów zawodowych w czasie, gdy zespoły amatorskie walczyły w pierwszych rundach Pucharu Francji), Puchar Ligi Francuskiej (przeprowadzony dwukrotnie w latach 1963–1965) oraz bezpośrednio Puchar Lata (rozgrywany nieregularnie w latach 1982–1994).
Rozgrywki o Puchar Ligi Francuskiej – w ostatecznej formie – powołano do życia w 1994 r., zaś jego premierową edycję przeprowadzono w sezonie 1994/95. W pierwszym finale – zorganizowanym 3 maja 1995 na Parc des Princes – Paris Saint-Germain pokonał 2:0 SC Bastia. Pierwsze trzy spotkania finałowe (1995–1997) odbywały się na Parc des Princes, natomiast w latach 1998–2016 decydujące mecze rozgrywane były na Stade de France (pierwszy 4 kwietnia 1998 Paris Saint-Germain – Girondins Bordeaux 2:2, po dogrywce i 4:2 w serii rzutów karnych). Triumfator Pucharu Ligi Francuskiej miał zagwarantowane miejsce w Lidze Europy UEFA, a wcześniej w Pucharze UEFA. Pomimo znacznie wyższych nagród finansowych niż w Pucharze Francji i krótszej drogi awansu do europejskich pucharów, przez 26 edycji rozgrywki Pucharu Ligi Francuskiej nie zdołały ugruntować swojej pozycji marketingowo-medialnej, wobec czego 18 września 2019 zarząd LFP przegłosował ich zniesienie po zakończeniu edycji 2019/20.

</doc>
<doc id="300811" url="https://pl.wikipedia.org/wiki?curid=300811" title="Clyde Tombaugh">
Clyde Tombaugh

Clyde William Tombaugh ([], ur. 4 lutego 1906 w Streator, Illinois, zm. 17 stycznia 1997 w Las Cruces, Nowy Meksyk) – amerykański astronom, odkrywca w 1930 roku planety karłowatej Pluton, przez długi czas uważanej za dziewiątą planetę Układu Słonecznego.
Życiorys.
Początkowo miłośnik astronomii i obserwator planet Marsa i Jowisza. Pracował w Lowell Observatory jako technik-fotograf nieba w 1929 roku. W kwietniu 1929 roku zaczął zbierać i porównywać zdjęcia przy użyciu aparatu do porównywania fotografii zwanego komparatorem błyskowym (Blink-Comparator). W odróżnieniu od Gallego, który znalazł Neptuna od razu, Tombaugh odbył prawdziwy maraton. Wreszcie w styczniu 1930 roku poinformował dyrektora obserwatorium V.M. Sliphera, że odkrył od dawna poszukiwaną planetę. Przez następne trzynaście lat zajmował się poszukiwaniem prawdziwej planety X. W końcu doszedł do wniosku, że planeta X nie istnieje. Dopiero w 1932 r., po odkryciu Plutona, podjął studia na Uniwersytecie Kansas, które ukończył w 1936 r.
W latach 1943–1945 wykładał nawigację w college’u arizońskim we Flagstaff (obecnie Northern Arizona University), a po wojnie do 1946 astronomię na Uniwersytecie Kalifornijskim w Los Angeles.
Od 1946 r. pracował w Aberdeenskim Laboratorium Balistycznym w Las Cruces (Nowy Meksyk), a od 1955 aż do przejścia na emeryturę w 1973 – na New Mexico State University w tym samym mieście.
18 lutego 1930 r., mierząc klisze z 23 i 29 stycznia 1930 r., znalazł obiekt zmieniający swoje położenie, w odległości 6 stopni od przepowiedzianej przez Lowella pozycji. Początkowo nie wierzył w poprawność przewidywań Percivala Lowella, ale 13 marca 1930 r., w 75. rocznicę urodzin Lowella, ogłoszono odkrycie planety, którą nazwano Pluton. Zdecydowano się na nią, aby kontynuować tradycję nazywania planet imionami bogów rzymskich. W tym przypadku boga świata podziemia. Poza tym dwie pierwsze litery nazwy, stanowiące część astronomicznego symbolu planety, posłużyły jako stosowne uwiecznienie wkładu Percivala Lowella.
Clyde Tombaugh odkrył poza tym kometę 274P/Tombaugh-Tenagra, 5 gromad otwartych (np. Tombaugh 4), gromadę kulistą, supergromadę galaktyk oraz 14 innych planetoid (w sumie obserwował ich 775).
Pod koniec swojej aktywności zawodowej (1973) zorganizował ośrodek astronomiczny na Uniwersytecie Stanu Nowy Meksyk. Program Tombaugh Scholars, który ustanowił, kontynuuje jego prace szkoląc kolejne pokolenia astronomów. Po przejściu na emeryturę pozostał aktywny w środowisku astronomów. Choć formalnie nie uczestniczył już w obserwacjach teleskopowych, chętnie odpowiadał na pytania związane z odkryciem Plutona. Szczególnie z dużą przyjemnością zaspokajał ciekawość dzieci dotyczącą odkrycia planety. 
Nagrody i upamiętnienie.
W 1931 r. otrzymał Medal Jackson-Gwilt.
Jego prochy zostały umieszczone na pokładzie sondy New Horizons.
Na cześć uczonego jedna z planetoid otrzymała nazwę (1604) Tombaugh. Jego imieniem nazwano też krater na Marsie i strukturę Tombaugh Regio na Plutonie.

</doc>
<doc id="300814" url="https://pl.wikipedia.org/wiki?curid=300814" title="Percival Lowell">
Percival Lowell

Percival Lawrence Lowell (ur. 13 marca 1855 w Bostonie, zm. 12 listopada 1916 we Flagstaff) – amerykański przedsiębiorca, pisarz, matematyk i astronom amator, który był przekonany o istnieniu kanałów na Marsie. Ufundował obserwatorium astronomiczne Lowell Observatory we Flagstaff w stanie Arizona i zapoczątkował starania, które doprowadziły do odkrycia Plutona 14 lat po jego śmierci. Wybór nazwy i symbolu () tej karłowatej planety był częściowo spowodowany jego inicjałami: PL. Odkrył jedną planetoidę.
Życiorys.
Percival Lowell, potomek rodziny Lowellów z Bostonu, był bratem A. Lawrence’a, rektora Uniwersytetu Harvarda, i poetki Amy, zdobywczyni Pulitzera.
W 1872 r. Percival Lowell ukończył Noble i Greenough School, a w 1876 roku Uniwersytet Harvarda z wyróżnieniem w dziedzinie matematyki. Podczas ceremonii rozdania dyplomów wygłosił bardzo śmiałe jak na owe czasy przemówienie, wysuwając tzw. „hipotezę mgławicy”. Wkrótce potem został uhonorowany doktoratem honoris causa Amherst College i Clark University.
W latach osiemdziesiątych Lowell podróżował na Daleki Wschód. W sierpniu 1883 r. pełnił funkcję radcy specjalnego misji dyplomatycznej Stanów Zjednoczonych w Korei. Spędził także długi okres w Japonii, pisząc książki o japońskich religiach, psychologii i zachowaniu. Książki autorstwa Percivala Lowella to "Noto" (1891) i "Occult Japonia" (1894); ta ostatnia jest owocem jego trzeciej i ostatniej podróży do tego regionu. Najpopularniejsza książka Lowella o Oriencie to "Dusza Dalekiego Wschodu" (1888) zawierająca syntezę jego poglądów. Lowell uważał, że postęp ludzkości zależy od takich cech jak indywidualizm i wyobraźnia.
W 1892 r. został wybrany do American Academy of Arts and Sciences. Od 1893 r. poświęcił się badaniom astronomicznym. Dzięki swemu bogactwu i wpływom założył obserwatorium, które nosi jego imię.
Wybuch I wojny światowej stanowił cios dla Lowella, który był zdeklarowanym pacyfistą. Wydarzenie to oraz niepowodzenia w pracy naukowo-badawczej – przede wszystkim ostra krytyka jego koncepcji dotyczących kanałów na Marsie ze strony środowiska astronomicznego – przyczyniły się do pogorszenia jego zdrowia i w końcu do śmierci z powodu udaru w dniu 12 listopada 1916 roku.
Nagrody i wyróżnienia.
W 1904 roku przyznano mu nagrodę Prix Jules-Janssen.
Jego nazwiskiem nazwano planetoidę (1886) Lowell, krater na Księżycu i na Marsie.

</doc>
<doc id="300820" url="https://pl.wikipedia.org/wiki?curid=300820" title="Marek Perepeczko">
Marek Perepeczko

Marek Perepeczko (ur. 3 kwietnia 1942 w Warszawie, zm. 17 listopada 2005 w Częstochowie) – polski aktor. Odtwórca głównej roli w serialu telewizyjnym "Janosik" (1974).
Życiorys.
Wczesne lata.
Urodził się w Warszawie jako syn Floriana Perepeczki. Jego ojciec pod pseudonimem „Szary” uczestniczył w Powstaniu Warszawskim. Był spokrewniony z Andrzejem Perepeczką, marynarzem i pisarzem (byli braćmi stryjecznymi). Dzieciństwo i lata szkolne spędził na Mokotowie. Jako dziecko był chudy, chorowity i zamknięty w sobie. Jako kilkunastolatek przewyższał wzrostem kolegów (mierzył 190 cm wzrostu). Nie mogąc poradzić sobie z docinkami ze strony kolegów i nieśmiałością, za namową ojca wstąpił do klubu wioślarskiego, a za namową sąsiada, zainteresował się koszykówką. Przez dwa lata trenował w Legii, został członkiem kadry juniorów. Podnosił ciężary, ćwiczył sztuki walki, pływanie i kulturystykę (uchodził za wspaniale zapowiadającego się zawodnika), czemu zawdzięczał atletyczną sylwetkę.
W młodości chciał zostać architektem, ale ostatecznie zdecydował się na aktorstwo. Swoją przyszłą żonę, Agnieszkę Fitkau, spotkał w dniu składania papierów do warszawskiej PWST. Para pobrała się w 1966. 
Kariera.
W 1965 ukończył studia na wydziale aktorskim Państwowej Wyższej Szkoły Teatralnej w Warszawie i zadebiutował w roli Gezy w sztuce Jerzego Przeździeckiego "Garść piasku" w reżyserii Czesława Wołłejki na scenie teatralnej stołecznego Teatru Klasycznego, z którym był związany w latach 1965–1970. Następnie w latach 1970–1972 występował w warszawskim Teatrze Komedia.
Na początku lat 60. występował w Studiu Poetyckim Andrzeja Konica w TVP. Po występie w filmie krótkometrażowym "Ciemnogród" (1964) w reż. Konrada Nałęckiego jako żołnierz, po raz pierwszy trafił na kinowy ekran w dramacie Andrzeja Wajdy "Popioły" (1965). W dramacie wojennym Janusza Morgensterna "Potem nastąpi cisza" (1965) u boku Daniela Olbrychskiego i Andrzeja Łapickiego został obsadzony w roli porucznika Marka Kolskiego. Popularność zyskał jako Aldek Piwko w stylizowanych na western "Wilczych echach" (1968) Aleksandra Ścibora-Rylskiego. W ekranizacji powieści Henryka Sienkiewicza "Panu Wołodyjowski" (1969) w reż. Jerzego Hoffmana zagrał postać Adama Nowowiejskiego. Wielką sympatię widzów zdobył dzięki roli tytułowego bohatera serialu "Janosik" (1973) w reżyserii Jerzego Passendorfera, gdzie ze względu na warunki fizyczne obsadzono go w roli harnasia – herszta zbójników.
W latach 80. przebywał poza granicami Polski – wyjechał do Australii, gdzie prowadził amatorskie kluby literacko-teatralne i założył Tymczasowe Towarzystwo Miłośników Teatru im. Witkacego. Przez ponad 15 lat nie występował na polskich scenach teatralnych, ani przed kamerami. Powrócił do kraju po zmianach politycznych w Polsce w 1989 roku. W latach 1997–2003 był aktorem i dyrektorem Teatru im. Adama Mickiewicza w Częstochowie. Pod koniec lat 90. powrócił do serialu – zagrał postać komendanta posterunku nadkomisarza Władysława Słoika w sitcomie pt. "13 posterunek" w reżyserii Macieja Ślesickiego (1997–1998), a także w drugiej jego części z 2000 roku. Tuż przed śmiercią przygotowywał spektakl pt. "Dwie morgi utrapienia" w teatrze w Czeskim Cieszynie.
W swojej karierze aktorskiej udanie śpiewał (np. repertuar Władimira Wysockiego). Jego aktorskimi wzorami byli Tadeusz Łomnicki i Laurence Olivier.
Śmierć.
Zmarł nagle na zawał serca w nocy z 16 na 17 listopada 2005 w swoim mieszkaniu w Częstochowie. Urna z prochami aktora została złożona 28 listopada 2005 roku na cmentarzu Powązkowskim w Warszawie (kwatera 141, rząd 5, miejsce 9). Aktor spoczął w grobie ze swoimi przodkami, m.in. swoim dziadkiem – inżynierem Franciszkiem Perepeczką i babką Walentyną Perepeczko z Umańców. 31 października 2014 roku w Częstochowie przy al. Najświętszej Maryi Panny została odsłonięta ławeczka Marka Perepeczki, a w czerwcu 2018 roku jego imieniem nazwano ulicę w śródmieściu Częstochowy.

</doc>
<doc id="300821" url="https://pl.wikipedia.org/wiki?curid=300821" title="Brugge (świat wiedźmina)">
Brugge (świat wiedźmina)



</doc>
<doc id="300822" url="https://pl.wikipedia.org/wiki?curid=300822" title="Adam Rieger">
Adam Rieger

Adam Rieger (ur. 1 października 1909 w Witkowicach, Czechy, zm. 5 maja 1998 w Krakowie) – polski pianista i pedagog.
Życiorys.
Był synem Romana Riegera (1870–1947) oraz Wandy z domu Michejda (1882–1975); wnukiem Franciszka Michejdy (1848–1921); miał rodzeństwo Zygmunta (1902–1971), Jadwigę (1905–1987), Andrzeja (1906–1940) i Jerzego (1919–1986).
W 1928 roku ukończył Konserwatorium Towarzystwa Muzycznego w Krakowie w klasie fortepianu Wiktora Łabuńskiego i dyrygentury Zbigniewa Dymmka. Dalsze studia pianistyczne odbył w Paryżu i Wiedniu u Edwarda Steuermanna oraz na letnim kursie dyrygentury w Salzburgu (1932), a także na Uniwersytecie Jagiellońskim, gdzie ukończył studia muzykologiczne u Zdzisława Jachimeckiego (1938). 
Wykładał na uczelniach w Grodnie i Wilnie, po wojnie poświęcił się pracy w macierzystej uczelni w Krakowie, jako docent od 1956 i jako kierownik katedry i dziekan Wydziału Wychowania Muzycznego w latach 1962–1978.
Jest autorem i redaktorem szeregu pozycji z literatury fortepianowej, które przygotowywał często z Janem Hoffmanem.
Odznaczony m.in. Krzyżem Kawalerskiem (1964), Oficerskim (1975) i Komandorskim (1988) Orderu Odrodzenia Polski. 
Jego żoną była pianistka Maria Bilińska-Riegerowa, mieli troje dzieci: Magdalenę, Annę i Stefana.

</doc>
<doc id="300823" url="https://pl.wikipedia.org/wiki?curid=300823" title="Koszyczek">
Koszyczek

Koszyczek (łac. "anthodium, calathidium", ang. "anthodium, head") – typ kwiatostanu groniastego. Na szerokim dnie kwiatostanowym gęsto osadzone są bezszypułkowe, zwykle drobne kwiaty. Mogą to być same rurkowate kwiaty (jak np. u ostów) lub wyłącznie kwiaty języczkowe (jak np. u mlecza i mniszka). Najczęściej jednak na zewnątrz, jako kwiaty brzeżne umieszczone są kwiaty języczkowe, a wewnątrz kwiaty rurkowate (jak np. u słonecznika). Zewnętrzne kwiaty brzeżne pełnią wówczas zwykle rolę powabni, mającej za zadanie zwabianie owadów, są duże i barwne, często też bezpłodne. Kwiaty w koszyczku z zewnątrz otoczone są łuskami okrywy. Często kielich kwiatów przekształcony jest w puch kielichowy. U podstawy poszczególnych kwiatów w koszyczku często znajduje się łuseczka zwana plewinką, będąca przekształconą przysadką.
Koszyczek występuje u roślin z rodziny astrowatych (dawniej nazywanych złożonymi). Należy do grupy kwiatostanów otwartych, w których ciągle rozwijają się nowe kwiaty. Najstarsze kwiaty znajdują się na zewnętrznych częściach koszyczka, czym bliżej jego środka, tym młodsze kwiaty. Jest zaawansowanym ewolucyjnie typem kwiatostanu. Często, gdy roślina wytwarza wiele koszyczków, tworzą one kwiatostan zbiorowy, mogą być zebrane, podobnie, jak pojedyncze kwiaty np. w grono, wiechę itd.

</doc>
<doc id="300824" url="https://pl.wikipedia.org/wiki?curid=300824" title="Szablon funkcji">
Szablon funkcji

Szablon funkcji lub funkcja szablonowa – jeden z dwóch rodzajów szablonów w języku programowania C++, dzięki któremu możliwe jest automatyczne generowanie nowych funkcji.
Ogólny przykład.
 template &lt;class T&gt; // deklaracja funkcji szablonowej
 T add (T par1, T par2)
 return par1 + par2;
 
 int main() 
 int a = 5;
 int b = 8;
 int c = add&lt;int&gt; (a, b);
 float d = 3;
 float e = 4;
 float f = add&lt;float&gt; (d, e);
 return 0;
Powyżej znajduje się deklaracja funkcji szablonowej. Funkcja codice_1 zawiera dwa wywołania funkcji codice_2. Podczas kompilacji generowane są dwie funkcje o tej nazwie, ale z różnymi sygnaturami. Parametry szablonu podawane są w nawiasach trójkątnych.
Funkcja specjalizowana.
Można jawnie podać specjalizację szablonu dla konkretnych typów. Deklaracja funkcji specjalizowanej musi znajdować się przed jej wywołaniem, gdyż w przeciwnym wypadku zostanie wykorzystana funkcja szablonowa.
 template &lt;class T&gt;
 T function (T a, T b)
 return a + b;
 
 void function (char c, char d)
 cout « "\npodaj znak dla c: ";
 cin » c;
 cout « "\npodaj znak dla d: ";
 cin » d;
 cout « "\npodałeś znaki " « c « " i " « d « endl;
 
 main() 
 int a2 = 4, b2 = 5;
 cout « function (a2, b2);
 char c2, d2;
 function (c2, d2); 

</doc>
<doc id="300826" url="https://pl.wikipedia.org/wiki?curid=300826" title="Funkcja szablonowa">
Funkcja szablonowa



</doc>
<doc id="300827" url="https://pl.wikipedia.org/wiki?curid=300827" title="Klasa szablonowa">
Klasa szablonowa



</doc>
<doc id="300828" url="https://pl.wikipedia.org/wiki?curid=300828" title="Jan Hoffman">
Jan Hoffman

Jan Hoffman (ur. 11 czerwca 1906 w Krakowie, zm. 25 października 1995 tamże) – polski pianista, pedagog, profesor i rektor Państwowej Wyższej Szkoły Muzycznej w Krakowie.
Życiorys.
Syn Juliusza i Reginy z Kleinów. Kształcił się w Konserwatorium Towarzystwa Muzycznego w Krakowie pod kierunkiem m.in. Józefa Śliwińskiego i Wiktora Łabuńskiego, dyplom uzyskał w 1928. Kontynuował następnie studia w Krakowie i Berlinie u Egona Petriego, jako jego asystent, jednocześnie dojeżdżając do Lwowa, gdzie pracował jako pedagog w szkole muzycznej Sabiny Kasparek. W latach 1931–1933 był profesorem konserwatorium krakowskiego. Później do wybuchu II wojny światowej udzielał prywatnych lekcji w Krakowie, Lwowie i Bielsku. W czasie wojny przebywał początkowo we Lwowie, gdzie do 1941 był docentem konserwatorium, następnie w Krakowie. Ukrywał się przed gestapo, zajmował się tajnym nauczaniem, dawał tajne koncerty.
Zaraz po wojnie był w gronie współtwórców Państwowej Wyższej Szkoły Muzycznej w Krakowie (od 1979 Akademii Muzycznej). Pełnił na tej uczelni szereg funkcji, m.in. dziekana Wydziału Instrumentalnego (1945–1949, 1954–1955), kierownika Katedry Fortepianu (1963–1978), prorektora (1963–1966, 1975–1978), rektora (1966–1968). W 1958 otrzymał tytuł profesorski. Po przejściu na emeryturę w 1978 kontynuował pracę pedagogiczną. Był ponadto pedagogiem w Helsinkach, gdzie w latach 1962–1981 prowadził mistrzowskie kursy pianistyczne, oraz w Weimarze. Do jego uczniów należeli m.in. Władysław Kędra, Marek Drewnowski, Janusz Dolny, Janina Baster, Marek Mietelski, Fin T. Mikkilä (dwukrotny juror Konkursów Chopinowskich), Adam Wodnicki oraz Andrzej Zieliński (założyciel zespołu Skaldowie).
W latach 1926–1968 współpracował w Polskim Radiem. Był jurorem wielu konkursów pianistycznych, m.in. pięciu Konkursów Chopinowskich (1949–1970), konkursów w Bydgoszczy i Łodzi, a z zagranicznych m.in. Konkursu im. Roberta Schumanna w Berlinie (1956), Praskiej Wiosny (1957), konkursów w Bolzano (1958), Seregno (1963) i Monachium (1966, 1968, 1970, 1972, 1975). Działał w Stowarzyszeniu Polskich Artystów Muzyków oraz Towarzystwie im. Fryderyka Chopina w Warszawie (wieloletni wiceprzewodniczący Zarządu Głównego i przewodniczący Rady Naukowej). W 1950 został laureatem nagrody państwowej I stopnia (zespołowej), był odznaczony m.in. Krzyżem Oficerskim i Komandorskim z Gwiazdą Orderu Odrodzenia Polski (1980), Orderem Sztandaru Pracy I klasy, tytułem Zasłużony Nauczyciel PRL. Otrzymał również trzy Nagrody Ministra Kultury i Sztuki I stopnia (1964, 1968, 1986).
Koncertował jako solista i kameralista, w latach międzywojennych również jako dyrygent. Wykonywał utwory polskich kompozytorów współczesnych (m.in. Witolda Lutosławskiego i Artura Malawskiego – jako pierwszy wykonał jego "Etiudy symfoniczne"), a także klasyków – Johanna Sebastiana Bacha, Ludwiga van Beethovena, Wolfganga Amadeusa Mozarta, Roberta Schumanna, Johannesa Brahmsa, Césara Francka; występował i nagrywał m.in. z Eugenią Umińską, Bolesławem Woytowiczem, Janem Ekierem, Zbigniewem Drzewieckim. Występował z wieloma uznanymi dyrygentami, takich jak: Mikołaj Anosow, Michał Baranowski, Walerian Bierdiajew, Grzegorz Fitelberg, Zdzisław Górzyński, Jan Krenz, Witold Krzemieński, Roman Mackiewicz, Artur Malawski, Kurt Masur, Ignacy Neumark, Arnold Rezler, Witold Rowicki, Stanisław Skrowaczewski, Stanisław Wisłocki, Bohdan Wodiczko czy też orkiestrami, m.in. Orkiestra Filharmonii Krakowskiej, Wielka Orkiestra Symfoniczna Polskiego Radia, Orkiestra Filharmonii Narodowej, orkiestra Concertgebouw. Zajmował się również edytorstwem – przygotował do wydania w Polskim Wydawnictwie Muzycznym ponad 150 pozycji (część wspólnie ze Zbigniewem Drzewieckim i Adamem Riegerem), m.in. wybór pieśni (z S. Hoffmanową).
Zmarł w 1995 roku w Krakowie. Został pochowany w Alei Zasłużonych na Cmentarzu Rakowickim (kwatera LXIX pas B-2-10).

</doc>
<doc id="300829" url="https://pl.wikipedia.org/wiki?curid=300829" title="Vila Nova de Gaia">
Vila Nova de Gaia

Vila Nova de Gaia jest portugalskim miastem, należącym do dystryktu Wielkie Porto, regionu Północnej Portugalii i aglomeracji miasta Porto.
Położenie.
Miasto jest położone na lewym brzegu rzeki Douro. Jest siedzibą władz powiatowych (municipio) oraz powiatu o tej samej nazwie, ma powierzchnię 170,82 km² i 302 296 mieszkańców (2011 r.), jest podzielone na 24 sołectwa (freguesias). Obszar graniczy przez rzekę z miastem Porto, na północnym wschodzie z Gondomar. Od strony południowej styka się z powiatami (municipios) Santa Maria da Feira i Espinho, od strony zachodniej graniczy z Oceanem Atlantyckim. Miastu nadano prawa miejskie dnia 28 czerwca 1984.
Historia.
Znane w świecie miejsce, w którego licznych piwnicach i magazynach butelkuje się wino typu porto, tradycyjnie spławiane tam rzeką z regionu Alto Douro. Na przestrzeni wieków miejscowość zamieszkiwała liczna grupa angielskich kupców, którym z uwagi na specjalnie zawyżane ceny nie opłacało się kupować win francuskich (szczególnego znaczenia handel z Portugalią nabrał, gdy w czasie wojen napoleońskich Francja wstrzymała eksport win do Wielkiej Brytanii). Obecność Anglików dała się zaznaczyć w nazwach firm produkujących obecnie porto (np. "Sandeman, Taylor, Offley").
Sołectwa (Freguesias).
Ludność wg stanu na 2011 r.

</doc>
<doc id="300831" url="https://pl.wikipedia.org/wiki?curid=300831" title="City of Blacktown">
City of Blacktown

City of Blacktown – obszar samorządu terytorialnego w zachodniej części aglomeracji Sydney, największego skupiska ludzkiego Australii. Liczy 271 709 mieszkańców (2006), co daje mu pozycję najludniejszej jednostki samorządu terytorialnego w całym stanie Nowa Południowa Walia. Znajduje się ok. 35 km od centrum Sydney. Powierzchnia obszaru wynosi 240 km².
W skład obszaru wchodzą następujące osiedla: Acacia Gardens, Arndell Park, Bidwill, Blackett, Blacktown, Colebee, Dean Park, Dharruk, Doonside, Eastern Creek, Emerton, Glendenning, Glenwood, Hassall Grove, Hebersham. Huntingwood, Kellyville Ridge, Kings Langley, Kings Park, Lalor Park, Marayong, Marsden Park, Minchinbury, Mount Druitt, Oakhurst, Parklea, Plumpton, Prospect, Quakers Hill, Riverstone, Ropes Crossing, Rouse Hill, Rooty Hill, Schofields, Seven Hills, Shalvey, Shanes Park, Stanhope Gardens, The Ponds, Toongabbie, Tregear, Whalan, Willmot i Woodcroft.

</doc>
<doc id="300832" url="https://pl.wikipedia.org/wiki?curid=300832" title="Skręcenie">
Skręcenie

Skręcenie, dystorsja (łac. "distorsio") – uraz polegający na przekroczeniu fizjologicznego zakresu ruchu w stawie. Na skutek skręcenia może dojść do uszkodzenia torebki stawowej, więzadeł, chrząstki stawowej, przyczepów ścięgien, a niekiedy także uszkodzenia fragmentów kostnych.
Podział kliniczny.
W zależności od rodzaju uszkodzenia aparatu stawowego wyróżnia się skręcenie:
Objawy.
Dominujące objawy skręcenia to:
Rozpoznanie.
Skręcenie stawu rozpoznaje się na podstawie badania klinicznego oraz USG. 
Leczenie.
Pierwsza pomoc w skręceniu - unieruchomienie wszystkich kości tworzących staw. Leczenie polega na unieruchomieniu stawu opaską elastyczną lub opatrunkiem gipsowym. Często konieczne jest opróżnienie stawu z krwiaka.

</doc>
<doc id="300833" url="https://pl.wikipedia.org/wiki?curid=300833" title="The Documentary">
The Documentary

The Documentary – debiutancki album amerykańskiego rapera The Game’a.
Album uplasował się na 1. miejscu notowania Billboard 200. W pierwszym tygodniu album sprzedał się w ilości 586.000 egzemplarzy. Osiągnął certyfikat dwukrotnej platyny, i sprzedał się w nakładzie 5 milionów na całym świecie. Single promujące album to „Westside Story”, „How We Do”, „Dreams”, „Hate It or Love It” i „Put You on the Game”.

</doc>
<doc id="300834" url="https://pl.wikipedia.org/wiki?curid=300834" title="Riszon le-Cijjon">
Riszon le-Cijjon

Riszon le-Cijjon (hebr. ראשון לציון, ""; arab. ريشون لتصيون, "Riszun Litsijjun"; pol. dosł. "Pierwszy w Syjonie") – miasto położone w Dystrykcie Centralnym w Izraelu. Jest to czwarte pod względem liczby mieszkańców miasto Izraela. W 2006 żyło w nim 222 tys. ludzi.
Leży na równinie Szaron w aglomeracji miejskiej Gusz Dan, w otoczeniu miast Nes Cijjona, Lod, Holon i Bat Jam, miasteczek Be’er Ja’akow, Bet Dagan i Azor, kibuców Palmachim, Netser Sereni, moszawów Gan Sorek, Neta’im, Nir Cewi, Achi’ezer i Miszmar ha-Sziwa, oraz wioski Kefar Chabad.
Geografia.
Miasto zajmuje powierzchnię 58,704 km². Jest położone na nadmorskich wydmach na wybrzeżu Morza Śródziemnego, pomiędzy dużymi miastami Nes Cijjona, Lod, Holon i Bat Jam w obrębie aglomeracji miejskiej Gusz Dan.
Od wschodniej strony z miastem graniczy strefa przemysłowa Tzrifin, w której obrębie znajduje się duża baza szkoleniowa Sił Obronnych Izraela.
Klimat.
Riszon le-Cijjon ma klimat śródziemnomorski, który charakteryzuje się upalnymi i suchymi latami oraz chłodnymi i deszczowymi zimami. Wiosna rozpoczyna się w marcu, a w drugiej połowie maja rozpoczyna się lato. Średnia temperatura latem wynosi 29°C, a zimą 15 °C. Zimą zdarza się spadek temperatury do 1 °C. Największe opady deszczu występują pomiędzy listopadem a marcem. Suma rocznych opadów atmosferycznych wynosi 560 mm.
Temperatura w kolejnych miesiącach roku (w °C) – średnia pomiarów z lat 1981-2000:
Historia.
Osada została założona 31 lipca 1882 przez grupę dziesięciu żydowskich pionierów z syjonistycznej organizacji Chowewej Syjon, którzy przyjechali do Palestyny z Charkowa w Rosji (współcześnie na Ukrainie). Na czele pionierów stał Zalman Dawid Lewonti. Zakupili oni 835 akrów (3,5 km²) ziemi od Arabów z pobliskiej wioski Ayun Kara.
Była to druga współczesna żydowska osada założona w Palestynie – pierwszą była Petach Tikwa. Jej nazwę zaczerpnięto z biblijnego tekstu z Księgi Izajasza 41:27
Pionierzy stanęli przed licznymi trudnościami. Tutejsza gleba była piaszczysta, brakowało dostępu do wody, natomiast osadnicy nie posiadali żadnego doświadczenia rolniczego. Otrzymali oni jednak wsparcie ze strony nowo przybyłej grupy młodych żydowskich idealistów z grupy "Bilu". Byli wśród nich Fani Belkind, Israel Belkind, Shimshon Belkind, Yoel Drubin, Dr. Haim Hissin i David Yudilovich. W 1883 wykopano pierwszą studnię, która do dzisiaj stanowi zabytek i atrakcję turystyczną. W 1886 powstała tutaj pierwsza szkoła hebrajska. W 1885 mieszkający tutaj Zeev Abramowicz po raz pierwszy użył współczesnej flagę państwa Izraela. W 1889 w Riszon le-Cijjon ułożono współczesny hymn państwa Izraela.
Dalszym rozwojem osady żywo zainteresował się baron Edmond James de Rothschild, który wysłał swoich administratorów, aby zapoznali się z warunkami i możliwościami rozwoju. W następnych latach uczyniono znaczny postęp w rozwoju upraw rolniczych, hodowli cytrusów, uprawie winnicy i produkcji wina. W 1889 z pomocą barona Rothschilda założono winiarnię "Carmel-Mizrahi Winery", z której w krótkim czasie rozwinął się największy w Izraelu producent wina Carmel. Przewodniczącym związku zawodowego pracowników winnicy był Dawid Ben Gurion.
W 1890 w Riszon le-Cijjon żyło 259 mieszkańców, w 1895 było 380 i w 1900 526 mieszkańców. Rozwój miasta był jednak przez cały czas mocno ograniczany przez brak wystarczającej ilości wody. W tym celu Baron Rothschild przysłał tutaj specjalistów, którzy wykryli zasoby wody na głębokości 42 metrów pod ziemią. Poziom wody gruntowej był jednak zróżnicowany i nowe studnie wykopano na głębokościach 20 i 25 metrów.
W 1950 Riszon le-Cijjon otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 225,8 tys. mieszkańców, wszyscy Żydzi.
Populacja miasta pod względem wieku:
Riszon le-Cijjon ma liczne osiedla mieszkaniowe: (1) w Starym Mieście są Nahalat Yehuda, Neve Hillel, Bnot Hayil, Abramovich, Katzenelson, Remez i Rishonim, (2) w południowej dzielnicy są Rewiwim, Kidmat Rishon, Ne'urim, Rambam, Neve Hadarim, HaShomer, Kfar Arye, Mishor HaNof i Kiryat Simcha, oraz (3) w zachodniej dzielnicy są Neve Elyahu, Ne'ot Shikma, Neve Dekalim, Neve Hof, Neve Yam, Kirjat Riszon, Kirjat Cramim, Kirjat Ganim, Ne'ot Ashalim i Kiryat Hatanei Pras Nobel.
Edukacja.
W mieście znajdują się 23 szkoły podstawowe, 9 szkół średnich i 12 liceów. Do College Zarządzania – Studia Akademickie uczęszcza 12 tys. studentów.
Działa tu także "Science College", "Instytut Wychowawczy Ron Vardi" dla utalentowanych dzieci oraz "Instytut Badań Vulcani" finansowany przez Ministerstwo Rolnictwa.
Kultura.
Miasto jest gospodarzem dorocznego "Festiwalu Wina Riszon le-Cijjon". Przy tej okazji w tutejszym amfiteatrze występowały liczne zespoły muzyczne, między innymi Metallica, Sting, Alanis Morissette i Sean Paul. Innym ważnym międzynarodowym festiwalem jest "Festiwal Wiosny", które prezentuje sztukę widowiskową. W mieście odbywa się także "Festiwal Piosenki Hebrajskiej".
Dom kultury "Heichal HaTarbut" jest ośrodkiem różnorodnych działań kulturalnych. Odbywają się tu warsztaty oraz przedstawienia teatralne. Jednak najbardziej imponującym jest "Centrum Kultury Me’ir Niccan", jeden z największych ośrodków kultury w kraju. Swoją działalność prowadzi tutaj znana izraelska orkiestra symfoniczne "Rishon LeZion", kierowana przez Dana Ettingera, która uczestniczyła w wielu festiwalach na całym świecie. W 1991 otrzymała nagrodę "ACUM".
Z innych instytucji kulturalnych należy wymienić: "Muzeum Historii Riszon le-Cijjon", Yad Lebanim, Cathedra Institute for Culture and Adult Enrichment, Bet Ha’Am, Zerubavel House i największą w Izraelu bibliotekę publiczną.
Na cześć żydowskich noblistów promenada (Tayelet Hatnei Pras Nobel) została zbudowana z cenotafów laureatów w Riszon le-Cijjon.
Urzędy państwowe.
Miasto jest siedzibą Ministerstwa Rolnictwa.
Sport.
Miasto jest znane z osiągnięć w piłce ręcznej i szachach. W piłce ręcznej dominującą w Izraelu rolę odgrywają kluby "Hapoel Riszon le-Cijjon" i "Maccabi Riszon le-Cijjon". W szachach od 1939 istnieje "Riszon le-Cijjon Chess Club", w którym grali tacy arcymistrzowie jak Borys Alterman i Garri Kasparow.
W koszykówce ważnym jest klub "Maccabi Riszon le-Cijjon", który świętował swoje sukcesy w latach 90. Jest tu także stadion im. Chajjima Haberfelda.
Gospodarka.
Miasto słynie z winiarni Carmel-Mizrahi Winery. Wytwórnia została ostatnio zmodernizowana i można ją zwiedzać z przewodnikiem. W programie jest przewidziana degustacja tutejszych win.
Tutejszy przemysł i centra biznesowe ulokowano w dwóch specjalnych strefach na obrzeżach miasta, dzięki czemu nie zakłócają one spokojnego życia mieszkańców. Na północy jest stara strefa przemysłowa, a w zachodniej części miasta jest nowa strefa. Z przemysłu znajdują się tutaj między innymi zakłady elektroniczne, motoryzacyjne, cementownia oraz huta szkła. Znajdują się tutaj siedziby centrów logistycznych ogromnych międzynarodowych koncernów, takich jak Coca-Cola, Gazit Globe, Volvo i Fiat.
Przy mieście działa zakład odsalania wody, który produkuje 3,7 miliona kubików wody rocznie.
Turystyka.
Stara część Riszon le-Cijjon stanowi obszar śródmieścia wokół ulic Herzla i Żabotyńskiego. Centrum dzielnicy stanowi ulica Rothschilda, przy centrum handlowym Midrehov oraz przy starym parku Gan-HaMoshava. Istnieje tutaj też stara wieża ciśnień oraz pierwsza szkoła hebrajska ("Beit Sefer Haviv"). W "Muzeum Jad Lebanim" przedstawiono historię Syjonizmu i osadnictwa żydowskiego w Palestynie. Tuż obok muzeum znajduje się Wielka Synagoga, którą wybudowano w 1885 jako magazyn zboża (władze tureckie nie zezwalały na budowę domu modlitwy). Obecnie w mieście istnieje około 160 synagog.
W zachodniej części powstaje nowe miasto Riszon le-Cijjon, w którym nowoczesne osiedla buduje się pośrodku parków. Tamtejsze centra handlowe i rozrywki żyją przez całą noc. Po zachodniej stronie autostrady nr 4, na piaszczystych nadmorskich wydmach wybudowano w 1991 kompleks rozrywkowy ("The Superland") z wesołym miasteczkiem i ZOO. Uzupełnieniem atrakcji są plaże i nadmorski deptak.
Władze miejskie.
Burmistrzowie:
Komunikacja.
Przez zachodnią część miasta, blisko wybrzeża, przechodzi autostrada nr 20 (Riszon le-Cijjon-Riszpon), która na południe od miasta krzyżuje się z autostradą nr 431 (Riszon le-Cijjon-Kefar Szemu’el), a w centrum miasta krzyżuje się z drogą nr 441. Przez środkową część miasta przechodzi autostrada nr 4 (Erez–Rosz ha-Nikra), która również krzyżuje się z drogą nr 441. W południowej części Riszon le-Cijjon, od autostrady nr 4 oddziela się droga ekspresowa nr 42 (Aszdod-Riszon le-Cijjon). Przez centrum miasta przechodzi także droga nr 412, którą jadąc na południe dojeżdża się do miasta Nes Cijjona, a jadąc na północ przejeżdża się przy Ministerstwie Rolnictwa i dojeżdża do drogi ekspresowej nr 44 (Holon–Eszta’ol).
W południowo-zachodniej części miasta zlokalizowana jest stacja kolejowa Riszon le-Cijjon ha-Riszonim. Pociągi z Riszon le-Cijjon jadą do Lod, Kefar Sawy i Tel Awiwu.

</doc>
<doc id="300837" url="https://pl.wikipedia.org/wiki?curid=300837" title="Bolesław Wallek-Walewski">
Bolesław Wallek-Walewski

Bolesław Wallek-Walewski (ur. 23 stycznia 1885 we Lwowie, zm. 9 kwietnia 1944 w Krakowie) – polski kompozytor i dyrygent, wykładowca i dyrektor Konserwatorium Towarzystwa Muzycznego w Krakowie (obecnie Akademia Muzyczna).
Życiorys.
Studiował u Stanisława Niewiadomskiego w Konserwatorium Towarzystwa Muzycznego we Lwowie, od 1900 r. u Władysława Żeleńskiego i Felicjana Szopskiego w Konserwatorium w Krakowie, a następnie w latach 1906–07 u Hugona Riemanna w Lipsku. Od 1910 był profesorem w Konserwatorium w Krakowie, a od 1938 do wybuchu II wojny światowej pełnił funkcję dyrektora Konserwatorium. Wraz z Klarą Czop-Umlaufową i Bolesławem Raczyńskim zorganizował Instytut Muzyczny oraz założył Krakowskie Towarzystwo Operowe.
Zasłynął jako dyrygent chórów akademickich. W latach 1903-1919 był dyrygentem Krakowskiego Chóru Akademickiego, w latach 1917–1919 Opery w Warszawie. W 1919 w Krakowie założył chór męski Krakowskie Towarzystwo Śpiewackie "Echo", którym kierował do 1938, oraz z którym koncertował w Polsce i za granicą (m.in. Holandia, Rumunia, Bułgaria, Turcja, Jugosławia, Węgry, Czechy, Austria). Opracowywał kompozycje na wykonanie chóru z orkiestrą. Był obdarzony słuchem absolutnym (jego orkiestra stroiła instrumenty na podstawie zaśpiewanego przez niego tonu "a").
Jego najważniejsze kompozycje chóralne to: "Rapsod burzowy", "Deszcz w słońcu", "Bajeczka o myszce", "Bajka o Kasi i królewiczu" (do słów Lucjana Rydla), "Pogrzeb Kazimierza Wielkiego" (do słów Stanisława Wyspiańskiego), "Giewontowa baśń", "Pieśni góralskie", "Te Deum", "Wesel się Królowo Nieba". Skomponował też opery "Dola" (1918 lub 1919) i "Pomsta Jontkowa" (1926 - jego autorska kontynuacja "Halki" Stanisława Moniuszki) napisane do własnych tekstów oraz "Żona dwóch mężów" (1920) do libretta Jerzego Guranowskiego, a także utwory na orkiestrę: "Zygmunt August i Barbara", "Suita liryczna" i gawędę "Paweł i Gaweł".
Odznaczony Krzyżem Oficerskim Orderu Odrodzenia Polski (1929).
Został pochowany ma Cmentarzu Rakowickim w Krakowie. Jego pogrzeb stał się nieformalną manifestacją patriotyczną. Zaniepokojeni Niemcy, widząc tłumy na pogrzebie, ściągnęli wozy policyjne w rejon cmentarza, by udaremnić ewentualne wystąpienia ludności, których się obawiali.
Jego dziadkami byli Adolf Walek (Waleck) - radca Namiestnictwa we Lwowie i Karolina Krenth, rodzicami Adolf Wal(l)ek-Walewski (który dokonał zmiany nazwiska na "Walewski" - aktor lwowski, następnie reżyser teatralny w Krakowie) i Joanna Gello. Jego bratankiem był Marian Wallek-Walewski.

</doc>
<doc id="300843" url="https://pl.wikipedia.org/wiki?curid=300843" title="Seram">
Seram

Seram – wyspa w Indonezji w archipelagu Moluki, położona pomiędzy morzem Banda a morzem Seram; powierzchnia górzysta (najwyższy szczyt Binaiya 3019 m n.p.m.), porośnięta lasem, liczne rzeki.
W 2010 r. wyspa liczyła 434 133 obywateli; dla porównania, w 1971 r. było ich 97 tys.
Powierzchnia ok. 17 200 km². Administracyjnie należy do prowincji Moluki. Uprawa kokosowców, ryżu, kawy i tytoniu; pozyskiwanie drewna. Na wyspie rozwneło się rybołówstwo oraz wydobycie ropy naftowej. Głównym miastem jest Wahai.
Na Seram występuje 117 gatunków ptaków, z czego 14 jest endemitami Indonezji. Należy do nich dama czerwonobrzucha ("Lorius domicella"), łowczyk lazurowy ("Todiramphus lazuli"), łowczyk czczony ("T. sanctus"), filemon szaroszyi ("Philemon subcorniculatus"), szkarłatka niebieskogrzbieta ("Alisterus amboinensis") oraz płomykówka seramska ("Tyto almae"), odkryta w 2012. Na wyspie znajduje się Park Narodowy Manusela.

</doc>
<doc id="300846" url="https://pl.wikipedia.org/wiki?curid=300846" title="Stent">
Stent

Stent – implant medyczny stosowany do utrzymania światła poszerzanych naczyń krwionośnych lub narządów rurowych. Ma kształt walca i strukturę cienkiej siateczki, najczęściej zbudowaną ze stali nierdzewnej 316 LVM, stopu chromowo-kobaltowego albo włókien syntetycznych umieszczana wewnątrz naczynia krwionośnego lub narządu rurowego w celu przywrócenia jego drożności. Elastyczność zapewnia specjalna konstrukcja z falistymi połączeniami zygzakowatych drucików (ang. strut) stanowiących właściwe rusztowanie o waściwościach auksetycznych.
Rodzaje stentów.
Stent wieńcowy jest używany najczęściej w angioplastyce tętnic wieńcowych, podczas których stosuje się stent z gołego metalu (BMS), stent uwalniający lek (DES), stent wchłanialny, biodegradowalny (resorbowalny), stent do podwójnej terapii. Zastosowanie stentu było przełomem w kardiologii interwencyjnej choroby niedokrwiennej serca. Duży wkład w rozwój leczenia choroby wieńcowej z zastosowaniem stentów ma Julio Palmaz. Obecnie w Polsce ponad 80% zabiegów angioplastyki wieńcowej przebiega z implantacją stentu aby zapobiec ich ponownemu zamknięciu po rozszerzeniu (PTCA) (dane Polskiego Towarzystwa Kardiologicznego). Zmiażdżycowane naczynie jest słabsze, a umieszczenie wewnątrz niego stentu (rusztowania) zabezpiecza przed „zapadnięciem się” osłabionych ścian.
Cewnik zakończony niewielkim balonem, na który nałożony jest stent, wprowadza się do tętnicy wieńcowej poprzez nakłucie tętnicy biodrowej, ramiennej lub promieniowej. Balonik ten, poza utrzymywaniem stentu, umożliwia jednocześnie udrożnienie tętnicy, zgniatając blaszkę miażdżycową zwężającą jej światło. Cały proces trwa około 30 minut. Zabieg wykonuje się w pracowni radiologicznej, monitorując na bieżąco położenie stentu w naczyniu wieńcowym. Gdy stent zostanie już wprowadzony do docelowego fragmentu tętnicy rozpręża się balon wprowadzając do niego płyn izotoniczny. Następnie usuwa się cewnik, pozostawiając sam stent.
Stenty naczyniowe są powszechnym sposobem leczenia zaawansowanej miażdżycy tętnic obwodowych i naczyń mózgowych. Stentowanie tętnic szyjnych i mózgowych jest metodą leczenia w ostrym niedokrwiennym udarze mózgu. Typowe miejsca leczone stentami naczyniowymi obejmują tętnice szyjną, biodrową i udową. Ze względu na zewnętrzną kompresję i siły mechaniczne działające w tych miejscach, elastyczne materiały stentów, takie jak nitinol, są stosowane w większości miejsc umieszczenia stentów obwodowych. W 1986 Jacques Puel w Tuluzie, Francja i Ulrich Sigwart w Lozannie, Szwajcaria równolegle zaczęli stosować jako pierwsi w świecie stenty do stabilizacji efektu endoplastyki balonowej w naczyniach obwodowych i wieńcowych.
Stentgraft (proteza naczyniowa) to rodzaj stentu naczyniowego z powłoką z tkaniny, która tworzy zamkniętą rurkę, ale jest rozszerzalna jak goły stent metalowy. Stenty pokryte są stosowane w zabiegach chirurgicznych wewnątrznaczyniowych, takich jak naprawa tętniaka. Stentgrafty z fenestracją są obecnie powszechnie stosowane w otwartych i wewnątrznaczyniowych zabiegach aortalnych w celu dostarczenia życiowym organom organizmu niezbędnego dopływu utlenionej krwi. Są również stosowane w leczeniu zwężeń w przeszczepach naczyniowych i przetokach stosowanych do hemodializy.
Stenty okrężnicy i stenty przełyku to paliatywne leczenie zaawansowanego raka okrężnicy i przełyku w celu utrzymania drożności tych organów.
Stent do drenażu dróg żółciowych i drenażu trzustki zapewniają drenaż trzustki i żółci z pęcherzyka żółciowego, trzustki i dróg żółciowych do dwunastnicy np. we wstępującym zapaleniu dróg żółciowych w niedrożności z powodu kamieni żółciowych.
Stent moczowodowy służy do zapewnienia drożności moczowodu, który może być zablokowany np. kamieniem nerkowym, lub guzem w procesie nowotworowym. Zapobiega uszkodzeniu zablokowanej nerki do czasu wykonania procedury usunięcia kamienia.
Stenty dróg oddechowych, stosowane w leczeniu zwężeń krtaniowo-tchawiczych, mogą być zrobione z silikonu lub metalu. Dzielą się one na dwa typy: samorozprężalne stenty wewnątrzkrtaniowe/wewnątrztchawicze oraz stenty T w postaci rurki z zewnętrznym ramieniem. Te pierwsze powinny być zakładane jedynie w leczeniu krótkoterminowym lub paliatywnym ze względu na tendencję do migrowania i prowokowanie narastania ziarniny, co skutkuje złymi długoterminowymi efektami leczenia, utrudnia także dalsze leczenie chirurgiczne.
Etymologia i historia.
Pochodzenie słowa stent wywodzi się prawdopodobnie od nazwiska londyńskiego dentysty Charlesa Stenta, znanego ze swoich prac w dziedzinie ulepszania produkcji protez.
Pierwsze znane użycie słowa „stent” do opisania tego elementu miało miejsce w 1916, kiedy holenderski chirurg plastyczny opisał, w jaki sposób użył masy wyciskowej wynalezionej w 1856 przez Stenta jako matrycy, wokół której formowana była tkanka w procesie odbudowy strzaskanej twarzy.
Pierwsze (samorozprężające się) „stenty” wprowadził w praktyce medycznej w 1986 Ulrich Sigwart w Lozannie. Były początkowo nazywane „Wallstents” od nazwiska ich wynalazcy, Hansa Wallsténa.
Jako że stent jest ciałem obcym w naczyniu krwionośnym, po jakimś czasie wokół niego dochodzi do tworzenia neointimy – tkanki nowo tworzonej w wyniku drażnienia ściany naczynia przez ciało obce. Narastająca tkanka stopniowo zawęża światło naczynia (tak zwana restenoza), aż wreszcie doprowadza do całkowitego jego zamknięcia. Aby temu zapobiec, wprowadzono do leczenia stenty uwalniające substancje antyproliferacyjne, które zmniejszały ryzyko ponownego zamknięcia naczynia. Stenty te nazywane są stentami uwalniającymi leki – DES ("Drug Eluting Stent"). Stosowanymi substancjami antyproliferacyjnymi są ewerolimus (EES) i paklitaksel (PES). Obecność substancji antyproliferacyjnej ma jednak również niekorzystne działanie, gdyż utrudnia epitelializację, przez co sprzyja późnej zakrzepicy w stencie. Objawy zmusiły ośrodki badawcze do dalszych prac, w wyniku których powstały tzw. stenty podwójnej terapii (ang. dual therapy stent).
W 2006 po raz pierwszy zaprezentowano stenty uwalniające leki, które ulegając jednak stopniowemu wchłanianiu (ADES, "Absorable Drug Eluting Stent"), mają nie mieć wspomnianych niekorzystnych działań. Na kongresie Amerykańskiego Towarzystwa Kardiologicznego w Nowym Orleanie w marcu 2007 przedstawiono wyniki badania ABSORB oceniające wyniki kliniczne terapii z użyciem wchłanialnych stentów uwalniających ewerolimus. Szkielet stentu był wykonany z polimeru na bazie kwasu mlekowego. Stwierdzono, że wchłanialne stenty uwalniające ewerolimus odznaczają się najlepszą skutecznością i bezpieczeństwem stosowania. W innym badaniu stwierdzono jednak, że w przypadku takich stentów obserwuje się częstsze występowanie zakrzepów. W analizie opublikowanej przez Cochrane Library stwierdzono, że stenty uwalniające leki powodują mniej poważnych powikłań niż stenty zwykłe.
W 2011 firma Abbott otrzymała zezwolenie na używanie w Stanach Zjednoczonych stentów („Absorb”) wchłanianych przez organizm po tym, jak produkt dostał oznaczenie CE w grudniu 2010. W 2017 firma Abbott 
wycofała swoje wchłanialne stenty z rynku z powodu powikłań wymagających dalszych badań laboratoryjnych i klinicznych.

</doc>
<doc id="300852" url="https://pl.wikipedia.org/wiki?curid=300852" title="Thomas Mathiesen">
Thomas Mathiesen

Thomas Mathiesen (ur. 5 października 1933, zm. 29 maja 2021) – norweski socjolog prawa, profesor na Uniwersytecie w Oslo.
W swojej pracy "Prison on Trial: A Critical Assesment" dokonał wielkiej socjologiczno-historycznej analizy więzienia, więziennictwa i ich ideologii. Jego zdaniem resocjalizacyjny aspekt więzienia mający przywracać jednostce "kompetencję społeczną" czyli zdolność do funkcjonowania w społeczeństwie, w świetle zgromadzonych i przebadanych przez niego świadectw i dokumentów, jest jedynie ideologią i pobożnym życzeniem. Jego zdaniem jest ono przede wszystkim środkiem represji wobec grup i osób o najniższej pozycji społecznej. Ich reprezentacja w więzieniach wielokrotnie przewyższa ich procentowy i dział w społeczeństwie. Co więcej, jako przestępstwa karane więzieniem systemy prawa definiują zawsze najbardziej precyzyjnie czyny popełniane przez osoby o niskiej pozycji społecznej, jako najłatwiejsze do takiego zdefiniowania, i takie czyny takich sprawców najszybciej są karane więzieniem. Im wyżej się wspinamy po drabinie społecznej, tym przestępstwa są mniej precyzyjnie zdefiniowane, kary są mniejsze, prawdopodobieństwo doprowadzenia do prawomocnego wyroku pozbawienia wolności mniejsze. Jego analiza wykazuje, że funkcji resocjalizacyjnej więzienie jako instytucja nie spełniało nigdy w swojej historii.

</doc>
<doc id="300854" url="https://pl.wikipedia.org/wiki?curid=300854" title="Kris (ujednoznacznienie)">
Kris (ujednoznacznienie)



</doc>
<doc id="300855" url="https://pl.wikipedia.org/wiki?curid=300855" title="Jennifer Jones">
Jennifer Jones

Jennifer Jones, właśc. Phylis Lee Isley (ur. 2 marca 1919 w Tulsie, zm. 17 grudnia 2009 w Malibu) – aktorka amerykańska, laureatka Oscara za rolę pierwszoplanową w filmie "Pieśń o Bernadette" (1943).
Wystąpiła w ponad 20 filmach, a jej partnerami ekranowymi byli m.in. Gregory Peck, Humphrey Bogart, Laurence Olivier, Montgomery Clift oraz William Holden.
Jej najsłynniejsza rola to Pearl Chavez w monumentalnym westernie "Pojedynek w słońcu" (1946) Kinga Vidora. Karierę aktorską zakończyła w I połowie lat 60. Pojawiła się jeszcze w roli drugoplanowej w jednym z najsłynniejszych filmów katastroficznych "Płonący wieżowiec" (1974), która była jej ostatnią rolą aktorską.
Była żoną czołowego hollywoodzkiego producenta, Davida O. Selznicka, twórcy m.in. "Przeminęło z wiatrem". Po jego śmierci w 1965 poślubiła multimilionera i kolekcjonera sztuki Nortona Simona, właściciela największej prywatnej kolekcji dzieł sztuki na świecie. Stała na czele Rady Muzeum Nortona Simona w Pasadenie.
W 1998 oraz 2003, na jubileuszowych ceremoniach rozdania Oscarów pojawiła się na scenie w specjalnej, uroczystej prezentacji aktorów – dotychczasowych laureatów Nagrody Akademii. Poza tym nigdy nie występowała publicznie i nie udzielała wywiadów.
17 grudnia 2009 zmarła w Malibu, mając 90 lat.
Linki zewnętrzne.
 

</doc>
<doc id="300863" url="https://pl.wikipedia.org/wiki?curid=300863" title="Reprezentacja Grenlandii w piłce nożnej mężczyzn">
Reprezentacja Grenlandii w piłce nożnej mężczyzn

Piłkarska reprezentacja Grenlandii – narodowy zespół piłkarski Grenlandii, autonomicznego terytorium zależnego Danii w Ameryce Północnej. Drużyną zarządza Grenlandzki Związek Piłki Nożnej - Kalaallit Nunaanni Isikkamik Arsaattartut Kattuffiat, który jest niezależny od Duńskiego Związku Piłki Nożnej - Dansk Boldspil-Union. Jest to reprezentacja niezrzeszona w Międzynarodowej Federacji Piłki Nożnej (FIFA), Konfederacji Piłkarskiej Ameryki Północnej, Środkowej i Karaibów (CONCACAF) ani Unii Europejskich Związków Piłkarskich (UEFA) i nie ma możliwości uczestnictwa w rozgrywkach przez nie organizowanych - Mistrzostwach świata czy Złotego Pucharu CONCACAF.
Historia.
Reprezentacja od 13 października 2005 roku była członkiem tymczasowym, a od 25 marca 2006 roku do 2013 roku - członkiem stałym NF-Board. W maju 2016 roku została członkiem Confederation of Independent Football Associations (CONIFA). Jest także członkiem International Island Games Association (IIGA).
Reprezentacja sporadycznie rozgrywa nieoficjalne mecze piłkarskie, głównie z narodowymi reprezentacjami państw północnoatlantyckich (m.in. z reprezentacją Islandii i Wysp Owczych). Grała również w towarzyskim meczu piłkarskim z reprezentacją Tybetu (który również nie jest członkiem FIFA), wygrywając to spotkanie 4–1 (Kopenhaga, 30.06.2001).
W roku 2006 reprezentacja Grenlandii wystąpiła w pierwszej edycji FIFI Wild Cup – międzynarodowego turnieju piłkarskiego dla drużyn niezrzeszonych w FIFA. Turniej w Hamburgu zakończył się dla Grenlandii na rundzie grupowej, w której uległa reprezentacji Cypru Północnego 0–1 i drużynie Zanzibaru 2–4.
Według danych z 2013 roku reprezentacja ta rozegrała 65 nieoficjalnych spotkań z czego wygrała 18, zremisowała 6 i przegrała 41.
Stadion domowy.
Stadionem narodowym reprezentacji Grenlandii jest Nuuk Stadion, mieszczący się w stolicy Grenlandii - mieście Nuuk. Pojemność stadionu wynosi około 2000 miejsc.
Zawodnicy.
Obecny szeroki skład.
Na zgrupowanie, które odbyło się w dniach 17-25 września 2022 r., oraz na hybrydowy mecz towarzyski z Kosowem U21 powołano następujących zawodników 

</doc>
<doc id="300865" url="https://pl.wikipedia.org/wiki?curid=300865" title="Marcus Schenkenberg">
Marcus Schenkenberg

Marcus Lodewijk Schenkenberg van Mierop, bardziej znany jako Marcus Schenkenberg (ur. 4 sierpnia 1968 w Solnie) – szwedzki model pochodzenia holenderskiego, także aktor, piosenkarz, scenarzysta i osobowość telewizyjna.
Życiorys.
Wczesne lata.
Urodził się w Solnie w Szwecji jako syn Marianne Yvonne Schenkenberg Van Mierop i Roberta Schenkenberga Van Mierop.
Opanował sześć języków: szwedzki, angielski, niderlandzki, niemiecki, francuski i włoski.
Kariera.
Dokładnie 22 kwietnia 1989 został odkryty w Venice Beach przez profesjonalnego fotografa Billa Kinga. Początkowo dostał kontrakt od Calvina Kleina.
Światową sławę zdobył na początku lat 90., uczestnicząc w wielkich kampaniach reklamowych marek Calvin Klein, Gianni Versace i Ungaro. Stając się wówczas najlepiej zarabiającym modelem na świecie. Przewinął się przez kilka filmów i seriali telewizyjnych. Często uczestniczył w programach amerykańskiej i włoskiej telewizji. Współpracował z takimi czołowymi fotografami mody jak Bruce Weber, Guzman, Francesco Scavullo, Albert Watson, David LaChapelle, Peter Beard, Richard Avedon, Patrik Andersson, Karl Lagerfeld, Tyen, Steven Meisel i Arnaldo Anaya Lucca.
Był na okładkach „FHM”, „Elle” (ze Stephanie Seymour w sierpniu 1993), „Harper’s Bazaar” (w edycji włoskiej w lipcu 1995), „Attitude” (1995), „Amica” (w sierpniu 1997), „Health &amp; Fitness” (październik/listopad 2001), „Out” (w styczniu 2004) „Hercules” (we wrześniu 2008).
15 września 1997 opublikował książkę "New Rules" opowiadającą o jego karierze jako modela, zawierającą sporo zdjęć.
Nagrał piosenkę do filmu Joela Schumachera "Bez skazy" ("Flawless", 1999) z Robertem De Niro. W 2000 nagrał singiel „La Chica Marita”.
Marcus Schenkenberg objął patronat nad szwedzką organizacją LR Global Kids Fund, która pomaga chorym dzieciom, oraz wspiera organizację PETA.
Życie prywatne.
Był związany z modelką Alyssą Lipsky, Chase Alden, Catherine Hardenborg, Maureen Gallagher (1990), Rosemarie Wetzel (1995), wenezuelską aktorką i modelką Patricią Velasquez (1996-99), Angelicą Bridges (1998), piosenkarką Mariah Carey (1998), Kylie Bax (1999–2000), aktorką Pamelą Anderson (2000–2001), dziedziczką części sieci hoteli Hilton – Nicky Hilton (2001–2002), duńską modelką May Andersen (2001), szwedzką modelką i piosenkarką Victorią Silvstedt (2005), aktorką Robin Givens (2005−2006), piosenkarką i aktorką Jessicą Simpson (2007) i szwedzką modelką Sandrą Nilsson (2008).
Zamieszkał w Nowym Jorku.

</doc>
<doc id="300868" url="https://pl.wikipedia.org/wiki?curid=300868" title="Masyw Czeski">
Masyw Czeski

Masyw Czeski (czes. "Český masiv", "Česká vysočina", niem. "Böhmische Masse") – prowincja fizycznogeograficzna i jednocześnie jednostka geologiczna w Europie Środkowej.
Geografia.
Pod względem fizycznogeograficznym Masyw Czeski (33) to prowincja fizycznogeograficzna w składzie Pozaalpejskiej Europy Środkowej, w paśmie zrębowych gór i wyżyn wypiętrzonych w orogenezie hercyńskiej. Masyw Czeski ma postać czworokątnego bloku o podniesionych brzegach, tworzących góry zrębowe, które przekraczają wysokość 1000 m n.p.m. Przeważająca większość Masywu leży na terenie Czech, zaś zewnętrzne skrajne pasma górskie – częściowo na terenie Austrii (Płyta Granitowo-Gnejsowa), Niemiec i Polski.
Geologia.
Pod względem geologicznym Masyw Czeski to zdyslokowany tektonicznie blok, złożony z masywów zbudowanych ze skał metamorficznych, magmowych i częściowo osadowych wieku prekambryjskiego i paleozoicznego, a także nałożonych częściowo na starszy fundament pokrywy skał osadowych karbońskich, permskich i mezozoicznych.
Duże obszary, zwłaszcza w północnych Czechach, przykryte są piaskowcami górnokredowymi należącymi do Płyty Czeskiej. Nie wchodzą one w skład Masywu Czeskiego w sensie geologicznym, tworząc wyższe piętro strukturalne. Jeszcze wyższe piętro tworzą bazalty należące do środkowoeuropejskiej prowincji bazaltowej, oraz osady trzeciorzędowe i czwartorzędowe, przykrywające w wielu miejscach skały podłoża.
Masyw Czeski uważany jest, wraz z platformą wschodnioeuropejską, za krystaliczny fundament Europy – jej najstarszą część.

</doc>
<doc id="300869" url="https://pl.wikipedia.org/wiki?curid=300869" title="Rada">
Rada



</doc>
<doc id="300872" url="https://pl.wikipedia.org/wiki?curid=300872" title="Pireneje Wysokie">
Pireneje Wysokie

Pireneje Wysokie (fr. "Hautes-Pyrénées") – francuski departament, położony w regionie Oksytania (do 2015 w regionie Midi-Pireneje). Utworzony został podczas rewolucji francuskiej 4 marca 1790. Departament oznaczony jest numerem 65.
Według danych na rok 2010 liczba zamieszkującej departament ludności wynosi 229 458 os. (51 os./km²); powierzchnia departamentu to 4464 km². Prefekturą departamentu Pireneje Wysokie jest miasto Tarbes.
Prezydentem departamentu jest François Fortassin.
Liczba gmin w departamencie: 474

</doc>
<doc id="300874" url="https://pl.wikipedia.org/wiki?curid=300874" title="Miłość ci wszystko wybaczy">
Miłość ci wszystko wybaczy



</doc>
<doc id="300877" url="https://pl.wikipedia.org/wiki?curid=300877" title="Binaiya">
Binaiya

Gunung Binaiya – najwyższy szczyt archipelagu Moluki, na wyspie Seram w Indonezji; wysokość 3019 m n.p.m. (według innych źródeł 3027 m n.p.m.). Zbocza i okolice szczytu są ostoją wielu rzadkich gatunków fauny i flory tropikalnej, tereny te należą do Parku Narodowego Manusela.

</doc>
<doc id="300878" url="https://pl.wikipedia.org/wiki?curid=300878" title="Sanjay Leela Bhansali">
Sanjay Leela Bhansali

Sanjay Leela Bhansali, hind. संजय लीला भंसाली (ur. 24 lutego 1963 w Bombaju) – indyjski reżyser, scenarzysta i producent filmowy. Jeden z głównych twórców przebojów filmowych z Bollywood.
Życiorys.
Studiował reżyserię na Film and Television Institute of India oraz indyjski taniec klasyczny Odissi, dzięki czemu choreografia w jego filmach odgrywa kluczową rolę, łącząc gesty charakterystyczne dla tańca klasycznego z szerszymi zbiorowymi układami tańca ludowego.
Jego film "Devdas" (2002), prezentowany na 55. MFF w Cannes w sekcji pokazów pozakonkursowych, był pierwszym indyjskim obrazem w selekcji oficjalnej tej imprezy od czasu klasycznych filmów Satyajita Raya. Film ten jest szczytowym osiągnięciem właściwej indyjskiemu kinu spod znaku Bollywood konwencji masala movie.
Nagrody i nominacje.
"Time Magazine" (Europa).
umieścił film "Black" na piątym miejscu na liście 10 najlepszych filmów 2005 roku na świecie

</doc>
<doc id="300879" url="https://pl.wikipedia.org/wiki?curid=300879" title="Gers">
Gers

Gers [ lub ] – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 32. Jego nazwa pochodzi od nazwy rzeki Gers.
Według danych na rok 2010 liczba zamieszkującej departament ludności wynosi 188 159 os. (30 os./km²); powierzchnia departamentu to 6257 km². Prefekturą departamentu Gers jest miasto Auch.
Prezydentem departamentu jest Jean-Pierre Pujol.
Liczba gmin w departamencie: 463

</doc>
<doc id="300880" url="https://pl.wikipedia.org/wiki?curid=300880" title="Gers (departament)">
Gers (departament)



</doc>
<doc id="300881" url="https://pl.wikipedia.org/wiki?curid=300881" title="Sosnkowski">
Sosnkowski



</doc>
<doc id="300882" url="https://pl.wikipedia.org/wiki?curid=300882" title="Miłość ci wszystko wybaczy (piosenka)">
Miłość ci wszystko wybaczy (piosenka)

Miłość ci wszystko wybaczy – piosenka powstała w 1933 roku, do której muzykę skomponował Henryk Wars, a słowa napisał Julian Tuwim (pod ps. „Oldlen”). Piosenka była przebojem w międzywojennej Polsce i pozostaje nim (w różnych wykonaniach) do dziś.
Utwór został napisany specjalnie na potrzeby filmu "Szpieg w masce", cieszącego się rekordową frekwencją w kinach. Zaśpiewała go w nim Hanka Ordonówna i wkrótce piosenka stała się jej artystyczną wizytówką. W późniejszym czasie Ordonówna często przypominała piosenkę w teatrzyku Małe Qui Pro Quo (przez co popularność utworu nie słabła aż do 1939 roku).
Wydania i wersje.
Utwór w wykonaniu Ordonówny nagrany został na płytach bardzo popularnej wówczas wytwórni Syrena-Electro. Nakład wydawnictwa osiągnął kilkadziesiąt tysięcy egzemplarzy, a płyty z tym nagraniem tłoczono przez blisko sześć lat z uwagi na niezmienne zainteresowanie piosenką.
Dla konkurencyjnej wytwórni Odeon nagranie utrwalił sławny w tamtym czasie baryton Jerzy Czaplicki, którego poziom wykonania uważano wówczas za wysoki. Sam wykonawca po latach twierdził, że muzyka rozrywkowa nie interesowała go, a piosenkę nagrał z powodu problemów finansowych.
Debiutujący jako piosenkarz Albert Harris (jako Albert Liff) nagrał piosenkę dla wytwórni Lonora-Electro.
W 2005 roku wydany został album kompilacyjny Kayah "The Best &amp; The Rest", na którym znalazła się wersja utworu nagrana przez piosenkarkę i Gorana Bregovicia. W tym samym roku podczas festiwalu w Opolu zespół Blue Café wykonał „Miłość ci wszystko wybaczy”. Piosenkę nagrała także Hanna Banaszak i Marta Mirska. W 2012 roku Magda Piskorczyk nagrała własną wersję piosenki, która znalazła się na albumie "Magda Piskorczyk MasterClass".
3 czerwca 2016, podczas LIII Krajowego Festiwalu Piosenki Polskiej w Opolu, piosenkę zaśpiewała Mela Koteluk.
Piosenkę podczas "Koncertu dla Niepodległej" 10 listopada 2018 na Stadionie Narodowym w Warszawie dla 37 tysięcznej publiczności wykonała Aleksandra Kurzak.

</doc>
<doc id="300884" url="https://pl.wikipedia.org/wiki?curid=300884" title="Burning Hell">
Burning Hell

Burning Hell – płyta Johna Lee Hookera wydana przez wytwórnię Riverside Records w 1964 roku.
Na płycie zostały wydane nagrania Hookera dokonane 20 kwietnia 1959 roku w Detroit.

</doc>
<doc id="300885" url="https://pl.wikipedia.org/wiki?curid=300885" title="Prawa Cassiniego">
Prawa Cassiniego

Prawa Cassiniego to trzy prawa dotyczące ruchu orbitalnego Księżyca.
Prawa te sformułował astronom francuski (pochodzenia włoskiego) Giovanni Cassini.

</doc>
<doc id="300886" url="https://pl.wikipedia.org/wiki?curid=300886" title="Ardeny (departament)">
Ardeny (departament)

Ardeny (fr. "Ardennes") – francuski departament, położony w regionie Grand Est. Departament oznaczony jest liczbą 08. Departament został utworzony 4 marca 1790 roku.
Według danych na rok 2010 liczba zamieszkującej departament ludności wynosi 283 250 os. (54 os./km²); powierzchnia departamentu to 5229 km². Prefekturą departamentu Ardeny jest miasto Charleville-Mézières.
Prezydentem departamentu jest Benoît Huré.
Liczba gmin w departamencie: 463

</doc>
<doc id="300889" url="https://pl.wikipedia.org/wiki?curid=300889" title="Aube (departament)">
Aube (departament)

Aube – francuski departament położony w Szampanii, w regionie Grand Est. Departament oznaczony jest liczbą 10. Departament został utworzony 4 marca 1790 roku.
Według danych na rok 2010 liczba zamieszkującej departament ludności wynosi 303 327 os. (50 os./km²); powierzchnia departamentu to 6 004 km². Prefekturą departamentu Aube jest miasto Troyes. 
Prezydentem departamentu jest Philippe Adnot.
Liczba gmin w departamencie: 433

</doc>
<doc id="300892" url="https://pl.wikipedia.org/wiki?curid=300892" title="Ekwinokcjum">
Ekwinokcjum



</doc>
<doc id="300896" url="https://pl.wikipedia.org/wiki?curid=300896" title="Wrąbczyn Górski">
Wrąbczyn Górski

Wrąbczyn Górski – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.
Zobacz też: Wrąbczyn, Wrąbczynek, Wrąbczynkowskie Holendry 

</doc>
<doc id="300898" url="https://pl.wikipedia.org/wiki?curid=300898" title="Czesław Pakosz">
Czesław Pakosz

Czesław Karol Pakosz (ur. 1776 w Nowogródku, zm. 1812 w niewoli rosyjskiej w nieznanych okolicznościach) – generał brygady Armii Księstwa Warszawskiego.
Życiorys.
Kształcił się w Szkole Rycerskiej w Warszawie. Po wybuchu insurekcji 1794 walczył na ulicach stolicy, potem na innych polach bitew. Od 1796 oficer Legionów Polskich we Włoszech. Brał udział we wszystkich kampaniach Legionów. W latach 1800-1802 honorowy adiutant Tadeusza Kościuszki i nieoficjalny przedstawiciel Polski we francuskim Ministerstwie Wojny w Paryżu. Od 1806 w Armii Księstwa Warszawskiego. W kampanii pruskiej jako szef sztabu 3 Dywizji Jana Henryka Dąbrowskiego. Wziął udział w walkach o Tczew i w oblężeniu Gdańska, a w 1807 w bitwie pod Frydlandem. Od 1809 był fligeradiutantem księcia warszawskiego Fryderyka Augusta, z którego nominacji trzy lata później został generałem. W 1812 roku przystąpił do Konfederacji Generalnej Królestwa Polskiego. W 1812 roku wziął udział w inwazji na Rosję. Pod Borysowem został ranny i dostał się do niewoli rosyjskiej.

</doc>
<doc id="300900" url="https://pl.wikipedia.org/wiki?curid=300900" title="Ain (departament)">
Ain (departament)

Ain (wym. []) – francuski departament położony w regionie Owernia-Rodan-Alpy. Utworzony został podczas rewolucji francuskiej 4 marca 1790. Początkowo nosił nazwę "departament Bresse", odnoszącą się do regionu historycznego Bresse, jednak została ona zmieniona w 1791 w ramach walki nazwami toponimicznymi używanymi za czasów Ancien régime. Departament oznaczony jest liczbą 01.
Prefekturą departamentu Ain jest miasto Bourg-en-Bresse. Inne większe miasta to: Oyonnax, Ambérieu-en-Bugey, Bellegarde-sur-Valserine, Miribel, Belley, Gex, Ferney-Voltaire, Nantua.
Według danych na rok 2010 liczba zamieszkującej departament ludności wynosi 597 341 os. (103 os./km²); powierzchnia departamentu to 5 762 km².
Prezydentem departamentu jest Charles de la Verpillière.
Liczba arrondissements: 4
Liczba kantonów: 43
Liczba gmin: 419

</doc>
<doc id="300901" url="https://pl.wikipedia.org/wiki?curid=300901" title="Atara">
Atara

Atara (hebr. עטרות / korona) – zwieńczenie, ozdobny pas różnej długości i szerokości, dekorowany srebrnym, 
wypukłym haftem, naszywany na górną krawędź tałesu.

</doc>
<doc id="300902" url="https://pl.wikipedia.org/wiki?curid=300902" title="Michał Grabowski (1773–1812)">
Michał Grabowski (1773–1812)

Michał Grabowski herbu Oksza (ur. 1773, zm. 17 sierpnia 1812 w Smoleńsku) – generał brygady Armii Księstwa Warszawskiego.
Był synem Jana Jerzego i Elżbiety z Szydłowskich oraz bratem Stanisława. Pozostawał pod opieką Stanisława Augusta Poniatowskiego, który czuwał nad biegiem jego kariery wojskowej.
W 1792 roku, w czasie wojny z Rosją był majorem 5 Regimentu Fizylierów. W 1794 roku, w czasie insurekcji kościuszkowskiej, jako adiutant przebywał w otoczeniu króla, któremu po III rozbiorze Polski towarzyszył w Grodnie i Sankt Petersburgu. Brał udział w kampanii 1807 roku. Mianowany generałem brygady, został komendantem placu w Gdańsku, a nieco później został komendantem budowanej jeszcze Twierdzy Modlin. W 1808 roku był dowódcą brygady w 3 Dywizji
W 1811 roku został wysłany w misji wojskowej do Drezna. W 1812 roku, w czasie wyprawy Napoleona na Rosję dowodził II Brygadą 18 Dywizji. 4 lipca 1812 roku, w Grodnie, podpisał akces do Konfederacji Generalnej Królestwa Polskiego. Został mianowany gubernatorem Mohylewa. Zginął 17 sierpnia 1812 roku w czasie szturmu murów Smoleńska.

</doc>
<doc id="300904" url="https://pl.wikipedia.org/wiki?curid=300904" title="Herzog &amp; de Meuron">
Herzog &amp; de Meuron

Herzog &amp; de Meuron – szwajcarskie biuro architektoniczne, założone w 1978 w Bazylei przez Jacques’a Herzoga i Pierre’a de Meuron. Dalszymi partnerami w biurze są Christine Binswanger, Ascan Mergenthaler, Stefan Marbach.
Kariera.
Herzog i de Meuron założyli wspólne biuro w 1975 po jednoczesnym uzyskaniu dyplomów na Konfederacyjnej Akademii Technicznej w Zurychu (ETHZ). Zasłynęli przede wszystkim niekonwencjonalnym podejściem do stosowanych w budownictwie materiałów. W 2001 roku Jacques Herzog i Pierre de Meuron otrzymali Nagrodę Pritzkera, która jest najważniejszym na świecie wyróżnieniem dla architektów. W 2006 roku gazeta New York Times określiła pracownię jako „jedną z najbardziej podziwianych firm architektonicznych na świecie”.

</doc>
<doc id="300905" url="https://pl.wikipedia.org/wiki?curid=300905" title="Jacques Herzog">
Jacques Herzog

Jacques Herzog (ur. 19 kwietnia 1950 w Bazylei) – szwajcarski architekt, współzałożyciel biura Herzog &amp; de Meuron. W 2001 wraz ze swoim wspólnikiem, Pierre'em de Meuron otrzymał Nagrodę Pritzkera, a 20.09.2007 r. prestiżową nagrodę Praemium Imperiale Awardws.
Herzog w 1975 ukończył Konfederacyjną Akademię Techniczną w Zurychu (ETHZ). Następnie pracował u Aldo Rossiego i profesora ETHZ Dolfa Schnebliego, którego asystentem został w 1977. W 1978 założył biuro Herzog &amp; de Meuron. Herzog wykładał gościnnie na Cornell University w Ithace (1983), na Harvardzie (1989) i Tulane University w Nowym Orleanie (1991).

</doc>
<doc id="300906" url="https://pl.wikipedia.org/wiki?curid=300906" title="Eugeniusz Frankowski">
Eugeniusz Frankowski

Eugeniusz Frankowski (ur. 21 listopada 1884 w Siedlcach, zm. 8 lutego 1962 w Poznaniu) – polski archeolog, etnolog, etnograf, iberysta, baskolog i muzeolog.
Życiorys.
Syn Władysława i Ludwiki z Kozłowskich. Uczęszczał do gimnazjum w Siedlcach. Za walkę o nauczanie w języku polskim został usunięty ze szkoły. Przeniósł się do gimnazjum w Żytomierzu, skąd wydalono go za udział w rewolucji 1905 roku. Ostatecznie maturę zdał w 1907 roku w gimnazjum w Siedlcach. W tym samym roku podjął studia na kierunku przyrodoznawstwa i medycyny na Uniwersytecie Jagiellońskim. W latach 1911–1914 i 1921–1922 był asystentem w Katedrze Antropologii Uniwersytetu Jagiellońskiego. W 1921 r. doktoryzował się tam z archeologii i antropologii u profesora Włodzimierza Demetrykiewicza. W 1922 roku uzyskał habilitację z etnografii i etnologii na Uniwersytecie Warszawskim u profesora Ludwika Krzywickiego. Prowadził tam wykłady w latach 1922–1928. W 1926 roku otrzymał tytuł profesora nadzwyczajnego, a w 1948 roku profesora zwyczajnego etnografii i etnologii na Uniwersytecie w Poznaniu.
Podczas pobytu w Hiszpanii w okresie międzywojennym odgrywał ważną rolę w kształtowaniu pozytywnego wizerunku Polski. Wygłaszał odczyty poruszające znaczenie Polski w historii europejskiej, pisał artykuły do dziennika "El Sol" komentujące kwestię niepodległości. Był jednym z inicjatorów utworzenia Polskiej Agencji Prasowej w Madrycie w 1918 roku, odgrywając w jej prowadzaniu główną rolę, aż do powstania polskiej placówki dyplomatycznej. 
W latach 1921–1939 pełnił funkcję dyrektora Muzeum Etnograficznego w Warszawie. Dzięki jego staraniom przywrócono pierwotną nazwę „Muzeum Etnograficzne” zamiast „Zbiory Etnograficzne” używanej od 1897 roku. Był pomysłodawcą wystawy stałej, otwartej w 1925 roku, która została udokumentowana na kilku filmach zrealizowanych według jego scenariusza. Pod kierownictwem Frankowskiego muzeum rozwinęło działalność naukową i edukacyjną. Podczas II wojny światowej wszystkie obiekty zgromadzone przez muzeum zostały zniszczone. Także prywatne zbiory Frankowskiego, jego biblioteka oraz przygotowywane do druku publikacje uległy zniszczeniu podczas pożaru mieszkania na Żoliborzu w trakcie powstania warszawskiego.
W latach 1939–1944 prowadził zajęcia z etnografii Polski, etnologii ogólnej i muzeologii w ramach tajnego nauczania, a od 1 listopada 1944 do 30 marca 1945 r. pracował jako nauczyciel geografii i arytmetyki w Szkole Rolniczej w Koszarach.
Był dwukrotnie żonaty: z Martą z domu Rzewuską oraz Marią z Karbowskich.
Zmarł po roku ciężkiej choroby spowodowanej uszkodzeniem kręgosłupa. Został pochowany 13 lutego 1962 roku na Cmentarzu Powązkowskim w Warszawie. 
Działalność naukowa.
Frankowski prowadził szerokie badania etnograficzne i antropologiczne w Polsce i w Europie. Ich początek sięga okresu studiów na Uniwersytecie Jagiellońskim, kiedy pod kierunkiem Juliana Talko-Hryncewicza uczestniczył w badaniach antropologicznych na obszarze polskiej góralszczyzny w miesiącach letnich 1910-1913. W roku 1911, jako dyplomowany antropolog podjął samodzielne badania antropologiczno - etnograficzne na Polesiu Wołyńskim (miesiące jesienne lat 1911-1913). W 1912 roku rozpoczął stacjonarne badania etnograficzne w Kotlinie Sądeckiej (miesiące jesienne lat 1912-1914).
W latach 1914-1920 prowadził badania terenowe na całym obszarze Półwyspu Iberyjskiego. Szczególny wkład wniósł do badań etnograficznych i muzealnictwa etnograficznego Kraju Basków. 
Opublikował kilkadziesiąt prac naukowych, z tego część w językach: hiszpańskim, francuskim, portugalskim i niemieckim. Część rękopisów i maszynopisów dotyczących kultury baskijskiej nigdy nie zostało opublikowanych, ponieważ uległy zniszczeniu w trakcie II wojny światowej. O rozmiarach strat świadczy list Marii Frankowskiej do Witolda Armona z 1978 roku:
Frankowski brał czynny udział w światowych kongresach etnograficznych, był członkiem wielu towarzystw i instytucji naukowych polskich i zagranicznych, m.in.:
W 1920 r. został odznaczony portugalskim Krzyżem Kawalerskim Orderu Świętego Jakuba od Miecza.
Spuścizna.
Większość materiałów po Eugeniuszu Frankowskim znajduje się w archiwum Państwowego Muzeum Etnograficznego w Warszawie oraz Instytutu Sztuki Polskiej Akademii Nauk. Część spuścizny odnaleziono w Hiszpanii. W 1993 na targu numizmatycznym w Pampelunie mieszkaniec gminy Auritz (hiszp. Burguete) zakupił szklane negatywy, na których utrwalono sceny z życia codziennego mieszkańców wiosek z gminy Auritz i Orreaga (hiszp. Roncesvalles). Po kilku latach odczytano notatki na negatywach, które sugerowały, że autorem części zdjęć jest Eugeniusz Frankowski, a fotografie powstały latem 1917 roku. Odkrycie to opisał w 2014 roku baskijski historyk Jose Etxegoien Juanarena. W jego książce wydanej przez władze gminy Auritz po raz pierwszy opublikowano reprodukcje 43 nieznanych do tej pory zdjęć.
Wybrane publikacje.
Spośród prac Eugeniusza Frankowskiego wymienić można:

</doc>
<doc id="300907" url="https://pl.wikipedia.org/wiki?curid=300907" title="Michał Ignacy Kamieński">
Michał Ignacy Kamieński

Michał Ignacy Kamieński (ur. 1758 w Łęczycy, zm. w 1815 w Roskoszy) – generał dywizji Księstwa Warszawskiego.
Po ukończeniu Korpusu Kadetów w latach 1770–1776, wstąpił 1 września 1777 r. do 5 pułku przedniej straży koronnej w stopniu chorążego. Po przejściu niższych stopni oficerskich awansował na majora w 1789 r. W 1790 r. został podpułkownikiem. W 1792 walczył przeciwko interwencji rosyjskiej. Odznaczył się pod Wiszniopolem, uzyskał awans w 1793 r. na pułkownika 5 pułku przedniej straży i został kawalerem Krzyża Orderu Virtuti Militari. 10 kwietnia 1794 po odznaczeniu się w bitwie pod Szczekocinami awansował na generała majora. Pod Maciejowicami dostał się do niewoli rosyjskiej. Nagrodzony złotą obrączką Ojczyzna Obrońcy Swemu nr 20. 
W 1795 dzięki staraniom kolegów odzyskał wolność i osiadł na roli. W 1808 jako generał nadliczbowy pełnił służbę w Sztabie Generalnym armii Księstwa Warszawskiego. W 1809 walczył pod Raszynem, o Zamość, z gen. A. Rożnieckim zajmował Lwów i organizował tam rząd tymczasowy. Dał się wywieść w pole Rosjanom, którzy jako „sprzymierzeńcy” wyparli go z Małopolski Wschodniej. Wobec braku sił do obrony prowadził z nimi wojnę partyzancką. W 1810 komendant wojskowy departamentu siedleckiego.
Brał udział w kampanii napoleońskiej 1812, dowodził Dywizją Jazdy V Korpusu Polskiego Wielkiej Armii. Jako dowódca straży przedniej Wielkiej Armii poniósł porażkę pod Romanowem. Komendant Smoleńska. Ciężko ranny w czasie walk odwrotowych w obronie marszałka Oudinota dostał się do niewoli. Powrócić musiał z Rosji w 1814 r. do departamentu siedleckiego, tu bowiem w latach 1814–1815 dzierżawił folwark Litewniki. Zmarł 31 grudnia 1815 r. (1 stycznia 1816 r.) w Roskoszy niedaleko Białej, pochowany został przy kościele św. Anny w Białej Podlaskiej.

</doc>
<doc id="300908" url="https://pl.wikipedia.org/wiki?curid=300908" title="Pierre de Meuron">
Pierre de Meuron

Pierre de Meuron Pierre (ur. 8 maja 1950 w Bazylei) – szwajcarski architekt, współzałożyciel biura Herzog &amp; de Meuron, laureat Nagrody Pritzkera w 2001.
De Meuron ukończył w 1975 studia na ETH w Zurychu, a w 1978 założył biuro wraz z Jakiem Herzogiem. W 1989 wykładał gościnnie na Harvardzie, a od 1999 jest profesorem na ETH w Zurychu.

</doc>
<doc id="300909" url="https://pl.wikipedia.org/wiki?curid=300909" title="Herzog und de Meuron">
Herzog und de Meuron



</doc>
<doc id="300910" url="https://pl.wikipedia.org/wiki?curid=300910" title="Herzog and de Meuron">
Herzog and de Meuron



</doc>
<doc id="300911" url="https://pl.wikipedia.org/wiki?curid=300911" title="Gaeilge">
Gaeilge



</doc>
<doc id="300912" url="https://pl.wikipedia.org/wiki?curid=300912" title="Kościołków">
Kościołków

Kościołków – osada w Polsce położona w województwie wielkopolskim, w powiecie słupeckim, w gminie Zagórów.
Na terenie wsi znajduje się tzw. "Kirchol" – dawny cmentarz żydowski.

</doc>
<doc id="300915" url="https://pl.wikipedia.org/wiki?curid=300915" title="Mohel">
Mohel

Mohel (heb. "מוהל") – w judaizmie mężczyzna (lekarz, rzezak rytualny) dokonujący rytualnego obrzezania chłopców.

</doc>
<doc id="300916" url="https://pl.wikipedia.org/wiki?curid=300916" title="Rebranding">
Rebranding

Rebranding – proces transformacji wszystkich elementów marki, takich jak oferowane produkty i usługi, jakość obsługi oraz sposób komunikacji, w tym wygląd logo, by osiągnąć lepszą pozycję marki na rynku. Samej zmiany wyglądu logo nie można nazwać rebrandingiem, jest to bowiem jedynie zmiana identyfikacji wizualnej, od niewielkiego liftingu po całkowitą zmianę symboli graficznych marki. Natomiast proces rebrandingu strategicznego, wiążącego się z wdrożeniem nowej strategii przedsiębiorstwa, nie musi wiązać się ze zmianą nazwy czy całkowitą wymianą logo.
Na modelowy proces rebrandigu składają następujące etapy:
W zależności od charakteru organizacji proces rebrandingu trwa od 3 do 18 miesięcy.
Korzyści z rebrandingu obejmują aspekty wizerunkowe (poprawa wizerunku marki, zwiększenie satysfakcji klientów, zasygnalizowanie istotnych zmian w organizacji), finansowe (oszczędności z unifikowania marek w ramach grupy, zwiększenie wartości marki, zwiększenie obrotów i marży) oraz organizacyjne (poprawa kultury organizacyjnej, usprawnienie procesów). Najważniejszym aspektem rebrandingu strategicznego jest skuteczne wciągnięcie pracowników w proces podnoszenia jakości obsługi klienta i komunikacji z nim.
Rebranding wiąże się z koniecznością wymiany oznakowań we wszystkich placówkach (jednorazowo, jak np. w przypadku rebrandingu Idei na Orange lub stopniowo, jak np. w przypadku zmiany logo Ruchu), na pojazdach, w publikacjach itp. W przypadku zmiany firmy wiąże się też z koniecznością przeprowadzenia kampanii informacyjnej w mediach oraz urzędową zmianą danych firmy.
Przykłady rebrandingu w Polsce:

</doc>
<doc id="300920" url="https://pl.wikipedia.org/wiki?curid=300920" title="Trąbczyn">
Trąbczyn

Trąbczyn – wieś w Polsce położona w województwie wielkopolskim, w powiecie słupeckim, w gminie Zagórów, nad Czarną Strugą.
Historia.
Po raz pierwszy wieś wzmiankowano w 1240 ("Trampczino"). Bolesław Pobożny nadał wieś komesowi Jankowi, który zmarł bezpotomnie, w związku z czym wieś została ponownie nadana, tym razem komesowi Mikołajowi z Lądu (dziedziczyli po nim komesowie Jan i Przedpełk). W 1284 Przemysław II umożliwił przeniesienie wsi na prawo niemieckie. W XIV wieku powstał pierwszy kościół pod wezwaniem św. Marcina (kolejne budowano w 1546, 1740 i 1909 – obecny). W 1746 sprowadzono osadników olęderskich do zasiedlana okolicznych terenów Puszczy Pyzdrskiej i samego Trąbczyna. Kolejnymi właścicielami wsi były rody Prusimskich i Miączyńskich. W 1876 wybudowano nową szosę z Pyzdr do Turku oraz zbudowano, staraniem hrabiego Włodzimierza Miączyńskiego, stację pocztową. W 1892 dobra nabył hrabia Władysław Wielopolski. W 1910 powstała straż pożarna, a w 1911 szkoła. Rosjanie opuścili wieś bez walki w 1914. Podczas II wojny światowej Niemcy zamknęli i okradli kościół, a także zlikwidowali szkołę. W 1943 oddano do użytku kolej wąskotorową do Witaszyc, co uwarunkowane było m.in. pozyskiwaniem z okolicznych złóż rudy darniowej. W 1949 powstała publiczna biblioteka. W latach 1959-1960 wieś zelektryfikowano, a w 1962 otwarto ośrodek zdrowia. W latach 60. XX wieku funkcjonowało kino w lokalnej remizie. W latach 1992-1994 wieś zwodociągowano, w 2006 zbudowano skwer w centrum, a w 2012 boisko sportowe typu "Orlik".
Do 1954 roku istniała gmina Trąbczyn. W latach 1975–1998 miejscowość administracyjnie należała do województwa konińskiego.
Zabytki.
We wsi znajduje się zabytkowy kościół pw. św. Stanisława z 1909 roku, który wraz z plebanią (z końca XIX w.) są wpisane do krajowego rejestru zabytków pod nr rej.: 384/126 z 2.09.1985 r.
Osoby.
Do osób związanych z Trąbczynem należeli m.in.:

</doc>
<doc id="300923" url="https://pl.wikipedia.org/wiki?curid=300923" title="Święta Elżbieta Węgierska">
Święta Elżbieta Węgierska



</doc>
<doc id="300924" url="https://pl.wikipedia.org/wiki?curid=300924" title="Apolinary Szeluto">
Apolinary Szeluto

Apolinary Szeluto (ur. 23 lipca 1884 w Petersburgu, zm. 21 sierpnia 1966 w Chodzieży) – polski kompozytor, pianista, adwokat, z białoruskiego rodu szlacheckiego herbu Kalwarya. Należał do grupy kompozytorskiej Młoda Polska, do której należeli również Karol Szymanowski, Grzegorz Fitelberg i Ludomir Różycki.
Życiorys.
Naukę gry na fortepianie rozpoczął w wieku 9 lat. Uczęszczał do gimnazjum w Saratowie. W latach 1902–1905 studiował prawo na Uniwersytecie Warszawskim. Studiował jednocześnie w Konserwatorium. W latach 1906–1909 studiował pianistykę u Leopolda Godowskiego w Berlinie.
W latach 1911–1918 pracował jako sędzia śledczy w Remontnem koło Astrachania. W 1918 roku zamieszkał w Warszawie, gdzie znalazł pracę w Ministerstwie Sprawiedliwości. W roku 1934 przeniósł się do Słupcy, gdzie pracował jako notariusz. Po wojnie został sędzią Sądu Grodzkiego w Słupcy.
Lata 1918-1933 były najefektywniejsze w jego działalności muzycznej. W latach 1927–1930 Towarzystwo Wydawnicze Muzyki Polskiej w Warszawie wydało jego dwa nokturny i kilka innych utworów. W 1938 r. w Poznaniu został wykonany poemat Szeluty „Cyrano de Bergerac”. W tym też roku jesienią kompozytor wystąpił w roli solisty, wykonując swój koncert fortepianowy H-dur z orkiestrą pod batutą Kazimierza Wiłkomirskiego. W 1938 r. Radio Polskie nadało kilkanaście utworów jego pióra.
W okresie powojennym zaangażował się politycznie, stał się gorliwym zwolennikiem socrealizmu w muzyce.
W latach pięćdziesiątych i sześćdziesiątych XX wieku, mimo postępującej choroby umysłowej, nadal komponował, lecz utwory z okresu po roku 1949 nie są już brane przez muzykologów pod uwagę. Dorobek kompozytorski Szeluty został po śmierci zakupiony i przechowywany przez Bibliotekę Narodową w Warszawie. Apolinary Szeluto komponował utwory w większości gatunków muzycznych; objętościowo jego twórczość przewyższa całość dorobku innych przedstawicieli „Młodej Polski”. Dzisiaj twórczość kompozytora jest zapomniana.
Kompozytor napisał też dużo artykułów, m.in. "Muzyka jako objaw życia społecznego", "Ślepy tor muzyki współczesnej", "Muzyka trwała i tymczasowa", "Jak wyprowadzić muzykę ze ślepego toru", "Gdzie jest piękno muzyczne", "Jaka muzyka jest na ślepym torze". Pisał też wspomnienia o Szymanowskim, Noskowskim i o Chopinie.
Zmarł w Domu Pomocy Społecznej dla Przewlekle Chorych w Chodzieży 21 sierpnia 1966 r. Został pochowany na słupeckim cmentarzu.
Imię Apolinarego Szeluty nosi słupecki Zespół Szkół Muzycznych, oraz ulica Słupcy.

</doc>
<doc id="300929" url="https://pl.wikipedia.org/wiki?curid=300929" title="Oksyhemoglobina">
Oksyhemoglobina

Oksyhemoglobina (oksy- + hemoglobina – ‘krew’ i globina, HbO2) – postać hemoglobiny, w której związane są cztery cząsteczki tlenu. Połączenie nie polega na utlenianiu hemoglobiny, przez co określane jest jako utlenowanie. Jest połączeniem nietrwałym i odwracalnym. Powstaje przy podwyższonym ciśnieniu parcjalnym tlenu występującym w płucach, jest transportowana do tkanek przez krew, gdzie oddaje tlen mioglobinie i zamienia się w hemoglobinę. Ma lekko kwaśny odczyn. W jednym gramie oksyhemoglobiny w prawidłowych fizjologicznie warunkach wiązane jest 1,34 cm³ tlenu.
Oksyhemoglobina ma jasnoczerwoną barwę. Występuje fizjologicznie jako składnik krwi utlenowanej.
Jeżeli w trakcie przyłączania tlenu do hemoglobiny stopień utlenienia żelaza zmieni się z Fe(II) do Fe(III), czyli nastąpi jego utlenienie, powstaje methemoglobina. 

</doc>
<doc id="300932" url="https://pl.wikipedia.org/wiki?curid=300932" title="Bella Achmadulina">
Bella Achmadulina

Bella (Biełła) Achatowna Achmadulina (ros. Белла Ахатовна Ахмадулина; ur. 10 kwietnia 1937 w Moskwie, Rosyjska Federacyjna SRR, zm. 29 listopada 2010 w Pieriediełkinie, Federacja Rosyjska) – rosyjska poetka, uważana za następczynię Anny Achmatowej. Zaliczana do tzw. pokolenia XX Zjazdu – twórców antystalinowskich. Autorka popularnych wierszy sensualistycznych, cechujących się śpiewnością.
Życiorys.
Urodziła się w Moskwie, w rodzinie mającej korzenie włoskie i tatarskie. Używała skróconej formy swojego pełnego imienia Izabiełła (Изабелла). Publikowała wiersze od 1955. Zamieszczono je w znanym rosyjskim almanachu literackim "Taruskie Stronice" ("Тарусские страницы") redagowanym przez Konstantina Paustowskiego. Występowała na wieczorach poetyckich razem z Jewgienijem Jewtuszenką i Andriejem Wozniesienskim. Przez krytyków uważana za autorkę oryginalną, kreująca w utworach właściwy jej świat wyobraźni artystycznej, przez co tworzone teksty otrzymywały szerszy kontekst intelektualny i charakteryzowały się coraz większą złożonością literackiej asocjatywności. Tworzyła też poematy, nazywane niekiedy fantastycznymi nowelami poetyckimi.
Przez pewien czas była żoną Jewgienija Jewtuszenki. Przyjaciółka Bułata Okudżawy.
Została odznaczona m.in. Orderem Zasług dla Ojczyzny II i III klasy (2007, 1997) oraz Orderem Przyjaźni Narodów (1984). Laureatka Nagrody Państwowej ZSRR (1989), Nagrody Prezydenta Federacji Rosyjskiej (1998) i Nagrody Państwowej Federacji Rosyjskiej (2004).

</doc>
<doc id="300936" url="https://pl.wikipedia.org/wiki?curid=300936" title="Bogusz Bilewski">
Bogusz Bilewski

Bogusz Bilewski (ur. 25 września 1930 w Starachowicach, zm. 14 września 1995 we Wrocławiu) – polski aktor filmowy i teatralny.
Życiorys.
Urodził się w Starachowicach. Jego matka chciała, żeby został śpiewakiem, a ojciec marzył, by syn zrobił karierę inżyniera. Uczęszczał do Gimnazjum Towarzystwa Salezjańskiego w Ostrzeszowie. W 1954 ukończył Państwową Wyższą Szkołę Aktorską w Krakowie i zaraz potem zadebiutował na scenie w Teatru Wybrzeże w Gdańsku. Grał też na scenach w Teatrze im. Ludwika Solskiego w Tarnowie i w teatrach warszawskich: Dramatycznym, Powszechnym, Ateneum, Polskim, Narodowym i Na Woli.
Jednak największą popularność przyniosły mu dwie filmowe postacie: Walusia Kwiczoła z serialu "Janosik" (1973) Jerzego Passendorfera i Kulwieca-Hippocentaurusa z "Potopu" (1974). Zagrał w sumie w kilkudziesięciu filmach i przedstawieniach teatralnych. Pracował też w dubbingu. 
Zmarł w 1995 z powodu krwotocznego udaru mózgu. Pochowany na cmentarzu Powązkowskim w Warszawie (kwatera 157-3-18).

</doc>
<doc id="300938" url="https://pl.wikipedia.org/wiki?curid=300938" title="Jeremy Rifkin">
Jeremy Rifkin

Jeremy Rifkin (ur. 26 stycznia 1945 w Denver) – amerykański ekonomista, politolog, publicysta.
Studia.
Studiował w Wharton School na University of Pennsylvania uzyskując w 1967 roku tytuł licencjata w zakresie ekonomii. Następnie kontynuował studia w Szkole Prawa i Dyplomacji na Tufts University w Medford, specjalizując się w stosunkach międzynarodowych.
Działalność i publikacje.
Zajmuje się przede wszystkim wpływem innowacji technologicznych i naukowych (w tym biotechnologii) na społeczeństwo, gospodarkę i środowisko. Jest założycielem i prezesem Foundation on Economic Trends (FOET).
Specjalizując się w sprawach ekonomii, zmian klimatycznych i bezpieczeństwa energetycznego, Rifkin był doradcą Romano Prodiego, kanclerz Niemiec Angeli Merkel, premiera Portugalii Jose Socratesa, premiera Słowenii Janeza Janša. Był też doradcą rządu francuskiego w czasie, gdy Francja przewodniczyła pracom Unii Europejskiej (rok 2008). Doradza też Komisji Europejskiej, Parlamentowi Europejskiemu i kilku głowom państw europejskich, w tym premierowi Hiszpanii Jose Luisowi Rodriguezowi Zapatero.
Niektóre jego książki stały się bestsellerami i wywołały gorące dyskusje. Publikując w roku 1977 "Who Should Play God?" Rifkin stał się jednym z pierwszych poważnych krytyków rodzącej się biotechnologii. Wydana w 1995 roku publikacja "Koniec pracy" zdaniem wielu miała swój istotny wkład do globalnej debaty nad przemieszczeniami związanymi z technologią, zmniejszaniem zatrudnienia w korporacjach i przyszłości zatrudnienia. Książka z 1998 roku "The Biotech Century Harnessing the Gene and Remaking the World" to krytyka nowej ery biznesu związanego z genetyką. Książka "Europejskie marzenie" stała się międzynarodowym bestselerem i zdobyła w roku 2005 w Niemczech nagrodę "Corine International Book Prize" za najlepszą książkę roku z dziedziny ekonomii.
Krytyka.
Poglądy Rifkina budzą wiele kontrowersji.
Czasopismo "Time" posunęło się do nazwania go „najbardziej znienawidzonym człowiekiem przez świat nauki”. Jednakże grupy takie jak Stowarzyszenie Zaangażowanych Naukowców (Union of Concerned Scientists) cytowały niektóre z jego 17 prac jako użyteczne źródło informacji dla konsumentów.
Filozof ekonomii Constantine George Caffentzis krytycznie odnosi się do Jeremy Rifkina i Antonio Negri – dwóch najpoważniejszych osób, które przyczyniły się do dyskursu i publikacji z lat 90. o „końcu pracy”, które, jak argumentuje, są teoretycznie i empirycznie niepoprawne.
Profesor zoologii i geologii na Harvardzie Stephen Jay Gould nazwał pracę Rifkina „Alegeny” ścieżką antyintelektualnej propagandy w przebraniu nauki i stwierdził „Myślę, że nigdy nie czytałem bardziej tandetnej pracy” oraz „Jego świat jest wymysłem stworzonym, aby potwierdzić jego nadzieje”.
Krytycy w USA obwołali go, za jego zasady wymierzone przeciwko technice (szczególnie technologii żywności), profesjonalnym panikarzem i intelektualnym guru neoludytów, twierdząc, że jego prace zaśmiecone są błędami i nietrafnymi przewidywaniami.

</doc>
<doc id="300939" url="https://pl.wikipedia.org/wiki?curid=300939" title="Jan Bogumił Freyer">
Jan Bogumił Freyer

Jan Bogumił Freyer (także: "Johann Gottlieb", ur. 8 lutego 1778 w Siedlcach, zm. 18 listopada 1828 w Warszawie) – lekarz, społecznik, profesor Królewskiego Uniwersytetu Warszawskiego. 
Był synem królewskiego aptekarza nadwornego z Siedlec, pochodzącego z Dolnego Śląska Jana Jerzego ("Johanna Georga") Freyera, który osiedlił się w Polsce w 2. poł. XVIII wieku i Magdaleny Elizy nieznanego nazwiska. Jan Bogumił ożenił się z Karoliną Wilhelminą Hermann, a po jej śmierci (1813) z Fryderyką Joanną Hermann.
Ukończył gimnazjum w Toruniu, a w 1797 rozpoczął studia na wydziale filozoficznym i lekarskim na Uniwersytecie Albertyna w Królewcu, kontynuował studia medyczne na uniwersytecie w Göttingen, gdzie uzyskał dyplom w 1802. Powrócił do Siedlec i prowadził prywatną praktykę lekarską do 1807, kiedy został powołany przez ks. Konstantego Adama Czartoryskiego na lekarza nadwornego do Międzyrzeca Podlaskiego. W 1809 przeniósł się do Warszawy, gdzie objął w 1813 stanowisko lekarza miasta Warszawy a od 1816 lekarza departamentowego. Od 1811 był wykładowcą Szkoły Lekarskiej a następnie Królewskiego Uniwersytetu Warszawskiego i w 1819 uzyskał tytuł profesora. Od 1818 był dziekanem wydziału lekarskiego, kierował także Kliniką Chorób Wewnętrznych. Prowadził aktywną działalność społeczną, był prezesem Rady Ogólnej Lekarskiej, członkiem Warszawskiego Towarzystwa Lekarskiego oraz Towarzystwa Przyjaciół Nauk. Pozostawił cenny dorobek naukowy w dziedzinie medycyny, głównie podręczniki dla studentów. "Materya medyczna, czyli nauka o sposobie stosowania środków lekarskich" i "Terapia szczegółowa" w języku łacińskim. W roku 1823 otrzymał dziedziczne szlachectwo Królestwa Kongresowego z herbem Jerzysław, ku czci także jego ojca. Zmarł na gruźlicę płuc, pozostawiając żonę Fryderykę i dziesięcioro dzieci nieomal bez środków do życia.
Wybitnym lekarzem był również jego syn Jan Karol Freyer (* 1808 - † 1867), którego syn Antoni, farmaceuta, zasłużył się m.in. jako jeden z założycieli Warszawskiego Towarzystwa Muzycznego. Potomkowie Jana Bogumiła piastowali wysokie stanowiska w przemyśle farmaceutycznym w Kongresówce (zakłady Ludwik Spiess i Synowie w Tarchominie, ob. Polfa). Rodzinny grobowiec Freyerów znajduje się na cmentarzu ewangelickim w Warszawie. (Aleja 7 nr 34).

</doc>
<doc id="300940" url="https://pl.wikipedia.org/wiki?curid=300940" title="Transformata Fouriera">
Transformata Fouriera



</doc>
<doc id="300945" url="https://pl.wikipedia.org/wiki?curid=300945" title="Gamia">
Gamia

Gamia jest to proces łączenia się pierwotnych eukariotów (protistów) w komórki podwójne w celu zmniejszenia swojej liczebności. Gdy dochodziło do połączenia się jąder tych komórek, powstawały organizmy mające podwójną ilość materiału genetycznego i podwójny (czyli diploidalny) zestaw chromosomów.

</doc>
<doc id="300946" url="https://pl.wikipedia.org/wiki?curid=300946" title="Tenoryt">
Tenoryt

Tenoryt (melakonit) – minerał z gromady tlenków. Należy do grupy minerałów bardzo rzadkich.
Nazwa pochodzi od nazwiska włoskiego botanika Michele Tenore (1780-1861).
Charakterystyka.
Właściwości.
Tworzy kryształy o pokroju tabliczkowym, pseudoheksagonalne. Występuje w skupieniach ziarnistych, zbitych (czarne skupienia – melakonit), ziemistych, proszkowych. Jest kruchy, przeświecający. W świetle przechodzącym okazuje pleochroizm w odcieniach brunatnych. Rozpuszcza się w kwasach.
Występowanie.
Jest produktem utleniania złóż kruszców miedzi. Czasami powstaje w ekshalacji wulkanicznej Najczęściej współwystępuje z takimi minerałami jak: kupryt, malachit, azuryt, chalkozyn, limonit.
Miejsca występowania:

</doc>
<doc id="300947" url="https://pl.wikipedia.org/wiki?curid=300947" title="(113) Amalthea">
(113) Amalthea

(113) Amalthea – typowa planetoida kamienna, z pasa głównego planetoid okrążająca Słońce w ciągu 3 lat i 242 dni w średniej odległości 2,37 j.a. Została odkryta 12 marca 1871 roku w obserwatorium w Düsseldorfie przez Roberta Luthra. Nazwa planetoidy pochodzi od imienia nimfy Amaltei – postaci z mitologii greckiej.
Również jeden z małych księżyców Jowisza nosi nazwę Amalthea.

</doc>
<doc id="300953" url="https://pl.wikipedia.org/wiki?curid=300953" title="Abusir">
Abusir

Abusir – nekropolia staroegipska położona ok. 2,5 km na północ od Sakkary i ok. 1,5 km na południowy wschód od Abu Gurab.
Zbudowano tu 14 piramid, z czego 4 najważniejsze należą do władców V dynastii – pierwszych, którzy przyjęli tytuł "Sa-Re", czyli „Syn Słońca”. Ich piramidy w Abusir często zwane są „Piramidami Synów Słońca”. Według mitu, ich narodziny odbyły się pod protekcją samego Ra, który wyjednał przychylność bogów dla ich matki Radżedet, co spowodowało szczęśliwe rozwiązanie. Radżedet wydała na świat trzech dorodnych synów, pierwszych trzech władców z nowej V dynastii.
Najważniejszymi obiektami nekropoli Abusir są:
Najlepiej zachowany jest zespół budowli Sahure, w skład którego wchodzi piramida "„Ba Sahure pojawia się w chwale”", Dolna i Górna Świątynia. Świątynie te stanowią przykład kunsztu budowlanego starożytnych Egipcjan, przejawiający się umiejętnością zestawiania barw kamienia: białego wapienia i alabastru, czerwonego i czarnego granitu oraz czarnego bazaltu. Jak przypuszcza się, w czasach świetności świątynie były pokryte ok. 10 000 m² reliefów, które w większości uległy rabunkowi i zniszczeniom w XIX wieku. Piramidy w Abusir są w stanie znacznego zniszczenia.
Obiektem godnym uwagi jest mastaba Ptahszepsesa. Jest to labirynt sal i korytarzy, niegdyś pokrytych malowidłami i reliefami, w znacznym stopniu zniszczony i obrabowywany. Obecnie dobrze zachowane jest jedynie zejście oraz korytarze prowadzące do komory grobowej (komory odrodzenia). Sama komora pozbawiona jest stropu. Znajdują się w niej dwa sarkofagi – dla Ptahszepsesa i jego małżonki.
W południowej części nekropoli znajduje się piramida królowej Chentikaus, małżonki króla Neferirkare, którego piramida znajduje się tuż obok. Dalej na północ leżą ruiny Świątyni Kultu Słonecznego Userkafa – założyciela świętego okręgu Abusir, a nieco dalej jeszcze, ruiny podobnej świątyni króla Niuserre, w której jest stół ofiarny (6×6 m) wykonany z monolitycznego bloku alabastru.

</doc>
<doc id="300955" url="https://pl.wikipedia.org/wiki?curid=300955" title="Å (litera)">
Å (litera)

Å, å (a z kółkiem) – litera alfabetów – duńsko-norweskiego i szwedzkiego; z języków nieskandynawskich używają jej także język waloński, północnofryzyjski, istrorumuński, języki lapońskie i czamorro. W językach skandynawskich kółka nad å nie uważa się za znak diakrytyczny, a literę postrzega się jako ligaturę złożoną z a i o.
Występowanie w językach.
Występuje w językach skandynawskich. Jest pochodzenia szwedzkiego, w językach duńskim i norweskim pojawiła się w XX wieku. Nie występuje w języku islandzkim; odpowiedni dźwięk oddawany jest przez literę "á". W języku fińskim używana jest tylko w nielicznych słowach pochodzących z języków skandynawskich oraz w nazwach i nazwiskach szwedofińskich; z tego drugiego powodu obecna jest w alfabecie.
Litery używa się w języku walońskim, a w zasadzie w jego wschodniej odmianie. Została wprowadzona na początku XX wieku, a intencją było graficzne oddanie dźwięku przypominającego duńskie /o/.
W języku czamorro została przyjęta podczas unifikacji pisowni języka w roku 1983. Pojawiła się stosunkowo późno i, postrzegana jako element przywleczony, była przedmiotem kontrowersji.
W języku północnofryzyjskim występuje wyłącznie w dialekcie mooring.
Licznie pojawia się w prawie wszystkich językach lapońskich, kulturowo związanych z północną Skandynawią. Nie występuje jedynie w języku kildin, zapisywanym cyrylicą.
Nazwa litery.
W języku polskim litera nosi nazwę „a z kółkiem”. Po szwedzku nosi nazwę „o” i wymawiana jest jako długie /o:/. Norwegowie i Duńczycy nazywają ją "bolle-å". Po fińsku literę nazywa się "ruotsalainen o", czyli „szwedzkie o”. Angielskim określeniem jest "„a” with a ring/halo".
Wymowa.
W języku szwedzkim reprezentuje w krótkiej wersji samogłoskę półotwartą tylną zaokrągloną , a w wersji długiej oznacza samogłoskę półprzymkniętą tylną zaokrągloną . W języku duńskim reprezentuje tylne zaokrąglone samogłoski i (w wersji krótkiej, długiej lub ze stødem), a w norweskim . W języku czamorro wymawiana jest jako długie /o:/.
W języku szwedzkim jako samogłoska tylna wpływa na wymowę występującej przed nią spółgłoski /k/ i /g/, których wymowa różni się w zależności od natury następującej po nich samogłoski. /k/ i /g/ po samogłoskach tylnych, zatem i "å" wymawiane są zawsze twardo, zgodnie z wartością reprezentującej je litery. Zależność pokazuje diagram:
Historia.
Litera å po raz pierwszy pojawiła się w szwedzkim języku pisanym w roku 1526 w katechizmie Olausa Petriego oraz w przekładzie Nowego Testamentu i była ligaturą liter a i o. W języku duńskim pojawia się od XVIII w. Jako pierwszy oficjalnie zaproponował użycie tej litery Jens Høysgaard, lecz jako pierwszy zaczął jej używać Rasmus Rask w 1820. W 1869 norweska Rada Ortografii "Rettskrivningsmøtet" zaproponowała użycie tej litery we wszystkich językach skandynawskich w miejsce "aa" i od tamtej pory stosował ją m.in. Henrik Ibsen. Do alfabetu norweskiego litera została wprowadzona na mocy reformy ortografii w r. 1918, a do duńskiego w 1948 – w obu przypadkach zastępując "aa". Duńska reforma ortograficzna miała na celu zdystansowanie pisowni od niemieckiej, toteż wprowadzenie "å" było tylko jedną ze zmian, oprócz np. wprowadzenia pisowni rzeczowników małą literą.
W języku duńskim w latach pięćdziesiątych powstał problem umieszczenia litery w alfabecie. Miano do wyboru rozwiązanie szwedzkie, norweskie lub też umieszczenie litery jako pierwszej w alfabecie, za czym optowała duńska filolog Lis Jacobsen. W roku 1954 napisała artykuł "Å bliver nu det første bogstav i alfabetet" (å będzie pierwszą literą alfabetu). Obrońcy ostatniego miejsca litery argumentowali potrzebą jednorodności w językach nordyckich. Ostatecznie 9 lutego 1955 zdecydowano, iż å będzie ostatnią literą alfabetu.
Duńskie nazwy geograficzne mogły być zapisywane zarówno w starej jak i nowej wersji, a podmioty mające wpływ na własne nazwy mogły wybrać pisownię między historyczną i współczesną; często zależy to od lokalnej tradycji. Z tej przyczyny nazwę miasta Aalborg zapisywano również jako Ålborg. Jednakże Rada Języka Duńskiego zaleca pisownię przez a z kółkiem. Odrębnym przypadkiem jest miasto Aarhus, gdzie rada miejska przeprowadziła głosowanie i ostatecznie opowiedziała się za zapisywaniem nazwy przez podwójne "a", motywując to kontekstem międzynarodowym.
Litera w komputerze.
Występuje na klawiaturach skandynawskich, w pozostałych musi być wprowadzona albo z tablicy znaków, albo przy pomocy kodu.
Użycia żartobliwe.
Litera å ze względu na jej nieco egzotyczny charakter jest czasem używana w żartobliwym kontekście. W 1971 na tylnej stronie okładki płyty In Search of Space zespołu Hawkwind umieszczono napis: "TECHNICIÄNS ÖF SPÅCE SHIP EÅRTH THIS IS YÖÜR CÄPTÅIN SPEÄKING YÖÜR ØÅPTÅIN IS DEA̋D". Istnieje zespół heavymetalowy o nazwie DÅÅTH. Zespół baseballowy Los Angeles Angels of Anaheim używa czasem nazwy "Ånåheim". Jednym ze szwedzkich dowcipów primaaprilisowych był artykuł na poczytnym portalu obwieszczający fikcyjną decyzję o zlikwidowaniu litery "å" w alfabecie, jak również liter "ä" i "ö".

</doc>
<doc id="300956" url="https://pl.wikipedia.org/wiki?curid=300956" title="Amidala">
Amidala



</doc>
<doc id="300957" url="https://pl.wikipedia.org/wiki?curid=300957" title="Ångstrem">
Ångstrem



</doc>
<doc id="300958" url="https://pl.wikipedia.org/wiki?curid=300958" title="Rod Laver">
Rod Laver

Rodney George Laver, Rod Laver (ur. 9 sierpnia 1938 w Rockhampton, Queensland) – australijski tenisista, zwycięzca jedenastu turniejów wielkoszlemowych w grze pojedynczej, jedyny w historii zawodnik, który dwukrotnie zdobył klasycznego Wielkiego Szlema, zdobywca Pucharu Davisa.
Jest uważany za jednego z najwybitniejszych graczy w historii tenisa. Leworęczny, utalentowany woleista, uchodził za tenisistę kompletnego. Grał ekonomicznie, umiejętnie rozkładając siły i wykorzystując żelazną kondycję. Dominował w męskim tenisie na początku lat 60.; Wielki Szlem – zwycięstwa w czterech najbardziej prestiżowych turniejach tenisowych w ciągu roku – osiągnął zarówno jako amator, jak i zawodowiec na początku ery "open" tenisa. Był również skutecznym deblistą, w Wielkim Szlemie odnosząc sześć zwycięstw w deblu i jedno w mikście.
Pierwszy turniej wielkoszlemowy – mistrzostwa Australii – wygrał w 1960, pokonując w finale w pięciu setach rodaka Neale Frasera. W 1961 triumfował w turnieju wimbledońskim, a rok później wygrał wszystkie imprezy wielkoszlemowe, powtarzając wyczyn Dona Budge'a z 1938. Przeszedł w tymże roku do grona tenisistów zawodowych, gdzie toczył pojedynki z takimi graczami jak Pancho González czy Ken Rosewall. Wygrał m.in. pięciokrotnie "US Professional Singles Championships", nie mógł jednak jako zawodowiec rywalizować w turniejach wielkoszlemowych, dostępnych ówcześnie jedynie amatorom.
Po reformie tenisa w 1968, kiedy dopuszczono do rywalizacji wielkoszlemowej dotychczasowych zawodowców, został pierwszym mistrzem Wimbledonu w erze "open". W 1969 po raz drugi w karierze skompletował Wielkiego Szlema, pokonując w finałach poszczególnych imprez Andrésa Gimeno (Australian Open), Kena Rosewalla (French Open), Johna Newcombe'a (Wimbledon) i Tony Roche'a (US Open). W latach 1961-1970 ustanowił serię 31 zwycięstw w turnieju wimbledońskim, poprawioną po dziesięciu latach przez Szweda Björna Borga. Jako pierwszy tenisista zawodowy przekroczył milion dolarów w oficjalnych zarobkach.
Poza turniejami wielkoszlemowymi wygrywał m.in. "Italian Open" w Rzymie – dwukrotnie w singlu (1962, 1971), raz w deblu (1962). Łącznie triumfował w 52 turniejach zawodowych, w finale przegrywał 21-krotnie. Był klasyfikowany na pozycji nr 1 na świecie przed przejściem na zawodowstwo (1961, 1962), a także w erze "open" (1968, 1969). W czołowej dziesiątce światowej figurował w latach 1959-1962 i 1968-1974, kończąc karierę w 1974 zajmował miejsce 10.
Przyczynił się do pięciu triumfów Australii w Pucharze Davisa. Występował w barwach narodowych regularnie w latach 1959-1962, a także w 1973, kiedy po raz pierwszy dozwolono byłym profesjonalistom startować w Pucharze Davisa. Grał także w Pucharze Świata, przyczyniając się do zdobycia przez Australię tego trofeum w 1972, 1974 i 1975.
Wielu ekspertów tenisa uważa, że gdyby nie przerwa na tenis zawodowy w latach 60. Laver wygrałby więcej turniejów wielkoszlemowych, być może poprawiając osiągnięcie Roya Emersona, który triumfował w dwunastu turniejach Wielkiego Szlema.
W 1981 został uhonorowany miejscem w Międzynarodowej Tenisowej Galerii Sławy. Od 2000 imię Roda Lavera nosi kort centralny obiektu Melbourne Park (Rod Laver Arena), gospodarz turnieju Australian Open.
Wygrane i finały wielkoszlemowe:

</doc>
<doc id="300959" url="https://pl.wikipedia.org/wiki?curid=300959" title="Duluth (Minnesota)">
Duluth (Minnesota)

Duluth – (wym. ang. ) miasto w północnej części kontynentalnych Stanów Zjednoczonych, w stanie Minnesota. Ważny port śródlądowy i morski nad Jeziorem Górnym, połączony z Atlantykiem Drogą Wodną Świętego Wawrzyńca.
Miasto liczy 85,6 tys. mieszkańców (dane z 2019), a jego obszar metropolitalny 291,3 tys. mieszkańców (dane z 2000).
Największą atrakcją turystyczną Duluth jest "Aerial Lift Bridge", czyli most działający na zasadzie windy: kiedy statek przepływa, dolna część mostu podnoszona jest do góry.
W mieście rozwinął się przemysł rafineryjny, spożywczy, stoczniowy, maszynowy oraz hutniczy.
Od 1947 w mieście działa uniwersytet.

</doc>
<doc id="300960" url="https://pl.wikipedia.org/wiki?curid=300960" title="Medaliści mistrzostw świata w podnoszeniu ciężarów">
Medaliści mistrzostw świata w podnoszeniu ciężarów

Medaliści mistrzostw świata w podnoszeniu ciężarów.

</doc>
<doc id="300962" url="https://pl.wikipedia.org/wiki?curid=300962" title="Stade Rennais">
Stade Rennais

Stade rennais Football Club – francuski klub piłkarski z siedzibą w Rennes, od sezonu 2009/10 występujący w rozgrywkach Ligue 1. Klub ten został założony w 1901 roku jako Stade Rennais Université Club, a obecna nazwa zespołu obowiązuje od 1971 roku. Najlepsze miejsce, jakie udało się uzyskać Rennes w rozgrywkach ligi francuskiej to trzecia lokata w sezonie 2019/20 co pozwoliło na występy w Lidze Mistrzów.
Symbole i barwy.
Pierwszy mecz w historii klubu, odbył się 24 marca 1901, a zawodnicy Stade Rennes mieli na sobie koszulkę w pionowe niebiesko-granatowe pasy oraz granatowe spodenki i getry. Trzy lata później, gdy Stade Rennes połączył się z Football Club Rennes, Stade przejęło kolory tego klubu. Obecne czerwono-czarne barwy Stade Rennes FC pochodzą zatem od klubu FC Rennes. Według historyka klubu Claude’a Loire’a, czerwono-czarne kolory odzwierciedlają podwójną tożsamość - świecką, którą oznacza czerwień Republiki Francuskiej i katolicką, którą oznacza czerń, przypominającą sutanny księży.
Od tego czasu Stade Rennes tradycyjnie gra w czerwonej koszulce z czarnymi akcentami na rękawach, z czarnymi spodenkami i getrami, a producenci sprzętu zmieniają jedynie używane wzory. W roku 2001, sponsor techniczny, japoński Asics, chcąc uczcić setną rocznicę powstania klubu, wyprodukował specjalny trzeci komplet. Składała się na niego czarna koszulka, z czerwonym, przekątnym pasem, którego kontury były w złotym kolorze oraz czarne spodenki i getry.
Sukcesy.
Królowie strzelców.
Królowie strzelców ligi francuskiej występujący w barwach Stade Rennais FC.
Stadiony.
Rhoazon Park jest stadionem piłkarski położonym we francuskim mieście Rennes. Stadion został zbudowany i oddany do użytku w 1912 roku. W latach 2000-2005 stadion został podany gruntownej renowacji dzięki czemu pojemność stadionu została zwiększona do 31,127. Obecnie na stadionie swoje mecze rozgrywa drużyna Ligue 1 Stade Rennes. Największa frekwencja w historii stadionu wynosiła 29 778 widzów na meczu Stade Rennes-Olympique Marsylia, który odbył się 20 sierpnia 2005 roku.

</doc>
<doc id="300966" url="https://pl.wikipedia.org/wiki?curid=300966" title="Analogs">
Analogs



</doc>
<doc id="300969" url="https://pl.wikipedia.org/wiki?curid=300969" title="AS Nancy">
AS Nancy

AS Nancy (oficjalna nazwa Association Sportive Nancy-Lorraine, oficjalny skrót ASNL) – francuski klub piłkarski z siedzibą w Nancy, założony w 1910 (od lipca 1967 pod obecną nazwą). W latach 70. (od 1973 do 1979) jego barwy reprezentował Michel Platini.
Historia.
W 1910 utworzono w Nancy pierwszy klub piłkarski – w dzisiejszym tego słowa znaczeniu – o nazwie Union Sportive „Frontière” ("Zjednoczenie Sportowe „Granica”"). 8 sierpnia 1926 przeniósł się on ze stadionu "Drouot" na nowoczesny – i użytkowany do dzisiaj – "Parc des sports du Pont d’Essey" (od 1964 pod obecną nazwą, tj. "Stade Marcel-Picot"), a w 1928 przemianowano go na Association Sportive Lorraine. Od lipca 1967 występuje on pod obecną nazwą, posiadając jednocześnie status klubu zawodowego. 13 maja 1978 drużyna odniosła swój największy sukces, pokonując na Parc des Princes OGC Nice 1:0 w finale Pucharu Francji. Ten sam zespół piłkarze z Nancy ograli 2:1 22 kwietnia 2006 w decydującym meczu Pucharu Ligi Francuskiej na Stade de France.
AS Nancy nie ma nic wspólnego z – istniejącym w latach 1901-1965 – "FC Nancy", który w sezonach 1947-1957, 1959, 1961-1963 występował w Division 1. Jednak po zlikwidowaniu tego klubu, wielu jego byłych członków współtworzyło od lipca 1967 Association Sportive Nancy-Lorraine, zaś jeden z pierwszych prezesów "FC Nancy" – "Marcel Picot", jest obecnie patronem klubowego stadionu ASNL.
Najlepsi strzelcy ligowi.
1. Michel Platini – 98 goli*
2. Olivier Rouyer – 72 goli
3. Rubén Umpiérrez – 62 goli
4. David Zitelli – 61 goli
5. Francisco Rubio – 60 goli
6. Ray Stephen – 54 goli
7. Bernard Zénier – 53 goli
8. Tony Cascarino – 44 goli
9. Tony Vairelles – 39 goli
10. Philippe Jeannol – 38 goli
10. Laurent Sachy – 38 goli

</doc>
<doc id="300978" url="https://pl.wikipedia.org/wiki?curid=300978" title="Maravedi">
Maravedi



</doc>
<doc id="300979" url="https://pl.wikipedia.org/wiki?curid=300979" title="Stożki Segera">
Stożki Segera

Stożki Segera – stożki pirometryczne – najczęściej stosowane niegdyś wskaźniki temperatury w zakresie około 600 do 2000 °C. Są to trójścienne ostrosłupy ścięte o określonych wymiarach, z tak dobranego materiału, że przy ogrzaniu ich do określonej temperatury, zwanej "temperaturą zgięcia stożka", zginają się dotykając wierzchołkiem podstawy.
Pomysłodawcą ich był niemiecki chemik Hermann August Seger (1839-1893) w 1884 (bądź w 1886).
Z czasem wyparte przez dokładniejsze od nich termopary.

</doc>
<doc id="300985" url="https://pl.wikipedia.org/wiki?curid=300985" title="(108) Hecuba">
(108) Hecuba

(108) Hecuba – stosunkowo mała planetoida pasa głównego planetoid.
Odkrycie.
Została odkryta 2 kwietnia 1869 roku w obserwatorium w Düsseldorfie przez Roberta Luthra. Nazwa planetoidy pochodzi od imienia Hekabe, żony króla Troi, Priama z mitologii greckiej.
Orbita.
(108) Hecuba krąży w średniej odległości 3,25 j. a. od Słońca, jej okres obiegu to 5 lat i 312 dni.
(108) Hecuba orbituje wewnątrz rodziny planetoidy Hygiea, ale różni się od innych członków tej rodziny ze względu na skład – mieszankę nikiel-żelazo i krzemiany (reszta ma ciemny typ spektralny C).

</doc>
<doc id="300986" url="https://pl.wikipedia.org/wiki?curid=300986" title="Ludwik Stefan Gorazdowski">
Ludwik Stefan Gorazdowski

Ludwik Stefan Gorazdowski (ur. 25 sierpnia 1873 w Siedlcach, zm. 3 maja 1935) – polski inżynier hutnik.
Życiorys.
W 1891 r. ukończył gimnazjum gubernialne w Siedlcach i podjął studia na wydziale przyrodniczym Cesarskiego Uniwersytetu Warszawskiego. W 1895 r. uzyskał tytuł doktora za pracę o pokładach wapiennych w Tatrach. Od 1897 r. kontynuował studia na Akademii Górniczej we Freibergu w Saksonii, a po ich ukończeniu w 1902 objął stanowisko naczelnika pieców martenowskich w zakładach hutniczych Nikopol-Mariupol. Zamieszkał w Sartanie (dziś dzielnica Mariupola w obwodzie donieckim) na Ukrainie. W 1914 r. objął stanowisko dyrektora zakładów górniczych w Starachowicach, a w 1919 r. dyrektora Głównego Urzędu Zaopatrywania Armii, zaś w 1924 r. dyrektora wydziału administracyjnego Banku Polskiego w Warszawie, dokąd przeniósł się wraz z całą rodziną: żoną Jadwigą Gabrielą (1884–1954), synami Tadeuszem i Stefanem oraz córkami Hanną (1912–1988) i Marią.
Pochowany na cmentarzu Powązkowskim w Warszawie (kwatera 270-1-13,14).

</doc>
<doc id="300988" url="https://pl.wikipedia.org/wiki?curid=300988" title="Markiz de Sade">
Markiz de Sade



</doc>
<doc id="300989" url="https://pl.wikipedia.org/wiki?curid=300989" title="Bluszczyk kurdybanek">
Bluszczyk kurdybanek

Bluszczyk kurdybanek ("Glechoma hederacea" L.), zwany też zwyczajowo bluszczykiem ziemnym, kurdybankiem, obłożnikiem – gatunek rośliny należący do rodziny jasnotowatych. Występuje w całej Europie, w umiarkowanych strefach Azji, na Syberii, zadomowiony także w Ameryce Północnej, gdzie jest gatunkiem zawleczonym. Pospolity na całym obszarze Polski.
Epitet gatunkowy nazwy zwyczajowej ("kurdybanek") pochodzi od kurdybanów – garbowanych skór, zdobionych m.in. motywami roślinnymi.
Biologia i ekologia.
Bylina, geofit, hemikryptofit. Zakwita w drugim roku życia, kwitnie od kwietnia do czerwca (lub rzadziej do lipca). Zapylany jest przez owady. Nasiona rozsiewane są przez mrówki (myrmekochoria). Liczba chromosomów 2n = 18, 36.
W środkowej Europie występuje od niżu po regiel dolny, w obszarze o klimacie suboceanicznym. W Polsce pospolity. Preferuje gleby zasobne w składniki mineralne, szczególnie azot. Rośnie w zaroślach, przydrożach, na łąkach i skrajach pól. W uprawach rolnych, szczególnie w ogrodach, jest pospolitym chwastem. W klasyfikacji zbiorowisk roślinnych gatunek charakterystyczny dla O. "Glechometalia".
Zmienność.
Tworzy mieszańce z bluszczykiem kosmatym ("Glechoma hirtusa") – "Glechoma ×pannonica" Borbas.
Uprawa.
Najlepiej rośnie na żyznym i wilgotnym podłożu. Rozmnaża się z nasion, sadzonek pędowych wytwarzanych późnym latem (przyjmują się łatwo) lub przez podział jesienią lub wiosną. Uprawia się go głównie jako roślinę okrywową, z dala od innych roślin ozdobnych, jest bowiem ekspansywny i może stać się w ogródku uciążliwym chwastem. Najczęściej uprawia się kultywar "Variegata" o bardzo długich pędach i zielonych liściach z charakterystycznymi jasnymi brzegami, które stanowią największą ozdobę tej odmiany. Nie toleruje przeorywania i zbyt wielu zabiegów agrotechnicznych.

</doc>
<doc id="300992" url="https://pl.wikipedia.org/wiki?curid=300992" title="Bolognino">
Bolognino

Bolognino – nazwa włoskich monet bitych w Bolonii:
"Bolognino" bito do schyłku XVIII w. Było naśladowane w:
W XV w. "bolognino" nazywano również baiocco.

</doc>
<doc id="300993" url="https://pl.wikipedia.org/wiki?curid=300993" title="Rolf Landauer">
Rolf Landauer

Rolf Wilhelm (William) Landauer (ur. 4 lutego 1927 w Stuttgarcie, zm. 27 kwietnia 1999 w Briarcliff Manor, stanu Nowy Jork) – amerykański fizyk pochodzenia niemieckiego, znany z tzw. zasady Landauera. Zajmował się informatyką teoretyczną.
Udowodnił, że wszystkie algorytmy przeprowadzane na zwykłej maszynie Turinga mogą być przeprowadzone w taki sposób, aby były odwracalne.
Podał również poprawny opis przewodnictwa elektronowego w układach niskowymiarowych (wzór Landauera).
Życiorys.
Rolf Wilhelm urodził się w Stuttgarcie w rodzinie żydowskiej.
W 1938 roku po emigracji z rodziną do Stanów Zjednoczonych. Studiował fizykę na Uniwersytecie Harvarda. Po studiach rozpoczął pracę w IBM. Zmarł w wieku 72 lat na raka.
W 1998 został uhonorowany przez IEEE Medalem Edisona "za pionierski wkład do fizyki obliczeń i przewodnictwa".

</doc>
<doc id="300996" url="https://pl.wikipedia.org/wiki?curid=300996" title="Czynnikowa teoria osobowości">
Czynnikowa teoria osobowości

Czynnikowa teoria osobowości Raymonda Cattella (Teoria cech indywidualnych) – jedna z najbardziej rozwiniętych, empirycznych teorii osobowości, tzw. teoria cech bazująca na analizie czynnikowej. 
Teoria osobowości Cattella rozpatruje osobowość w szerokiej perspektywie, posługując się metodami statystycznymi do ustalenia dużej liczby konstruktów, które są powiązane operacyjnie z danymi. System konstruktów teoretycznych Cattella należy do najbardziej złożonych teorii psychologicznych.
Cecha jest najważniejszym pojęciem tej teorii, inne pojęcia są jej szczególnymi przypadkami. Teoria zakłada, że struktura psychiczna człowieka jest możliwa do opisania i nazwania na podstawie obserwowanego zachowania a dokonuje się tego w celu wyjaśnienia regularności lub spójności pewnych działań podejmowanych przez człowieka.
Osobowość.
Osobowość w teorii Cattela to:
Wzór opisujący zachowanie.
Z = f (S1T1 + S2T2 + S3T3 ...)
"gdzie: T to cecha S sytuacja"
Pojęcie Ja.
Według Cattela Ja to jeden z sentymentów, który w mniejszym lub większym stopniu odzwierciedlają postawy. Wiąże się ono z ekspresją większości lub wszystkich ergów i sentymentów. System sentymentów skoncentrowanych wokół ja odgrywa decydującą rolę w integracji osobowości, umożliwia powiązanie różnych ergów i sentymentów, stanowi niezbędne narzędzie do zaspokojenia większości zainteresowań życiowych. Musi występować w sieci dynamicznej, ma udział we wszystkich satysfakcjach związanych z sentymentami i ergami, ma dynamiczną zdolność kontrolowania jako sentyment naczelny innych struktur.

</doc>
<doc id="300997" url="https://pl.wikipedia.org/wiki?curid=300997" title="Ogorzałka">
Ogorzałka



</doc>
<doc id="300999" url="https://pl.wikipedia.org/wiki?curid=300999" title="(112) Iphigenia">
(112) Iphigenia

(112) Iphigenia – planetoida z pasa głównego planetoid okrążająca Słońce w ciągu 3 lat i 290 dni w średniej odległości 2,43 j.a. Została odkryta przez Christiana Petersa 19 września 1870 roku w Clinton położonym w hrabstwie Oneida w stanie Nowy Jork. Nazwa pochodzi od Ifigenii, postaci z mitologii greckiej.
(112) Iphigenia jest bardzo ciemna, składa się najprawdopodobniej z podstawowych węglanów.

</doc>
<doc id="301000" url="https://pl.wikipedia.org/wiki?curid=301000" title="Fiorino">
Fiorino

Fiorino – złota moneta papieska bita od XV wieku.
1 fiorino = 40 bolognini = 100 soldi

</doc>
<doc id="301006" url="https://pl.wikipedia.org/wiki?curid=301006" title="Ferdynand III Święty">
Ferdynand III Święty

Ferdynand III Święty, również Ferdynand III Kastylijski, hiszp. "Fernando III El Santo" (ur. 1199 w Zamora, zm. 30 maja 1252 w Sewilli) – król Kastylii w latach 1217–1230 oraz Kastylii i Leónu w latach 1230–1252, tercjarz franciszkański, święty Kościoła katolickiego.
Życiorys.
Był synem króla Leónu Alfonsa IX i Berengarii Kastylijskiej.
Po śmierci króla Kastylii Henryka I w 1217 władczynią tego państwa została matka Ferdynanda, Berengaria. Zrzekła się ona szybko władzy w państwie na rzecz swojego syna, który jeszcze tego samego roku został koronowany w Valladolid na króla Kastylii. W 1219 Ferdynand ożenił się z Elżbietą, córką króla Filipa Szwabskiego i Ireny Angeliny.Para miała 10 dzieci:
Po śmierci ojca Alfonsa IX w 1230 Ferdynand, dzięki zabiegom swojej matki oraz poparciu hierarchii kościelnej i możnych, został koronowany na króla Leónu, co zapoczątkowało trwałą unię tych dwóch królestw, a władcy nowego państwa tytułowali się od tego czasu królami Kastylii i Leónu.
Po śmierci pierwszej żony Ferdynand ożenił się po raz drugi w 1235 z Joanną Dammartin, hrabiną Ponthieu, z którą miał 5 dzieci:
Cały okres jego panowania to nieustanna walka z Maurami. Był to szczytowy okres rekonkwisty. W 1233 zdobył Úbedę, w 1236 – Kordobę, w 1243 przyłączył do swojego królestwa Murcję, w 1245 – Jaén, a w 1248 – Sewillę. W tym też roku zmusił muzułmańskiego króla Grenady do hołdu wasalnego. Jego sukcesy na polu militarnym przyczyniły się do nadania mu przez potomnych przydomka „Zdobywca Andaluzji”.
W polityce wewnętrznej odniósł również liczne sukcesy. Po zdobyciu Sewilli do tego miasta przeniósł stolicę swojego państwa. Utworzył radę królewską złożoną z 12 zaufanych doradców. Posiadł duże zasługi na polu prawodawstwa, w tym zapoczątkował prace nad kodeksem, które ukończył syn Alfons. Popierał rozwój nauki i sztuki, był hojnym sponsorem uniwersytetów w Salamance, Walencji i Valladolid.
Zmarł podczas przygotowań do ekspedycji przeciwko północnoafrykańskim Arabom. Jego ciało spoczęło w grobowcu w katedrze sewilskiej, w odrębnej kaplicy królewskiej.
31 maja 1655 jego kult zatwierdził papież Aleksander VII. Kanonizowany został przez papieża Klemensa X w 1671 roku i tym samym stał się pierwszym królem hiszpańskim wyniesionym na ołtarze.

</doc>
<doc id="301010" url="https://pl.wikipedia.org/wiki?curid=301010" title="Szkoła Nowej Ewangelizacji">
Szkoła Nowej Ewangelizacji

Szkoły Nowej Ewangelizacji – jeden z ruchów w Kościele katolickim, którego celem jest ewangelizacja, formacja ewangelizatorów oraz inicjowanie nowych ośrodków ewangelizacyjnych na poziomie kraju, diecezji, parafii i wspólnot, tak, aby każdy katolik potrafił głosić Dobrą Nowinę w sposób prosty, praktyczny i doświadczalny.
Szkoła Nowej Ewangelizacji powstała głównie jako odpowiedź na wezwanie Jana Pawła II do Nowej Ewangelizacji, wyrażonego przede wszystkim w encyklice Redemptoris Missio oraz adhortacji apostolskiej Christifideles laici. W 1983 roku w przemówieniu na Haiti Jan Paweł II stwierdził, że Nowa Ewangelizacja powinna być "nowa w zapale, metodzie i środkach wyrazu".
Program.
Szkoła Nowej Ewangelizacji posiada konkretny Plan Pastoralny o nazwie "Redemptoris Missio".
W skład tego planu wchodzi formacyjny program kursów, który przeprowadza uczestnika przez następujące etapy:
niezewangelizowany → zewangelizowany → ewangelizator → formator ewangelizatorów → prowadzący Szkołę Ewangelizacji
Każda Szkoła Nowej Ewangelizacji posiada także własne narzędzia takie jak: rekolekcje, warsztaty, inicjatywy (koncerty, spotkania).
Główne cechy.
Szkoła Nowej Ewangelizacji jest:
Historia.
Za inicjatorów Szkoły Nowej Ewangelizacji uznaje się Jose Prado Floresa, biblistę i ewangelizatora oraz pastora zielonoświątkowego Wiliama Finke, którzy w 1980 w południowo-wschodnim Meksyku przeprowadzili letni kurs Szkoły Nowej Ewangelizacji dla 43 osób. Szkoła ta dała początek wielu innym szkołom mieszczącym się na całym świecie, szczególnie zaś w Polsce.
W 1993 do wspólnego projektu ewangelizacyjnego dołączyli ojciec Emiliano Tardiff M.S.C i Ricardo Argañaraz. Oficjalne zatwierdzenie przez władzę kościelną (arcybiskup Guadalajary) miało miejsce 1995.
Szkoły Nowej Ewangelizacji w Polsce.
W 2010 roku powstaje Biuro Krajowe Szkół Nowej Ewangelizacji w Polsce (SESA). Od tego czasu w Polsce powstało 50 Szkół Nowej Ewangelizacji, dzielących się na trzy poziomy (zaawansowany, średni, podstawowy). Do Szkół poziomu zaawansowanego zaliczają się: SE Cyryl i Metody (Bielsko-Biała), SNE Jezusa Zmartwychwstałego Diecezji Gliwickiej, Pallotyńska Szkoła Nowej Ewangelizacji (Lublin)], SNE Jezusa Umiłowanego Ucznia (Toruń), SNE Śś. Apostołów Piotra i Pawła (Wrocław), SNE Św. Marka (Stryszawa), SNE Zacheusz (Cieszyn) Szkoły te są odpowiedzialne za prowadzanie ruchu Szkół Nowej Ewangelizacji do nowych parafii oraz pośrednictwo pomiędzy tymi nowymi grupami, a Biurem Krajowym. Mogą również uczestniczyć w międzynarodowych spotkaniach Szkół Ewangelizacji św. Andrzeja.
Każda Szkoła jest autonomiczna i podlega biskupowi diecezjalnemu, posiada osobę odpowiedzialną, mianowaną przez ks. biskupa. Księża odpowiedzialni współpracują ze świeckimi biorąc odpowiedzialność za posługę ewangelizacyjną w Kościele katolickim. 

</doc>
<doc id="301012" url="https://pl.wikipedia.org/wiki?curid=301012" title="Picciolo">
Picciolo

Picciolo (wł. "mały") – srebrna moneta włoska o wartości lekkiego denara, bita w wielu mennicach od XIV do XV w.

</doc>
<doc id="301013" url="https://pl.wikipedia.org/wiki?curid=301013" title="Stworzenie świata według Słowian">
Stworzenie świata według Słowian

Słowiański mit o stworzeniu świata – w mitologii słowiańskiej mit kosmogoniczny, który wyjaśnia jak powstał świat, kto go stworzył i jakie zasady nim kierują. Mit ten w schrystianizowanej formie przetrwał jeszcze do XIX i XX wieku w różnych częściach słowiańszczyzny w zapiskach kronikarskich czy folklorze. W wierzeniach Słowian istnieją trzy wersje tego mitu: pierwsza wersja to tzw. mit "ziemnego nurka" (ang. "earth-diver"), który splata w sobie dwa główne motywy: motyw dualistyczny – do stworzenia świata wymagana jest współpraca Boga i Diabła (czyli „dobrego boga” i „złego boga”) oraz motyw oceaniczny – wody prabytu, skąd pochodzi nasienie Ziemi, druga wersja mówi o pochodzeniu wszechświata i świata z Kosmicznego Jaja oraz Drzewie Życia, a trzecia o stworzeniu z rozczłonkowanej postaci.
Stworzenie świata.
Stworzenia przez nurkowanie.
Zachowany z Polski mit pochodzi z ziemi sieradzkiej i spisany został w 1898 roku:
W wariantach rosyjskich i ukraińskich diabeł zachowuje nieco piasku tworzenia pod językiem, a gdy Ziemia zaczyna rosnąć, piasek rozsadza jego usta. Mit ten zapisał rosyjski slawista Aleksandr Afanasjew, który jako jeden z pierwszych badaczy badał rosyjski folklor, w swojej książce z 1859 r. "Rosyjskie legendy ludowe":
Dualistyczny mit stworzenia przez nurkowanie „złego boga” ma 24 poświadczenia na obszarach bałtosłowiańskich oraz 12 poświadczeń na obszarach ugrofińskich. Mit bułgarski nie mówi o katastrofie diabła, lecz rozwija wątek tworzenia przez formułę „przez moc Bożą i moją”, który dwukrotnie odwrócił kolejność formuły przez co nie mógł dotrzeć na dno, dopiero gdy za trzecim razem wymówił formułę poprawnie dotarł do dna. Wariant mołdawski również kończy na rozszerzaniu Ziemi a Cyganie siedmiogrodzcy rozszerzyli motyw dualistyczny o karanie diabła przez byka oraz Drzewo Życia, z którego liści powstali ludzie. Tylko w micie ze Słowenii Bóg samodzielnie wybiera się po ziemię na dno. W innej wersji mitu Diabeł próbuje zepchnąć Boga do morza aby zostać jedynym stwórcą – najpierw popycha go na wschód, następnie na zachód, południe i północ, lecz ląd zawsze się rozszerza. Zirytowany tym faktem Diabeł budzi Boga i mówi mu, że czas pobłogosławić Ziemię, skoro tak urosła. Bóg mu odpowiada: „Kiedyś mnie nosił w cztery strony ku wodzie, żeby mnie w nią wrzucić, nakreśliłeś mną krzyż i tak ja sam pobłogosławiłem ziemię”. Następnie Bóg odchodzi w Niebiosa, a Szatan, który go zaatakował, został piorunami strącony do otchłani. Z pozoru poświęcenie ziemi wydaje się motywem chrześcijańskim, lecz motyw ten w mitach pełni funkcję wyznaczenia kierunków i istnieje w innych mitologiach: według Maidu "Stwórca Ziemi" zstąpił do kosmicznego środka świata i tam spotkał Kojota (postać-trickster), który po stworzeniu świata położył się spać. "Stwórca Ziemi" rozciągnął ziemię od południa, przez zachód, ku północy, a gdy Kojot się obudził, rozciągnął ziemię na wschód. Gdy "Stwórca Ziemi" został sam, obszedł ziemię zataczając pełen krąg umocowując (w jednej wersji mitu) kamiennymi hakami Ziemię do kierunków kardynalnych. Dlatego dla niektórych plemion indiańskich określanie kierunków świata jest czynnością religijną i z tego powodu meksykańscy Huiczole interpretują chrześcijańskie przeżegnanie się jako naśladownictwo indiańskiego mitu. Dla Słowian więc „poświęcenie Ziemi” to strukturalizacja wszechświata i wyznaczenie kierunków Ziemi oraz rozszerzenie stanu punktowego „w nieskończoność”. Jeszcze inny mit mówi o tym, że ziemia rośnie cały czas i Bóg, który został sam, nie wie jak ją zatrzymać. Bóg wysyła więc pszczołę, która ma podsłuchać Diabła. Diabeł śmiejąc się z Boga mówi sam do siebie: głupi Bóg nie wie, że trzeba wziąć jakiś patyk, narysować znak krzyża i powiedzieć „Starczy już tej Ziemi!”. Gdy Diabeł ujrzał uciekającą z ramienia pszczołę próbował ją złapać, lecz ta mu uciekła – przeklął więc jej pana: „Oby ten, co cię tu wysłał, jadł odtąd twoje łajno”, a Bóg, który to usłyszał, nakazał pszczole od tej pory produkować miód. Z ziemi dobrzyńskiej zachował się mit, gdzie Diabeł każe kaczce ukraść trochę ziemi od Boga, a gdy wracała z ziemią w dziobie, pochwycił ją jastrząb, który zaczął ją dusić, a z ziemi, która wypadła z jej dzioba, powstały góry. Do stworzenia świata lub jakiejś istoty zawsze wymagana jest współpraca Boga i Diabła, którzy obdarzeni są równą mocą.
Badacze identyfikują też słowiańskich bogów, którzy kryją się pod chrześcijańskimi określeniami "Bóg" i "Diabeł". Słowiańskie słowo "Bóg" zostało użyte przez chrześcijańskich misjonarzy jako odpowiednik łacińskiego "Deus" i greckiego "Theos" gdyż odpowiadało ono znaczeniowo pojęciu istoty nadprzyrodzonej, lecz w religii słowiańskiej "bóg" zawsze występuje w nazwach złożonych tj. Dadź-bóg, Strzy-bóg, Czarno-bóg, czy w imionach tj. Boży-dar, Bogu-mił, Bogu-sław, itp., więc najpewniej "Bóg" nie był imieniem własnym dla istoty wymienionej w mitach stworzenia. Przy interpretacji postaci Boga pomocny może być tekst Prokopiusza dotyczący religii Słowian: 
Kazimierz Moszyński analizując ludowy obraz chrześcijańskiego Boga wskazuje, że Bóg siedzi w niebie, gniewając się zsyła deszcze, strzela piorunami w złe duchy, rządzi drapieżnymi zwierzętami oraz losem. Cechy te wskazują na boga-gromowładcę, w związku z czym najprawdopodobniej to Perun został zastąpiony przez "Boga". Perun jest jednym z najstarszych indoeuropejskich bogów i wywodzi się od praindoeuropejskiego boga burzy "*perkʷunos'a". Jego imię prawdopodobnie oznacza dosłownie „Uderzający” (por. "prać" – „bić, uderzać”). Rdzeń "*perkʷ" oznacza dąb (por. łacińskie "querqus" – „dąb”) – święte drzewo poświęcone Perunowi. W ruskich kronikach przedstawiany jest jako siwowłosy co odróżniałoby go od celtyckiego Taranisa, germańskiego Thora czy Indyjskiego Indry jako bogów wojennych, a upodabniało do rzymskiego Jowisza i greckiego Zeusa jako władców. Według niektórych jednak badaczy, np. Henryka Łowmiańskiego, opis Boga wskazuje raczej na Swaroga. Diabła natomiast interpretuje się jako Welesa – boga podziemi. W "Powieści dorocznej" Rusini zawierając przymierze z Grekami przysięgają na Peruna i Welesa co może sugerować, że moc Welesa była porównywalna Perunowi. W schrystianizowanym folklorze tak jak Perun został zdewaluowany do "pioruna" – określania na błyskawicę, tak Weles został zdewaluowany do welesa – określenia diabła w języku czeskim. W folklorze południowosłowiańskim Św. Eliaszowi, schrystianizowanemu Perunowi, często przeciwstawia się Św. Mikołaja, czyli schrystianizowanego Welesa. Do mitu stworzenia pasują też Czarnobóg oraz zrekonstruowany Białobóg, którzy mieli być czczeni przez Słowian połabskich: 
Mit ten może pochodzić z jakiegoś dawnego substratu, być może przedindoeuropejskiego, przyswojonego przez Słowian i poddany dalszym przemianom. Mit ten mógł się utrwalić także pod wpływem irańskiej antytetycznej pary Ahura Mazdy i Arymana, którzy odcisnęli ślad w różnych religiach synkretycznych. Sugerowano także wpływ bogomilski: wyznawcy tej religii twierdzili, że głównym dramatem stworzenia jest konflikt między dwoma braćmi: starszym Satanaelem (przyrostek "-el" dodaje boski pierwiastek Szatanowi) i młodszym Jezusem (Sawaofem – Słowem = Logosem-Chrystusem) – Satanael stworzył świat i człowieka, a Bóg dla ich ocalenia posłał doń Słowo w postaci Jezusa. W XVI wiecznej "Legendzie Morza Tyberiadzkiego" Bóg, gdy unosił się nad wodą, ujrzał Satanaela jako ptaka wodnego i kazał ma zanurkować do morza. Według krytyków tej teorii posiada ona poważne braki: pełny tekst tego mitu nie występuje w żadnym tekście bogomilskim, mit ten nie występuje na obszarach opanowanych przez bogomilizm, również na zachodzie Europy, gdzie katarzy wpływali na miejscowy folklor. Mit ten natomiast istniał na terenach Polski, Ukrainy i Białorusi, gdzie wiara bogomilska nigdy nie dotarła.
Stworzenie z Kosmicznego Jaja.
Mit w którym może się zawierać stworzenie świata z Kosmicznego Jaja występuje w kolędzie karpackiej również spisanej przez Afanasjewa:
Ta kolęda zawiera w sobie trzy elementy: pierwszy to dwa gołębie siedzące na dębie, drugi to wyłowienie piasku i kamieni przez ptaki, trzeci to stworzenie świata. Dwa gołębie, ptaki lub kury w koronie drzewa to popularny wśród Słowian motyw – przedstawia on Drzewo Kosmiczne. W folklorze Drzewo Kosmiczne stoi w „pępku świata”, ma być ciężkie, wysokie i o szerokim liściu. W podobnym zachowanym micie Bóg wrzuca swoją laskę do wody, która następnie zmienia się w drzewo. Na jego gałęzi zasiadają Bóg i Diabeł by wyłowić świat z wody. Na związek tej modlitwy z Kosmicznym Jajem wskazuje „drobny piasek”, z którego stworzono „czarną ziemię” oraz „niebieskie kamienie”, z których stworzono niebo i ciała niebieskie. Odpowiada to szeroko rozpowszechnionym mitom Kosmicznego Jaja, które zostaje rozbite w akcie twórczym i z którego dolnej skorupy powstaje Ziemia, a z górnej skorupy powstają Niebiosa.
Władimir Toporow wskazuje również na istnienie tego mitu w rosyjskich bajkach. W bajkach tych bohater poszukujący królewny przemierza trzy królestwa, a po pokonaniu trzech żmijów zmniejsza królestwa do trzech jajek. 
Baśniowe jaja na ogół zanurzone są w wodzie, a ich wyciągnięcie i rozbicie powoduje stworzenie „królestwa” – świata w języku baśniowym. Także troistość jaj-królestw nie jest przypadkowa – odpowiada ona trójpodziałowi świata w mitologiach indoeuropejskich na Niebiosa (Wyraj), Ziemię oraz Podziemie (Nawia). Na ziemi dobrzyńskiej wprost uważano, że świat powstał z jaja leżącego na niebotycznym drzewie oraz zachowało się opowiadanie o królewnie z jajka, którą miał poślubić książę: podstępem została przez czarownicę zamieniona w kaczkę, którą zabito, z której krwi następnie wyrosła jabłoń. Ze Słowenii zachował się mit, gdzie Bóg posyła na ziemię koguta, który składa jajo, z którego wylewa się siedem rzek:
W Polsce istniały także zagadki, które wskazywały na jajo: „Jest świat. A w tym świecie żółty kwiat” lub „Jest sobie biały świat. A w tym świecie żółty kwiat”.
Stworzenie z rozczłonkowania.
Zachował się jeszcze jeden rodzaj mitu o stworzeniu świata – stworzenie świata z rozczłonkowanej pierwszej istoty ludzkiej lub innej postaci. Stanisław Schayer przypomniał tekst z "Księgi Gołębiej", która była zbiorem ustnych opowieści duchownych, następującą historię: z nieba spadła wielka księga w której zapisana była historia bytu; królowie proszą cara Dawida o jej odczytanie, ale księga jest zbyt wielka, jednak Dawid pod natchnieniem Ducha Świętego odpowie na trzy pytania; pierwsze z nich dotyczy powstania świata:
W czterech wariantach trzy ostatnie wiersze zastępuje tekst:
Mit ten najprawdopodobniej nie jest wpływem chrześcijańskim, lecz frazeologia słowiańska została schrystianizowana, prawdopodobnie pod wpływem apokryficznej Księgi Enocha, w której zrobiono to samo z mitem irańskim, który z kolei mógł być źródłem mitu ruskiego. Podobny motyw występował w różnych częściach świata, np. w Skandynawii (Ymir) czy w Rzymie (Atlas).
Funkcjonowanie świata.
Świat podtrzymywany jest przez zwierzęta lub ryby. W micie opisanym przez Afanasjewa świat podtrzymywany jest przez wieloryby: na początku było ich siedem, lecz trzy odeszły i zostały cztery. Później jeden zmarł i zostały trzy i dlatego świat jest nierówny. Podobny mit, gdzie obalenie jednego ze „słupów świata” powoduje katastrofę, występuje np. w Chinach. Taki rozkład pierwotnej siódemki: 3 + 1 + 3 może świadczyć o wielości światów – trzy były przed naszym i trzy będą po naszym. Podobny motyw istnieje wśród Indian Hopi czy w doktrynie pięciu światów Bambara. Świat, aby nie pękł, owinięty wokół jest Żmijem lub Żmiją. Może to oznaczać ciągłe zagrożenie ze strony jednego ze stwórców. Podobny motyw istnieje w mitologii nordyckiej (Jormungund).
Kopuła świata była stworzona z kamienia, czasami z krzemu, co tłumaczyło powstawanie błyskawic, lub z niebieskiego kamienia szlachetnego, będącego symbolem zastanego czasu. Kopuła, w szczególności u Słowian zachodnich, oparta była na „słupie” (rodzaj Axis Mundi-Drzewa Kosmicznego) biegnącym od Gwiazdy Polarnej, które obraca całe sklepienie. Miejsce styku słupa ze sklepieniem i ziemią miało specyficzne właściwości: nazywano te miejsca "sierdzieniem" lub "żabką" – w ten sam sposób nazywano trzpień dyszla w wozie, co wiązane jest z gwiazdozbiorem Wielkiego i Małego Wozu.
U Słowian dusze zmarłych podróżowały do Zaświatów mostem – w nocy była to Droga Mleczna a w ciągu dnia była to tęcza. W materiałach zebranych przez Marię Gładyszową taką Drogę Mleczną nazywa się Drogą Dusz, Drogą Wojska (niebieskiego) i była ona wysypana gwiezdnym pyłem. Innym Axis Mundi łączącym światy było Drzewo Rodowe, związane z dziadami – imię zmarłego jest również jego tożsamością i trwa dotąd, dokąd ktoś wspomina jego imię, aż jego imię zostaje zapomniane i dołącza do bezimiennej grupy dusz. Z kolei dusze przebywające już w zaświatach wracają na Ziemię na promieniach słońca.
U Słowian Drzewa Kosmiczne mogły funkcjonować jako Kosmiczne Góry. Góry często traktowano jako magiczne miejsca, budowano na nich świątynie lub przeprowadzano tam obrzędy. Szczególną czcią cieszyły się góry takie jak Ślęża, Wzgórze Tumskie, Wzgórze Kijowskie czy Łysą Górę, Czarnogórzanie górę Durmitor nazywali „Słupem Niebieskim”, a Słowacy za świętą górę uznawali Krywań. Na Rusi uważano, że „pierwsza ukazała się z wody wysoka góra Trigław”.

</doc>
<doc id="301016" url="https://pl.wikipedia.org/wiki?curid=301016" title="Witold Grodzki">
Witold Grodzki

Witold Grodzki (ur. 12 sierpnia 1905 w Siedlcach, zm. 27 listopada 1965) – polski aktor teatralny.
Ukończył gimnazjum w Siedlcach w 1924 r. i rozpoczął studia medyczne w Warszawie, wkrótce jednak przeniósł się na wydział prawa podejmując jednocześnie naukę w Państwowym Studiu Dramatycznym przy Konserwatorium Warszawskim. Od wczesnej młodości związany był z teatrem amatorskim w Siedlcach, należał do założonego w Siedlcach przez Jerzego Koszutskiego znanego w kraju "Chóru Juranda". Pracując jako urzędnik w Siedleckiej Dyrekcji Lasów Państwowych grał w amatorskich zespołach teatralnych prowadzonych przez Michała Marciniego i Aleksandra Fogiela w kilkudziesięciu przedstawieniach wystawianych w Siedlcach i innych miastach.
Po wojnie ukończył stacjonarne studia farmaceutyczne, a w 1960 r. kierunek instruktorski w Państwowej Wyższej Szkole Teatralnej w Krakowie. Zarówno w czasie studiów, jak i później, jako siedlecki aptekarz, występował jako aktor w Teatrze Ziemi Podlaskiej. Największym jego sukcesem aktorskim i reżyserskim był spektakl "Damy i huzary" wyreżyserowany w 1955, powtarzany 26 razy. Założył i prowadził kilka amatorskich zespołów teatralnych w podsiedleckich gminach, był wiceprezesem Mazowieckiego Oddziału Związku Teatrów Amatorskich.

</doc>
<doc id="301018" url="https://pl.wikipedia.org/wiki?curid=301018" title="Obieg Lindego">
Obieg Lindego

Obieg Lindego – szereg przemian termodynamicznych czynnika roboczego będących odzwierciedleniami idealnej pracy urządzenia chłodniczego.
Jest to schematyczne przedstawienie zasady działania układu chłodniczego, w którym następują zmiany czynnika chłodniczego.
W układzie chłodniczym znajduje się czynnik termodynamiczny, który ulega odparowaniu w parowniku do momentu aż ostatnia jego kropla przejdzie ze stanu cieczy, cieczy nasyconej, aż do stanu gazowego. Czynnik odparowując odbiera ciepło z komory chłodniczej. Na wejściu do sprężarki czynnik jest zasysany i sprężany z ciśnienia niższego do wyższego. Wraz ze sprężeniem, czynnik podwyższa swoją temperaturę, wyższą od temperatury otoczenia. Czynnik musi posiadać temperaturę wyższą od otoczenia, aby zaszło zjawisko oddawania ciepła do otoczenia. Czynnik sprężony oddaje ciepło w skraplaczu, przechodząc ze stanu gazowego w stan ciekły (ciecz), po czym zostaje rozprężony w zaworze rozprężnym, zmieniając swoje ciśnienie i obniżając tym samym temperaturę. Czynnik następnie trafia ponownie do parownika gdzie proces się powtarza.

</doc>
<doc id="301019" url="https://pl.wikipedia.org/wiki?curid=301019" title="Zasada Landauera">
Zasada Landauera

Zasada Landauera mówi, że wymazanie jednego bitu informacji w otoczeniu o temperaturze formula_1 wymaga straty (dysypacji) energii (lub wydzielenia ciepła) o wartości co najmniej formula_2 gdzie formula_3 – stała Boltzmanna równa 1,38 × 10−23 J/K.
Inaczej mówiąc, zasada stwierdza, że wymazywanie informacji pociąga wzrost entropii otoczenia o kB ln2 na bit, a więc dyssypację energii.
W latach 60. Rolf Landauer wykazał, że istnieje fizyczna granica minimalnego wydatku energetycznego koniecznego do wykasowania jednego bitu informacji. Wynosi ona formula_4 J, gdzie formula_3 jest stałą Boltzmanna, a formula_1 temperaturą otoczenia. Oznacza to, że w pewnej chwili w układach klasycznych nie będzie można zmniejszyć produkcji ciepła przez element. Przy rosnącym zagęszczeniu elementów i wzroście częstotliwości taktowania układy te będą produkować coraz więcej ciepła.

</doc>
<doc id="301023" url="https://pl.wikipedia.org/wiki?curid=301023" title="Trybecz">
Trybecz

Trybecz (514.81, słow. "Tríbeč") – pasmo górskie w zachodniej Słowacji. Należy do Łańcucha Wielkofatrzańskiego w Centralnych Karpatach Zachodnich.
Położenie.
Pasmo Trybecza rozciąga się wzdłuż doliny rzeki Nitry na osi południowy zachód – północny wschód. Zaczyna się w okolicach miasta Nitry, która leży na siedmiu wzgórzach, stanowiących forpocztę tych gór. Południowo-zachodnia część pasma wcina się tu klinem w Nizinę Naddunajską, z którą łączą się wyloty dolin dopływów Nitry (na północny zachód od osi pasma) i dopływów Žitavy (na wschód od osi pasma). Na północnym zachodzie Kotlina Górnonitrzańska oddziela Trybecz od Gór Strażowskich. Na północnym wschodzie Trybecz łączy się z pasmem Ptacznika.
Charakterystyka.
Pasmo Trybecza ma około 50 km długości i do 18 km szerokości. Północno-wschodnia część pasma, na północ od Przełęczy Skicowskiej ("Skýcovské sedlo") nosi nazwę "Rázdiel". Najwyższe szczyty Trybecza to Wielki Trybecz ("Veľký Tribeč", 829 m n.p.m.), Vojšín (819 m n.p.m.), Mały Trybecz ("Malý Tribeč", 769 m n.p.m.), Velká Ostrá (745 m n.p.m.), Javorový vrch (731 m n.p.m.), Medvedí vrch (710 m n.p.m.), Žibrica (617 m n.p.m.), Velký Lysec (547 m n.p.m.) i górujący nad miastem Nitrą Zobor (588 m n.p.m.). Wody z północnych stoków Trybecza zbiera Nitra, z południowych – Žitava.
Geologia.
Zasadniczy zrąb Trybecza tworzą skały krystaliczne, głównie głębinowe skały magmowe (granity) i metamorficzne (kwarcyty), zaś na skrajach spotyka się skały osadowe (wapienie i piaskowce). W grupie Zobora występuje wydatna seria otulinowa zbudowana z wapieni i dolomitów. Charakterystyczne są kwarcytowe pagórki, spotykane w niższych partiach gór.
Klimat.
Klimat gór jest umiarkowanie ciepły i należy do grupy klimatów przejściowych. O ile południowo-wschodnie stoki należą nawet do najcieplejszych miejsc Słowacji, o tyle najwyżej położone fragmenty pasma znajdują się w chłodniejszym obszarze, w którym najwyższe temperatury letnich dni, 25 °C, nie trwają nawet 50 dni w roku. Liczba dni z pokrywą śnieżną wynosi 60-100 w roku.
Flora.
Trybecz jest w większości porośnięty lasami liściastymi, wśród których dominują lasy dębowo-grabowe przy lokalnym udziale buka. Występują tu także rośliny ciepłolubne.
Fauna.
Fauna pasma jest dość bogata i urozmaicona, co wiąże się z dużym zróżnicowaniem geomorfologicznym, klimatycznym i florystycznym jego obszaru. Trybecz jest bogaty m.in. w zwierzynę łowną i stanowi miejsce polowań. W rezerwacie "Zubria obora" hoduje się od 1957 r. żubry europejskie.
Ochrona przyrody.
Większość pasma leży w obrębie obszaru chronionego krajobrazu "Chráněná krajinná oblasť Ponitrie" (powierzchnia 37 665 ha, utworzony w 1985 r.). Na południowo-wschodnich stokach Zoboru leży płat lasostepu, od 1952 r. chroniony w rezerwacie "Zoborská lesostep". We wsi Hodňany rośnie sekwoja o obwodzie pnia 4 m. We wsi Jelenec znajduje się Jelenská Gaštanica – założony już w połowie XIII wieku przez hrabiego Forgacza zagajnik kasztanowy. Na powierzchni 10 ha rośnie tu około 1500 kasztanów jadalnych w wieku 300-500 lat. We wsi Tesárske Mlyňany znajduje się arboretum Słowackiej Akademii Nauk z 300 gatunkami drzew.
Turystyka.
Tereny Trybecza są wykorzystywane sportowo, turystycznie i wypoczynkowo. Ośrodki narciarskie znajdują się w miejscowościach Podhradí i Partizánské, ośrodki sportów wodnych – w miejscowościach Velké Uherce i Malé Bielice. Grzbietem Trybecza prowadzi czerwony szlak turystyczny (część dalekobieżnej Magistrali Nitrzańskiej), łączący go na północy z Ptacznikiem. Najbardziej znanymi atrakcjami turystycznymi Trybecza są ruiny zamków "Gýmeš", "Čierny hrad" i "Oponický hrad" (z początku XIV wieku).

</doc>
<doc id="301024" url="https://pl.wikipedia.org/wiki?curid=301024" title="Tribeč">
Tribeč



</doc>
<doc id="301025" url="https://pl.wikipedia.org/wiki?curid=301025" title="Sherry">
Sherry

Sherry, także jerez, xeres – hiszpańskie wino wzmocnione (ok. 16–20% alkoholu) pochodzące z Andaluzji, z rejonu Jerez de la Frontera. Od schyłku XVI wieku zyskało popularność w Anglii, stąd ogólnie przyjęta angielska nazwa tego trunku.
W języku polskim słowo "sherry" jest rodzaju nijakiego ("to sherry", nie: "ta sherry").
Historia.
Rejon Jerez odnosi swą tradycję uprawy winorośli do czasów przybycia na Półwysep Iberyjski Fenicjan ok. 1100 p.n.e. Umiejętność tę kultywowano również przez cały okres rzymski. Maurowie, którzy opanowali ten region w 711 n.e., przynieśli ze sobą znajomość destylacji, co doprowadziło do rozwoju produkcji winiaku i win wzmacnianych. Za ich rządów miasto nosiło nazwę Sherish (arabskie شريش), od czego pochodzą stosowane nazwy "sherry" i "jerez". Wino wytwarzano tam przez pięć wieków arabskiego panowania. W 966 kalif kordobański Al-Hakam II nakazał zniszczenie winnic, lecz gdy mieszkańcy przekonali go, że winnice dostarczają też rodzynek dla wojska, władca zdecydował o oszczędzeniu 2/3 winnic.
W 1264 podczas rekonkwisty miasto zostało odebrane Arabom przez Alfonsa X i nazwę jego zmieniono na "Xeres" (potem na "Xerez", a ostatecznie na "Jerez"). Od tego czasu znacząco wzrosła produkcja i eksport sherry na całą Europę, gdzie pod koniec XVI w. zyskało reputację najznakomitszego.
Jako wino wzmacniane (likierowe) sherry ma lepsze od innych win stołowych warunki, by przetrzymać długotrwały transport i podróże. Krzysztof Kolumb sprowadził je do Nowego Świata, a Ferdynand Magellan w swych przygotowaniach do wyprawy dookoła świata w 1519, podobno więcej czasu poświęcił gromadzeniu zapasów tego wina niż uzbrojenia.
Stało się też ono bardzo popularne w Wielkiej Brytanii, zwłaszcza po ograbieniu Kadyksu w 1587 przez Francisa Drake’a (w tym czasie był to jeden z najważniejszych portów hiszpańskich). Wśród łupów przywiezionych przez Drake’a znajdowało się 2900 beczek z sherry, które zmagazynowane czekały w porcie na transport. Ponieważ sherry było później głównym hiszpańskim winem eksportowanym do Wielkiej Brytanii, doszło tam do powstania angielskich przedsiębiorstw (jak Osborne, Harvey, Williams) i do wytworzenia nowych rodzajów i odmian tego trunku; wiele renomowanych piwnic zostało założonych przez rodziny brytyjskie. Angielska sentencja przypisywana Aleksandrowi Flemingowi mówi, że „jeśli penicylina potrafi leczyć chorych, to hiszpańskie sherry przywraca życie umarłym”.
W 1894 winnice w rejonie Jerez zostały zniszczone przez mszyce z rodzaju Phylloxera. Wiele z nich odtworzono przy wykorzystaniu odpornych szczepów winorośli, ale też duża ilość zanikła wskutek tej plagi.
Produkcja.
Proces produkcyjny sherry przebiega w beczkach otwartych, a „wzmocnienia” dokonuje się przez dolanie brandy. Nie należy mylić (co zdarza się w Polsce) sherry z innym napojem alkoholowym, "cherry cordial" – likierem wiśniowym.
Warunki klimatyczne.
Tak zwany „trójkąt sherry” położony jest nad Zatoką Kadyksu, obejmując miasta Jerez de la Frontera, Sanlúcar de Barrameda i Puerto de Santa María. Okręg ten ma stały klimat, z około 70 dniami deszczowymi i prawie 300 słonecznymi. Deszcze w większości padają w okresie od października do maja, ze średnią ilością 600 litrów/m². Lato jest suche i gorące, z temperaturami sięgającymi do 40 °C. Wiatry wiejące znad oceanu przynoszą wilgoć wczesnym rankiem, a glina zawarta w glebie zatrzymuje ją pod powierzchnią. Średnia temperatura w roku dochodzi do 18 °C.
Wilgotne powietrze morskie w górzystym rejonie powoduje powstawanie pleśni drożdżowej, która na powierzchni wina tworzy kożuchowatą okrywę zwaną "flor" (kwiat), najbardziej czynną wiosną i jesienią, a zamierającą latem i zimą. Nadaje ona najważniejsze odcienie smaku sherry.
Glebowe warunki upraw.
W rejonie Jerez są trzy rodzaje gleby, na których uprawia się winorośle:
Albariza najlepiej nadaje się do uprawy palomino, zgodnie z wymogiem prawnym 40% winogron, służących do wyrobu sherry musi być uprawiana na tym właśnie rodzaju gleby. Barros i arenas przeważnie wykorzystywane są do upraw winorośli Pedro Ximénez i Moscatel fino.
Szczepy winorośli.
Przed plagą filoksery w 1894 roku istniało wiele odmian winorośli używanych do produkcji "sherry" w Hiszpanii. Współcześnie stosuje się w Hiszpanii uprawy trzech rodzajów białych winogron (do wytwarzania sherry w innych krajach używa się innych odmian):
Fermentacja.
Winogrona Palomino zbiera się na początku września. Następnie delikatnie się je wyciska dla otrzymania soku. Tylko soku z pierwszego tłoczenia (hiszp. "mosto de yema") używa się do produkcji "sherry"; produkt kolejnych tłoczeń służy do destylacji, wytwarzania gorszych win i octu. Następnie w cysternach ze stali nierdzewnej "mosto de yema" poddaje się fermentacji trwającej do końca listopada. W ten sposób powstaje wytrawne wino o zawartości alkoholu 11–12%.
Wzmacnianie.
Natychmiast po zakończeniu fermentacji pobiera się próbki wina i poddaje się je wstępnej ocenie. W zależności od otrzymanych wyników beczki oznacza się w sposób przedstawiony poniżej:
"Sherry" wzmacnia się przy użyciu "destilado", powstałego przez destylację wina pochodzącego z regionu La Mancha. "Destilado" miesza się z dojrzałym "sherry" w stosunku 50/50, określanym "mitad y mitad" (pół na pół). W ten sposób mocny alkohol nie psuje młodego "sherry".
Dojrzewanie.
Wzmocnione wino jest przechowywane w sześciusetlitrowych beczkach wykonanych z dębu północnoamerykańskiego, który jest bardziej porowaty niż jego odmiana francuska czy hiszpańska. Beczki napełnia się do 5/6 objętości, pozostawiając pustą przestrzeń na szczycie, o wymiarze dwóch pięści. Umożliwia to wzrost drożdży na powierzchni wina.
Dalej sherry dojrzewa w warstwowo ułożonych beczkach, zwanych solera, w szeregach spiętrzonych po 3 do 9 beczek. Co pewien czas porcję wina z górnej beczki przenosi się do położonej tuż poniżej, przy pomocy specjalnych urządzeń: "canoa" (pol. kanu) i "rociador" (pol. zraszacz). Dzięki tym urządzeniom wino przelewa się w sposób łagodny, bez uszkadzania drożdżowej warstwy pleśni. Ostatecznie tylko porcja z ostatniej beczki jest butelkowana i przeznaczona do sprzedaży. W zależności od typu wina porcja może zawierać od 5 do 30% z każdej beczki. Proces ten nazywany jest „uprawianiem wagi”, ponieważ każda beczka w szeregu zwana jest wagą. Wiek najmłodszego wina nalewanego do butelki zależy więc od liczby beczek w szeregu, a każda butelka zawiera pewną ilość starszego wina. Sherry dojrzewa w beczkach przez przynajmniej 3 lata.
Rodzaje smakowe.
Jakość tanich „kremowych” sherry (będących wyrobami również znanych producentów) oraz „bladych ("pale") kremów” (czyli hybryd powstałych ze zmieszania Fino i bardzo lekkiego Amontillado z zagęszczonym sokiem winogronowym) jest stosunkowo niska. Istnieją też jednak wysokiej jakości stare wina deserowe pochodzące od uznanych producentów (Gonzalez Byass, Valdespino).
Odrębnym andaluzyjskim regionem produkcji jest Montilla–Moriles koło Kordoby, gdzie wina wytrawne typu sherry wytwarza się zarówno metodą biologiczną (pleśniową), jak i chemiczną, przez utlenianie. Wykorzystuje się przeważnie winogrona odmiany Pedro Ximénez, a wino o znacznej zawartości alkoholu nie wymaga już wzmacniania; ogólnie jest lżejsze i delikatniejsze od klasycznego sherry. Z produkcji imitowanego sherry znany był dawniej Cypr.
Przechowywanie.
Po przelaniu do butelek dalsze dojrzewanie nie przynosi żadnych korzystnych skutków. Odmiany win, które dojrzewały w atmosferze z tlenem, można przechowywać przez wiele lat, bez obawy o utratę aromatu. Po otwarciu jednak wino zaczyna tracić aromat, co w zależności od odmiany trwać może od około tygodnia do kilku miesięcy. Dlatego należy je przechowywać zakorkowane i schłodzone; butelki powinny stać pionowo, w chłodnym, ciemnym miejscu.
Spożywanie.
Sherry można konsumować natychmiast po butelkowaniu. Tradycyjnie pije się je z kieliszków w kształcie kwiatu tulipana, zwanych copita. W piwnicach win (bodegach) jest ono serwowane przez tzw. "venenciadora". Za pomocą giętkiego nabieraka, zwanego "venencią", dobywa on prosto z beczki schłodzone Fino lub Manzanillę i serwuje do kieliszków degustujących. To stare zajęcie uprawia w Hiszpanii zaledwie kilkadziesiąt osób, a poza jej granicami jedynie wąska grupa, najliczniejsza w Japonii.
W Europie sherry często jest niewłaściwie podawane w niewielkich kieliszkach w temperaturze pokojowej, z dawniej otwartych butelek. Anglicy zwyczajowo piją je przy posiłku, z dużych kieliszków, mocno schłodzone (z lodówki), ze świeżo lub niedawno otwartej butelki.

</doc>
<doc id="301030" url="https://pl.wikipedia.org/wiki?curid=301030" title="Giulio">
Giulio

Giulio – srebrna, groszowa moneta włoska bita przez papieża Juliusza II, przedstawiająca na awersie popiersie albo herb papieski, zaś na rewersie postacie św. Piotra i Pawła. Masa monety wynosiła 3,87 grama.
W późniejszym okresie nazwa "gulio" była używana w odniesieniu do różnych groszowych monet włoskich, z których ostatnią było papieskie podwójne gulio z 1823 r.

</doc>
<doc id="301031" url="https://pl.wikipedia.org/wiki?curid=301031" title="Paolo">
Paolo

Paolo – srebrna moneta o wartości grosza wprowadzona przez papieża Pawła III, przedstawiająca postać apostoła Pawła.
W okresie późniejszym nazwa "paolo" została rozciągnięta na wszystkie grosze papieskie, zwane też giulio, o wartości ⅓ testona.
Do 1859 r. "paolo" bito w Toskanii. Było wówczas warte: 40 quattrino, ⅔ liry lub formula_1 francescone.

</doc>
<doc id="301033" url="https://pl.wikipedia.org/wiki?curid=301033" title="Wielki Trybecz">
Wielki Trybecz

Wielki Trybecz (słow. "Veľký Tríbeč", 829 m n.p.m.) – najwyższy szczyt pasma górskiego Trybecz w Centralnych Karpatach Zachodnich, na terenie zachodniej Słowacji. Wznosi się w środkowej części pasma, ok. 5,5 km na zachód od wsi Zlatno. Przez szczyt biegnie granica powiatów Topolczany i Zlaté Moravce.
Tworzy rozłożysty masyw zbudowany z granitoidów, które zwłaszcza na południowych stokach tworzą interesujące formacje geomorfologiczne, w tym stare piargi i rumowiska skalne. 
Stoki pokrywają gęste lasy liściaste. Sam wierzchołek jest wolny od lasu i roztacza się z niego panorama na południowy wschód. Na stokach Wielkiego Trybecza mają źródła potoki "Drevenica", "Dubnica" i "Čerešňový potok". Szczyt jest dostępny dla turystów.
Na szczycie znajdują się rozległe grodzisko – zabytek kultury łużyckiej z epoki brązu, z dobrze zachowanymi wałami ziemnymi. W ostatnich latach rozpoczęto tam badania archeologiczne. Obok resztki kamiennych murów dawnej pustelni.

</doc>
<doc id="301036" url="https://pl.wikipedia.org/wiki?curid=301036" title="Gubernatorzy Arizony">
Gubernatorzy Arizony

Gubernator stanu Arizona jest najwyższym urzędnikiem we władzy wykonawczej szczebla stanowego. Jest także zwierzchnikiem Gwardii Narodowej Arizony, stanowych sił zbrojnych. Posiada prawo weta wobec decyzji parlamentu stanowego oraz prawo wydawania aktów wykonawczych do stanowionego przez parlament prawa. Dysponuje także prawem łaski wobec osób skazanych przez sądy stanowe (z wyjątkiem skazanych za zdradę oraz usuniętych z urzędu w procedurze impeachmentu).
Urząd ten powstał w 1863 (pod nazwą gubernator Terytorium Arizony), gdy Arizona została wyłączona z Terytorium Nowego Meksyku jako odrębne terytorium federalne. W latach 1863-1912 gubernator był urzędnikiem federalnym, powoływanym przez prezydenta USA. Gdy w 1912 Arizona została przyjęta do Unii jako 48. stan, urząd ten stał się wybieralnym.
Gubernator wybierany jest na czteroletnią kadencję w wyborach bezpośrednich, przeprowadzanych w dniu wyborów do Kongresu, czyli w praktyce na początku listopada. Zaprzysiężenie odbywa się zawsze w pierwszy poniedziałek stycznia. Gubernator może sprawować swój urząd przez dwie kadencje z rzędu. Po upływie czterech lat (jednej pełnej kadencji) od opuszczenia urzędu odzyskuje prawo do kandydowania na dwie kolejne kadencje.
W przypadku opróżnienia urzędu gubernatora przed końcem kadencji, urząd ten obejmuje automatycznie na czas pozostały do jej końca sekretarz stanu Arizony (o ile sam pochodzi z wyborów, a nie został mianowany na to stanowisko, np. w celu dokończenia kadencji innej osoby). Kolejne miejsca w linii sukcesji zajmują prokurator generalny, skarbnik stanu i stanowy superintendent oświaty publicznej (minister edukacji).

</doc>
<doc id="301039" url="https://pl.wikipedia.org/wiki?curid=301039" title="Gubernatorzy Utah">
Gubernatorzy Utah



</doc>
<doc id="301040" url="https://pl.wikipedia.org/wiki?curid=301040" title="(114) Kassandra">
(114) Kassandra

(114) Kassandra – planetoida pasa głównego asteroid.
Odkrycie.
Została odkryta przez Christiana Petersa 23 lipca 1871 roku w Clinton położonym w hrabstwie Oneida w stanie Nowy Jork. Nazwa planetoidy pochodzi od imienia Kasandry (Kassandry), wróżbiarki i córki Priama w mitologii greckiej.
Orbita.
(114) Kassandra krąży w średniej odległości 2,68 j.a. od Słońca, o okresie obiegu 4 lat i 139 dni. Pełny obrót wokół własnej osi wykonuje w czasie 10 godzin i 45 minut.

</doc>
<doc id="301051" url="https://pl.wikipedia.org/wiki?curid=301051" title="Fleksitarianizm">
Fleksitarianizm

Fleksitarianizm (z ang. "flexible" – elastyczny), elastyczny wegetarianizm – dieta roślinna polegająca na okazjonalnym spożywaniu posiłków zawierających mięso lub ryby np. poza domem, na przyjęciach, w domach przyjaciół lub rodziny. 
Pojęcie to zostało użyte po raz pierwszy przez Lindę Anthony 17 października 1992 roku. Pojęcia fleksitarianizm i semiwegetarianizm stosowane są zamiennie.
Dieta ta ma wielu zwolenników wśród osób nie stawiających sobie za cel przejście na wegetarianizm, a jedynie zdrowsze odżywianie. W rankingu 39 diet Best Diets Overall, wśród najbardziej polecanych, zaraz po diecie śródziemnomorskiej, i diecie DASH, znalazła się dieta fleksitariańska. Z kolei w rankingu najlepszych diet odchudzających zajmuje pierwszą pozycję.
Fleksitarianizm jest kompromisowym sposobem odżywiania, gdyż nie eliminuje z diety żadnej grupy produktów. Uważa się, że ta dieta pomaga schudnąć i poprawia stan zdrowia. Jest polecana dla osób z: insulinoopornością, nadwagą, otyłością, cukrzycą, nadciśnieniem tętniczym, chorobami serca, hipercholesterolemią.
Elastyczny wegetarianizm a wegetarianizm.
Fleksitarianizm oraz semiwegetarianizm w odróżnieniu od diety wegetariańskiej lub wegańskiej dopuszczają spożywanie mięsa. Spożywanie mięsa pozwala na dostarczenie organizmowi:
Uważa się, że tego rodzaju diety bywają etapem przejściowym pomiędzy jedzeniem potraw mięsnych a wegetarianizmem lub weganizmem.

</doc>
<doc id="301052" url="https://pl.wikipedia.org/wiki?curid=301052" title="Arneb">
Arneb

Arneb ("Alfa Leporis", "α Lep") – najjaśniejsza gwiazda w gwiazdozbiorze Zająca. Znajduje się w odległości około 690 lat świetlnych od Słońca.
Nazwa.
Gwiazda ma nazwę własną Arneb, która pochodzi z języka arabskiego. Nazwa oznacza „zając” i odnosiła się dawniej do całego gwiazdozbioru, a wyobrażenie to zostało przejęte przez Arabów ze starożytnej Grecji. Wcześniej Arabowie widzieli w gwiazdach Zająca krzesło lub tron olbrzyma (Oriona). Międzynarodowa Unia Astronomiczna w 2016 r. formalnie zatwierdziła użycie nazwy Arneb dla określenia tej gwiazdy.
Charakterystyka.
Jest to żółtobiały nadolbrzym należący do typu widmowego F0, o temperaturze 7000 kelwinów. Starsze pomiary paralaksy z sondy Hipparcos sugerowały odległość 670 parseków (ponad 2000 lat świetlnych), ale pomiary sondy Gaia wskazują, że gwiazda znajduje się bliżej, 213 pc (~690 lat świetlnych) od Słońca.
Alfa Leporis ma dwie optyczne towarzyszki, składnik B o wielkości 11,2 odległy o 35,5 sekundy kątowej i składnik C o wielkości 11,9m oddalony o 91″ (pomiary z 2008 roku). Składnik B przesunął się względem Arneba o ponad 10″ od 1835 roku i ich sąsiedztwo na niebie jest najprawdopodobniej tylko przypadkowe.

</doc>
<doc id="301053" url="https://pl.wikipedia.org/wiki?curid=301053" title="Iluzja">
Iluzja



</doc>
<doc id="301054" url="https://pl.wikipedia.org/wiki?curid=301054" title="Berkowiec">
Berkowiec

Berkowiec – rosyjska jednostka masy.
1 berkowiec = 163,81 kg = 10 pudów = 400 funtów.

</doc>
<doc id="301055" url="https://pl.wikipedia.org/wiki?curid=301055" title="Pud">
Pud

Pud – dawna rosyjska jednostka wagowa.
1 pud = 16,38 kg = 40 funtów = 1280 łutów = 3840 zołotników = 368640 doli.

</doc>
<doc id="301056" url="https://pl.wikipedia.org/wiki?curid=301056" title="Sztuka iluzji">
Sztuka iluzji

Sztuka iluzji – gałąź sztuki estradowej, w której środki wyrazu artystycznego tworzone są w oparciu o umiejętności wywoływania zjawisk pozornie sprzecznych z prawami fizyki, przy zastosowaniu różnorakich sposobów odwracania uwagi widzów od właściwych działań artysty, szczególnie poprzez zakłócenie logicznego wnioskowania z sugerowanych przez artystę czynności.
Reprezentantami sztuki iluzji są: iluzjoniści, mentaliści oraz prestidigitatorzy (manipulatorzy), jednak każdego z nich ogólnie nazywa się iluzjonistą. W języku potocznym reprezentantów sztuki iluzji nazywa się, błędnie, magikami.
Historia.
Historia sztuki iluzji sięga czasów przed naszą erą, już w starożytnym Egipcie znana była m.in. sztuczka z trzema piłkami i kubeczkami. W średniowieczu iluzjoniści bywali posądzani o kontakty z siłami nadprzyrodzonymi. Czasem triki wykorzystywane były do oszustw, przede wszystkim w grach karcianych.
Współcześnie rozumiana iluzja rozwinęła się w XIX wieku n.e. Przełomem okazała się działalność Jeana Roberta-Houdina, który wprowadził do sztuki urządzenia mechaniczne, rozwinął triki związane ze sprawną manipulacją dłońmi i przedmiotami.
Również w XIX wieku działał Harry Houdini (jego artystyczny pseudonim nawiązuje do nazwiska Jeana Roberta-Houdina), zasłynął przede wszystkim spektakularnymi ucieczkami z niebezpiecznych sytuacji (np. zatopionej skrzyni).
W XX wieku iluzja stała się popularna i przeniknęła jako rozrywka do kultury masowej. W latach 80. i 90. XX wieku w telewizji popularne stały się wysokobudżetowe przedstawienia dla dużej publiczności – symbolem tego okresu stał się David Copperfield.
Współcześnie iluzja jest popularna na komercyjnych przyjęciach, festynach i innych masowych imprezach.
Tajemnica.
Sztuka iluzji swój sukces opiera na zaskoczeniu i zadziwieniu widza. Dlatego ważne jest zachowania sekretu wykonania triku, który nie może być znany publiczności. Zawodowi iluzjoniści nie ujawniają sekretów swoich trików.
W 1998 roku amerykańska telewizja FOX wyemitowała cykl programów ujawniających sekrety niektórych trików (program "Magia bez tajemnic" emitowany w Polsce w 2006 roku w telewizji Polsat), co wzbudziło liczne kontrowersje w świecie iluzjonistów. W programie Zamaskowany Magik (którego tożsamość została na koniec ujawniona – był nim Val Valentino) wyjawił sekrety wielu znanych – lecz tylko klasycznych trików. Powodem jego decyzji była podobno chęć wymuszenia na iluzjonistach większej kreatywności w tworzeniu nowych trików, ponieważ znaczna część współczesnej iluzji to patenty stworzone jeszcze w XIX i XX wieku.
W środowisku iluzjonistów są jednak nie tylko przeciwnicy ujawniania sekretów pracy, lecz także obrońcy.
Argumenty przeciwników:
Argumenty obrońców:
Gatunki sztuki iluzji.
Najczęściej wyróżniane gatunki iluzji to:
Podział efektów iluzjonistycznych.
Dodatkowo iluzjoniści często w jednej sztuczce łączą ze sobą wiele różnych efektów.
Technika.
Iluzjoniści do wykonywania sztuczek wykorzystują przede wszystkim nieuwagę widza. Kluczem jest skupienie oczu publiczności na wszystkim poza faktycznym działaniem. Ważna jest sprawność rąk, wysoka sprawność fizyczna (zwłaszcza w przypadku asystentów), zdolności aktorskie i kabaretowe. Iluzjoniści często korzystają ze specjalnie skonstruowanych rekwizytów (spreparowane skrzynie, kajdanki, kłódki oraz inne przedmioty codziennego użytku, lustra, niewidzialne nici i liny; obecnie lasery, telewizory, kamery, dźwigi oraz podnośniki).
Uwagę widza odwracają głównie asystenci, zasłony dymne, efekty pirotechniczne, ekrany telewizyjne, projektory, efekty dźwiękowe oraz aktorstwo iluzjonisty.
Ważna jest również oprawa wykonywanych sztuczek. Często iluzje są skeczami lub etiudami. Popularne jest tworzenie sytuacji ekstremalnych, z wykorzystaniem ognia, wody, niebezpiecznych przedmiotów (pistolety, noże, piły łańcuchowe itp.).

</doc>
<doc id="301057" url="https://pl.wikipedia.org/wiki?curid=301057" title="Pudicitia">
Pudicitia

Pudicitia – rzymskie uosobienie (personifikacja) skromności i czystości. Na rewersach monet rzymskich przedstawiana z berłem i welonem.

</doc>
<doc id="301059" url="https://pl.wikipedia.org/wiki?curid=301059" title="Trik">
Trik



</doc>
<doc id="301061" url="https://pl.wikipedia.org/wiki?curid=301061" title="(126) Velleda">
(126) Velleda

(126) Velleda – planetoida pasa głównego asteroid.
Odkrycie.
Planetoida została odkryta przez Paula Henry’ego 5 listopada 1872 roku w Obserwatorium paryskim. To było jego pierwsze potwierdzone odkrycie. Paul i jego brat Prosper Henry odkryli w sumie 14 asteroid. Nazwa planetoidy pochodzi od Weledy, wieszczki z plemienia Brukterów.
Orbita.
(126) Velleda krąży w średniej odległości 2,44 jednostek astronomicznych od Słońca (okres obiegu to 3 lata i 295 dni). Raz na 5,36 godziny wykonuje obrót wokół własnej osi.
Jest to prawdopodobnie typowy, chociaż spory, asteroid o typie spektralnym S.

</doc>
<doc id="301062" url="https://pl.wikipedia.org/wiki?curid=301062" title="Efekt iluzjonistyczny">
Efekt iluzjonistyczny

Efekt iluzjonistyczny (potoczne "iluzja", "trik") – wywołanie u widza wrażenia, iż robi się rzeczy pozornie sprzeczne z prawami fizyki poprzez zastosowanie odpowiednich trików.
Efekt iluzjonistyczny, który daje wrażenie zaistnienie zjawiska parapsychicznego, np. pozorna telepatia lub jasnowidztwo nazywa się "efektem mentalnym".
W języku potocznym "trik" jest traktowany na równi z "efektem iluzjonistycznym", jednak "trikiem" nazywa się sposób w jaki efekt iluzjonistyczny jest osiągany; oznacza również podstęp, fortel z zastosowaniem szczególnej budowy rekwizytu lub zręcznej manipulacji wywołującej efekt iluzjonistyczny.
Efekty te bywają przedmiotem zainteresowania neurobiologii, jako że wykorzystują błędy poznawcze oraz złudzenie optyczne.

</doc>
<doc id="301063" url="https://pl.wikipedia.org/wiki?curid=301063" title="Zołotnik">
Zołotnik

Zołotnik (ros. "золотник") – rosyjska jednostka miary masy, związana historycznie z masą złatników.
1 zołotnik = 4,266 g = 1/48 griwienki (grzywny wagowej) = 1/96 funta = ⅓ łuta = 96 doli.

</doc>
<doc id="301064" url="https://pl.wikipedia.org/wiki?curid=301064" title="Dola (jednostka)">
Dola (jednostka)

Dola (ros. "доля" 'część') – najmniejsza staroruska jednostka masy.
1 dola = 1/96 zołotnika = 1/288 łuta = 1/9216 funta = 44,43 mg.

</doc>
<doc id="301067" url="https://pl.wikipedia.org/wiki?curid=301067" title="Pollowegetarianizm">
Pollowegetarianizm

Pollowegetarianizm (pollotarianizm, "pollo" – z łac. kurczak) – dieta będąca odmianą semiwegetarianizmu. Polega na wyłączeniu z diety mięsa czerwonego, a pozostawiająca drób (czasami też ryby).

</doc>
<doc id="301068" url="https://pl.wikipedia.org/wiki?curid=301068" title="Devdas">
Devdas

Devdas – indyjska powieść z 1917 roku, której autorem jest Sarat Chandra Chattopadhyay i która jest jedną z najpoczytniejszych powieści w tym kraju; postacie z tej powieści figurują w języku potocznym, mówi się w Indiach o kimś, że jest jak Devdas, jeżeli się przesadnie nad sobą użala.
Fabuła.
Jest to historia Devdasa i Paro, którzy znają się i kochają od dzieciństwa, a łącząca ich więź przetrwała nawet jego wieloletni pobyt w Londynie. Różni ich jednak pozycja społeczna ich rodzin i zarozumiałość rodziny Devdasa. Uniemożliwia im to definitywnie dopełnienie ich związku w postaci małżeństwa. Devdas popada w alkoholizm i staje się obiektem uczuć innej kobiety, kurtyzany Chandramukhi. Paro wychodzi za mąż za arystokratę, czym w pewnym sensie mści się na rodzinie Devdasa, bowiem tym samym jej pozycja społeczna staje się jeszcze lepsza niż ich. Mąż jednak, gdy wydaje się, że Paro przyjaźni się z kurtyzaną Chandramukhi i że coś ją łączyło z Devdasem, zamyka ją na cztery spusty w swej ogromnej posiadłości. Nie pozwoli jej zobaczyć umierającego Devdasa ostatni raz przed jego śmiercią.
Ekranizacje.
Powstało kilkanaście filmowych ekranizacji, które zaczęły powstawać już kilka lat po publikacji powieści. Wybrane ekranizacje:

</doc>
<doc id="301069" url="https://pl.wikipedia.org/wiki?curid=301069" title="Peskatarianizm">
Peskatarianizm

Peskatarianizm (rzadziej pescatarianizm, pesketarianizm lub pescetarianizm; z hiszp. "pescado" = „złowiona ryba” / z wł. "pesce" = „ryba”) – dieta będąca odmianą semiwegetarianizmu. Polega na wyłączeniu z diety mięsa czerwonego i białego, a pozostawieniu ryb.
Nazywana również pescowegetarianizmem, ichtiwegetarianizmem lub ichtiowegetarianizmem.
Znani peskatarianie.
Peskatarianami byli lub są m.in.:

</doc>
<doc id="301070" url="https://pl.wikipedia.org/wiki?curid=301070" title="Feniks (jednostka monetarna)">
Feniks (jednostka monetarna)



</doc>
<doc id="301072" url="https://pl.wikipedia.org/wiki?curid=301072" title="Peskowegetarianizm">
Peskowegetarianizm



</doc>
<doc id="301073" url="https://pl.wikipedia.org/wiki?curid=301073" title="GMC (marka samochodów)">
GMC (marka samochodów)

GMC – amerykański producent SUV-ów, pickupów, samochodów dostawczych i samochodów cieżarowych, z siedzibą w Detroit, w Michigan, działający od 1911 roku. Marka należy do amerykańskiego koncernu General Motors.
Historia.
Początki przedsiębiorstwa sięgają założonej w 1902 roku spółki Rapid Motor Vehicle Company, która koncentrowała się na produkcji jednych z pierwszych amerykańskich samochodów ciężarowych z inicjatywy braci Maxa i Morrisa Grabowskich. Przedsiębiorstwo zdobyło uznanie i popularność wśród nabywców, zyskując uwagę biznesmena z Detroit, Williama Duranta, który kupił Rapid Motor Vehicle, a następnie połączył z inną firmą Reliance Motor Car Company i włączył w skład lokalnego koncernu General Motors.
W 1912 roku na wystawie samochodów w Nowym Jorku została zaprezentowana nowa marka GMC Truck, która skoncentrowała się na produkcji samochodów ciężarowych w dawnych zakładach produkcyjnych innej marki General Motors, Pontiaka. Na kolejne lata okresu przedwojennego przypadł dynamiczny rozwój GMC, który zaoowocował przedstawieniem pierwszego relatywnie niewielkiego pojazdu GMC T/F będącego pickupem zbudowanym razem z bratnim Chevroletem. W tym samym roku przedstawiono pierwszy model z linii modelowej Suburban, obecnej w ofercie GMC przez kolejne 60 lat, kończąc się dopiero w 1999 roku na rzecz nowego modelu Yukon XL.
Druga połowa XX wieku przypadła na koncentrację na produkcji kolejnych generacji samochodów z nadwoziem SUV oraz pickup. W 1970 roku ofertę rozbudował mniejszy od Suburbana model Jimnm, dekadę później przemianowany na jeszcze mniejsze S-15 Jimmy. W latach 90. GMC przedstawiło swój wynik pierwszych w historii prac nad pojazdami o bardziej sportowym charakterze, prezentując oparte na użytkowych modelach pojazdu Typhoon oraz Syclone.
Początek XXI wieku przypadł na rozbudowę obecności GMC w gronie samochodów z nadwoziem SUV, prezentując kompaktowy model Terrain, a także pierwszego dużego crossovera z cechami minivana o nazwie Acadia. Trzecia dekada XXI wieku przyniosła wkroczenie GMC do klasy samochodów elektrycznych - jesienią 2020 roku przestawiono pierwszego napędzanego prądem pickupa Hummer EV, a w kwietniu 2021 roku debiut miał oparty na nim Hummer EV SUV.
Zasięg rynkowy.
GMC jest marką, dla której głównym rynkiem zbytu są rodzime Stany Zjednoczone, gdzie w 2020 rok jej udział rynkowy wyniósł 3,54% ze 515 311 sprzedanymi samochodami, z czego najpopularniejszym z nich pozostaje pełnowymiarowy pickup Sierra.
Pojazdy GMC dostępne są również w sprzedaży w Kanadzie i Meksyku, a także na Bliskim Wschodzie jako jedynym rynku poza Ameryką Północną. Ponadto, w latach 1992–1995 GMC miało epizod obecności na rynku argentyńskim, gdzie sprzedawało jedyny w swojej historii klasyczny samochód osobowy w formie kompaktowego sedana GMC Chevette.

</doc>
<doc id="301076" url="https://pl.wikipedia.org/wiki?curid=301076" title="GMC">
GMC



</doc>
<doc id="301080" url="https://pl.wikipedia.org/wiki?curid=301080" title="Parytet stopy procentowej">
Parytet stopy procentowej

Parytet stopy procentowej, lub tzw. teoria parytetu stopy procentowej – teoria, która próbuje wyjaśnić stałość oraz zmiany kursów walutowych w krótkim okresie. Jej założeniem jest ścisły dodatni związek pomiędzy poziomem krajowej stopy procentowej (Rk) a kursem waluty (E). Ta zależność zachodzi tylko w przypadku państw o płynnym kursie walutowym. Kurs walutowy rośnie razem ze stopą procentową, dlatego że zwiększenie zapotrzebowania na walutę krajową, jaką zgłaszają zagraniczni inwestorzy powoduje w konsekwencji podniesienie jej ceny, czyli kurs waluty. Gdyby nie istniał ten mechanizm, do kraju napłynęłaby ogromna ilość obcego (spekulacyjnego) kapitału, której nie mógłby zrekompensować spadek eksportu towarów. Ale istnieje jeszcze druga zapora ochronna, którą jest obawa przed spadkiem kursu waluty w niedalekiej przyszłości (np. masowa wyprzedaż waluty krajowej przez inwestorów).
Parytet stóp procentowych wskazuje na związek między różnicami w nominalnych stopach procentowych a różnicą między kursem spot i kursem terminowym.
formula_1
gdzie:
Prawo jednej ceny mówi, że cena pieniądza na rynkach świata musi być taka sama, ponieważ w innym wypadku dojdzie do arbitrażu, który w efekcie doprowadzi do zrównania tych cen.

</doc>
<doc id="301082" url="https://pl.wikipedia.org/wiki?curid=301082" title="Persicus">
Persicus

Persicus – przydomek pojawiający się na rzymskich monetach i dosłownie oznaczający "Perski". Nadawano go licznym panującym, między innymi cesarzowi Karusowi na pamiątkę zwycięstwa nad Persami w 283 roku n.e.

</doc>
<doc id="301084" url="https://pl.wikipedia.org/wiki?curid=301084" title="Fame (singel)">
Fame (singel)

Fame (ang. "sława") – piosenka Davida Bowiego napisana wspólnie z Johnem Lennonem i gitarzystą Carlosem Alomarem, pochodząca z płyty Bowiego "Young Americans".
Geneza utworu.
Bowie, który był wielkim fanem Lennona, miał okazję spotkać się z nim w czasie tournée po Ameryce. Piosenka „Fame” powstała w czasie ich wspólnego jam session.
Głównym autorem muzyki jest długoletni gitarzysta Bowiego Carlos Alomar, który oparł główny riff gitarowy na motywie zapożyczonym z piosenki „Foot Stompin'” zespołu The Flares.
Tekst.
Podobnie jak wiele innych piosenek Bowiego utwór ten zawiera elementy autoironiczne, może być on odbierany jako nieco złośliwy opis kariery Bowiego, który śpiewa o tym, jak pusta jest sława, jak potrafi zmienić człowieka. Dodaje przy tym: "„wszystko czego potrzebowałeś pożyczyłeś od innych”", co jest wyraźnym nawiązaniem do jego własnej kariery – Bowie uchodzi za „kameleona” rocka potrafiącego świetnie przystosowywać się do panujących mód i zręcznie zapożyczającego potrzebne mu pomysły i elementy stylu czy muzyki od innych wykonawców.
Popularność.
Był to pierwszy singel Bowiego, który dotarł na pierwsze miejsce listy przebojów magazynu "Billboard" (drugim i jak do tej pory ostatnim utworem Bowiego, który wszedł na sam szczyt Billboardu był utwór „Let’s Dance” z płyty pod tym samym tytułem). Utwór zaliczany jest do stylu blue-eyed soul.
Utwór ten został uznany przez Rock and Roll Hall of Fame za jedną z piosenek, które ukształtowały rock and roll.
Inne wersje.
W odświeżonym remiksie techno piosenka pojawiła się na ścieżce dźwiękowej do filmu "Pretty Woman".

</doc>
<doc id="301085" url="https://pl.wikipedia.org/wiki?curid=301085" title="Fame">
Fame



</doc>
<doc id="301089" url="https://pl.wikipedia.org/wiki?curid=301089" title="Space Oddity">
Space Oddity

„Space Oddity” (ang. kosmiczna osobliwość) – ballada rockowa brytyjskiego muzyka Davida Bowiego, będąca jedną z najbardziej znanych w dorobku artysty, która była jednocześnie jego pierwszym hitem. Utwór pochodzi z albumu "Space Oddity", wydanego w 1969 roku.
Tytuł.
Tytuł zainspirowany został filmem Kubricka "" (ang. "2001: Space Odyssey"), który wszedł na ekrany kin w roku 1968.
Tekst.
Opowiada o astronaucie „Majorze Tomie”, jego podróży w kosmos i tajemniczym zaginięciu. Początkowo interpretowana była jako opowieść o autodestrukcji i alienacji człowieka – ostatnie słowa Toma wysłane do kontroli lotów opisują jego zagubienie i niepewność: „"Choć przebyłem sto tysięcy mil, to czuję jakbym stał w miejscu i wydaje mi się, że mój statek kosmiczny sam wie którędy lecieć. Powiedzcie mojej żonie, że bardzo ją kocham".”, po czym traci on kontakt z Ziemią.
Publikacja.
Singiel z tym utworem został wydany w Anglii 11 lipca 1969 roku, na liście przebojów przebywał 14 tygodni dochodząc do piątego miejsca. Sześć lat później wznowiony singiel wspiął się na sam szczyt brytyjskiego zestawienia. Natomiast za oceanem na amerykańskiej liście "Billboard" Hot 100 utwór dotarł do pozycji 15..
Piosenka została wydana tuż przed lądowaniem Apollo 11 na Księżycu i od razu stała się niezwykle popularna. Angielska stacja telewizyjna BBC użyła jej nawet jako ścieżki dźwiękowej w czasie transmisji na żywo z pierwszego lądowania na Księżycu.
Popularność.
W 1969 roku piosenka Bowiego otrzymała w Anglii nagrodę im. Ivora Novello za najlepszy utwór roku, a w późniejszym czasie „Space Oddity” zostało uznane przez Rock and Roll Hall of Fame jako jedna z piosenek, które „ukształtowały rock &amp; roll”.
Nawiązania do utworu.
Bowie odniósł się do tej piosenki w wydanym w 1980 utworze „Ashes to Ashes”, w którym zagubiony wcześniej astronauta wysyła wiadomość, że żyje i ma się świetnie. Płyta "Scary Monsters (and Super Creeps)", z której pochodzi utwór „Ashes To Ashes” została wydana po wygranej przez Bowiego walce z narkotykami w latach 70., a sam utwór spowodował, że wiele osób zaczęło postrzegać „Space Oddity” jako opis utraty możliwości, czy umiejętności komunikacji z innymi osobami z powodu używania narkotyków.
Do postaci Majora Toma nawiązał Elton John w piosence „The Rocketman”, nie nazywa on tej postaci po imieniu, ale śpiewa o pewnym astronaucie, który jest samotny w kosmosie i „nie jest tym za kogo inni go biorą”. Sam Bowie podkreślił związek tych dwóch piosenek śpiewając w jednej z nagranej na żywo wersji „Space Oddity” - „"I'm just a rocketman"”, co jest dosłownym cytatem z piosenki Eltona Johna. Bowie powrócił do tego utworu raz jeszcze, nawiązując do niego w piosence „Hello Spaceboy” z płyty "1.Outside". Jeden z singlowych remiksów tego utworu nagrany przez Pet Shop Boys zawierał nawet fragmenty z oryginalnej wersji piosenki.
Piosenka jest uznawana za jeden ze standardów rocka, odniesienia do niej można znaleźć w wielu filmach, serialach telewizyjnych, czy utworach literackich. Pochodzące z niej słowa „"Ground control to Major Tom"” (Kontrola naziemna do majora Toma) weszły nawet do języka codziennego, wyrażenie to używane jest zazwyczaj do zwrócenia uwagi komuś, kto nie zauważa co w danej chwili się dookoła niego dzieje.
Finał historii majora Toma następuje w teledysku do "Blackstar" Bowiego. Zostaje on odnaleziony martwy przez kobietę należącą do obcej cywilizacji, a następnie jego ciało zostaje wyrzucone w przestrzeń. 

</doc>
<doc id="301092" url="https://pl.wikipedia.org/wiki?curid=301092" title="Dargosław (województwo zachodniopomorskie)">
Dargosław (województwo zachodniopomorskie)

Dargosław (dawniej "Drogosław", niem. "Dargislaff") – wieś w Polsce położona w województwie zachodniopomorskim, w powiecie gryfickim, w gminie Brojce. Wieś jest siedzibą sołectwa "Dargosław", w skład którego wchodzą również osady Łatno i Uniestowo.
Według danych gminy z 5 czerwca 2009 osada liczyła 323 mieszkańców.
Położenie.
Dargosław leży ok. 8 km na północ od Brojc, ok. 11 km na południe od Trzebiatowa i ok. 19 km na północny wschód od Gryfic. Około 0,6 km na północ od osady znajduje się wzniesienie Baranica.
Historia.
Pierwsze wzmianki o miejscowości (jako "Dargozlaw") pojawiają się w dokumentach z 1269 r., kiedy książę Barnim I potwierdził nadanie wsi we własność klasztoru w Białobokach. W 1467 r. właścicielem wsi został Jost Wacholt, przodek rodu von Wachholz, który w 1473 r. ostatecznie wykupił od zakonników z Białoboków dzierżawione tereny. Po pokoju westfalskim i podziale księstwa pomorskiego wieś wchodziła w skład Brandenburgii, potem Prus i Niemiec. Wachholzowie byli właścicielami Dargosławia aż do końca XVIII w. Potem majątek aż do 1945 r. kilkakrotnie zmieniał właścicieli – ostatnimi z nich były rodziny von Neste (od 1854 r.) i Birnbaum (od 1882 do 1945 r. – ostatnim właścicielem był Klaus Birnbaum). W 1910 r. wieś liczyła 421 mieszkańców. W tym czasie Dargosław, należący do powiatu gryfickiego, był siedzibą parafii ewangelickiej (obejmującej również Jarkowo, Darżewo, Łatno, Strzykocin i Uniestowo) oraz wchodził w skład okręgu ("Amt") Mołstowo. Od 1945 r. w granicach Polski. W latach 1946-1998 miejscowość administracyjnie należała do województwa szczecińskiego. W ramach akcji budowy 1000 szkół na tysiąclecie państwa polskiego w 1962 r. oddano do użytku szkołę podstawową.
Transport.
Przez Dargosław przebiegają linie autobusowe do Gryfic, Trzebiatowa i Brojc.
Historia kolei wąskotorowej.
W 1898 r. oddano do użytku linię kolei wąskotorowej (w ramach Gryfickiej Kolei Wąskotorowej) z Gryfic do Dargosławia. W 1907 r. oddano do użytku linię Dargosław – Trzebiatów. W 1991 r. zawieszono kursy na linii do Trzebiatowa, a od października 1996 r. – także do Gryfic. Do dziś znajduje się w Dargosławiu budynek stacji. Tory zostały rozebrane bądź rozkradzione.
Bezpieczeństwo.
W Dargosławiu funkcjonuje Ochotnicza Straż Pożarna.
Oświata.
We wsi znajduje się szkoła podstawowa – filia szkoły podstawowej w Brojcach.
Religia.
W Dargosławiu znajduje się kościół filialny pw. Najświętszej Maryi Panny Królowej Polski z 1995 roku, zbudowany na fundemantach starego kościoła zburzonego po 1945 r. Dargosław wchodzi w skład parafii w Brojcach.

</doc>
<doc id="301095" url="https://pl.wikipedia.org/wiki?curid=301095" title="John Abraham">
John Abraham

John Abraham (hindi: जॉन अब्राहम; ur. 17 grudnia 1972 w Bombaju) – indyjski aktor, producent filmowy i były model, który występuje w filmach bollywoodzkich.
Życiorys.
Urodził się i wychował w Bombaju w Indiach, w rodzinie z klasy średniej jako syn Firozy Irani i Abrahama Johna, architekta. Jego ojciec jest syryjskim chrześcijaninem z Kerali, a jego matka wychowywała się w wierze zaratusztrianizm. Ma młodszego brata Alana Abrahama. Uczęszczał do Bombay Scottish School w Mahim w Bombaju, gdzie był mistrzem w biegach na 100 i 200 metrów. Trenował też Taekwondo. Uzyskał tytuł licencjata z ekonomii z wyróżnieniem w Jai Hind College, gdzie był kapitanem drużyny piłkarskiej, oraz tytuł MBA w Instytucie Studiów Zarządzania Narsee Monjee w Bombaju.
Karierę w indyjskim show-biznesie rozpoczął jako model, występując w teledysku do piosenki „Surma” pendżabskiego wokalisty Jazzy B. Następnie dołączył do firmy medialnej i Time &amp; Space Media Entertainment Promotions Ltd., która jednak została zamknięta z powodu kryzysu finansowego. Później pracował dla Enterprises-Nexus. Stajął się szybko najwyżej w Indiach opłacanym supermodelem. W 1999 wygrał Gladrags Manhunt Contest i pojechał na Filipiny na międzynarodowy konkurs Manhunt International, gdzie zajął drugie miejsce. Później pracował jako model w Hongkongu, Londynie i Nowym Jorku, a także wystąpił w wielu reklamach i innych teledyskach piosenkarzy, w tym Pankaj Udhas, Hans Raj Hans i Babul Supriyo. Ukończył kurs aktorski Kishore Namit Kapoor. Był na okładkach „Men’s Health”, „Safari”, „Esquire”, „GQ”, „The Man”, „Maxim” i „People”.
Zadebiutował na kinowym ekranie jako Kabir Lal w melodramacie "Jism" (2003), za który otrzymał nominację do nagrody Filmfare dla najlepszego debiutanta. Od tamtego momentu wszystko zaczęło się toczyć błyskawicznie i zagrał w kilkudziesięciu filmach, z których niektóre odniosły ogromny sukces, a nawet trafiły do czołówek rankingów popularności indyjskiego kina.
Następnie odniósł swój pierwszy komercyjny sukces w dwóch dramatach sensacyjnych "Dhoom" (2004) w roli Kabira i "Zinda" (2006) jako Rohit Chopra, zdobywając dwie nominacje do Filmfare jako czarny charakter. Zebrał także dobre recenzje za rolę Narayana w dramacie "Woda" ("Water", 2005). Jako Rajat Verma w melodramacie familijnym "Baabul" (2006) został nominowany do nagrody Filmfare w kategorii najlepszy aktor drugoplanowy.

</doc>
<doc id="301114" url="https://pl.wikipedia.org/wiki?curid=301114" title="Kampar">
Kampar

Kampar – rzeka w Indonezji na Sumatrze; długość około 400 km.
Źródła w górach Barisan, płynie w kierunku wschodnim i uchodzi estuarium do Morza Południowochińskiego na wysokości Cieśniny Singapurskiej.
Żeglowna na długości 300 km, głębokość ponad 6 m; lasy tropikalne w górnym i środkowym biegu są ostoją rzadkich gatunków flory i fauny, m.in. tygrysa sumatrzańskiego; od środkowego biegu rzeka silnie zanieczyszczana przez liczne zakłady przemysłu drzewnego i papierniczego; od lat 90. XX w. trwa kampania na rzecz ratowania zagrożonego środowiska naturalnego.
Na całej długości dostępna dla amatorów spływów kajakowych.

</doc>
<doc id="301118" url="https://pl.wikipedia.org/wiki?curid=301118" title="BTR-152">
BTR-152

BTR-152 (ros. БТР-152) – kołowy transporter opancerzony konstrukcji radzieckiej z okresu po II wojnie światowej.
Historia.
Prace nad projektem pojazdu rozpoczęto w 1946 w zakładach ZiS, pod oznaczeniem fabrycznym ZiS-152. Prowadził je zespół konstrukcyjny pod kierunkiem głównego konstruktora zakładów inż. B. M. Fittermana. Wykorzystano podzespoły nowo skonstruowanego terenowego samochodu ciężarowego ZiS-151, produkowanego w latach 1947–1957. W maju 1947 zbudowano dwa pierwsze prototypy. Potem zbudowano trzy serie eksperymentalne. Badania zakończono w grudniu 1949, a 24 marca 1950 pojazd został przyjęty do uzbrojenia Armii Radzieckiej pod oznaczeniem BTR-152 (skrót od "bronietransportior" – transporter opancerzony). Produkcja seryjna rozpoczęła się w lipcu 1950.
Transporter BTR-152 miał napęd na wszystkie koła – układ napędowy 6x6, z pojedynczymi kołami (zastosowane większych pojedynczych kół, zapewniających lepsze własności terenowe, zamiast tylnych kół bliźniaczych, było najistotniejszą modyfikacją w stosunku do ciężarówki ZiS-151). Ogólny schemat konstrukcyjny był typowy dla samochodów ciężarowych, z silnikiem z przodu umieszczonym pod długą maską oraz z osią kierowaną z przodu i dwoma pozostałymi osiami blisko siebie z tyłu. Za silnikiem znajdował się przedział kierowania, nakryty krótkim dachem pancernym, a za nim odkryty przedział transportowy (w późniejszych wersjach był on zakryty). Samonośne nadwozie było spawane z płyt pancernych. Transporter miał drzwi po obu bokach przedziału kierowania oraz podwójne drzwi dla desantu w tylnej płycie. Chłodnica silnika, umieszczona z przodu, była osłonięta poziomą żaluzją pancerną, otwieraną zdalnie. Przed kierowcą i dowódcą znajdowały się okna, zakrywane pancernymi klapami z przyrządami obserwacyjnymi ze szkła pancernego tripleks. Transporter w wersji podstawowej mógł przewozić 17 żołnierzy (dwie drużyny), oprócz kierowcy i dowódcy. Część wyposażona była w radiostacje 10RT-12.
Nadwozie miało korzystne dla zwiększenia możliwości rykoszetowania pocisków nachylenie płyt i zabezpieczało przed pociskami karabinowymi i odłamkami, a z przodu – przed przeciwpancernymi pociskami karabinowymi i zwykłymi pociskami kalibru 12,7 mm z każdej odległości. Grubość pancerza BTR-152 wynosiła 13 mm z przodu, 10 mm po bokach, 8 mm z tyłu i 6 mm z góry i dołu. Od modelu BTR-152W zmodyfikowano grubość opancerzenia: 14 mm przód, 11 mm boki w górnej części i 9 mm w dolnej, 9 mm tył, 8 mm dach przedziału kierowania, 5 mm maska silnika i 4 mm dno.
Uzbrojenie stanowił tylko jeden karabin maszynowy SG-43 (później SGMB)z 1250 nabojami, mocowany nad przedziałem kierowania. Jego obsługa pozostawała odsłonięta podczas prowadzenia ognia. Karabin maszynowy można było zamocować także na uchwytach po bokach i z tyłu przedziału transportowego. Uzbrojenie mógł uzupełniać ręczny karabin maszynowy DPM desantu oraz broń strzelecka.
Służba.
Nowe transportery weszły na wyposażenie radzieckiej piechoty zmechanizowanej w 1950. Publicznie zostały pokazane na defiladzie w Moskwie w 1951. Były podstawowym sprzętem tego typu w latach 50. i 60. XX wieku. Bojowo Armia Radziecka użyła ich na Węgrzech w 1956, a także w Czechosłowacji w 1968. Transportery BTR-152 znalazły się także w uzbrojeniu państw-członków Układu Warszawskiego, w tym Ludowego Wojska Polskiego. Posiadały je także armie państw arabskich i afrykańskich, Chińskiej Republiki Ludowej, Korei Północnej, Wietnamu i Kuby. Były masowo używane w różnych konfliktach lokalnych.
Ogółem do 1963 roku wyprodukowano 12.421 transporterów BTR-152 wszystkich modyfikacji.

</doc>
<doc id="301120" url="https://pl.wikipedia.org/wiki?curid=301120" title="Hari (rzeka)">
Hari (rzeka)

Hari "(Batang Hari, Batanghari)" – rzeka w Indonezji, najdłuższa rzeka Sumatry; długość 980 km.
Źródła w górach Barisan, płynie w kierunku wschodnim i uchodzi estuarium do Morza Południowochińskiego.
Główne miasto: Jambi, z portem dostępnym dla statków morskich.

</doc>
<doc id="301121" url="https://pl.wikipedia.org/wiki?curid=301121" title="Warszawa (utwór)">
Warszawa (utwór)

Warszawa – utwór napisany wspólnie przez Davida Bowiego i Briana Eno pochodzący z płyty Bowiego "Low" która ukazała się w 1977 roku. Jest to utwór głównie instrumentalny, ale w jego końcowej fazie można usłyszeć Bowiego śpiewającego kilka zwrotek w wymyślonym przez siebie języku.
Inspiracja.
David Bowie odwiedził Warszawę dwukrotnie, w 1973 i 1976 roku. W maju 1973 roku wracając do Wielkiej Brytanii ze Związku Radzieckiego, gdzie odbył podróż Koleją Transsyberyjską, nie zdołał wysiąść z pociągu, gdy ten przejeżdżał przez Warszawę, z powodu braku odpowiednich dokumentów. W kwietniu 1976 roku, podróżując z Moskwy do Berlina Zachodniego zatrzymał się na krótko na stacji "Warszawa Gdańska" skąd wybrał się na spacer na niedaleki plac Komuny Paryskiej, gdzie w księgarni zakupił kilka płyt. Jedną z nich były nagrania polskich piosenek ludowych w wykonaniu Zespołu Pieśni i Tańca „Śląsk”.
Bezpośrednią inspiracją piosenki był podobno syn Tony’ego Viscontiego, producenta wielu płyt Bowiego. Brian Eno usłyszał go powtarzającego na pianinie trzy nuty: A–B–C. Eno usiadł do pianina wraz z nim i „dograł” kilka następnych nut, komponując w ten sposób początek tego utworu.
Środkowa, wokalna część utworu najprawdopodobniej opiera się na motywie z utworu „Helokanie”. Nie jest to oryginalny ludowy utwór, ale piosenka napisana przez kompozytora i twórcę zespołu „Śląsk” Stanisława Hadynę. Utwór ten był przez zespół „Śląsk” wielokrotnie nagrywany i niemal na pewno znajdował się na płycie, którą kupił Bowie.
„Warszawa” była pierwszym utworem granym w czasie tournée Bowiego, które odbyły się w 1978 i 2002 roku. W 1993 roku Philip Glass umieścił tę piosenkę na płycie "Low Symphony", na której znalazły się symfoniczne impresje piosenek Bowiego.
Według Iana Curtisa, założyciela zespołu Joy Division, zespół ten początkowo nazywał się "Warsaw" właśnie na cześć tej piosenki. Nazwa została zmieniona w późniejszym czasie głównie, aby uniknąć pomyłek z istniejącym wówczas w Londynie zespołem Warsaw Pakt.

</doc>
<doc id="301125" url="https://pl.wikipedia.org/wiki?curid=301125" title="Zoltán Ambrus">
Zoltán Ambrus

 Zoltán Ambrus (węg.: "Ambrus Zoltán", ur. 22 lutego 1861 w Debreczynie, zm. 28 lutego 1932 w Budapeszcie) – węgierski pisarz, krytyk teatralny tłumacz. 
Życiorys.
Urodził się jako syn żołnierza. Uczęszczał do gimnazjów w Debreczynie i Budapeszcie, po czym studiował prawo w Budapeszcie. Gdy miał 18 lat, zmarł mu ojciec i Zoltán musiał przejąć odpowiedzialność za utrzymanie rodziny. Udzielał korepetycji, pisał krytyki teatralne i artykuły do gazet: "Fővárosi Lapok", "Pesti Napló" i "Budapesti Szemle". Oprócz tego pracował dla węgierskiego Banku Hipotecznego. Jego przyjaciel László Arany ośmielił go i wspierał w podjęciu działalności literackiej. 
W roku 1885 wyjechał do Paryża, by studiować literaturę na Collège de France i Sorbonie. Po powrocie na Węgry został współpracownikiem "A Hét" i napisał pokaźną ilość krótkich opowiadań. W 1900 został redaktorem w "Új Magyar Szemle" i napisał parę artykułów dla "Nyugat". 
W latach 1917-1922 był dyrektorem węgierskiego Teatru Narodowego w Budapeszcie. 
Twórczość.
W swych dziełach poruszał tematykę warunków życia w węgierskich miastach na początku XX w., np. "Midás király" (1906) jest kluczowym, nowatorskim dziełem o głębokim podłożu psychologicznym. Ambrus był również tłumaczem literatury francuskiej, tłumacząc np. Flauberta, Cherbulieza, Maupassanta, Anatole’a France’a i Balzaca.

</doc>
<doc id="301126" url="https://pl.wikipedia.org/wiki?curid=301126" title="Dom Towarzystwa Przyrodniczego w Gdańsku">
Dom Towarzystwa Przyrodniczego w Gdańsku

Dom Towarzystwa Przyrodniczego, Dom Przyrodników – jedna z najbardziej okazałych kamienic Gdańska, w latach 1846-1936 siedziba Towarzystwa Przyrodniczego, od 1958 r. siedziba Muzeum Archeologicznego w Gdańsku.
Historia.
Kamienica w stylu manierystycznym (zwanym też północnym albo niderlandzkim renesansem) stoi przy ul. Mariackiej pod numerem 26, obok Bramy Mariackiej, z boczną fasadą od strony Długiego Pobrzeża. Zbudowano ją w latach 1597-99 dla kupca Hansa Köpego, prawdopodobnie według projektu Antoniego van Obberghena.
Bardzo wysoka (30 m do kalenicy) fasada frontowa otrzymała dość powściągliwą dekorację kamieniarską ze skromnym portalem. Szczyt ozdobiony jest typową manierystyczną ornamentyką przecinających się prostych i okrągłych taśm. Architekt zastosował oryginalne, niespotykane w innych gdańskich kamienicach elementy, by urozmaicić potężną bryłę budowli widoczną od strony Motławy. Boczna elewacja została wzbogacona wielopiętrowym wykuszem, zakończonym podwójnym szczytem. Kryty blachą dach otrzymał formę falującą, powtarzającą linie szczytów frontowej i tylnej fasady. Do frontowej fasady dostawiono 36-metrową (wysokość łącznie z iglicą) wieżę zwieńczoną pięknym hełmem z latarnią.
Historia kamienicy w XVII i XVIII wieku nie jest zbyt dobrze znana. Prawdopodobnie łączyła ona funkcje budynku mieszkalnego i składowego, w którym poszczególne pomieszczenia były wynajmowane zagranicznym kupcom. Według przekazów zebranych w XIX wieku, mieściły się tutaj też mieszkania i pracownie korporacji szewskiej. W 1846 r. kamienicę zakupiło Towarzystwo Przyrodnicze w Gdańsku, które urządziło w jej wnętrzach sale posiedzeń, pracownie naukowe, małe muzeum oraz bibliotekę. W 1866 na wieży umieszczono obserwatorium astronomiczne – zniknął z niej wtedy hełm, zastąpiony obrotową kopułą. W wysokiej piwnicy natomiast mieściła się restauracja "Zum Grünen Gewölbe" ("Pod zielonym sklepieniem").
W 1945 r. budynek został bardzo poważnie zniszczony, ale ocalała frontowa fasada wraz z wieżą. Odbudowano go w latach 1956-58 z przeznaczeniem na siedzibę Muzeum Archeologicznego w Gdańsku. Na wieżyczce przywrócono hełm w kształcie sprzed 1866 r.
Współcześnie wieża Domu Przyrodników funkcjonuje jako punkt widokowy udostępniony do zwiedzania. Na szczyt prowadzą w sumie 142 stopnie: 131 schodów betonowych, 10 drewnianych i platforma. Z góry roztacza się panorama Śródmieścia.

</doc>
<doc id="301127" url="https://pl.wikipedia.org/wiki?curid=301127" title="Zoltan Ambrus">
Zoltan Ambrus



</doc>
<doc id="301135" url="https://pl.wikipedia.org/wiki?curid=301135" title="Obszar ochrony ścisłej Biela">
Obszar ochrony ścisłej Biela

Biela – obszar ochrony ścisłej na terenie Kampinoskiego Parku Narodowego, utworzony w 1977. Zajmuje powierzchnię 45,65 ha. Chroni dolinkę międzywydmową z torfowiskiem niskim i fragmentami torfowiska przejściowego, zarośnięte w większości olszą czarną, brzozą omszoną i miejscami sosną.

</doc>
<doc id="301138" url="https://pl.wikipedia.org/wiki?curid=301138" title="Witka">
Witka

Witka (czes. "Smědá", niem. "Wittig") – rzeka w Czechach i w Polsce o długości 51,9 km (w granicach Polski – 5,9 km) i powierzchni dorzecza 331 km² (w granicach Polski – 60 km²), prawy dopływ Nysy Łużyckiej. 
Rzeka wypływa z trzech potoków źródliskowych w Górach Izerskich: Bílá Smědá, Černá Smědá, Hnědá Smědá, w Czechach. Za główny potok źródliskowy uważa się Bílá Smědá wypływający z torfowisk między Smiedawską Górą a Izerą. 
Na mocy postanowień kongresu w Wiedniu z 1815 roku, Witka stała się granicą pruskiego Śląska i saskich Górnych Łużyc. Formalnie granica istniała do końca 1918 roku, jednakże od 1871 miała znaczenie symboliczne, ponieważ po zjednoczeniu Niemiec oba królestwa stanowiły część jednego Cesarstwa Niemieckiego. Współcześnie, od wsi Ostróżno do ujścia potoku Boreczek, jest rzeką graniczną pomiędzy Polską a Republiką Czeską. Przepływa przez Jezioro Witka, a do Nysy Łużyckiej uchodzi we wsi Radomierzyce tuż obok pałacu.
Końcowy odcinek rzeki w granicach Czech tworzy rezerwat przyrody Meandry Smědé (meandry Witki) chroniący naturalny krajobraz doliny rzecznej, bogatą roślinność zakoli oraz podmokłe lasy łęgowe.
Polską nazwę "Witka" wprowadzono urzędowo zarządzeniem w 1951 roku, zastępując poprzednią niemiecką nazwę "Wittig".
Dopływy.
prawe:
lewe:
Ważniejsze miejscowości nad Witką: Hejnice, Lužec, Raspenava, Frýdlant, Spytków, Niedów, Radomierzyce.

</doc>
<doc id="301140" url="https://pl.wikipedia.org/wiki?curid=301140" title="Nyugat">
Nyugat

Nyugat (z węg. „Zachód”) – węgierskie czasopismo literackie, założone w 1908 przez Ignotusa (Hugo Veigelsberga), Ernő Osváta i Miksa Fenyő. Jego celem było śledzenie i opis filozoficznych i literackich prądów (takich jak: naturalizm, symbolizm i impresjonizm) na zachodzie Europy w początkach XX w. „Nyugat” zajmował się zarówno poezją, jak i prozą.
Do pierwszej generacji poetów zaliczali się Endre Ady, Árpád Tóth, Mihály Babits, Dezső Kosztolányi, Gyula Juhász i noweliści Gyula Krúdy i Zsigmond Móricz.
W czasie I wojny światowej sens egzystencji „Nyugat” został podany w wątpliwość przez lewicowe kręgi literackie.
Druga generacja autorów „Nyugat” (Lőrinc Szabó, József Fodor, György Sárközi) pojawiła się w latach 20. XX w. i byli to post-ekspresjoniści i post-strukturaliści. Poetami tej generacji byli: Attila József, Gyula Illyés, Miklós Radnóti i József Erdélyi, a prozaik Sándor Márai pisał na łamach „Nyugat” sagę rodzinną, opisującą zmiany społeczne zachodzące na Węgrzech.
W skład trzeciej generacji autorów, w latach 30., określanej mianem generacji „eseistów” wchodzili prozaicy Antal Szerb, László Szabó i Gábor Halász, ale także poeci: Sándor Weöres, István Vas, Jenő Dsida, Zoltán Zelk, Gábor Devecseri, György Rónay, Zoltán Jékely.

</doc>
<doc id="301141" url="https://pl.wikipedia.org/wiki?curid=301141" title="Fenacetyna">
Fenacetyna

Fenacetyna () – organiczny związek chemiczny, pochodna "p"-aminofenolu. Jest jednym z najstarszych związków chemicznych stosowanych jako środek przeciwbólowy, bo już od 1887 r.
Podstawowe skutki uboczne to:
Dostępność.
Była składnikiem tabletek od bólu głowy „z krzyżykiem” (zawierających też kwas acetylosalicylowy i kofeinę) i środka przeciwko objawom przeziębienia, "Cofedonu" (zawierającego też aminofenazon, fenobarbital i kofeinę). W roku 1996 podjęto decyzję o wycofaniu w Polsce preparatów zawierających fenacetynę, jednak jeszcze przez wiele lat były dostępne w handlu.
Na rynku europejskim w roku 2016 oferowany był np. węgierski preparat złożony "Antineuralgica" zawierający fenacetynę, aminofenazon i kofeinę. W Polsce dostępny wyłącznie w ramach importu docelowego.
Analogi strukturalne.
Paracetamol, bardzo zbliżony strukturalnie do fenacetyny (zamiast grupy etoksylowej , zawiera grupę hydroksylową ), jako związek znacznie bezpieczniejszy jest składnikiem wielu leków dopuszczonych do stosowania. Inny związek o zbliżonej strukturze, dulcyna, stosowany był jako sztuczny środek słodzący, jednak został wycofany po stwierdzeniu szkodliwości.

</doc>
<doc id="301142" url="https://pl.wikipedia.org/wiki?curid=301142" title="Traktaty w Rapallo">
Traktaty w Rapallo

Traktaty w Rapallo – umowy między państwami podpisane we włoskim mieście Rapallo.
W mieście tym były podpisane dwa traktaty:
Były to tereny w znacznym stopniu zamieszkane przez ludność słowiańską. Obie strony zobowiązały się przeciwdziałać restauracji Habsburgów na Węgrzech i w Austrii.

</doc>
<doc id="301147" url="https://pl.wikipedia.org/wiki?curid=301147" title="BMP-2">
BMP-2

BMP-2 (pol. BWP-2) – radziecki bojowy wóz piechoty.
Historia.
Wprowadzony do uzbrojenia w 1966 roku BMP-1 był konstrukcją rewolucyjną, ale szybko się zestarzał. Szczególnie szybko przestarzałe stało się uzbrojenie: gładkolufowa armata 73 mm 2A28 Grom i przeciwpancerny pocisk kierowany (ppk) 9M14 Malutka. Na początku lat 70. XX wieku rozpoczęto prace nad następcą BMP-1. Za najważniejszą uznano modernizację uzbrojenia.
Początkowo planowano zastąpienie armaty 2A28 działem tego samego kalibru, ale o znacznie dłuższej lufie. Ostatecznie uznano, że lepszym rozwiązaniem będzie szybkostrzelne 30 mm działko 2A42. Armatę umieszczono w nowej dwuosobowej wieży, razem ze sprzężonym karabinem maszynowym PKT. Na wieży zamocowano wyrzutnię 9P135M umożliwiającą odpalanie pocisków ppk 9M111 Fagot (AT-4 Spigot) i 9M113 Konkurs (AT-5 Spandrel). Efektem ubocznym większej wieży było zmniejszenie desantu do 7 żołnierzy. Zastosowana stabilizowana armata o długiej lufie z dużym zapasem amunicji zapewniała dużą siłę ognia, a dzięki dużemu kątowi podniesienia umożliwiała także zwalczanie śmigłowców lub celów położonych wysoko.
Prototyp nowego wozu oznaczony jako "Obiekt 675" był gotowy w 1974. Po próbach wojskowych i porównawczych z prototypami innych pojazdów nowy wóz został przyjęty do uzbrojenia w 1980 jako BMP-2. Wprowadzenie go na uzbrojenie przyśpieszyła wojna w Afganistanie, gdzie odegrał istotną rolę w walkach z mudżahedinami.
Pomimo przyjęcia pod koniec lat 80. do uzbrojenia Armii Radzieckiej bojowego wozu piechoty BMP-3, BMP-2 pozostaje podstawowym bojowym wozem piechoty krajów powstałych po rozpadzie ZSRR. BMP-2 był produkowany na licencji w Czechosłowacji i Indiach. Użytkownikiem BWP-2 oprócz Rosji, Czechosłowacji i Indii były m.in.: Polska, Niemcy, Ukraina, Białoruś, Bułgaria, Algieria, Angola, Irak i Kuwejt. Ogółem wyprodukowano ok. 11 tys. pojazdów. Po BWP-1 jest to najpopularniejszy bojowy wóz piechoty w świecie.
Służba w Wojsku Polskim.
Wojsko Polskie zakupiło BMP-2 w 1989 r. Były to wozy wyprodukowane w Czechosłowacji. Ogółem dostarczono 62 pojazdy, z których większość (60 szt.) przeznaczono na uzbrojenie dwóch batalionów piechoty zmotoryzowanej 1 Praskiego Pułku Zmechanizowanego z Wesołej pod Warszawą. Pozostałe 2 szt. trafiły do ośrodka szkolenia w Międzyrzeczu. BWP-2 były zapowiedzią planowanej modernizacji polskich wojsk lądowych i stały się wizytówką ich nowoczesności na początku lat 90. Pojazdy te brały udział w licznych pokazach dla przedstawicieli władz państwowych i zagranicznych delegacji. W 1994 r. szef Sztabu Generalnego WP podjął decyzję o wycofaniu ich z uzbrojenia, uzasadniając to zbyt kosztowną eksploatacją. Początkowo zamierzano je zamienić z Białorusią na BWP-1, a gdy się to nie udało, postanowiono je sprzedać. Nabywcą polskich BWP-2 została Angola (42 szt.) i Togo (20 szt.)
Opis konstrukcji.
BMP-2 jest bojowym wozem piechoty przeznaczonym do współdziałania z czołgami. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. BMP-2 stanowi wyposażenie piechoty zmechanizowanej. BMP-2 jest wozem pływającym.
Załogę BMP-2 tworzy dowódca, działonowy, kierowca i siedmiu żołnierzy piechoty. Kierowca zajmuje miejsce w przedziale kierowania, działonowy i dowódca w wieży, a desant w tylnej części pojazdu.
Kadłub BMP-2 tworzy sztywną skrzynię zespawaną ze stalowych blach. Część przednią tworzą dwie pochylone płyty pancerne.
W przedniej części kadłuba znajdują się przedziały kierowania i napędowy z silnikiem UTD20 S1. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd BMP-2 stanowi 6-cylindrowy, czterosuwowy, wysokoprężny, chłodzony cieczą silnik UTD20 S1. Jest on zbudowany w układzie V i ma pojemność 15 800 cm³ i moc 221 kW. Moment napędowy z silnika na koła napędowe jest przenoszony przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. Skrzynia biegów pięciobiegowa (pięć biegów do przodu + wsteczny).
BMP-2 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Wahacze pierwszej, drugiej i ostatniej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające.
W przedziale kierowania stanowisko ma kierowca. Kierowca obserwuje teren przed wozem za pomocą trzech peryskopów umieszczonych wokół włazu. Środkowy peryskop może być zamieniony na peryskop podnoszony zapewniający obserwację przy podniesionym falochronie, lub peryskop nocny. Użycie peryskopu nocnego wymaga oświetlenia terenu przed wozem reflektorem podczerwieni.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 30 mm działko 2A42 i sprzężony z nią karabin maszynowy PKT. Maksymalny kąt podniesienia armaty +75° pozwala używać jej jako broni przeciwlotniczej. Na wieży zamocowana jest wyrzutnia 9P135M umożliwiającą odpalanie pocisków ppk 9M111 Fagot i 9M113 Konkurs. Wokół wieży zamocowane jest sześć wyrzutni granatów dymnych 902W Tucza.
Działko 2A42 jest bronią automatyczną o szybkostrzelności regulowanej w zakresie 200 – 500 strz/min. Możliwe jest także prowadzenie ognia pojedynczego. Zapas amunicji to 500 nabojów (160 przeciwpancerno-smugowych BT i 340 odłamkowo—burząco-zapalających OFZ). Stosowane są naboje odłamkowe i przeciwpancerne rdzeniowe (armia indyjska używa także szwajcarskich pocisków rdzeniowych z odrzucanym płaszczem). Zapas amunicji do km PKT wynosi 2000 sztuk. Dodatkowo w wozie przewożone są 4 przeciwpancerne pociski kierowane.
Do celowania służy działonowemu dzienno-nocny celownik, a obserwację poza polem widzenia celownika zapewniają peryskopy. Do strzelań przeciwlotniczych służy specjalny celownik.
Dowódca dysponuje dzienno-nocnym przyrządem obserwacyjnym TKN-3B oraz dwoma peryskopami TNPO-170A i TNPT. Tor nocny przyrządu obserwacyjnego wymaga podświetlania obserwowanych obiektów reflektorem podczerwieni. Noktowizja pasywna zapewniała widoczność do 400 m. Powiększenie wynosi x5 i 10° widzenia, a w torze nocnym x3 i 8° widzenia. Przyrząd obserwacyjny zamontowany jest w obrotowym włazie, a dowódca może naprowadzić wieżę na wykryty cel, co było wówczas nowością w bojowych wozach piechoty na świecie.
W przedziale tylnym miejsca zajmują żołnierze desantu. Mogą oni obserwować teren z tyłu i boków wozu przy pomocy siedmiu peryskopów. W razie potrzeby mogą oni prowadzić ogień z broni osobistej przez otwory strzeleckie.

</doc>
<doc id="301148" url="https://pl.wikipedia.org/wiki?curid=301148" title="Andrea">
Andrea

Andrea – żeńska forma łacińskiego imienia Andreas, które w języku polskim rozwinęło się w imię Andrzej. Polskim odpowiednikiem tego imienia jest Andrzeja (a także Ondrzeja).
Z greckiego Andréas - "męski", "taki jak mężczyzna". O ile podstawą męskiego imienia Andrzej jest grecki wyraz "aner", który może być tłumaczony jako "męski", "przynależny mężczyźnie" (ang.: "manly") to tę formę imienia niektóre angielkojęzyczne źródła próbują tłumaczyć jako "żeński", "przynależny kobiecie" (ang.: "womenly"). Jest to "tłumaczenie" niemające wiele wspólnego z rzeczywistością i wynikające raczej ze zbieżności angielskich wyrazów: "man" (człowiek, mężczyzna) z "woman" (kobieta) niż z oryginalnym źródłosłowem tego imienia.
We Włoszech Andrea to imię męskie, ekwiwalent imienia Andrzej.
Andrea imieniny obchodzi: 30 kwietnia.
Popularność imienia.
Imię popularne w Ameryce Północnej, Europie, Czechach, Australii i Nowej Zelandii.
W Polsce imię rzadko nadawane.
Formy zdrobniałe, kolokwialne i zamienne.
Dla obszaru języka angielskiego często spotykane zdrobnienia to: Andie, Andi, Rhea, Annie i Drea. Imię może być także wymawiane jako "Andria" (raczej rzadko). W tym jednak przypadku znaczenie imienia tłumaczy się jako "dziewczyna (panna) z Andros (wyspa grecka)".
Dla obszaru języka niemieckiego imię może być wymawiane także jako: Andi, Andrée, Andreana, Andy, Andrew, Ändu (wersja szwajcarska języka niemieckiego), Anzge (wersja szwajcarska języka niemieckiego), Andreia, Ands.
Natomiast w języku węgierskim występują zdrobnienia: Adri, Andi, Andika, Andri, Andrika, Andu.

</doc>
<doc id="301158" url="https://pl.wikipedia.org/wiki?curid=301158" title="Julius Rosenberg">
Julius Rosenberg



</doc>
<doc id="301160" url="https://pl.wikipedia.org/wiki?curid=301160" title="Ethel Rosenberg">
Ethel Rosenberg



</doc>
<doc id="301161" url="https://pl.wikipedia.org/wiki?curid=301161" title="Fasori Gimnázium">
Fasori Gimnázium

Fasori Gimnázium znane również jako "Fasori Evangélikus Gimnázium", zaś jego oficjalna nazwa brzmiała: "Budapesti Evangélikus Gimnázium". Jest to najsłynniejsze gimnazjum Budapesztu i Węgier. Pierwszy budynek (1823) znajdował się przy Deák tér, kolejny (od 1864) przy Sütő utca, a jego dzisiejsza siedziba mieści się od 1904 blisko parku miejskiego. Jego założycielem był protestancki kościół luterański. Wśród jego absolwentów znajduje się wielu sławnych uczonych, laureatów nagrody Nobla, kompozytorów i pisarzy.
Niektórzy z nich to:
Dalsi uczniowie i nauczyciele to: György Lukács, Theodor Herzl, Antal Doráti, Alfréd Haar, Miksa Fenyő, Gyula Szepesy, Adolf Fényes, Miksa Falk, Aurel Stein i Vilmos Tátrai.
László Rátz był tam legendarnym nauczycielem matematyki, jego imieniem nazwano później medal za szczególne osiągnięcia.
Fasori Gimnázium zostało zamknięte przez władze komunistyczne w 1952 r., wznowiło działalność dydaktyczną po upadku komunizmu w 1989.

</doc>
<doc id="301162" url="https://pl.wikipedia.org/wiki?curid=301162" title="Rutowate">
Rutowate

Rutowate ("Rutaceae" Juss.) – rodzina roślin z rzędu mydleńcowców "Sapindales" (lub rutowców "Rutales" w niektórych ujęciach systematycznych). Obejmuje 161 rodzajów i 2085 gatunków, zamieszkujących strefy tropikalną i subtropikalną, rzadziej strefę umiarkowaną. W Polsce rosną tylko niektóre gatunki w uprawie. Największe znaczenie ekonomiczne w rodzinie ma rodzaj cytrus, którego wiele gatunków i wyhodowanych odmian to ważne rośliny owocowe, dostarczające nie tylko owoce spożywane w postaci świeżej, soków i wielu przetworów, ale także dostarczające produktów dla przemysłu perfumeryjnego i spożywczego – przypraw, konserwantów, olejków eterycznych. Roślinami przyprawowymi są przedstawiciele rodzaju ruta, żółtodrzew, "Bergera koenigii" (kluczowy składnik przyprawy curry). Olejki eteryczne z gatunku "Boronia megastigma" stosowane są w przemyśle perfumeryjnym, podobnie żywice roślin z rodzaju "Amyris", które poza tym dostarczają wartościowego drewna opałowego. Szereg roślin drzewiastych cenionych jest ze względu na drewno, często wonne (np. rodzaje "Chloroxylon, Zanthoxylum, Amyris, Flindersia, Phellodendron"). Liczne rośliny z tej rodziny uprawiane są jako ozdobne, w warunkach klimatu umiarkowanego np. skimmia, ruta, parczelina, korkowiec, a w strefie międzyzwrotnikowej także: cytrusy, "Boronia", "Choisya", "Cneorum", "Correa", "Diosma", "Murraya", "Tetradium", "Toddalia", "Triphasia" i in.
Systematyka.
Rodzina z rzędu mydleńcowców "Sapindales" w obrębie kladu różowych roślin okrytonasiennych.
Gromada okrytonasienne ("Magnoliophytina" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd rutowce ("Rutales" Perleb), rodzina rutowate ("Rutaceae" Juss.).
Podrodzina "Cneoroideae" Webb
Podrodzina "Amyridoideae" Arnott
Podrodzina "Rutoideae" Arnott
Podrodzina "Aurantioideae" Eaton

</doc>
<doc id="301163" url="https://pl.wikipedia.org/wiki?curid=301163" title="Nieskończona pętla">
Nieskończona pętla



</doc>
<doc id="301165" url="https://pl.wikipedia.org/wiki?curid=301165" title="János Harsányi">
János Harsányi



</doc>
<doc id="301166" url="https://pl.wikipedia.org/wiki?curid=301166" title="Janos Harsanyi">
Janos Harsanyi



</doc>
<doc id="301172" url="https://pl.wikipedia.org/wiki?curid=301172" title="Schemat organizacyjny">
Schemat organizacyjny

Schemat organizacyjny – graficzna prezentacja struktury organizacyjnej danej organizacji, a w szczególności zależności pomiędzy komórkami funkcjonalnymi. W zakładzie pracy komórkami takimi mogą być pojedyncze stanowiska pracy lub grupy stanowisk wyodrębnionych ze względu na swe funkcje. 
W szerszym rozumieniu jest to model struktury organizacyjnej przyjęty w danej organizacji.
W naukach o zarządzaniu i literaturze poświęconej socjologii pracy opisywanych jest zazwyczaj kilka schematów organizacyjnych, np.:
Tworzenie schematów organizacyjnych.
Na rynku dostępnych jest szereg narzędzi, którymi można się posłużyć w tworzeniu schematów organizacyjnych. Do popularnych aplikacji należą: Microsoft Visio, Microsoft PowerPoint, oraz OrgPlus. Ponadto produkty firm Ingentis, Acquire, HumanConcepts, Cezanne Software i PeopleBoard pozwalają na integrację z takimi systemami jak SAP, 
PeopleSoft oraz Oracle ERP i automatyczne tworzenie schematów organizacyjnych.

</doc>
<doc id="301174" url="https://pl.wikipedia.org/wiki?curid=301174" title="Układ elektroniczny">
Układ elektroniczny

Układ elektroniczny lub obwód elektroniczny – zbiór elementów elektronicznych dyskretnych lub scalonych połączonych elektrycznie tak, aby realizowały określoną funkcję.
Układy elektroniczne są opisywane za pomocą schematów elektrycznych (tzw. "schematów ideowych"), na których w formie graficznej pokazano jak mają zostać połączone poszczególne elementy. Każdy typ elementu elektronicznego, jak np. opornik, kondensator, tranzystor, lampa elektronowa, ma swój symbol graficzny, który jednoznacznie go identyfikuje.
Schematy ideowe układów elektronicznych zazwyczaj nie zawierają informacji o wartościach rezystancji poszczególnych rezystorów, pojemnościach kondensatorów, typach tranzystorów czy lamp elektronowych, natomiast projekty konkretnych układów (schemat aplikacyjny, schemat serwisowy) zawierają już te informacje, a ponadto pokazują relacje z fizyczną realizacją, np. numery wyprowadzeń układów scalonych, numery końcówek złącz, przełączników.

</doc>
<doc id="301175" url="https://pl.wikipedia.org/wiki?curid=301175" title="Knight Online">
Knight Online

Knight Online – MMORPG wyprodukowany przez MGame Corporation, Noah System. Pierwsza alfa wersja ukazała się w listopadzie 2002 roku, była udostępniona w bardzo ograniczonym zakresie. W listopadzie 2003 roku udostępniono pierwsza publiczną beta wersję dla koreańskich graczy. Od dnia 5 września 2004 roku debiutuje w Ameryce Północnej serwer światowy, po wykupieniu przez K2 Network (USKO) licencji.
Z natury gra jest darmowa. Istnieje jednak możliwość wykupienia płatnego konta "Premium" dającego dostęp do dodatkowych opcji w grze, wchodzenia do gry bez kolejki i innych przywilejów. Istnieją 3 rodzaje płatnego konta: Bronze Premium,Gold Premium, Platinum Premium oraz ostatnia najlepsza Exp Premium. 
Gracz do wyboru ma dwie rasy między którymi toczą się wojny: El-morad (ludzi) i Karus (potocznie zwanych orkami), a także kilka klas: wojownika (ang. warrior), maga (ang. mage), kapłana (ang. priest) oraz łotra (ang. rogue), popularnie dzieli się ze względu na sposób prowadzenia na łucznika (ang. archer) i skrytobójcę (ang. assasin). Dwa razy w tygodniu urządzana jest wielka bitwa (Lunar War), w której rozstrzyga się, która z ras będzie mogła najeżdżać tereny przeciwnika przez następną godzinę, oraz inna wersja tejże, dla graczy posiadających poziom nie wyższy niż 59 (Dark Lunar War). Jak w każdym innym MMORPG gracz zdobywa kolejne poziomy. Głównym celem dla wielu graczy jest zdobycie poziomu 60, bo to właśnie wtedy otwierają się nowe możliwości (umiejętności z drzewka master). Maksymalny poziom to 83, jednak ich zdobycie jest już o wiele trudniejsze, z powodu zmniejszonego o połowę zdobywanego doświadczenia od poziomu 80.
Gra posiada bardzo rozbudowane mapy takie jak Ronark Land (35-83lvle), Ronark Land Base (45-69lvl) oraz Ardream (35-59lvl) odbywają się walki El Morad vs Karus.
Charakter gry jako nastawionej na pvp (player versus player) oddaje również kilkukrotnie w ciągu dnia rozgrywane są tzw. eventy (misje dla gracza) o nazwach Border Defense War, Forgotten Temple oraz Chaos event.
25 kwietnia na oficjalnej stronie Knight Online pojawiła się informacja, iż malezyjskie serwery zostaną zamknięte w dniu 30 czerwca 2007 z powodu nieprzedłużenia kontraktu na dalszą dystrybucję gry. W dalszym ciągu będzie jednak można grać na pozostałych serwerach - amerykańskim, japońskim, koreańskim i chińskim.
Początkiem września 2012 grę przejmuje NTTGame.

</doc>
<doc id="301198" url="https://pl.wikipedia.org/wiki?curid=301198" title="Miksa Fenyő">
Miksa Fenyő

Miksa Fenyő (ur. 8 grudnia 1877 w Mélykút, zm. 4 kwietnia 1972 w Wiedniu) – węgierski pisarz i intelektualista.
Był też mentorem Endre Adyego i współzałożycielem najważniejszego węgierskiego czasopisma literackiego „Nyugat”, jak również kluczową figurą węgierskiego związku przemysłowców (GYOSZ) przed II wojną światową.
Życiorys.
Fenyő był jednym z ośmiorga dzieci niezamożnej (krawieckiej) rodziny żydowskiej. Mimo tego mógł uczęszczać do ewangelickiego Fasori Gimnázium. Po jego ukończeniu studiował prawo na uniwersytecie w Budapeszcie.
Po nieudanym debiucie literackim pracował początkowo jako adwokat, po czym udało mu się dostać posadę przy węgierskim związku przemysłowców (GYOSZ), organizacji, zajmującej się wspieraniem rozwoju przemysłu na Węgrzech (wtedy kraju rolniczym). W 1908 Fenyő wraz z Paulem Ignotusem i Ernő Osvátem założył literackie czasopismo „Nyugat” (węg. Zachód).
Fenyő był w latach 1931–1935 posłem do węgierskiego parlamentu. Pisał krytyczne, ostrzegawcze mowy na temat Hitlera i niebezpieczeństwa jego dyktatorskich planów dla Europy. Był praktycznie jedynym członkiem parlamentu, który wyrażał krytyczne poglądy względem nazistów niemieckich. Jego krytyczne wystąpienia sprawiły, iż znalazł się na drugim miejscu (po szwedzkim dyplomacie Raoulu Wallenbergu) na osobistej liście poszukiwanych Hitlera.
Fenyő pozostał w czasie II wojny światowej na Węgrzech, ukrywając się i pisząc wydany w 1946 pamiętnik. Po wojnie Fenyő odmówił Dawidowi Ben Gurionowi udziału w rządzie izraelskim.
Miksa Fenyő lata 1953–1969 spędził w Stanach Zjednoczonych, następnie przeniósł się do Austrii. Zmarł w 1972 r. w swoim domu przy ulicy Seilerstatte Strasse w Wiedniu, w wieku 95 lat.

</doc>
<doc id="301200" url="https://pl.wikipedia.org/wiki?curid=301200" title="Musi">
Musi

Musi – rzeka w Indonezji w południowej części Sumatry, długość wynosi 525 km, a powierzchnia zlewni 63 500 km². Źródła w górach Barisan, płynie w kierunku południowo-wschodnim do miasta Palembang, następnie na północ przez bagnistą nizinę i uchodzi deltą do Cieśniny Bangka zaliczanej do Morza Południowochińskiego.

</doc>
<doc id="301205" url="https://pl.wikipedia.org/wiki?curid=301205" title="Zygmunt Pawłowicz">
Zygmunt Pawłowicz

Zygmunt Józef Pawłowicz (ur. 18 listopada 1927 w Gdańsku, zm. 18 marca 2010 tamże) – polski duchowny rzymskokatolicki, doktor habilitowany nauk teologicznych, biskup pomocniczy gdański w latach 1985–2005, od 2005 biskup pomocniczy senior archidiecezji gdańskiej.
Życiorys.
Urodził się 18 listopada 1927 w Gdańsku. Przed wybuchem II wojny światowej uczęszczał do Gimnazjum Polskiego w Gdańsku. W sierpniu 1939 wraz z rodziną przeniósł się do Chełmży, gdzie po przerwaniu nauki podejmował się różnych prac. Po zakończeniu wojny kształcił się tamże w Gimnazjum Państwowym i w Państwowym Liceum Ogólnokształcącym. Egzamin dojrzałości złożył w 1947, po czym jako kleryk diecezji gdańskiej podjął studia filozoficzno-teologiczne w Wyższym Seminarium Duchownym w Pelplinie. Święceń prezbiteratu udzielił mu 20 września 1952 w katedrze Wniebowzięcia Najświętszej Maryi Panny w Pelplinie biskup diecezjalny chełmiński Kazimierz Kowalski. W latach 1959–1961 studiował na Katolickim Uniwersytecie Lubelskim, gdzie w 1962 uzyskał licencjat z teologii fundamentalnej. Doktorat z nauk teologicznych otrzymał w 1976 na Wydziale Teologicznym Akademii Teologii Katolickiej w Warszawie na podstawie dysertacji "Religijno-historyczna antropologia według ks. Franciszka Sawickiego". Tamże w 1985 po przedłożeniu rozprawy "Nauka posoborowych synodów europejskich o człowieku" uzyskał habilitację w zakresie teologii dogmatycznej.
Pracował jako wikariusz w parafiach: Świętej Rodziny w Gdańsku (1952–1953), Podwyższenia Krzyża Świętego w Gdańsku (1953), św. Mikołaja w Wielu (1953), Przemienienia Pańskiego w Nowym Dworze Gdańskim (1953), Najświętszej Maryi Panny Gwiazdy Morza w Sopocie (1953–1957 i 1960–1961), katedralnej Trójcy Świętej w Gdańsku (1957–1958). W latach 1964–1966 pełnił funkcję administratora parafii Najświętszego Serca Pana Jezusa w Stegnie. Przeniesiony do parafii św. Antoniego w Gdańsku zajmował stanowiska: wikariusza adiutora (1966–1968), administratora (1968–1969) i proboszcza (1969–1985).
W kurii biskupiej w Gdańsku pełnił funkcje: notariusza (1958–1964), cenzora kościelnego (1975–1984), sędziego sądu duchownego (1976–1985), wizytatora nauki religii (1976–1980), wizytatora księży dziekanów (1978–1985). Wszedł w skład rady kapłańskiej i rady duszpasterskiej. W latach 1969–1974 był spowiednikiem kleryków w Biskupim Seminarium Duchownym w Gdańsku, a następnie od 1974 wykładał tam teologię fundamentalną, religiologię i teologię dogmatyczną. W 1973 otrzymał godność kapelana honorowego Jego Świątobliwości.
10 sierpnia 1985 papież Jan Paweł II mianował go biskupem pomocniczym diecezji gdańskiej ze stolicą tytularną Tamallula. Święcenia biskupie otrzymał 7 września 1985 w bazylice Wniebowzięcia Najświętszej Maryi Panny w Gdańsku. Konsekrował go kardynał Józef Glemp, prymas Polski, w asyście Tadeusza Gocłowskiego, biskupa diecezjalnego gdańskiego, i Mariana Przykuckiego, biskupa diecezjalnego chełmińskiego. Jako dewizę biskupią przyjął słowa „"In Christo Jesu"” ("W Chrystusie Jezusie"). W 1985 został ustanowiony wikariuszem generalnym diecezji. W kurii biskupiej piastował stanowiska przewodniczącego Komisji ds. Katechizacji i przewodniczącego Komisji ds. Sztuki i Budownictwa Sakralnego, przewodniczył ponadto diecezjalnej radzie duszpasterskiej i należał do rady kapłańskiej i kolegium konsultorów. W 2001 podczas III synodu Kościoła gdańskiego przewodniczył komisji głównej. W 1987 został prepozytem gdańskiej kapituły katedralnej. 24 stycznia 2005 papież Jan Paweł II przyjął jego rezygnację z obowiązków biskupa pomocniczego gdańskiego.
W Konferencji Episkopatu Polski zajmował się tematyką sekt w Polsce, był przewodniczącym Komisji ds. Dialogu z Religiami Niechrześcijańskimi.
Zmarł 18 marca 2010 w Gdańsku. 23 marca 2010 został pochowany w krypcie biskupów gdańskich w archikatedrze oliwskiej.

</doc>
<doc id="301208" url="https://pl.wikipedia.org/wiki?curid=301208" title="Trójniak">
Trójniak



</doc>
<doc id="301209" url="https://pl.wikipedia.org/wiki?curid=301209" title="Czwórniak">
Czwórniak



</doc>
<doc id="301210" url="https://pl.wikipedia.org/wiki?curid=301210" title="Dwójniak">
Dwójniak



</doc>
<doc id="301211" url="https://pl.wikipedia.org/wiki?curid=301211" title="Kultura (ujednoznacznienie)">
Kultura (ujednoznacznienie)



</doc>
<doc id="301217" url="https://pl.wikipedia.org/wiki?curid=301217" title="RC Strasbourg">
RC Strasbourg

Racing Club de Strasbourg Alsace – francuski klub piłkarski z siedzibą w Strasburgu. Od sezonu 2017/2018 występujący w Ligue 1.
Sukcesy.
Ligue 1
Ligue 2
Puchar Francji
Puchar Ligi
Puchar Intertoto UEFA
Historia.
Klub RC Strasbourg założony został w 1906 pod nazwą Fußball Club Neudorf. Po I wojnie światowej, gdy Alzacja weszła w skład Francji, klub zmienił nazwę na obecnie stosowaną - Racing Club de Strasbourg.
Jak dotąd klub tylko raz został mistrzem Francji – w 1979. W sezonie 2005/06 RC Strasbourg spadł do drugiej ligi, lecz tylko na jeden sezon, gdyż w 2006/07 zajął 3. miejsce w drugiej lidze i wrócił do pierwszej ligi. W następnych latach drużyna szybko spadła ponownie do niższej klasy rozgrywkowej.

</doc>
<doc id="301219" url="https://pl.wikipedia.org/wiki?curid=301219" title="Hate It or Love It">
Hate It or Love It

Hate It or Love It – singiel amerykańskiego rapera The Game’a, pochodzący z albumu "The Documentary". Do utworu powstał teledysk.

</doc>
<doc id="301220" url="https://pl.wikipedia.org/wiki?curid=301220" title="Kościół św. Anny w Solnikach">
Kościół św. Anny w Solnikach

Kościół pw. św. Anny w Solnikach – kościół filialny parafii pw. Matki Bożej Gromnicznej w Kożuchowie, dekanat Kożuchów, diecezja zielonogórsko-gorzowska.
Historia.
Kościół należy do najstarszych w regionie. Pierwsza wzmianka o kościele parafialnym pochodzi z 1200 roku. Romańską budowlę z kamienia wzniesiono na górującym nad okolicą wzgórzu. Kościół jest orientowany. W XV wieku został przebudowany w stylu gotyckim, do elewacji północnej została dobudowana kaplica, od zachodu dostawiono masywną wieżę w kształcie graniastosłupa zamkniętego namiotowym dachem. Następna przebudowa nastąpiła w XVI wieku, w nawie oraz prezbiterium wykonano sklepienia sieciowe. Wtedy też otoczono kościół kamiennym murem, w który w XVIII w. wstawiono bramkę. Kruchta została dobudowana do wejścia głównego w XVIII w. W ściany wewnętrzne, jak i w elewacje, wmurowane są płyty nagrobne z XVI i XVII wieku. Wyposażenie wnętrza pochodzi z okresu renesansu i baroku (ołtarz i ambona). Organy są neogotyckie. W roku 1917 jeden z trzech dzwonów został zarekwirowany na potrzeby wojenne.

</doc>
<doc id="301221" url="https://pl.wikipedia.org/wiki?curid=301221" title="Dysektor">
Dysektor

Dysektor (łac.) – jedna z pierwszych lamp analizujących, wykorzystująca zjawisko fotoemisji; stosowana w kamerach telewizyjnych w początkowym okresie rozwoju telewizji; opracowana w 1925 r. przez Maxa Dieckmanna i Rudolfa Hella, a skonstruowana według ich projektu w 1934 r. przez Philo Farnswortha. W lampie tej obraz jest rzutowany za pomocą układu optycznego na półprzezroczystą katodę. Katoda pobudzona światłem rzutowanego obrazu, emituje strumień elektronów o gęstości proporcjonalnej do natężenia oświetlenia odpowiedniego elementu obrazu rzutowanego na katodę.

</doc>
<doc id="301226" url="https://pl.wikipedia.org/wiki?curid=301226" title="Ademir da Costa">
Ademir da Costa

Ademir Sidney Ferreira da Costa (ur. 1961) – brazylijski karateka stylu kyokushin, szef i założyciel organizacji Saiwakai. Uczeń Seiji Isobe.
Życiorys.
Trening rozpoczął w wieku 13 lat. Już w wieku 16 lat (w 1978) został Mistrzem Brazylii. Zasłynął w 1984 r. zdobywając 4. miejsce na Mistrzostwach Świata (przegrał z Shōkei Matsui). W roku 1987 w Brazylii pomyślnie ukończył „test 100 kumite”.
W roku 1994 zmarł Masutatsu Ōyama, wówczas w organizacji IKO (International Kyokushin Organisation) nastąpił rozłam, w wyniku którego IKO podzieliło się na kilka organizacji. Ademir da Costa na początku pozostał w organizacji kierowanej przez Shōkei Matsui, jednak w 1996 r. zrezygnował z niej, zakładając własną organizację Saiwakai. Jego organizacja nie ma obecnie większego znaczenia w świecie, występuje prawie wyłącznie na terenie Brazylii (ma także swoje niewielkie przedstawicielstwa w Rosji, USA, Japonii, Argentynie, i kilku państwach Ameryki Łacińskiej).

</doc>
<doc id="301227" url="https://pl.wikipedia.org/wiki?curid=301227" title="Ewenkijski Okręg Autonomiczny">
Ewenkijski Okręg Autonomiczny

Ewenkijski Okręg Autonomiczny (ros. Эвенкийский автономный округ, "Ewienkijskij awtonomnyj okrug") – istniejąca do 2007 r. jednostka terytorialna Kraju Krasnojarskiego w Rosji.
Geografia.
Ewenkijski Okręg Autonomiczny położony był na kontynencie azjatyckim.
Demografia.
Rosjanie - 62%, Ewenkowie - 21,5%, Jakuci - 5,6%, Ukraińcy - 3,1% .
Historia.
Okręg utworzono 10 grudnia 1930.
1 stycznia 2007 r. okręg został zlikwidowany i jako rejon ewenkijski wszedł w skład Kraju Krasnojarskiego.
Tablice rejestracyjne.
Tablice pojazdów zarejestrowanych w Ewenkijskim Okręgu Autonomicznym mają oznaczenie 88 w prawym górnym rogu nad flagą Rosji i literami RUS.

</doc>
<doc id="301228" url="https://pl.wikipedia.org/wiki?curid=301228" title="Izolda Jasnowłosa">
Izolda Jasnowłosa

Izolda Jasnowłosa – księżniczka irlandzka, bohaterka średniowiecznej legendy celtyckiej "Tristan i Izolda".
Izolda była córką króla Anguisha i królowej Izoldy Starszej. Po raz pierwszy pojawia się, kiedy leczy rany Tristana, zadane mu przez jej wuja Morhołta. Kiedy jego tożsamość zostaje ujawniona, rycerz ucieka do swojej ojczyzny. Powraca do Irlandii, aby prosić o rękę Izoldy w imieniu swojego wuja i króla - Marka z Kornwalii oraz jego zadaniem jest przywieźć wybrankę króla do Kornwalii. Przed podróżą matka Izoldy daje służebnicy swojej córki - Brangaine flaszeczkę z napojem miłosnym przeznaczonym na noc poślubną nowożeńców. Po drodze jednak Izolda i Tristan przez przypadek wypijają napój miłosny. Młodzi zakochują się w sobie bez pamięci i zaczyna się romans, który zakończy się dopiero wygnaniem Tristana z Kornwalii. Legenda opowiada o nieszczęśliwej, nigdy nie spełnionej, ale też żywej do tragicznego końca miłości i jej konsekwencjach w życiu obojga bohaterów.

</doc>
<doc id="301230" url="https://pl.wikipedia.org/wiki?curid=301230" title="Inderagiri">
Inderagiri

Inderagiri – rzeka w Indonezji w środkowej części Sumatry; długość 366 km; powierzchnia dorzecza prawie 18 tys. km²; średni przepływ wody 1184 m³/s.
Źródła w górach Barisan, płynie w kierunku wschodnim, uchodzi deltą do Morza Południowochińskiego. Żeglowna na długości 150 km od ujścia.

</doc>
<doc id="301232" url="https://pl.wikipedia.org/wiki?curid=301232" title="Dave Weckl">
Dave Weckl

Dave Weckl (ur. 8 stycznia 1960 w St. Louis) – amerykański perkusista jazzowy.
Dave Weckl już od najmłodszych lat interesował się muzyką (jego ojciec grał na fortepianie). Mając 8 lat, Dave zaczął grać na perkusji. Mając 19 lat, grał już wiele koncertów w nowojorskich klubach ze swoim pierwszym zespołem Nite Sprite. Wkrótce potem Weckl współpracował już z duetem Simon and Garfunkel, grał też koncerty z zespołem French Toast. W 1985 roku Chick Corea zwerbował go do swojej grupy Chick Corea Elektric Band.
Weckl współpracował m.in. z takimi wykonawcami jak Madonna czy Bill Connors.
Wybrana dyskografia.
Dave Weckl Band

</doc>
<doc id="301234" url="https://pl.wikipedia.org/wiki?curid=301234" title="The Troggs">
The Troggs

The Troggs – brytyjski zespół rockowy utworzony w 1964 roku.

</doc>
<doc id="301235" url="https://pl.wikipedia.org/wiki?curid=301235" title="Okręgi autonomiczne Federacji Rosyjskiej">
Okręgi autonomiczne Federacji Rosyjskiej

Okręgi autonomiczne Federacji Rosyjskiej – jednostki podziału administracyjnego Rosji.
W skład Federacji Rosyjskiej wchodzą 4 okręgi autonomiczne: 
Do 2005 istniało łącznie 10 okręgów autonomicznych.
W wyniku referendum przeprowadzonego w październiku 2004, 1 grudnia 2005 Komi-Permiacki Okręg Autonomiczny został połączony z obwodem permskim tworząc Kraj Permski.
W wyniku referendum przeprowadzonego 2005 r. 
1 stycznia 2007 r. zlikwidowano też dwa inne okręgi autonomiczne, które włączono w skład Kraju Krasnojarskiego:
W wyniku referendum przeprowadzonego w październiku 2005, 1 lipca 2007 Koriacki Okręg Autonomiczny został połączony z obwodem kamczackim tworząc Kraj Kamczacki.
W wyniku referendum przeprowadzonego w kwietniu 2006, 1 stycznia 2008 Ust-Ordyńsko-Buriacki Okręg Autonomiczny został włączony w skład obwodu irkuckiego.
W wyniku referendum przeprowadzonego w marcu 2007, 1 marca 2008 Agińsko-Buriacki Okręg Autonomiczny został połączony z obwodem czytyjskim tworząc Kraj Zabajkalski.

</doc>
<doc id="301238" url="https://pl.wikipedia.org/wiki?curid=301238" title="Towarzystwo Przyrodnicze w Gdańsku">
Towarzystwo Przyrodnicze w Gdańsku

Towarzystwo Przyrodnicze w Gdańsku (łac. "Societas Physicae Experimentalis", niem. "Naturforschende Gesellschaft") – jedno z najstarszych towarzystw naukowych na ziemiach polskich.
Historia.
Założone zostało w Gdańsku w 1743 r. przez Daniela Gralatha i działało do 1936.
Towarzystwo organizowało wykłady i pokazy doświadczalne z zakresu nauk przyrodniczych i ścisłych, gromadziło przyrodnicze i paleontologiczne kolekcje oraz prowadziło bibliotekę naukową. Współpracowało również z władzami miejskimi w kwestii ustawodawstwa medycznego. 
W latach 1746–1829 siedziba towarzystwa mieściła się w Zielonej Bramie, a w okresie 1846-1936 w Domu Towarzystwa Przyrodniczego przy ul. Mariackiej 26 (dawna Mariengasse).
Członkowie.
Do Towarzystwa należeli m.in. kolekcjoner inkluzji w bursztynie Georg Carl Berendt, znany bibliofil, patrycjusz gdański Jan Uphagen, naturaliści Jacob Theodor Klein, Gotfryd Reyger, August Moszyński, Joachim Litawor Chreptowicz i Jean Baptiste Dubois, Nataniel Mateusz Wolf, a także Abraham Lissauer, Hugo Conwentz, Konrad Lakowitz i Paweł Świetlicki.

</doc>
<doc id="301243" url="https://pl.wikipedia.org/wiki?curid=301243" title="Lőrinc Szabó">
Lőrinc Szabó

Lőrinc Szabó de Gáborján (węg.: "gáborjáni Szabó Lőrinc", ur. 31 marca 1900 w Miszkolcu; zm. 3 października 1957 w Budapeszcie) – węgierski poeta i tłumacz literatury.
Życiorys.
Urodził się jako syn kierowcy, Lőrinca Szabó sr. i jego żony Ilony Panyiczky. Gdy Lőrinc jr. miał 3 lata, cała rodzina przeniosła się do Balassagyarmatu. Tam, a potem w Debreczynie młody Szabó chodził do szkoły, po czym rozpoczął studia w Budapeszcie, gdzie poznał Mihálya Babitsa. W 1921 przerwał studia i rozpoczął pracę w czasopiśmie "Az Est". W tym samym roku ożenił się z Klárą Mikes, córką Lajosa Mikesa. W "Az Est" pracował do 1944 r., w międzyczasie (1927-1928) założył czasopismo "Pandora" i był jego redaktorem.
Pierwsze opublikowane wiersze Szabó ukazały się w 1920 w czasopiśmie "Nyugat ", a jego pierwszy zbiór wierszy pt.: "Föld, erdő, Isten" („Ziemia, Las, Bóg”) został wydany w 1922, odnosząc ogromny sukces. W latach 1932, 1937 i 1943 otrzymał Nagrodę Baumgartnera. Jako tłumacz przetłumaczył liczne dzieła Shakespeare’a.
Był żołnierzem w czasie II wojny światowej. Na kongresie literackim w Lillafüred głosił piękno poezji wojennej i spotkał się z Gyulą Gömbösem. Po wojnie publikował już tylko tłumaczenia, gdyż uznano go za prawicowca. Krótko przed śmiercią w 1957 r. otrzymał mimo tego, w uznaniu zasług, nagrodę Kossutha. Zmarł 3 października 1957 w Budapeszcie na zawał serca.

</doc>
<doc id="301246" url="https://pl.wikipedia.org/wiki?curid=301246" title="Joseph C. Wilson">
Joseph C. Wilson

Joseph C. Wilson, właśc. Joseph Charles Wilson IV (ur. 6 listopada 1949, zm. 27 września 2019) – amerykański dyplomata. Szerzej znany stał się w kontekście tzw. sprawy Plame.
Wilson opublikował 6 lipca 2003 artykuł w „New York Timesie”, w którym opisał swój wyjazd do Niamey, stolicy Nigru, z ramienia amerykańskiej CIA, oskarżając jednocześnie administrację prezydenta Busha, iż zignorowała jego doniesienia dementujące informacje o rzekomym zakupie przez Irak uranu do produkcji broni jądrowej. Krytyka ta spotkała się z gwałtowną reakcją administracji. Rzekomym przejawem tego było ujawnienie kilku dziennikarzom tożsamości żony Josepha Wilsona, Valerie Plame, agentki CIA, w celu podważenia wiarygodności osoby samego Wilsona.
Służba dyplomatyczna.
W czasie prezydentury George’a Busha seniora był ambasadorem USA w Gabonie oraz na Wyspach Świętego Tomasza i Książęcej. W administracji Billa Clintona pomagał kierować polityką afrykańską Narodowej Rady Bezpieczeństwa.
Afera Plame.
Wyjazd do Nigru.
Joseph Wilson w lutym 2002 roku został poproszony przez CIA o złożenie dyskretnej wizyty w subsaharyjskim państwie Niger. CIA chciała wyjaśnić, czy prawdziwe są informacje o zakupie przez reżim Saddama Husajna uranu, który mógł być następnie wykorzystany do produkcji broni jądrowej. Posiadanie przez Irak broni masowego rażenia było jednym z argumentów administracji prezydenta Busha na rzecz rozpoczęcia wojny z tym państwem. Wilson nie znalazł na to dowodów, o czym poinformował CIA po powrocie do kraju.
Artykuły w New York Timesie.
W swym orędziu o stanie państwa, w styczniu 2003 prezydent Bush powiedział: "Rząd brytyjski zdobył informacje, iż Saddam Husajn uzyskał ostatnio znaczącą ilość uranu z Afryki". Joseph Wilson, jak później napisał, był zdumiony, bo jego misja w Nigrze obaliła tę tezę. Swoimi wątpliwościami podzielił się m.in. z dziennikarzem „New York Timesa”, Nicholasem Kristofem. Kristof opublikował 6 maja 2003 artykuł, w którym bez podania nazwiska Wilsona, pisał, że „były amerykański ambasador w Afryce” podczas podróży do Nigru stwierdził, że informacje wywiadu o zakupie uranu przez Irak były błędne. Artykuł wywołał zaniepokojenie w szeregach administracji. Condoleezza Rice zaprzeczyła informacjom przytaczanym przez Kristofa, który 13 czerwca 2003 opublikował kolejny artykuł na ten temat.
6 lipca 2003 „New York Times” opublikował artykuł autorstwa Josepha Wilsona, zatytułowany "Czego nie znalazłem w Afryce". Wilson opisał w nim swój wyjazd do Niamey, którego efektem było uznanie bezpodstawności doniesień wywiadu o zakupie uranu przez Irak.
Sprawa Valerie Plame.
14 lipca 2003 kojarzony z prawicą publicysta Robert Novak ujawnił w swym artykule tożsamość żony Wilsona, Valerie Plame. Plame, agentka CIA, miała być zdaniem Novaka zaangażowana w zlecenie misji w Nigrze właśnie Wilsonowi. Według niektórych obserwatorów za przeciekiem nazwiska Plame do prasy stali wysocy urzędnicy administracji Busha, zwłaszcza Lewis „Scooter” Libby, szef gabinetu wiceprezydenta Dicka Cheneya, oraz Karl Rove, zastępca szefa gabinetu prezydenta Busha.
Ujawnienie tożsamości żony Wilsona, a ściślej informacja o tym, że była ona agentką CIA, spowodowało wybuch trwającej do dziś Sprawy Plame.

</doc>
<doc id="301249" url="https://pl.wikipedia.org/wiki?curid=301249" title="Oddział intensywnej terapii">
Oddział intensywnej terapii

Oddział intensywnej terapii, oddział intensywnej opieki medycznej, OIT, OIOM – oddział szpitala, w którym leczy się pacjentów znajdujących się w krytycznym stanie. Jego personel stanowią lekarze specjaliści anestezjologii i intensywnej terapii, pielęgniarki specjalistki w dziedzinie pielęgniarstwa anestezjologicznego i intensywnej opieki oraz ratownicy medyczni.
Różni się on tym od innych oddziałów szpitalnych, że trafiają do niego pacjenci w stanie wymagającym ciągłej obserwacji funkcji życiowych oraz wspomagania co najmniej jednego z następujących układów: 
Prowadzone jest skomplikowane leczenie, na przykład przy niewydolności oddechowej, krążeniowej, ciężkich zakażeniach (między innymi przy wstrząsie septycznym), wykonywana transfuzja krwi przy utracie krwi, dializa przy niewydolności nerek, hemodializa w przypadku niektórych zatruć. Prowadzi się monitoring parametrów czynności życiowych – między innymi temperatury ciała, częstości akcji serca, ciśnienia tętniczego, stężenia dwutlenku węgla w wydychanym powietrzu (kapnometria), glukozy w surowicy krwi, wykonuje się gazometrię.
Niezbędną składową leczenia osób nieprzytomnych są czynności wykonywane przez personel pielęgniarski, na przykład toaleta ciała, karmienie, zapobieganie odleżynom, odsysanie wydzieliny u zaintubowanych pacjentów, podawanie leków oraz nieustanny nadzór stanu chorego. Typowo na pielęgniarkę z OIT przypada jeden pacjent lub dwóch (częściej dwóch).
Ważnym elementem terapii na tym oddziale jest fizjoterapia zapobiegająca zanikom i przykurczom mięśni oraz pozwalająca utrzymać czynności układu ruchowego na prawidłowym poziomie.

</doc>
<doc id="301251" url="https://pl.wikipedia.org/wiki?curid=301251" title="OIT">
OIT



</doc>
<doc id="301253" url="https://pl.wikipedia.org/wiki?curid=301253" title="Jelly Roll Morton">
Jelly Roll Morton

Ferdinand "Jelly Roll" Morton (ur. 20 października 1890 w Nowym Orleanie, zm. 10 lipca 1941 w Los Angeles) – amerykański pianista jazzowy, lider zespołu i kompozytor.
Przez wielu uważany za pierwszego "prawdziwego" kompozytora jazzu, a z pewnością sam siebie za niego uważał. Na swojej wizytówce określał siebie jako "twórcę jazzu i swingu". W 1998 został wprowadzony do "Rock and Roll Hall of Fame".

</doc>
<doc id="301254" url="https://pl.wikipedia.org/wiki?curid=301254" title="Dekoherencja">
Dekoherencja



</doc>
<doc id="301255" url="https://pl.wikipedia.org/wiki?curid=301255" title="George H. Dern">
George H. Dern

George Henry Dern (ur. 8 września 1872, zm. 27 sierpnia 1936) – amerykański polityk, działacz Partii Demokratycznej. Siódmy gubernator Utah
Urodził się w hrabstwie Dodge w Nebrasce. Po swym ojcu, Johnie, przejął milionowe kopalniane interesy w stanie Utah. Szybko stał się jednym z największych biznesmenów w tym stanie.
Utah jest stanem w większości republikańskim i mormońskim. Dern nie był mormonem ani republikaninem, a mimo to zaskarbił sobie wielką popularność i wpływy pośród wyborców w tym stanie. W roku 1915 został wybrany w skład stanowego senatu, a dziesięć lat później objął stanowisko gubernatora stanu. Za jego kadencji stan rozwinął się znacznie.
Działał na rzecz prezydenckiej kandydatury Franklina Delano Roosevelta, który po wygraniu wyborów w roku 1932, mianował Derna sekretarzem wojny. Dern znał Roosevelta z czasów, kiedy obaj zasiadali w Narodowej Konferencji Gubernatorów (Roosevelt był gubernatorem Nowego Jorku).
Dern należał do bardziej prawicowego, konserwatywnego skrzydła Partii Demokratycznej, lecz udało mu się współdziałać we wprowadzaniu ustawodawstwa "Nowego Ładu" z takimi liberalnymi członkami rządu jak Frances Perkins czy Henry Wallace.
Zmarł pełniąc obowiązki sekretarza wojny w roku 1936 w wieku 64 lat. Jego wnukiem jest aktor Bruce Dern.
Linki zewnętrzne.
Biografia na stronach NGA 

</doc>
<doc id="301256" url="https://pl.wikipedia.org/wiki?curid=301256" title="George Dern">
George Dern



</doc>
<doc id="301258" url="https://pl.wikipedia.org/wiki?curid=301258" title="Sierpienica">
Sierpienica

Sierpienica – rzeka w Polsce, prawy dopływ Skrwy o długości 52,43 km.
Rzeka przepływa przez Sierpc. Jej źródła znajdują się w okolicach Bielska. Uchodzi do Skrwy na 62,6 km jej biegu. Ciekami źródłowymi są Sierpienica Prawa i Lewa, przy czym za ciek główny . Płynie szeroką, miejscami zatorfioną doliną, a otaczająca ją wysoczyzna zbudowana jest z piasków i glin. W początkowym odcinku Sierpienica płynie przez tereny zabudowane. W środkowej części zlewni występuje gęsta sieć strug i rowów. Na tym odcinku płynie przez tereny rolne, głównie łąki. 

</doc>
<doc id="301259" url="https://pl.wikipedia.org/wiki?curid=301259" title="Dalmierz laserowy">
Dalmierz laserowy

Dalmierz laserowy (ang. "laser target marker", LTM, lub "laser rangefinder", LRF) – rodzaj dalmierza do określania odległości od nieprzezroczystego obiektu za pomocą promienia lasera (zwykle podczerwonego).
Dalmierze używane są w wojsku i przez policję, w sporcie (w golfie, do strzelań długodystansowych i przez myśliwych) oraz w budownictwie i budowlanych pracach wykończeniowych.
Zasada działania.
Czas przelotu.
Pomiar odległości polega na wysłaniu promienia lasera w kierunku obiektu i zmierzeniu czasu po jakim odbity promień powróci do nadawcy. Na podstawie tego czasu obliczana jest odległość od obiektu.
Obliczanie przesunięcia fazowego fali świetlnej.
Ta technika jest stosowana w zaawansowanych dalmierzach wojskowych. Umożliwia zwiększenie dokładności pomiaru techniką czasu przelotu.
Interferometria.
Interferometryczny pomiar odległości jest najdokładniejszy, ale aparatura jest droga i podatna na uszkodzenia.
Zastosowanie.
Dalmierze budowlane.
Zgodnie z nazwą i przeznaczeniem służą do pomiaru odległości wewnątrz pomieszczeń i na placu budowy z dokładnością maksymalnie kilku milimetrów. W praktyce umożliwiają pomiar odległości od kilkudziesięciu cm do kilkudziesięciu metrów, mimo że ich zasięg teoretyczny jest dużo większy (do 200-300 m).
Pomiar polega na przyłożeniu dalmierza (po wyborze opcji – górą lub dołem) do jednego z końców mierzonego odcinka i nacelowaniu – wskazaniu promieniem lasera końcowego – mierzonego punktu.
Z uwagi na ograniczoną moc (bezpieczeństwo użytkowników) lasera zasięg pomiaru jest uzależniony od możliwości zobaczenia plamki światła laserowego i rodzaju materiału, na które ono pada (pomiar jest bardzo ograniczony w przypadku ciemnych, porowatych, a przede wszystkim wilgotnych powierzchni). Maksymalne zasięgi – ok. 100 metrów są możliwe wewnątrz słabo oświetlonych pomieszczeń. Dalmierze laserowe markowych producentów wykonują kilkanaście pomiarów i uśredniają wynik, gdyż pojedynczy pomiar jest obarczony błędem będącym efektem drgania ręki.
Producenci oferują też czasem tarcze pokryte folią odblaskową, okulary zwiększające kontrast itp. Dalmierze w większości posiadają dodatkowe funkcje: pomiar kątów, obliczanie powierzchni, objętości czy wysokości z twierdzenia Pitagorasa, gniazdo USB lub interface Bluetooth do komunikacji z komputerem czy palmtopem. Zasilane są zwykle z wymiennego akumulatora lub awaryjnie z baterii AA.
Dalmierze myśliwskie (sportowe).
Mają zasięg maksymalny od 400 do około 1200 metrów. Zbudowane są jako lornetka z dalmierzem lub luneta (monokl) z dalmierzem. Powiększenie to od 4 do 8 razy. Dokładność pomiaru wynosi około 1 metra. Masa od 250 g do około pół kilograma.
Zasilanie to często baterie CR123, bateria CR2 lub 6F22 (9 V). Niektóre modele mogą być bezpośrednio instalowane na broni – celowniki optyczne z dalmierzem. Pomiar odległości może być w nich uruchamiany zdalnie – często bezprzewodowym włącznikiem na podczerwień, przymocowanym w wygodnym dla strzelca miejscu na broni.
Dalmierze wojskowe.
Wojskowe dalmierze można podzielić na przenośne i montowane na podstawach (trójnożnych lub na pojazdach i łodziach). Są one zabezpieczone obudową odporną na złe warunki użytkowania.
Dalmierze przenośne są zwykle budowane w oparciu o plan lornetki. Mogą mierzyć odległości do 25 km. Przykładem może być amerykański dalmierz AN/GVS-5 o optyce 7 × 15, masie 2,27 kg i zasięgu do 9900 m. Zasilany jest zewnętrznie z 24 V źródła zasilania które pozwala dokonać do 100 pomiarów zanim powinno zostać ponownie naładowane. Dalmierz pracuje na fali długości 1,06 mikrona.
Dalmierze stacjonarne mogą dokonywać również pomiarów azymutu magnetycznego i różnic wysokości. Przykładem może być dalmierz LRB20000 o zasięgu do 20 km. Można mierzyć również azymut magnetyczny oraz kąty w pionie i w poziomie.
Snajperzy wojskowi zwykle nie stosują dalmierzy laserowych na polu walki, gdyż są one łatwe do wykrycia dla przeciwnika dysponującego sprzętem elektrooptycznym. Dalmierze mogą być stosowane, tylko gdy przeciwnik nie dysponuje elektronicznymi środkami obserwacji pola walki.

</doc>
<doc id="301261" url="https://pl.wikipedia.org/wiki?curid=301261" title="Głowica kumulacyjna">
Głowica kumulacyjna



</doc>
<doc id="301264" url="https://pl.wikipedia.org/wiki?curid=301264" title="Szlak rowerowy">
Szlak rowerowy

Szlak rowerowy – wytyczona w terenie turystyczna trasa rowerowa służąca do odbywania wycieczek rowerowych, oznakowana jednolitymi znakami (symbolami) i wyposażona w urządzenia informacyjne, które zapewniają bezpieczne i spokojne jej przebycie turyście o dowolnym poziomie umiejętności i doświadczenia.
Oznaczenia – specjalne symbole – wyznaczają przebieg szlaku i ułatwiają odnalezienie właściwej drogi. Zgodnie z normami znakowania PTTK, szlaki rowerowe oznaczone są białymi kwadratami z czarnym symbolem roweru i paskiem koloru szlaku (szlaki lokalne), lub pomarańczowymi znakami (szlaki pozostałe). Można jednak spotkać w terenie oznaczenia nie trzymające się tych norm (zwłaszcza starsze szlaki) np. biały kwadrat z symbolem roweru w kolorze szlaku. Ze względu na częstsze niż w przypadku szlaków pieszych umieszczanie oznakowania na drogach publicznych, znaki szlaków rowerowych uznane zostały za dodatkowe znaki drogowe, uzyskując symbole R-1, R-1a, R-1b, R-3, R-4, R-4a, R-4b, R-4c, R-4d i R-4e.
PTTK szacowało w 2021 roku, że w Polsce jest około 20 000 km turystycznych szlaków rowerowych oznakowanych farbą na drzewach. Tymczasem GUS szacuje długość ich długość na 13 000 km. Niestety większość z nich (w pojęciu standardów europejskich) jest nieprzejezdna, zmuszająca rowerzystów do schodzenia z rowerów. 

</doc>
<doc id="301270" url="https://pl.wikipedia.org/wiki?curid=301270" title="Claude Shannon">
Claude Shannon



</doc>
<doc id="301273" url="https://pl.wikipedia.org/wiki?curid=301273" title="Brian Laudrup">
Brian Laudrup

Brian Laudrup (ur. 22 lutego 1969 w Wiedniu) – duński piłkarz występujący na pozycji napastnika. Brat Michaela, w marcu 2004 roku znalazł się na liście 125 najlepszych piłkarzy stulecia FIFA ogłoszonej przez Pelégo.
Brian Laudrup urodził się w rodzinie o piłkarskich tradycjach. Jego ojciec i brat również byli piłkarzami. Karierę piłkarską rozpoczął w Brøndby IF wkrótce przenosząc się do niemieckiego Uerdingen. Już po jednym sezonie w tym klubie kupił go Bayern Monachium. Jego udane występy w zespole „Bawarczyków” poskutkowały transferem do zespołu Serie A, Fiorentiny. We Włoszech reprezentował również barwy Milanu, jednak w żadnym z tych klubów mu się nie wiodło. W lipcu 1994 opuścił Włochy i został zawodnikiem Rangers F.C., któremu pomógł w skompletowaniu dziewięciu z rzędu mistrzostw Szkocji (podczas pobytu Laudrupa w drużynie "The Gers" wygrywali ligę trzykrotnie). W 1998 Brian przeniósł się do Chelsea F.C., lecz nie rozegrał w barwach "The Blues" zbyt wielu spotkań i po kilku miesiącach odszedł do FC København. Rodzinne problemy spowodowały, że w 1999 odszedł do Ajaksu Amsterdam, w którym po jednym spędzonym sezonie zakończył profesjonalną karierę z powodu kontuzji. Dziś grywa wspólnie z równie popularnym bratem Michaelem w oldbojach Lyngby BK.
Laudrup był kluczowym graczem reprezentacji Danii, w której rozegrał 82 spotkania i strzelił 21 bramek. Pomógł jej w zdobyciu Mistrzostwa Europy w 1992, grał także na Euro 1996 i w Mistrzostwach Świata 1998.
Obecnie wspólnie z Peterem Schmeichelem i Prebenem Elkjærem Larsenem komentuje mecze Ligi Mistrzów dla duńskiej stacji telewizyjnej TV3+.

</doc>
<doc id="301274" url="https://pl.wikipedia.org/wiki?curid=301274" title="Wykładnia">
Wykładnia



</doc>
<doc id="301280" url="https://pl.wikipedia.org/wiki?curid=301280" title="Pierwsza Międzynarodówka">
Pierwsza Międzynarodówka



</doc>
<doc id="301283" url="https://pl.wikipedia.org/wiki?curid=301283" title="Quake engine">
Quake engine

Quake engine – silnik gier napisany w 1996 dla gry "Quake". Był jednym z pierwszych silników posiadających trójwymiarową grafikę w grach. Obecnie jest na licencji GPL. Został on napisany przez Johna Carmacka przy wsparciu Michaela Abrasha. Z czasem silnik ewoluował do silnika "Quake'a II", a ten do "", które stały się bazą dla wielu modyfikacji i niezależnych gier. Czasem jest błędnie nazywany id Tech 1, na bazie którego powstał m.in. Doom.

</doc>
<doc id="301287" url="https://pl.wikipedia.org/wiki?curid=301287" title="Quake III engine">
Quake III engine



</doc>
<doc id="301289" url="https://pl.wikipedia.org/wiki?curid=301289" title="Kazimierz Konowrocki">
Kazimierz Konowrocki

Kazimierz Konowrocki (ur. 6 kwietnia 1917 w Brzezinach, zm. 6 listopada 2005 w Kobyłce) – polski duchowny rzymskokatolicki, prałat.
Był synem trzecim z siedmiorga dzieci Józefa i Agaty z domu Malesa, właścicieli gospodarstwa rolnego. Mając 9 lat przystąpił do pierwszej spowiedzi i komunii św. w parafii Długa Kościelna. Sakrament bierzmowania otrzymał w tymże samym 1926 z rąk kardynała Aleksandra Kakowskiego. Szkołę podstawową ukończył w Brzezinach, a gimnazjum w Mińsku Mazowieckim w 1937 i zaraz wstąpił do Seminarium Duchownego w Warszawie. Święcenia kapłańskie otrzymał 19 czerwca 1943 z rąk biskupa Antoniego Szlagowskiego.
Kazimierz Konowrocki jako wikariusz pracował w parafiach: Zduny (1943-1945), Kiernozia (1945-1946), Legionowo i Sochaczew (1946 – były to chwilowe zastępstwa), Raszyn (1946-1950), Jadów (1950 – zastępstwo przez 3 miesiące), Warszawa-Żoliborz parafia św. Stanisława Kostki (1950-1954), parafia św. Teresy od Dzieciątka Jezus (1954-1958). W tym czasie w roku 1950 ukończył studia na Uniwersytecie Warszawskim, otrzymał magisterium z teologii na wydziale Prawa Kanonicznego.
Od roku 1958 do 1969 był proboszczem parafii Jeziórke i wicedziekanem dekanatu grójeckiego i wtedy otrzymał od prymasa Stefana Wyszyńskiego tytuł kanonika – przywilej noszenia rokiety i mantoletu. W czerwcu 1968 obchodził uroczyście Jubileusz 25-lecia święceń kapłańskich. W okresie jego proboszczowania została przebudowana dzwonnica, odlano trzy nowe dzwony (parafia nie miała dzwonów od I wojny światowej), a także wykonano wiele innych prac.
W roku 1969 został mianowany proboszczem parafii Kobyłka. Prymas Stefan Wyszyński obok pracy duszpasterskiej zlecił mu trzy zadania: odbudowę rozbitej w 1794 w czasie insurekcji kościuszkowskiej wieży kościoła, ocalenie kaplicy i cmentarza żołnierzy poległych w 1920 w bitwie pod Ossowem oraz podzielenie zbyt rozległego terenu Kobyłki na kilka mniejszych parafii. Zadania te wypełnił całkowicie.
W roku 1973 odbudowano wieżę kościoła. Do roku 1977 odbudowano zabytkowy ołtarz, który spłonął wskutek zaprószenia ognia przez złodzieja. Dokonano też całkowitej renowacji zniszczonego przez pożar wnętrza kościoła. Wyremontowano dach kościoła, założono blachę miedzianą i odnowiono elewację.
W roku 1978 odbudowano kaplicę na cmentarzu poległych w Ossowie, a w 1982 rozbudowano ją i dodatkowo postawiono wiatę na ołtarz polowy. Po trzyletnim prawie procesie sądowym parafia Kobyłka uzyskała na własność 3,5 ha terenu przyległego do kaplicy. Kaplica w Ossowie pw. Matki Bożej Zwycięskiej stała się Sanktuarium Narodowym, gdzie w rocznicę Bitwy Warszawskiej 15 sierpnia przy licznym udziale wiernych z całej Polski, księży biskupów, władz państwowych i wojska odbywają się uroczystości narodowe. Od roku 1992 we wrześniu organizuje się tam Zloty Młodzieży z diecezji warszawsko-praskiej, w których uczestniczą księża biskupi i kilka tysięcy młodzieży.
Na terenie parafii Kobyłka powstały trzy nowe parafie: Duczki w 1975, Kobyłka-Stefanówka w 1985 i Helenów w 1995. W roku 1993 Kazimierz Konowrocki obchodził uroczysty jubileusz 50-lecia kapłaństwa, a w 1995 odszedł na emeryturę z prawem pozostania w parafii i dalszego zamieszkania na plebanii.
Konowrocki pomagał w pracy nowemu proboszczowi, a w wolnym czasie starał się utrwalić na piśmie ważne zdarzenia dotyczące dziejów parafii, a także kościoła, cmentarza grzebalnego, kapłanów i osób zasłużonych dla parafii i miasta. Notatki publikował w miesięczniku parafialnym „Nasz Głos”. Opisał też wiele uroczystości, jakie miały miejsce w parafii.
24 grudnia 1992 biskup warszawsko-praski Kazimierz Romaniuk mianował go prałatem Kapituły Kolegiackiej w Radzyminie z funkcją Archidiakona Kapituły.
Kazimierz Konowrocki zmarł 6 listopada 2005. Pochowany został na cmentarzu w Kobyłce.

</doc>
<doc id="301291" url="https://pl.wikipedia.org/wiki?curid=301291" title="Endonukleazy">
Endonukleazy

Endonukleazy – enzymy należące do klasy hydrolaz, które działając na DNA i RNA doprowadzają do ich rozkładu do oligonukleotydów przez rozerwanie wiązań fosfodiestrowych wewnątrz łańcucha kwasu nukleinowego.
Występują w niemal wszystkich komórkach organizmów żywych, ich obecność stwierdzono też w genomach wirusowych. Służą one komórce do cięcia, niszczenia DNA obcego lub zbędnego własnego.
Wśród endonukleaz występują tzw. endonukleazy restrykcyjne, które w zależności od mechanizmu, w jakim następuje cięcie DNA, dzielimy na trzy rodzaje, Typ I, Typ II, Typ III. W okresie pełnienia procesów metabolicznych komórka chroni swoje DNA przed nimi, natomiast gdy życie komórki się kończy, wykorzystuje je do autodestrukcji.

</doc>
<doc id="301292" url="https://pl.wikipedia.org/wiki?curid=301292" title="TVP3 Opole">
TVP3 Opole

TVP3 Opole (Telewizja Polska SA Oddział w Opolu, do 2005 roku Opolski Ośrodek Regionalny TVP SA w Opolu, dawniej TVP Opole) – oddział terenowy Telewizji Polskiej obejmujący zasięgiem województwo opolskie z siedzibą główną w Opolu. Sztandarowym programem TVP3 Opole jest serwis informacyjny "Kurier Opolski".
Kanał TVP3 Opole nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Kalendarium.
"Opracowano na podstawie materiału źródłowego".
Nadajniki naziemne TVP3 Opole.
Nadajniki analogowe wyłączone 23 kwietnia 2013 roku.
"Opracowano na podstawie materiału źródłowego".
Nadajniki TVP2 z wejściami lokalnymi TVP Opole (do 2010 roku).
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie opolskim i emitują sygnał w polaryzacji poziomej (w skrócie "H"). 23 maja 2022 roku ze względu na zmianę standardu nadawania na DVB-T2/HEVC w województwach łódzkim, małopolskim, opolskim, podkarpackim, śląskim, świętokrzyskim, w części województw lubelskiego i mazowieckiego oraz w pozostałej części wielkopolskiego (nie dotyczyło to MUX 3 i MUX 8) oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
Wyłączone nadajniki cyfrowe DVB-T MUX 3.
"Opracowano na podstawie materiałów źródłowych".
Programy TVP3 Opole.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na wiosnę 2022).
Informacja i publicystyka
Sport
Reportaż i dokument
Kultura i sztuka
Społeczeństwo
Nauka i edukacja
Rolnictwo i wieś
Religia
Programy dla mniejszości narodowych i etnicznych
Programy nieemitowane w TVP3 Opole (niepełna lista).
Reportaż i dokument
Kultura i sztuka
Publicystyka
Rolnictwo i wieś
Dla dzieci
Społeczeństwo
Religia
Dyrektorzy TVP3 Opole.
"Opracowano na podstawie materiału źródłowego".

</doc>
<doc id="301294" url="https://pl.wikipedia.org/wiki?curid=301294" title="Notacja">
Notacja

Notacja to umowny sposób zapisu symboli, liter, znaków, itp. Umożliwia ona, w sposób formalny, zapis treści wyrażeń, reguł, wzorów, formuł itd. 

</doc>
<doc id="301299" url="https://pl.wikipedia.org/wiki?curid=301299" title="CAPP">
CAPP

CAPP () – systemy komputerowego wspomagania projektowania procesów technologicznych.
Systemy CAPP są elementem łączącym systemy CAD ("computer aided design" – komputerowego wspomaganie projektowania) i CAM ("computer aided manufacturing" – komputerowe wspomaganie wytwarzania). W celu zilustrowania miejsca systemów CAPP w procesie przygotowania produkcji wyrobu, poniżej podano kolejność wykorzystywania tych systemów, wraz z głównymi funkcjami:
Systemy CAPP znajdują się obecnie w fazie rozwoju, czym należy tłumaczyć niewielką liczbę komercyjnych rozwiązań. Jednymi z nielicznych rozwiązań CAM wspierających systemy CAPP jest system ADEM czy CAMWorks umożliwiający projektowanie procesu technologicznego (CAPP) oraz generujący go automatycznie.

</doc>
<doc id="301301" url="https://pl.wikipedia.org/wiki?curid=301301" title="Notacja Landaua">
Notacja Landaua



</doc>
<doc id="301310" url="https://pl.wikipedia.org/wiki?curid=301310" title="Lublin R.X">
Lublin R.X

Lublin R-X – polski samolot towarzyszący i rajdowy marki Lublin z okresu międzywojennego.
Historia.
W grudniu 1927 roku w biurze konstrukcyjnym Zakładów Mechanicznych Plage i Laśkiewicz na własne ryzyko opracowano projekt samolotu towarzyszącego zgodnie z obowiązującymi wówczas wymogami polskiego lotnictwa wojskowego. Konstruktorem tego samolotu był inż. Jerzy Rudlicki. Otrzymał on oznaczenie Lublin R-X. W myśl założeń projektu miał on wykonywać zadania rozpoznawcze, łącznikowe, mógł również być samolotem pocztowym.
W 1928 roku wykonano egzemplarz prototypu do badań statycznych oraz egzemplarz do prób w locie. Wtedy to zainteresował się nim Departament Aeronautyki Ministerstwa Spraw Wojskowych. Próby statyczne prototyp przeszedł w grudniu 1928 i styczniu 1929 roku. Prototyp do prób w locie już ze znakami wojskowymi został oblatany 1 lutego 1929 roku.
Podczas prób w locie prototyp spisywał się dobrze. Próby wykonywano z podwoziem kołowym jak również z nartami. Samolot w locie wykazywał dużą zwrotność, dobre własności pilotażowe, a także startował i lądował na z niewielkich powierzchni. Mógł być również hangarowany w małych pomieszczeniach oraz transportowany po szosach po złożeniu skrzydeł. Zastosowano w nim tłumiki na rury wydechowe silnika, co znacznie wyciszyło jego pracę, tak że samolot Lublin R-X lecący na wysokości 200 – 300 m był prawie niesłyszalny z ziemi. 
W marcu 1929 roku samolot Lublin R-X został poddany próbom w Instytucie Badań Technicznych Lotnictwa w Warszawie, które potwierdziły jego zdolność do wykonywania akrobacji lotniczych. Po tych badaniach dowództwo polskiego lotnictwa wojskowego złożyło zamówienie na 5 samolotów serii informacyjnej, którą oznaczono jako Lublin R-Xa.
Seria informacyjna została wykonana w zakładach Plage i Laśkiewicz w lecie 1929 roku i wyposażono je w tylnej kabinie w obrotnice dla karabinu maszynowego. Skierowano je do prób eksploatacyjnych w pułkach lotniczych. Pomimo jednak dobrych wyników tych prób, nie podjęto ich dalszej produkcji dla wojska wobec opracowania przez inż. Jerzego Rudlickiego nowego samolotu Lublin R-XIII, który miał lepsze osiągi.
Po wykonaniu serii informacyjnej dla lotnictwa wojskowego, w zakładach Plage i Laśkiewicz wykonano jeszcze jeden egzemplarz samolotu Lublin R-Xa w wersji rajdowej. W wersji tej wyposażono go w zbiornik paliwa pozwalający na 15-godzinny lot. Każdy cylinder silnika tego samolotu miał indywidualną rurę wydechową. Samolot ten później jeszcze raz zmodernizowano, wprowadzając w nim jeszcze większy zbiornik paliwa pozwalający na 18 godzinny lot, silnik otrzymał pierścień Townenda i śmigło metalowe, koła osłonięto owiewkami. Tak zmodernizowany samolot otrzymał oznaczenie Lublin R-Xa bis.
Łącznie zbudowano 7 samolotów Lublin R-X, wliczając w to prototyp.
Użycie w lotnictwie.
Lotnictwo wojskowe.
Po wykonaniu serii informacyjnej samolotów Lublin R-Xa, samoloty te zostały skierowane do prób eksploatacyjnych w 2, 4 i 6 pułku lotniczym, skąd pod koniec 1929 roku zostały przekazane do 2 pułku lotniczego w Krakowie oraz do Centrum Wyszkolenia Lotnictwa w Dęblinie.
W 1931 roku 3 samoloty Lublin R-Xa zostały przystosowane dla dowódców jako samoloty sztabowe lub łącznikowe. Przebudowa ta polegała na usunięciu z kabiny obserwatora obrotnicy karabinu maszynowego i wyposażeniu jej w wygodny fotel. Samoloty Lublin R-Xa w lotnictwie wojskowym użytkowane były do 1932 roku.
Loty rajdowe.
Wersja rajdowa samolotu Lublin R-Xa z cywilnymi znakami rejestracyjnymi SP-ABW została w czerwcu 1929 roku pokazana na Powszechnej Wystawie Krajowej w Poznaniu. 
W dniu 25 sierpnia 1929 roku mjr. pil. inż. Wacław Makowski i mechanik B. Wieman dokonali na nim przelotu z Poznania do Barcelony bez lądowania o łącznej długości 1800 km. Następnie w dniu 3 września 1929 odbyli nim lot powrotny z Barcelony, z lądowaniem w Paryżu i Poznaniu, do Warszawy.
W dniu 3 lipca 1931 roku załoga: kpt. pil. Stanisław Karpiński i inż. J. Suchodolski na tym samym samolocie dokonali lotu dookoła Polski w czasie 12 godzin i 15 minut bez lądowania i przebyciu trasy o długości 1650 km. Ta sama załoga w dniach 23 września – 7 października 1931 roku dokonała lotu dookoła Europy na trasie Warszawa – Bukareszt – Konstantynopol – Rzym – Turyn – Londyn – Warszawa, przelatując odległość 6450 km w czasie 50 godzin. 
Po locie dookoła Europy kpt. pil. Stanisław Karpiński postanowił dokonać jeszcze dłuższego rajdu. W tym celu samolot ten przebudowano, otrzymał on oznaczenie Lublin R-Xa bis i nadano mu nazwę „Srebrny Ptak”. Na tak przebudowanym samolocie kpt. pil. Stanisław Karpiński wraz z mechanikiem sierż. W. Rogalskim w dniach od 2 do 24 października 1932 roku przeleciał trasę z Warszawy przez Stambuł, Aleppo, Bagdad, Teheran do Kabulu i z powrotem przez Teheran, Bagdad, Kair, Jerozolimę, Aleppo, Stambuł, Lublin do Warszawy. Długość trasy wyniosła 14 390 km, a lot trwał 108 godzin i 50 minut. Samolot w czasie tego lotu nie miał żadnych awarii ani uszkodzeń.
Samolot Lublin R-Xa bis został skasowany z powodu zużycia jesienią 1935 roku.
Konstrukcja.
Samolot Lublin R-X był samolotem towarzyszącym i rajdowym, górnopłatem zastrzałowym o konstrukcji mieszanej.
Kadłub o konstrukcji kratownicowej, spawany z rur stalowych i kryty płótnem. Przednia część kadłuba przy silniki kryta blachą duralową. Na przedzie kadłuba na łożu zamontowany był silnik gwiazdowy. Za silnikiem w kadłubie mieścił się zbiornik paliwa o pojemności 250 l, który mógł być awaryjnie odrzucany. Dalej znajdowały się dwie odkryte kabiny, pierwsza – pilota, druga – obserwatora. Kabina pilota była osłonięta wiatrochronem. Obie kabiny były wyposażone w sterownice. Z lewej strony kadłuba były stopnie ułatwiające wchodzenie do obu kabin. Na końcu kadłuba znajdowało się usterzenie klasyczne, spawane z rur stalowych i kryte płótnem. Usterzenie pionowe było dwudzielne, składane podczas transportu lub hangarowania do góry. 
Podwozie klasyczne, stałe, z płozą ogonową, koła wymienne z nartami. Golenie podwozia głównego miały amortyzatory olejowo-powietrzne. 
Płat samolotu miał kształt prostokątno-eliptyczny, konstrukcję drewnianą, dwudźwigarową, kryty był sklejką do przedniego dźwigara, dalej płótnem. Wsparto go na kadłubie za pośrednictwem piramidki i podparty dwiema parami zestrzałów z rur stalowych oprofilowanych blachą duralową. Lotki dwudzielne umieszczono na całej krawędzi spływu płata. Skrzydło można było demontować i mocować wzdłuż kadłuba. Czas demontażu wynosił około 30 min. 
Napęd samolotu stanowił silnik gwiazdowy 9-cylindrowy Wright Whirlwind J5B. 

</doc>
<doc id="301311" url="https://pl.wikipedia.org/wiki?curid=301311" title="Zayed Khan">
Zayed Khan

Zayed Abbas Khan (ur. 5 lipca 1980 w Bombaju) – indyjski aktor filmowy.
Zarys biografii.
Pochodzi z filmowej rodziny: jego matką jest Zarine Khan, a jego ojciec Sanjay Khan jest aktorem i reżyserem. Ma siostrę Suzanne Khan Roshan, która wyszła za indyjskiego supergwiazdora Hrithika Roshana. Z wyznania jest muzułmaninem.
Studiował w London Film Academy. Zanim zadebiutował w filmie, pracował jako model.
Jego debiut filmowy, "Chura Liyaa Hai Tumne" poniósł całkowitą klapę, ale zauważono jego rolę – nominowano go do indyjskich nagród filmowych za debiut. Drugi film ("Jestem przy tobie" – "Main Hoon Na") okazał się jednym z największych sukcesów indyjskiego kina ostatnich lat, był niezwykle popularny w Indiach i za granicą i uczynił Zayeda Khana znaczącą postacią Bollywood.
W dniach 19-20 listopada 2005 poślubił w Bombaju Mallikę Parekh. 18 stycznia 2008 na świat przyszło jego pierwsze dziecko – Zidaan Zayed Abbas Khan.

</doc>
<doc id="301316" url="https://pl.wikipedia.org/wiki?curid=301316" title="Pontiac">
Pontiac

Pontiac – dawny amerykański producent samochodów osobowych, sportowych i vanów z siedzibą w Detroit działający w latach 1926–2010. Marka należała do amerykańskiego koncernu General Motors.
Historia.
Nazwa marki pochodzi od Pontiaca, wodza Indian z plemienia Ottawów, przywódcy powstania z XVIII w. Marka Pontiac po raz pierwszy została użyta przez firmę Oakland w 1906 roku, jednak nie zyskała zbytniej popularności. W 1909 General Motors przejęło Oaklanda. W połowie lat dwudziestych, między Chevroletem i Oakland istniała znaczna różnica cenowa. Podobna luka produktowa wystąpiła pomiędzy markami Buick i Cadillac. Zarząd General Motors postanowił wypełnić niszę rynkową, wprowadzając cztery nowe marki.
Oakland reaktywował Pontiaca w 1926 roku. Pojazdy cechowały się niewielkimi rozmiarami, lecz posiadały sześciocylindrowy silnik własnej konstrukcji. Pontiac był pierwszą z wprowadzonych marek towarzyszących, w pierwszym roku sprzedał 49 875 pojazdów. W 1929 GM sprzedał o 163 000 więcej pojazdów marki Pontiaców niż Oakland, który został wyparty całkowicie podczas Wielkiego Kryzysu w latach 30. Pontiac był jedyną z czterech marek, która przetrwała.
Pod koniec lat pięćdziesiątych Pontiac miał te same problemy, co Oldsmobile w latach osiemdziesiątych XX w., tzn. postrzegany był jako marka samochodów dla emerytów. Zarząd postanowił ratować swój oddział i zmienić dotychczasowy wizerunek. Po zaprezentowaniu udanych modeli GTO (1964) i Firebird (1967) powoli zaczęto kreować Pontiaca na markę samochodów o sportowym charakterze. Hasło reklamowe "Pontiac, Driving Excitement" (ang.: Pontiac, ekscytująca jazda; dosł: ekscytacja prowadzeniem) zdaje się potwierdzać, że ten oddział tak jest nadal traktowany.
Pod względem cenowym Pontiac sytuowany był pomiędzy markami Chevrolet i Buick.
Likwidacja.
27 kwietnia 2009 roku na konferencji prasowej koncern General Motors ogłosił oficjalnie rezygnację z marki, spowodowaną sporymi problemami finansowymi koncernu GM. Pracę w zakładach Pontiaca straciło około 7500 osób. Marka zniknęła z rynku w 2010 roku. W tym też roku zakończyła się produkcja wszystkich modeli marki. Ostatni pojazd na rynek amerykański powstał 24 listopada 2009. Był to Pontiac G6 sedan w kolorze białej perły.

</doc>
<doc id="301320" url="https://pl.wikipedia.org/wiki?curid=301320" title="Tensor naprężenia">
Tensor naprężenia



</doc>
<doc id="301321" url="https://pl.wikipedia.org/wiki?curid=301321" title="Auksyny">
Auksyny

Auksyny (ze stgr. αὔξω "auksō" lub αὐξάνω "auksanō" "powiększać") – grupa substancji chemicznych zaliczanych do hormonów roślinnych. Stymulują wzrost roślin oraz wpływają na kształtowanie się owoców partenokarpicznych i odgrywają istotną rolę w procesach adaptacji takich jak fototropizm i geotropizm. Auksyny wykazują cechy zarówno hormonów w znaczeniu zbliżonym do pojęcia używanego na określenie substancji regulacyjnych ssaków oraz cechy morfogenów, czyli substancji regulujących proces morfogenezy roślin. Pierwszą odkrytą auksyną jest kwas indolilooctowy (IAA). Jest on syntezowany w merystemie wierzchołkowym pędu, młodych liściach, zarodku oraz w małych ilościach w korzeniu. Transport IAA przez parenchymę ma unikatowy charakter. Jest on wolny (5–20 mm/h) i kierunkowy (polarny), jednak nie jest zależny od grawitacji. Ponadto IAA przemieszcza się szybko i bezkierunkowo poprzez floem (5–20 cm/h).
Najważniejsze auksyny naturalne:
syntetyczne regulatory wzrostu o właściwościach zbliżonych do auksyn:
Auksyny mogą w organizmie roślinnym występować w postaci wolnej albo w połączeniu z cukrami, aminokwasami lub peptydami. Pochodne fitohormonów nazywane są koniugatami i zwykle nie wykazują aktywności biologicznej. Połączenie związków odbywa się przy udziale grupy karboksylowej IAA. U roślin dwuliściennych wykryto amidy IAA, zaś u jednoliściennych koniugatami są zwykle estry IAA. Tworzenie koniugatów umożliwia odwracalną inaktywację, powstałe związki są formą transportową hormonów. Odtworzenie aktywnej postaci fitohormonu jest możliwe dzięki obecności enzymów hydrolizujących. Wykazano, że w tkankach roślin obecne są enzymy hydrolizujące estry i amidy IAA.
Biosynteza.
Główny przedstawiciel auksyn, IAA, może być wytwarzany w organizmie roślinnym na dwa sposoby. Szlak pierwszy rozpoczyna się od tryptofanu (Trp-zależny), szlak drugi jest niezależny od tego związku i określany jako Trp-niezależny. Biosynteza w efekcie szlaku Trp-zależnego jest niezbędna do embriogenezy, wzrostu siewek, rozwoju kwiatu, powstawania naczyń i innych procesów rozwojowych. Rola szlaku Trp-niezależnego jest słabo wyjaśniona. Synteza IAA z tryptofanu przebiega w dwóch etapach. Etap pierwszy prowadzi do powstania kwasu indolo-3-pirogronowego i jest katalizowany przez enzym TAA należący do rodziny aminotransferaz. Etap drugi katalizowany jest przez enzym YUCCA (YUC) z rodziny monooksygenaz flawinowych. U "Arabidopsis thaliana" istnieje 11 genów YUC. Możliwy jest udział kilku innych enzymów w syntezie IAA. CYP79B2/CYP79B3, nitrylazy, oksydaza aldehydowa dekarboksylaza IPA mogą uczestniczyć w syntezie w niewielkim stopniu lub tylko u niektórych gatunków.
Działanie.
Działanie auksyn związane jest z dwoma rodzajami reakcji. Odpowiedzi szybkie nie wiążą się z regulacją ekspresji genów i prawdopodobnie są związane z białkami wiążącymi auksyny (ang. "auxin-binding proteins" – ABP). Druga grupa reakcji to odpowiedzi powolne związane z ekspresją genów i białkami z domeną F (ang. F-box proteins).
Jedną z ważniejszych funkcji auksyn jest pobudzenie wzrostu komórek roślin. Mają one pośredni wpływ na rozciągliwość ścian komórkowych. Mechanizm regulacji powiększania komórki nie jest w pełni wyjaśniony. Opisywana w literaturze koncepcja wzrostu kwasowego przyjmuje, że auksyny pobudzają działanie pompy protonowej w błonach komórkowych, w wyniku czego jony hydroniowe (H3O+) przenikają z cytoplazmy do ściany komórkowej. Powoduje to zakwaszenie ściany komórkowej rozerwanie niekowalencyjnych wiązań między składnikami ściany oraz i aktywację białek z grupy ekspansyn, będących enzymami hydrolitycznymi hemicelulozy. Ściana wówczas staje się plastyczna i zdolna do rozciągania pod wpływem ciśnienia turgorowego i powiększania się komórki. Hipoteza wzrostu kwasowego znajduje potwierdzenie w doświadczeniach z zakwaszeniem apoplastu, które także prowadzi do wzrostu komórki bez obecności IAA. Zatrzymanie wzrostu komórki następuje po umieszczeniu jej w buforze. W takich warunkach wzrost nie jest indukowany przez IAA. Dowodem potwierdzającym hipotezę jest również możliwość zahamowania reakcji na IAA przez pozbawienie środowiska jonów K+. Przyjmuje się, że pompa protonowa działa na zasadzie antyportu z tymi jonami. Brak jest jednak bezpośrednich dowodów w postaci wyizolowanego białka będącego receptorem i pompą protonową. Nie zawsze stwierdza się również konieczność obniżenia pH apoplastu przy wzroście komórki. Możliwe, że istnieje więcej niż jeden mechanizm stymulacji wzrostu komórki przez auksyny. Nie jest też jasne czy inne niż IAA auksyny indukują wzrost na podobnej zasadzie.
Poza wzrostem komórek auksyny stymulują także podziały komórkowe, indukują tworzenie się korzeni przybyszowych, wpływają na powstawanie owoców oraz kształtowanie się ksylemu. U truskawki powstanie owocu rzekomego związane jest w wytwarzaniem auksyn przez orzeszki. Możliwa jest stymulacja rozwoju dna kwiatowego przez podanie auksyny zastępującej substancję wytwarzaną przez orzeszki. Auksyny wpływają hamująco na formowanie się tkanki odcinającej i opadanie liści, są także odpowiedzialne za zjawisko dominacji wierzchołkowej, polegające na zahamowaniu rozwoju pąków pędowych. Auksyny wytwarzane przez merystem wierzchołkowy powodują, że pąki znajdujące się poniżej pozostają w stanie uśpienia. Gdy wierzchołek pędy głównego zostanie usunięty lub uszkodzony rośliny rozkrzewiają się w wyniku wzrostu obudzonych pąków pachwinowych. Podwyższone stężenie auksyn powoduje zahamowanie wzrostu wydłużeniowego korzeni. Wysoka zawartość auksyn prowadzi również do zwiększonej ilości kwiatów żeńskich, a jeśli kwiaty są obupłciowe następuje symulacja rozwoju zalążni i hamowanie rozwoju pręcików. U roślin dwupiennych, takich jak konopie siewne, obserwowano powstawanie kwiatów żeńskich na osobnikach męskich.
Transport.
Przemieszczanie auksyn w roślinie odbywa się na dwa sposoby. Z organów będących źródłem auksyn takich jak kwiaty albo młode liście auksyny w sposób nieregulowany przemieszczane są przez dojrzały floem. Transport floemem jest stosunkowo szybki. Wolniej i w sposób polegający regulacji auksyn przemieszczane są przez kambium. Transport z komórki do komórki odbywa się od pędu w kierunku korzenia. Powolne, kontrolowane przemieszczanie auksyn w ograniczonym zakresie odbywa się także przy udziale innych tkanek. Polarny transport auksyn został wykazany dla IAA i IBA. Szybkość przemieszczania tych fitohormonów została określona na 8 do 10 mm na godzinę.
Receptory.
Odbiór informacji przenoszonej przez hormon jest możliwy dzięki obecności w kompetentnych komórkach specyficznych białek pełniących rolę receptora sygnału. Receptory auksyn określane jako białka wiążące auksyny (ABP) zostały wykryte w błonie komórkowej oraz siateczce śródplazmatycznej i tonoplaście. Białko pełniące funkcję receptora jest homodimerem o masie około 40-45 kDa. Masa podjednostek to około 20-22 kDa. Funkcja ABP została potwierdzona w doświadczeniach na sysntetycznej błonie fosfolipidowej, która ulegała polaryzacji po dodaniu do układu auksyny, ABP i ATP. Wzrost indukowany przez auksyny może zostać zahamowany przez podanie przeciwciał specyficznych wobec ABP. Doświadczenia wykazały również zwiększoną zawartość ABP w tkankach silnie reagujących na auksyny w stosunku do tkanek w niewielkim stopniu reagującym na IAA.
Zastosowanie w rolnictwie.
Niezapłodnione kwiaty niektórych gatunków potraktowane auksyną IAA powiększają swoją zalążnię i przekształcają się w owoce partenokarpiczne, niemające nasion, co jest wykorzystywane w rolnictwie do produkcji bezpestkowych owoców i warzyw. Często stosowana w szklarniach.
W niewielkich stężeniach mogą być stosowane w ukorzeniaczach.
Kwas 2,4-dichlorofenoksyoctowy (tzw. 2,4-D), będący syntetyczną auksyną, hamuje wzrost i rozwój roślin. Rośliny jednoliścienne są mniej wrażliwe na 2,4-D niż dwuliścienne, co sprawia, że 2,4-D jest stosowany do opryskiwania upraw roślin jednoliściennych takich jak żyto, pszenica, w celu wyniszczenia chwastów dwuliściennych.
Zbyt duże stężenie auksyn pobudza produkcję etylenu, co opóźnia wzrost rośliny.
Historia odkrycia.
Istnienie substancji wpływających na wzrost koleoptyla wykazali niezależnie w roku 1927 uczony ukraiński N.G. Chołodny i w roku 1928 F. Went. Odcięte wierzchołki koleoptyla umieszczano na bloczkach agarowych. Jeśli po kilku godzinach bloczek agarowy przykładano po jednej stronie pozbawionego wierzchołka koleoptyla następowało wygięcie w wyniku szybszego wzrostu tej strony. Substancją dyfundująca do bloczka agarowego okazał się kwas indolilo-3-octowy.
Auksyny u mikroorganizmów.
Zdolność wytwarzania IAA jest szeroko rozpowszechniona u bakterii zasiedlających ryzosferę. Wytwarzana auksyna może być stosowana zarówno w patogenezie, jak i w stymulacji wzrostu roślin. Genetyczny mechanizm syntezy auksyn został dobrze poznany u "Pseudomonas", "Agrobacterium", "Rhizobium", "Bradyrhizobium" i "Azospirillum". Stymulacja wzrostu korzeni roślin umożliwia wejście mikroorganizmom w relację symbiotyczną i obejście mechanizmów obronnych roślin. Bakterie glebowe poza IAA wytwarzają także kwas 3-indolilopirogronowy i prawdopodobnie indolilo-3-acetoamid. Geny niezbędne do biosyntezy auksyn mogą być zlokalizowane zarówno na plazmidzie, jak i na chromosomie.

</doc>
<doc id="301326" url="https://pl.wikipedia.org/wiki?curid=301326" title="Tensor odkształcenia">
Tensor odkształcenia



</doc>
<doc id="301332" url="https://pl.wikipedia.org/wiki?curid=301332" title="Międzynarodowy Festiwal Filmowy w Berlinie">
Międzynarodowy Festiwal Filmowy w Berlinie

Międzynarodowy Festiwal Filmowy w Berlinie (nazywany też Berlinale) – jeden z najbardziej prestiżowych międzynarodowych festiwali filmowych w Europie i na świecie. Odbywa się corocznie w lutym.
Pierwszy festiwal odbył się w 1951. Jury festiwalu zawsze kładło specjalny nacisk, aby były tam przedstawiane filmy z całego świata.
Nagrody przyznaje się w następujących kategoriach:

</doc>
<doc id="301334" url="https://pl.wikipedia.org/wiki?curid=301334" title="BTR-D">
BTR-D

BTR-D (ros. "БТР-Д, Бронетранспортёр десантный") – radziecki transporter opancerzony przeznaczony dla wojsk powietrznodesantowych.
Historia.
W 1969 roku do uzbrojenia radzieckich wojsk powietrznodesantowych wprowadzono bojowy wóz piechoty BMD-1. Największą wadą tego wozu był mały przedział desantowy mieszczący zaledwie trzech żołnierzy. Dlatego na początku lat 70. w biurze konstrukcyjnym Wołgogradzkiej Fabryki Traktorów rozpoczęto prace nad transporterem opancerzonym opartym na konstrukcji BMD-1. Nowy pojazd pozbawiono wieży z uzbrojeniem i wyposażono w wydłużony kadłub z sześcioma parami kół jezdnych. Z BMD-1 wykorzystano niezmieniony przedział napędowy, silnik i układ przeniesienia mocy. 
Produkcję BTR-D rozpoczęto w 1979 roku i wkrótce podwozie tego pojazdu stało się podstawą do opracowania kilku innych pojazdów desantu:
Opis konstrukcji.
BTR-D jest pływającym opancerzonym, gąsienicowym wozem bojowym, przystosowanym do transportu drogą lotniczą i desantowania przez zrzut.
Załogę BTR-D tworzy dowódca, kierowca, strzelec kursowego PKT i dziesięciu żołnierzy desantu. Kierowca, dowódca i strzelec kursowego karabinu maszynowego zajmują miejsce w przedniej części pojazdu, a żołnierze desantu w przedziale transportowym, w środkowej części pojazdu. Oba te przedziały są ze sobą połączone. Przedział napędowy znajduje się w tylnej części pojazdu. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich.
W przedziale kierowania stanowiska mają kierowca i dowódca i strzelec kursowego PKT. Kierowca obserwuje teren przed wozem za pomocą trzech peryskopów. Środkowy peryskop może być zamieniony na peryskop podnoszony zapewniający obserwację przy podniesionym falochronie, lub peryskop nocny.
Dowódca siedzi po lewej stronie kierowcy i obserwuje teren przed pojazdem przy pomocy peryskopu obrotowego. Do zadań dowódcy należy obsługa lewego, kursowego PKT, a także radiostacji R-123M.
Po prawej stronie kierowcy stanowisko ma strzelec drugiego kursowego karabinu maszynowego.
BTR-D jest przystosowany do transportu drogą powietrzną (samolotami An-12, An-22, Ił-76, An-124 i śmigłowcami Mi-6, Mi-26). BTR-D może być zrzucany na spadochronie (załoga desantuje się osobno). Zrzut może być wykonywany z małej wysokości przy pomocy specjalnego spadochronu wyciągającego platformę z BTR-D z samolotu, albo z dużej wysokości na platformie desantowej wyposażonej w system spadochronów, oraz system silników rakietowych zmniejszających końcową prędkość opadania. Po wylądowaniu załogi wozów odszukują pojazd wykorzystując kodowany sygnał nadawany przez pojazd (inny dla każdego wozu).
Napęd.
W przedziale napędowym umieszczony jest silnik i układ przeniesienia mocy. Napęd BTR-D stanowi 6-cylindrowy, czterosuwowy, wysokoprężny, chłodzony cieczą silnik 5D20. Jest on zbudowany w układzie V i ma pojemność 15 900 cm³. Moc przy 2600 obr/min wynosi 240 KM. 
Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. 
BTR-D posiada zawieszenie niezależne hydropneumatyczne. Każde z 12 kół jezdnych jest połączone za pomocą wahacza z amortyzatorem hydropneumatycznym. Dzięki zastosowaniu zawieszenia hydropneumatycznego prześwit może być zmieniany w zakresie 100–450 mm. Pojazd posiada dwie gąsienice o szerokości 250 mm.
Napęd w wodzie zapewniają dwa pędniki wodne.

</doc>
<doc id="301336" url="https://pl.wikipedia.org/wiki?curid=301336" title="Król Szamanów">
Król Szamanów



</doc>
<doc id="301338" url="https://pl.wikipedia.org/wiki?curid=301338" title="Mistrzowie Kaijudo">
Mistrzowie Kaijudo



</doc>
<doc id="301341" url="https://pl.wikipedia.org/wiki?curid=301341" title="Shaman King">
Shaman King



</doc>
<doc id="301342" url="https://pl.wikipedia.org/wiki?curid=301342" title="Lothar Matthäus">
Lothar Matthäus

Lothar Herbert Matthäus (ur. 21 marca 1961 w Erlangen) – niemiecki piłkarz, występujący na pozycji środkowego obrońcy lub defensywnego pomocnika, trener piłkarski.
Uważany jest za jednego z najlepszych pomocników w historii piłki nożnej. Jako piłkarz dwa razy wystąpił w finale mistrzostw świata (1986 i 1990), a ogólnie na tej imprezie – jako jeden z trzech zawodników w historii (obok Antonia Carbajala i Rafaela Márqueza) – zagrał pięciokrotnie (1982, 1986, 1990, 1994 i 1998). Łącznie w mistrzostwach świata zaliczył dwadzieścia pięć meczów, co także jest rekordem. Ponadto jest współrekordzistą pod względem liczby występów w mistrzostwach Europy (cztery turnieje) oraz samodzielnym liderem pod względem meczów w barwach reprezentacji Niemiec (150).
Kariera piłkarska.
Kariera klubowa.
Jest wychowankiem małego klubu FC Herzogenaurach z Bawarii, jednak już w wieku osiemnastu lat przeniósł się do znacznie bardziej utytułowanej Borussii Mönchengladbach. Już rok później – jako gracz pierwszej jedenastki – dotarł z nią do finału Pucharu UEFA, w którym Borussia przegrała w dwumeczu (3:2 i 0:1) z Eintrachtem Frankfurt. W zespole, prowadzonym wówczas przez młodego szkoleniowca, 35-letniego Juppa Heynckesa, grali m.in. Winfried Schäfer, Karl Del'Haye i kapitan Christian Kulik. W kolejnych latach zespół nie powtórzył tego osiągnięcia, a słabe występy w Bundeslidze (miejsca w środku tabeli) sprawiły, że Matthäus coraz bardziej zaczął się interesować zmianą otoczenia. W 1984 roku, po tym, jak Borussia osiągnęła dobre wyniki na koniec sezonu (III miejsce w lidze i finał Pucharu Niemiec), a zawodnik wystąpił na nieudanych Euro 1984, z propozycją transferu wystąpił Bayern Monachium.
Czteroletni okres, spędzony w Monachium, obfitował w trzy tytuły mistrza kraju oraz przegrany finał Pucharu Mistrzów. W maju 1987 roku Bayern, z Matthäusem w składzie, uległ 1:2 FC Porto. Partnerami Matthäusa, kapitana zespołu, byli wtedy m.in. Jean-Marie Pfaff, Andreas Brehme i Karl-Heinz Rummenigge, a na ławce szkoleniowej siedział Udo Lattek. Puchar Mistrzów jest jednym z nielicznych trofeów, jakie nie znalazły się w kolekcji Niemca. Drugi raz w finale tej imprezy wystąpił w 1999 roku, w wieku 38 lat. Tym razem Bayern również przegrał 1:2 (z Manchesterem United), chociaż do 91 minuty prowadził 1:0. Kiedy w ostatnich sekundach meczu padały zwycięskie bramki, Matthäusa nie było już na boisku. W czasie drugiej przygody z Bayernem (w latach 1992–2000) udało mu się za to wywalczyć Puchar UEFA: w maju 1996 roku po zwycięstwie w dwumeczu z Girondins Bordeaux (2:0 i 3:1). Matthäus, tak jak dziewięć lat wcześniej, był kapitanem zespołu, a trenerem zaś Franz Beckenbauer, nazywany przez niego przyjacielem i mistrzem. W tym okresie do kolekcji trofeów dołożył także cztery tytuły mistrza Niemiec.
W międzyczasie, czyli w latach 1988–1992, występował w Interze Mediolan, zdobywając z nim mistrzostwo i Superpuchar Włoch oraz Puchar UEFA. Jako zawodnik Interu został wybrany na najlepszego piłkarza Europy i najlepszego sportowca świata (1991), a także najlepszego piłkarza świata (1990). W zespole, trenowanym przez Giovanniego Trapattoniego, był częścią tzw. niemieckiego tercetu, który – oprócz niego – tworzyli Jürgen Klinsmann i Andreas Brehme.
Piłkarską karierę zakończył w 2000 roku, w barwach amerykańskiego MetroStars.
Kariera reprezentacyjna.
Dziewiętnastoletni Matthäus został powołany przez Juppa Derwalla do kadry na Euro 1980. Na tej imprezie rozegrał swój pierwszy mecz w reprezentacji Niemiec: 14 czerwca w zwycięskim 3:2 spotkaniu grupowym z Holandią w 75 minucie zmienił na boisku Bernarda Dietza. Chociaż w kolejnych spotkaniach już nie wystąpił, to mógł świętować sukces drużyny, która po raz drugi w historii zdobyła tytuł mistrza Europy.
Na kolejny występ w kadrze czekał do listopada 1981 roku. W kolejnych miesiącach grał tylko w spotkaniach towarzyskich. Mimo to Derwall powołał go – znowu jako rezerwowego – na następny turniej, Mundial 1982. Matthäus zagrał w dwu grach grupowych: przeciw Chile (4:1) i Austrii (1:0). W obu wchodził z ławki rezerwowych, zmieniając odpowiednio Paula Breitnera i Karla-Heinza Rummenigge. Po raz kolejny mógł jednak cieszyć się z dobrego występu zespołu: Niemcy po porażce w finale z Włochami wywalczyli wicemistrzostwo świata.
Dopiero po tym turnieju awansował do pierwszej jedenastki. Występował w niej aż do 2000 roku, z prawie czteroletnią przerwą między 1995 i 1998 rokiem. Do 1995 roku wywalczył wicemistrzostwo (1986) i mistrzostwo świata (1990), a także brał udział – jako kapitan – w Euro 1988 (półfinał) i Mundialu 1994 (ćwierćfinał). Z udziału w Euro 1992 wyeliminowała go ciężka kontuzja.
Po Mundialu 1994 popadł jednak w konflikt z selekcjonerem Bertim Vogtsem. Według niektórych komentatorów osobą, która przyczyniła się do jego eskalacji był Jürgen Klinsmann, który także nie lubił Matthäusa i już wcześniej doprowadził do odsunięcia go z funkcji kapitana Bayernu Monachium. W efekcie Matthäus przez prawie cztery lata nie otrzymywał powołań do kadry. Ominął go w ten sposób udział w Euro 1996, na którym Niemcy zdobyli mistrzostwo Europy.
Kolejne lata upłynęły pod znakiem powrotów do kadry. Vogts pogodził się z nim i powołał go ponownie w maju 1998 roku po tym, jak urazu doznał dotychczasowy podstawowy libero, Olaf Thon. Miesiąc później 37-letni Matthäus po raz piąty zagrał w mistrzostwach świata. Powrót nie był udany: Niemcy po porażce 0:3 z Chorwacją odpadli już w ćwierćfinale. Jednak, mimo porażki, dla Matthäusa liczyło się to, że pobił rekord występów w mundialach: rozegrał w nich dwadzieścia pięć spotkań i do dziś jest liderem tej klasyfikacji. Po meczu z Chorwacją po raz kolejny ogłosił zakończenie reprezentacyjnej kariery.
Jednak szybko dał się namówić Erichowi Ribbeckowi i znalazł się w kadrze najpierw na Puchar Konfederacji 1999, a następnie na Euro 2000. W wieku 39 lat wystąpił we wszystkich spotkaniach Niemców na tym ostatnim turnieju, jednak ich gra była jeszcze mniej skuteczna niż na mistrzostwach świata. Podopieczni Ribbecka odpadli już po fazie grupowej, zdobywając zaledwie jeden punkt i jedną bramkę zajmując ostatnie miejsce w swojej grupie. Ich ostatni mecz w tym turnieju był jednocześnie sto pięćdziesiątym (i ostatnim) w kadrze dla Matthäusa. Mimo tego rekordu, zawodnik żałował, że zgodził się na propozycję Ribbecka. Nie tylko dlatego, że Niemcy zagrały słabo, ale także dlatego, że po mistrzostwach został oskarżony o prowokowanie konfliktów w drużynie. Jednak nieoczekiwanie wziął go wtedy w obronę ówczesny kanclerz Niemiec, Gerhard Schröder, który przypomniał, że krytykowany zawodnik dziesięć lat wcześniej był najlepszym piłkarzem świata.
Kariera szkoleniowa.
Po zakończeniu piłkarskiej kariery rozpoczął pracę szkoleniową. W wywiadach podkreślał, że chciałby pracować w niemieckiej Bundeslidze, jednak wobec braku ofert we wrześniu 2001 roku przyjął propozycję ówczesnego wicemistrza Austrii, Rapidu Wiedeń. Na koniec sezonu 2001–2002 zajął z tym klubem dopiero ósme miejsce w tabeli. Działacze Rapidu postanowili więc nie przedłużać z nim kontraktu.
Pół roku później, w grudniu 2002 roku, znalazł zatrudnienie w Partizanie Belgrad, po tym, jak władze tego klubu rozwiązały umowę z jednym z najbardziej zasłużonych dla Partizana trenerów, Ljubišą Tumbakoviciem. Matthäus z zespołem, w którego barwach grali wówczas m.in. doświadczeni reprezentanci Jugosławii (Albert Nađ i Saša Ilić) oraz młodzi Danko Lazović i Igor Duljaj, zdobył pierwszy ważny sukces w swojej trenerskiej karierze: mistrzostwo kraju. Osiągnięcie było tym większe, że drużyna zakończyła sezon z aż dziewiętnastoma punktami przewagi nad drugą w tabeli Crveną zvezdą, z bilansem 29–2–3. Ponadto piłkarz Partizana, Zvonimir Vukić, wywalczył koronę króla strzelców ligi.
Do udanych meczów w lidze, doszły także dobre występy w europejskich pucharach. W sierpniu 2003 roku Partizan pokonał po rzutach karnych Newcastle United i awansował do Ligi Mistrzów. Tu jednak trafił na Real Madryt, Olympique Marsylia oraz – prowadzone przez José Mourinho – FC Porto, które ostatecznie wygrało Puchar Mistrzów. Po nieudanej pierwszej fazie rozgrywek grupowych (porażki z Realem i Olympique), tuż po zakończeniu rundy jesiennej w lidze, 13 grudnia 2003 roku Matthäus ogłosił, że odchodzi z klubu. Jako oficjalny powód podał sprawy osobiste. Kilka tygodni później udzielił wywiadu, w którym oskarżył władze klubu o niewywiązanie się z kontraktu (chodziło o dodatkowe premie finansowe z transferów zawodników), a następnie wytoczył im proces o odszkodowanie.
Już dzień po rezygnacji z pracy w Partizanie (14 grudnia 2003), ogłosił, że przyjął ofertę prowadzenia reprezentacji Węgier. Obowiązki objął na początku 2004 roku. Zadaniem Matthäusa był awans z drużyną, zajmującą wówczas 72. pozycję w rankingu FIFA, do Mundialu 2006. Rywalami Węgrów w grupie eliminacyjnej byli m.in. Chorwaci, Szwedzi i Bułgarzy. Jednak z żadnym z najsilniejszych rywali podopieczni Matthäusa nie wygrali, zanotowali jedynie jeden remis z Bułgarią; pokonali tylko najsłabsze w grupie Islandię i Maltę. Ostatecznie eliminacje zakończyli na czwartym miejscu w tabeli, ze stratą aż dziesięciu punktów do Chorwatów i Szwedów, którzy wywalczyli awans, a bilans Matthäusa zamknął się na dwudziestu siedmiu meczach (11–3–14). Jedną z jedenastu wygranych, jakie zanotował zespół pod jego wodzą, było zwycięstwo w meczu towarzyskim z Niemcami 2:0 (6 czerwca 2004, Kaiserslautern). Z reprezentacją Węgier pożegnał się wraz z końcem 2005 roku. Rozstanie z reprezentacją Węgier było podobne do tego z Serbami: trener w listopadzie 2007 roku publicznie oskarżył działaczy o niekompetencję i „eksploatację węgierskiego futbolu”.
Kolejnym przystankiem na szkoleniowej drodze Matthäusa było brazylijskie Athletico Paranaense, z którym jednak rozstał się już po siedmiu meczach (5 zwycięstw i 2 remisy). Trener uzasadniał swoją decyzję tęsknotą za rodziną. Jednak wątpliwości wzbudza sposób odejścia z klubu: Matthäus powiedział działaczom, że musi wyjechać do Europy na cztery dni, jednak nie było go przez dwa tygodnie. O rezygnacji powiadomił swoich przełożonych faksem.
W maju 2006 roku powrócił do Austrii, gdzie w duecie z dyrektorem sportowym Giovannim Trapattonim, swoim dawnym trenerem z Interu Mediolan, przez ponad rok prowadził Red Bull Salzburg. Zespół na koniec sezonu 2006–2007 zdobył pierwsze w historii mistrzostwo kraju, a jego lider, Alexander Zickler, wywalczył koronę króla strzelców. Mimo tych sukcesów, Matthäus – bez podania przyczyny – został w lipcu 2007 roku zdymisjonowany. Jego miejsce zajął Trapattoni.
Kolejny sezon spędził w zespole ówczesnego wicemistrza Izraela, Maccabi Netanja. Na koniec rozgrywek 2008–2009 zespół był czwarty, dzięki czemu zapewnił sobie start w Lidze Europy, a także dotarł do półfinału Pucharu Izraela, jednak działacze już w kwietniu 2009 ogłosili, że nie przedłużą kontraktu z trenerem z powodów finansowych.
21 września 2010 zastąpił Stanimira Stoiłowa i został pierwszym od 1966 roku zagranicznym selekcjonerem reprezentacji Bułgarii. Jego zadaniem był awans do Euro 2012, o który Bułgarzy rywalizowali m.in. z Anglią, Szwajcarią i Czarnogórą. Niemiec poprowadził Bułgarów w pięciu meczach eliminacyjnych, z których wygrał tylko jeden (z Walią). Pozostałe zremisował (ze Szwajcarią i Czarnogórą) i przegrał (rewanż ze Szwajcarią i Anglią). Bilansu nie poprawiły gry towarzyskie, w których zanotował m.in. remis z Estonią i porażki z Serbią i Białorusią. Słabe wyniki oraz zła atmosfera w kadrze (Matthäus był skonfliktowany z kilkoma starszymi graczami) sprawiły, że 19 września 2011 został zwolniony ze swojego stanowiska. Bułgarom pozostało wprawdzie jeszcze jedno spotkanie kwalifikacyjne, ale i tak już stracili szansę na awans.
Niedługo po rozstaniu z kadrą, nazwisko Matthäusa pojawiło się w kontekście kandydata na nowego trenera Hamburger SV. Sam Niemiec przyznał, że chciałby zostać na Bałkanach i zaoferował swoje usługi dwóm czołowym klubom z Bułgarii: Lewskiemu Sofia i Liteksowi Łowecz, a także chorwackiemu Hajdukowi Split.
Praca dziennikarska.
Przed rozpoczęciem pracy szkoleniowej oraz w tej trakcie był w latach 2001–2009 felietonistą sportowym niemieckiego magazynu sportowego "Sport Bild". Ponadto – jako ekspert – komentował dla telewizji Premiere mecze Mundiali 2002 i 2006; dla telewizji ZDF – Euro 2004, dla Eurosportu – Euro 2008, a dla arabskiej Al-Dżaziry – Mundial 2010.
Życie prywatne.
Był pięciokrotnie żonaty. W latach 1981–1992 był żonaty z Silvią, z którą ma dwie córki: Alisę (ur. 1986) i Violę (ur. 1988).
W 1994 roku poślubił szwajcarską modelkę i prezenterkę telewizyjną, Lolitę Morenę, z którą ma syna, Lorisa (ur. 1992). Małżeństwo zakończyło się pięć lat później (1999), po tym, jak Matthäus zostawił żonę dla młodszej o szesnaście lat, Maren Müller-Wohlfahrt, która była córką klubowego lekarza Bayernu Monachium. Jednak para nie wzięła ślubu. Kilka lat później ogłosiła rozstanie.
27 listopada 2003 ożenił się po raz trzeci z serbską celebrytką, Marijaną Kostić, którą poznał w okresie pracy w Partizanie Belgrad. Jednak już cztery lata później wszczęto procedurę rozwodową, która zakończyła się w styczniu 2009.
W grudniu 2008 47-letni wtedy piłkarz poznał w Las Vegas ukraińską modelkę, 21-letnią Kristinę Lilianę Chudinową. Pobrali się 1 stycznia 2009. Jednak 2 lutego 2011 doszło do rozwodu. Zamieszkał w Budapeszcie.
Od maja 2011 do listopada 2012 był związany z urodzoną w Poznaniu modelką Joanną Tuczyńską, z którą pojawił się gościnnie w jednym z odcinków serialu RTL "Kobra – oddział specjalny" ("Alarm für Cobra 11") – pt. "Zamówiona, porwana, dostarczona" ("Bestellt, entführt, geliefert", 2012).
Po raz piąty ożenił się z Anastasią Klimko. Mają syna, Milana (ur. w kwietniu 2014).
Sukcesy.
Kariera piłkarska
Kariera szkoleniowa

</doc>
<doc id="301350" url="https://pl.wikipedia.org/wiki?curid=301350" title="Billboard">
Billboard



</doc>
<doc id="301353" url="https://pl.wikipedia.org/wiki?curid=301353" title="Billboard (reklama)">
Billboard (reklama)

Billboard – dużych rozmiarów tablica lub plakat reklamowy, stosowany głównie w reklamie zewnętrznej.
Termin określa też nośnik reklamy, będący dużą, często oświetloną tablicą reklamową, umieszczaną na budynkach lub na specjalnie przystosowanych do tego słupach.
Najpopularniejsze formaty nośników sieciowych (tj. standaryzowanych) stosowane w Polsce to:
Głównie w dużych miastach występują również megaboardy, mające najczęściej formaty niestandardowe, o powierzchniach powyżej 50 m² i dochodzących do 300 m² (reklamy na budynkach).

</doc>
<doc id="301357" url="https://pl.wikipedia.org/wiki?curid=301357" title="Auksyna">
Auksyna



</doc>
<doc id="301360" url="https://pl.wikipedia.org/wiki?curid=301360" title="Sándor Márai">
Sándor Márai

Sándor Márai, właśc. Sándor Károly Henrik Grosschmid de Mára (ur. 11 kwietnia 1900 w Koszycach, zm. 21 lutego 1989 w San Diego) – węgierski prozaik, poeta, publicysta, autor licznych powieści i prowadzonego od 1943 do samobójczej śmierci "Dziennika" (1985, 1997).
Życiorys.
Pochodził ze starej rodziny saskich osadników. Jego ojciec Géza Grosschmid (1872–1934) był adwokatem. Dzieciństwo spędził w Koszycach. Tam również rozpoczął edukację w szkole średniej, którą kontynuował następnie w Preszowie i Budapeszcie, gdzie też rozpoczął studia.
Pierwsze wiersze i artykuły opublikował w piśmie "Czerwony Sztandar". Po upadku Węgierskiej Republiki Rad w obawie przed represjami białego terroru wyemigrował do Niemiec. Tam ukończył studia dziennikarskie. Napisał sztukę teatralną po niemiecku, współpracował też z niemiecką prasą. Swoją poezję jednak tworzył już tylko po węgiersku. W pierwszych latach twórczości podróżował sporo po Europie, odwiedził np. Frankfurt, Berlin, Paryż.
Ożenił się z Iloną Metzner (Lolą), rok od niego starszą, również pochodzącą z Koszyc. Przeżyli razem 62 lata. W 1928 razem z żoną powrócił na Węgry i osiadł w Budapeszcie. W 1930 rozpoczął pisać w stylu realistycznym. Był pierwszym autorem tłumaczącym dzieła Kafki oraz publikującym teksty krytyczne na temat jego dorobku literackiego. W krótkim czasie osiągnął literacki sukces, a jego dzieła zostały przetłumaczone na angielski, francuski, włoski, hiszpański, portugalski, fiński, chorwacki, czeski, turecki, szwedzki i duński. Był krytycznie nastawiony zarówno do autorytarnych rządów admirała Horthyego, jak i sowiecko-komunistycznej dyktatury. Jego teść – Żyd, zginął w 1944 w niemieckim obozie zagłady Auschwitz. Pisarz pomagał w ukrywaniu żydowskich dzieci.
W swojej twórczości często poruszał temat zmierzchu świata mieszczańskiego i kryzysu kultury europejskiej. Po wojnie, w latach 1945–1948, pisarz wydał osiem książek. Jego wydawca został jednak wkrótce upaństwowiony i już zapowiedziana nowa powieść Máraiego trafiła na przemiał, jedynie kilka egzemplarzy ocalili drukarze. Brat pisarza, reżyser filmowy Géza von Radványi, po światowym sukcesie swojego filmu "Gdzieś w świecie", nie otrzymał zgody na realizację na Węgrzech nowego obrazu "Cyrk Maximus", stracił również stanowisko wykładowcy w szkole filmowej, którą sam zakładał. Obaj bracia wyemigrowali. Sándor Márai w 1948 wyjechał z Węgier z żoną i ośmioletnim adoptowanym synkiem Janosem. Do kraju nigdy już nie wrócił.
Do 1952 Márai mieszkał we Włoszech, potem przeniósł się do Stanów Zjednoczonych, gdzie w Nowym Jorku pracował w Radiu Wolna Europa. W 1956, na wieść o wybuchu powstania przyleciał do Europy, ale w Monachium zdążył jedynie nagrać monologi uciekinierów na taśmę magnetofonową. W 1968 przeszedł na emeryturę i przeprowadził się do Włoch, do Salerno. W 1980 wrócił do USA, zamieszkał w San Diego w Kalifornii.
Bardzo ciężko przeżył śmierć żony, która 4 stycznia 1986 zmarła na raka gardła. 27 listopada 1986 zmarł w Budapeszcie jego brat Géza, 23 kwietnia 1987, kilka miesięcy później, niespodziewanie zmarł w wieku 47 lat jego przybrany syn Janos, który mieszkał z żoną i trzema córeczkami w okolicach San Diego. 22 lutego 1989 pisarz popełnił samobójstwo, odbierając sobie życie strzałem z pistoletu. W 1990 otrzymał pośmiertnie najwyższą węgierską nagrodę w dziedzinie kultury i sztuki – Nagrodę Kossutha.
W Koszycach zachował się rodzinny dom Máraiego na ulicy Mäsiarskiej. Na niedalekim skwerze znajduje się oryginalny pomnik pisarza, dzieło Pétera Gáspára. W mieście tym imię Máraiego noszą również szkoła podstawowa i gimnazjum z węgierskim językiem nauczania.
Dzieła.
Márai był też autorem dramatów: "Przygoda" (premiera w listopadzie 1940), "Obywatele koszyccy" (premiera w grudniu 1942), "Czar" (premiera 1946) oraz "Przybysz w Wenecji" (1960) – przeróbka powieści "Występ gościnny w Bolzano". Pisał także wiersze. Do najpopularniejszych należą:
"Wiersze" ("Összegyűjtött verse") Maraiego ukazały się w Polsce w 2016 w wyborze, przekładzie i opracowaniu Jerzego Snopka. Dwujęzyczny wybór wierszy (27 utworów) wydało wydawnictwo Pogranicze w Sejnach w ramach obchodów Roku Kultury Węgierskiej 2016-2017.
Utwory Máraiego tłumaczyli na język polski Teresa Worowska i Feliks Netz oraz Irena Makarewicz.
Dziennik pisarza.
Od 1943 aż do śmierci (1989) pisał również "Dziennik" ("A teljes Napló"), który stanowi ważną część jego spuścizny intelektualnej (wyd. pol. "Dziennik. Fragmenty" – 2006, 2007, 2008, 2009, 2013; "Dziennik 1943–1948" – 2016; "Dziennik 1949–1956" – 2017, "Dziennik 1957–1966" – 2018; "Dziennik 1967–1976" – 2019; "Dziennik 1977–1989" – 2020) w tłum. i z posłowiem Teresy Worowskiej). Rozpoczęcie pracy nad "Dziennikiem" wiązało się również z zaprzestaniem pracy dziennikarskiej i publicystycznej. "Dziennik" opublikowano na emigracji w sześciu tomach. W 1990 został on wydany również na Węgrzech. W 1991 ukazały się również te fragmenty "Dziennika", które sam autor we wcześniejszym wydaniu pominął (Ami a naplóból kimaradt – "Zapiski wyłączone"). Dziennik uznawany jest za jedno z najważniejszych dzieł Máraiego.

</doc>
<doc id="301361" url="https://pl.wikipedia.org/wiki?curid=301361" title="Sandor Marai">
Sandor Marai



</doc>
<doc id="301372" url="https://pl.wikipedia.org/wiki?curid=301372" title="FC Katowice">
FC Katowice



</doc>
<doc id="301375" url="https://pl.wikipedia.org/wiki?curid=301375" title="BMD-2">
BMD-2

BMD-2 – radziecki bojowy wóz piechoty, przeznaczony dla wojsk powietrznodesantowych.
Historia.
W 1979 roku wprowadzono do Afganistanu wojska radzieckie. Armia Radziecka eksploatowała w tym okresie dwa typy bojowych wozów piechoty: BMP-1 i BMD-1. Główne uzbrojenia wozów BMP-1 i BMD-1, armata 73 mm 2A28 Grom okazała się uzbrojeniem o niewielkim zasięgu skutecznym. Dodatkowo niski kąt podniesienia armaty 2A28 uniemożliwiał zwalczanie celów wysoko położonych (np. na zboczach gór, w oknach).
W 1981 roku w Afganistanie znalazły się jednostki wyposażone w bojowe wozy piechoty BMP-2. Jego główne uzbrojenie 30 mm Działko 2A42 okazało się znacznie skuteczniejsze od armaty 2A28. Dlatego dowództwo radzieckich wojsk powietrznodesantowych podjęło decyzję o wprowadzeniu do uzbrojenia nowego wozu bojowego uzbrojonego w 30 mm działko.
Wstępne prace wykazały, że kadłub BMD-1 jest zbyt mały, aby zamontować na nim wieżę BMP-2. Dlatego postanowiono opracować dwa pojazdy. Rozwiązaniem doraźnym miał być wóz wykorzystujący podwozie BMD-1 i nową jednoosobową wieżę z armatą 30 mm (BMD-2), a docelowym nowy większy bojowy wóz piechoty (późniejszy BMD-3).
W 1983 roku powstała zmodernizowana wersja BMD-1. Była ona wyposażona w jednoosobową wieżę B-30 z zamocowaną armatą 30 mm i karabinem maszynowym PKT. Na wieży zamocowano wyrzutnię przeciwpancernych pocisków kierowanych 9M113 Konkurs (możliwe jest także odpalanie ppk 9M111 Fagot). Ponieważ doświadczenia wykazały, że dowódca wozu obciążony innymi obowiązkami nie jest w stanie skutecznie obsługiwać lewego, kursowego karabinu maszynowego PKT, pozostawiono tylko prawy kursowy karabin maszynowy.
Średnica nowej wieży jest identyczna, jak wieży zastosowanej w BMD-1 i BMP-1. Według niektórych źródeł planowano wykorzystać wieżę do modernizacji części BMP-1, ale ostatecznie była ona montowana tylko na BMD-2.
Produkcję BMD-2 rozpoczęto w 1985 roku. Obecnie obok starszych BMD-1 i nowych BMD-3 jest nadal używany przez armię Federacji Rosyjskiej.
Opis.
BMD-2 jest pływającym opancerzonym, gąsienicowym wozem bojowym, przystosowanym do transportu drogą lotniczą i desantowania przez zrzut.
Załogę BMD-2 tworzy dowódca, kierowca, strzelec kursowego PKT, działonowy i trzech żołnierzy desantu. Kierowca, dowódca i strzelec kursowego karabinu maszynowego zajmują miejsce w przedniej części pojazdu, działonowy w wieży, a żołnierze desantu w przedziale pomiędzy wieżą a przedziałem transportowym.
W przedniej części kadłuba znajdują się przedziały kierowania. W środkowej przedział bojowy z wieżą, a w tylnej przedział desantu i napędowy. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich.
W przedziale napędowym umieszczony jest silnik i układ przeniesienia mocy. Napęd BMD-1 stanowi 6-cylindrowy, czterosuwowy, wysokoprężny, chłodzony cieczą silnik 5D20. Jest on zbudowany w układzie V i ma pojemność 15 900 cm³. Moc przy 2600 obr/min wynosi 240 KM. Moc z silnika jest przenoszona na koła napędowe przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. 
BMD-2 posiada zawieszenie niezależne hydropneumatyczne. Każde z 10 kół jezdnych jest połączone za pomocą wahacza z amortyzatorem hydropneumatycznym. Dzięki zastosowaniu zawieszenia hydropneumatycznego prześwit może być zmieniany w zakresie 100 - 450 mm. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Pojazd posiada dwie gąsienice o szerokości 250 mm, długość oporowa każdej gąsienicy wynosi 2800 mm.
Napęd w wodzie zapewniają dwa pędniki wodne.
W przedziale kierowania stanowiska mają kierowca, dowódca i strzelec kursowego PKT. Kierowca obserwuje teren przed wozem za pomocą trzech peryskopów. Środkowy peryskop może być zamieniony na peryskop podnoszony zapewniający obserwację przy podniesionym falochronie, lub peryskop nocny.
Dowódca siedzi po lewej stronie kierowcy i obserwuje teren przed pojazdem przy pomocy peryskopu obrotowego. Do zadań dowódcy należy obsługa radiostacji R-123M i żyrokompasu Gpk-S9.
Po prawej stronie kierowcy stanowisko ma strzelec drugiego kursowego karabinu maszynowego.
W środkowej części pojazdu znajduje się przedział bojowy z wieżą obrotową B-30. W wieży znajduje się zasadnicze uzbrojenie wozu: 30 mm działko 2A42 i sprzężony z nim karabin maszynowy PKT. Na wieży zamocowana jest wyrzutnia ppk 9M113 Konkurs. Uzbrojenie nie jest stabilizowane.
Działko 2A42 jest bronią automatyczną o szybkostrzelności regulowanej w zakresie 200 - 500 strz/min. Możliwe jest także prowadzenie ognia pojedynczego. Stosowane są naboje odłamkowe i przeciwpancerne rdzeniowe. Dodatkowo w wozie przewożone są ppk Konkurs lub Fagot.
Do celowania służy działonowemu dzienno-nocny celownik, a obserwację poza polem widzenia celownika zapewniają peryskopy. 
Pomiędzy wieżą a przedziałem napędowym znajduje się mały przedział desantowy. Zajmują w nim miejsce trzej żołnierze desantu.
BMD-2 jest przystosowany do transportu drogą powietrzną (samolotami An-12, An-22, Ił-76, An-124 i śmigłowcami Mi-6, Mi-26). BMD może być zrzucany na spadochronie (załoga desantuje się osobno). Zrzut może być wykonywany z małej wysokości przy pomocy specjalnego spadochronu wyciągającego platformę z BMD z samolotu, albo z dużej wysokości na platformie desantowej PRSm-915 wyposażonej w system spadochronów (prędkość opadania 15-20 m/s), oraz system silników rakietowych zmniejszających końcową prędkość opadania do 6-7 m/s. Po wylądowaniu załogi wozów odszukują pojazd wykorzystując kodowany sygnał nadawany przez pojazd (inny dla każdego wozu).

</doc>
<doc id="301379" url="https://pl.wikipedia.org/wiki?curid=301379" title="Cidaris">
Cidaris



</doc>
<doc id="301380" url="https://pl.wikipedia.org/wiki?curid=301380" title="Antal Szerb">
Antal Szerb

Antal Szerb (ur. 1 maja 1901 w Budapeszcie, zm. 27 stycznia 1945 w Balf) – węgierski pisarz.
Pochodził z rodziny żydowskiej, przeszedł na katolicyzm. Studiował filologię węgierską, niemiecką i angielską. W czasie od 1924 do 1929 żył we Włoszech i Francji, od 1930 w Londynie. Od 1937 r. był profesorem literatury na Uniwersytecie w Segedynie.
W 1934 r. ukazała się jego "Historia literatury węgierskiej", w 1938 "Poszukiwanie cudu. Przegląd i problematyka powieści nowoczesnej", a w 1941 "Historia literatury światowej".
Antal Szerb został 27 stycznia 1945 zamordowany przez kapo w obozie Balf (na zachodzie Węgier). Jest do dziś jednym z najchętniej czytanych autorów XX w. na Węgrzech.

</doc>
<doc id="301382" url="https://pl.wikipedia.org/wiki?curid=301382" title="Kazimierz Kord">
Kazimierz Kord

Kazimierz Kord (ur. 18 listopada 1930 w Pogórzu lub Podgórzu, zm. 29 kwietnia 2021) – polski dyrygent, wieloletni dyrektor naczelny i artystyczny Filharmonii Narodowej w Warszawie. Współpracował z czołowymi orkiestrami i teatrami muzycznymi na świecie. Był jednym z najwybitniejszych polskich dyrygentów.
Życiorys.
W 1949 ukończył Liceum Muzyczne w Katowicach w klasie fortepianu, w 1949–1955 studiował grę na fortepianie u Władimira Nilsena w Konserwatorium w Leningradzie, a w 1956–1960 dyrygenturę pod kierunkiem Artura Malawskiego i Witolda Krzemieńskiego w Państwowej Wyższej Szkole Muzycznej (obecnie Akademii Muzycznej) w Krakowie.
W latach 1960–1962 był chórmistrzem i dyrygentem w Operze Warszawskiej.
W latach 1962–1969 był dyrektorem i kierownikiem artystycznym Teatru Muzycznego w Krakowie (przygotował ok. 30 premier), natomiast w 1969–1973 Wielkiej Orkiestry Symfonicznej Polskiego Radia i Telewizji w Katowicach. Od 1977 do 2001 kierował Filharmonią Narodową w Warszawie, z którą odbył wiele tournées po Europie, USA, Australii oraz Chinach i Japonii. Występował z wieloma orkiestrami oraz realizował spektakle w teatrach operowych, m.in.
w Metropolitan Opera w Nowym Jorku i Covent Garden w Londynie. W 1980–1986 prowadził równocześnie orkiestrę symfoniczną w Baden-Baden.
W 1980 roku był przewodniczącym jury podczas X Międzynarodowego Konkursu Pianistycznego im. Fryderyka Chopina. W kilku filmach fabularnych wcielił się w rolę dyrygenta, m.in. w 1997 roku zagrał jedną z głównych ról w filmie telewizyjnym Krzysztofa Zanussiego pt. "".
Dokonał licznych nagrań radiowych i płytowych. 18 lipca 2005 r. mianowany został dyrektorem muzycznym Teatru Wielkiego – Opery Narodowej, a z dniem 1 lutego 2006 r. p.o. dyrektora naczelnego. W czerwcu 2006 r. ustąpił z obu tych stanowisk.
Zmarł 29 kwietnia 2021 roku w wieku 90 lat, został pochowany na cmentarzu w Krzeszowicach.

</doc>
<doc id="301391" url="https://pl.wikipedia.org/wiki?curid=301391" title="Ludwig Zehnder">
Ludwig Zehnder

Ludwig Louis Albert Zehnder (ur. 1854, zm. 1949), fizyk szwajcarski, konstruktor interferometru.
Życiorys.
Był studentem Wilhelma Roentgena, później profesorem fizyki na uniwersytecie we Freiburgu i Bazylei. Wykonał prześwietlenie ludzkiego ciała i wykonał rentgenogram szkieletu ludzkiego.

</doc>
<doc id="301394" url="https://pl.wikipedia.org/wiki?curid=301394" title="Waingapu">
Waingapu

Waingapu – miasto w Indonezji na północnym wybrzeżu wyspy Sumba w prowincji Małe Wyspy Sundajskie Wschodnie; 11 tys. mieszkańców (2005).
Ośrodek turystyczny (główne atrakcje to okoliczne wioski – skanseny, sztuka ludowa, szczególnie tkaniny "Ikat", coroczny festiwal jeździecki "Pasola"); port lotniczy.

</doc>
<doc id="301401" url="https://pl.wikipedia.org/wiki?curid=301401" title="Szczep (mikrobiologia)">
Szczep (mikrobiologia)

Szczep – populacja drobnoustrojów (głównie bakterii) w obrębie gatunku lub odmiany, wyróżniająca się określonymi cechami fizjologicznymi lub genetycznymi (np. szczep "Escherichia coli" odporny na ampicylinę to "E. coli" ampR).

</doc>
<doc id="301403" url="https://pl.wikipedia.org/wiki?curid=301403" title="Anna Aldona Giedyminówna">
Anna Aldona Giedyminówna



</doc>
<doc id="301404" url="https://pl.wikipedia.org/wiki?curid=301404" title="Pontiac (samochód)">
Pontiac (samochód)



</doc>
<doc id="301407" url="https://pl.wikipedia.org/wiki?curid=301407" title="Lista meczów reprezentacji Wysp Owczych w piłce nożnej mężczyzn">
Lista meczów reprezentacji Wysp Owczych w piłce nożnej mężczyzn

Reprezentacja Wysp Owczych jest członkiem FIFA od 1988 roku, a UEFA od 1990. Swój pierwszy mecz rozegrała 24 sierpnia 1988. Było to spotkanie towarzyskie z Islandią, przegrane przez Wyspy Owcze 0:1. Pierwszy wygrany (1:0) mecz rozegrany został 14 kwietnia 1989 z Kanadą na Ovari Vøllur w Thorshavn.
Setny mecz rozegrano 8 czerwca 2005 przeciwko Irlandii. Był to przegrany 0:2 mecz, rozgrywany w ramach eliminacji strefy UEFA do Mistrzostw Świata 2006, zaś setną bramkę zdobył Christian Holst w 68. minucie wygranego 4:1 spotkania z Gibraltarem, 1 marca 2014.
Wcześniej reprezentacja archipelagu grała w meczach nieoficjalnych, między innymi w ramach Island Games, jednak zaprzestała tego po wstąpieniu do FIFA i UEFA.
Poniżej znajduje się lista wszystkich spotkań oficjalnych.

</doc>
<doc id="301410" url="https://pl.wikipedia.org/wiki?curid=301410" title="Bluszczyk">
Bluszczyk

Bluszczyk ("Glechoma" L.) – rodzaj roślin z rodziny jasnotowatych. Obejmuje 7 gatunków. Rośliny te występują w strefie umiarkowanej w Europie i Azji, z centrum zróżnicowania we wschodniej Azji, gdzie rośnie 5 gatunków. W Polsce występują dwa gatunki – bluszczyk kosmaty "G. hirsuta" i bluszczyk kurdybanek "G. hederacea". Rośliny z tego rodzaju są uprawiane i dziczejące w Ameryce Północnej i Południowej.
Zasiedlają one zwykle formacje trawiaste, brzegi lasów i strumieni. Rośliny uprawiane są jako ozdobne, wykorzystywane były też jako lecznicze.
Systematyka.
Rodzaj z rodziny jasnotowatych "Lamiaceae". W jej obrębie zaliczany jest do podrodziny "Nepetoideae", plemienia "Mentheae" i podplemienia "Nepetinae".
Zastosowanie.
Niektóre gatunki są uprawiane jako rośliny ozdobne, głównie jako rośliny okrywowe, ich pędy bowiem łatwo ukorzeniają się, a rośliny mogą rosnąć w częściowym zacienieniu. Są jednak ekspansywne i mogą stać się w ogródku chwastami, z tego też względu nie nadają się na rabaty pomiędzy innymi roślinami ozdobnymi.
Bluszczyk kurdybanek służył do sporządzania leczniczych naparów, stosowanych m.in. przy przeziębieniach. Stosowany był także jako dodatek do piwa, który miał „rozjaśniać umysł”.

</doc>
<doc id="301411" url="https://pl.wikipedia.org/wiki?curid=301411" title="Kwantowy komputer">
Kwantowy komputer



</doc>
<doc id="301413" url="https://pl.wikipedia.org/wiki?curid=301413" title="Nieoficjalne mecze piłkarskie reprezentacji Wysp Owczych w piłce nożnej mężczyzn">
Nieoficjalne mecze piłkarskie reprezentacji Wysp Owczych w piłce nożnej mężczyzn

Mimo że reprezentacja Wysp Owczych w piłce nożnej istnieje już od 1930 roku federacja piłkarska zwana po farersku "Fótbóltssamband Føroya" została założona w 1979, a przynależność do FIFA w 1988. Wcześniej rozgrywano mecze towarzyskie lub w ramach rozgrywek organizowanych przez zespoły niezrzeszone z FIFA, do jakich zalicza się na przykład Island Games. Swój ostatni mecz, który można by nazwać nieoficjalnym, rozegrano w 1991, kiedy Wyspy Owcze pokonały w finale Island Games Anglesey na Wyspach Alandzkich.
Imprezy.
Wiele meczów rozegranych przez Wyspy Owcze było spotkaniami towarzyskimi, już wtedy jednak reprezentacja ta brała udział w różnych imprezach międzynarodowych.
Pierwszą z nich był Adam Shield rozgrywany między rokiem 1935 a 1967. Uczestniczyły w nim Wyspy Owcze i Szetlandy. Pierwsze dwa rozegrały się w latach 1935 i 1948, następne zaś od 1951 rozgrywane były co dwa lata. Ośmiokrotnie wygrywały Wyspy Owcze, dwa razy Szetlandy. Ostatnia edycja wygrana została przez Farerczyków co pozwoliło im zachować tarczę - trofeum turnieju. Później nie rozegrano już ani jednego meczu w ramach Adam Shield.
Drugim był North Atlantic Cup rozgrywany między Orkadami, Wyspami Owczymi i Szetlandami w latach 1968-73, w którego czterech edycjach Farerczycy wygrali trzy mecze, jeden zremisowali i cztery przegrali.
Ostatnią z imprez były Island Games, w których Wyspy Owcze wystąpiły dwa razy w 1989 jako organizator i w 1991. Obie imprezy wygrali Farerczycy. W Island Games reprezentacja Wysp Owczych rozegrała swe ostatnie spotkania poza FIFA.
Lista nieoficjalnych meczów.
Wyspy Owcze rozegrały 64 mecze nieoficjalne. Przegrali 28 razy, a osiem razy doprowadzili do remisu.
Bilans.
Bilans nieoficjalnych meczów międzynarodowych z poszczególnymi reprezentacjami narodowymi:

</doc>
<doc id="301414" url="https://pl.wikipedia.org/wiki?curid=301414" title="Inżynieria kwantowa">
Inżynieria kwantowa

Inżynieria kwantowa – dziedzina grupująca zespół nauk i technologii, zajmująca się zagadnieniami najogólniej rozumianych technik wykorzystujących zjawiska kwantowe, które obecnie mogą w istotny sposób zaważyć na kształcie naszej cywilizacji w XXI wieku.
W obecnej dobie staje się realna możliwość konstruowania urządzeń wykorzystujących bezpośrednio efekty kwantowe, takich jak jednoelektronowy tranzystor czy kwantowy komputer.
Inżynieria kwantowa to szereg nowych dziedzin wśród których można obecnie wymienić takie jak: nanotechnologia, informatyka kwantowa, kryptografia kwantowa, spintronika, biologia molekularna, inżynieria genetyczna, chemia molekularna, biotechnologia molekularna.
Wraz z rozwojem mechaniki kwantowej, chemii kwantowej, mikrobiologii i innych kierunków możliwe staje się manipulowania pojedynczymi obiektami kwantowymi (atomami), chwytania i chłodzenia atomów przez wiązki światła laserowego, wytwarzanie atomowych kondensatów.
Potencjał nowych i przyszłych technologii jest ogromny i przekracza nasze współczesne wyobrażenia. Na przykład "sterowanie kwantowe" (sterowanie procesami atomowymi i cząsteczkowymi) zwiększające wydajność reakcji chemicznych wykorzystywanych przy syntezie związków chemicznych.
Celem inżynierii kwantowej jest opanowanie i budowanie, wytwarzanie i konstruowanie nowych urządzeń (np. komputer kwantowy).

</doc>
<doc id="301416" url="https://pl.wikipedia.org/wiki?curid=301416" title="Mgławica Tarantula">
Mgławica Tarantula

Mgławica Tarantula (również NGC 2070, 30 Doradus) – wielka mgławica (obszar H II) w Wielkim Obłoku Magellana. Znajduje się w konstelacji Złotej Ryby. Mgławica Tarantula po raz pierwszy została skatalogowana jako gwiazda 30 Doradus. 5 grudnia 1751 roku Nicolas-Louis de Lacaille uznał ją za mgławicę. Nazwa Tarantula nawiązuje do tego, że jej świetliste włókna przypominają nogi pająka.
Jej średnica kątowa 20' na niebie odpowiada w rzeczywistości około 1000 lat świetlnych. Masa mgławicy jest równa co najmniej 3000 mas Słońca. Mgławica Tarantula ma widomą wielkość gwiazdową 8, co przy odległości mgławicy (c.a. 170 000 – 179 000 lat świetlnych) oznacza bardzo jasny obiekt. Gdyby obiekt ten znajdował się w takiej odległości od Ziemi jak Mgławica Oriona (1300 lat świetlnych), to na ziemskim niebie rozciągałby się na szerokość kątową 60 Księżyców i byłby na tyle jasny, aby w nocy rzucać cień.
Jest to najbardziej aktywny obszar gwiazdotwórczy w całej Grupie Lokalnej. W centrum mgławicy znajduje się młoda gromada masywnych gwiazd skatalogowana jako R136. To właśnie intensywne promieniowanie i silny wiatr pochodzące z tej gromady tworzą poświatę mgławicy oraz kształtują jej włókna. Znajdujący się w mgławicy gaz poprzez owe wiatry oraz wybuchy supernowych został podgrzany do temperatury milionów stopni, stając się źródłem promieniowania rentgenowskiego.
Mgławica Tarantula zawiera także inne młode gromady gwiazd, jak również ciemne obłoki, rozciągnięte i postrzępione włókna gazu, zwarte mgławice emisyjne, niemal sferyczne pozostałości po supernowych oraz superbąble otaczające gorące gwiazdy. Na obrzeżach mgławicy znajduje się w niej również najbliższa od czasów odkrycia teleskopu supernowa – SN 1987A.

</doc>
<doc id="301420" url="https://pl.wikipedia.org/wiki?curid=301420" title="René Adler">
René Adler

René Adler (ur. 15 stycznia 1985 w Lipsku) – niemiecki piłkarz występujący na pozycji bramkarza. Po zakończeniu sezonu 2018/2019 jako zawodnik 1. FSV Mainz 05 ogłosił zakończenie kariery piłkarskiej.
Życiorys.
Kariera klubowa.
W czasach juniorskich trenował w VfB Leipzig (1991–2000) i Bayerze 04 Leverkusen (2000–2003). W 2002 roku dołączył do zespołu rezerw Bayeru, który brał wówczas udział w rozgrywkach Regionalliga Nord. 1 lipca 2003 został włączony do kadry pierwszego zespołu. W Bundeslidze zadebiutował 25 lutego 2007 w wygranym 1:0 meczu z FC Schalke 04, zastępując zawieszonego Hansa-Jörga Butta. 8 marca 2007 zagrał po raz pierwszy w europejskich pucharach – miało to miejsce w przegranym 1:2 meczu z francuskim RC Lens w Pucharze UEFA. W 2008 roku w plebiscycie Kickera został wybrany bramkarzem sezonu 2007/2008. W lipcu 2011 nabawił się kontuzji rzepki, przez co był wyłączony z gry do marca 2012. W sumie w barwach Bayeru Leverkusen rozegrał 138 meczów w Bundeslidze. Po sezonie 2011/2012 odszedł na zasadzie wolnego transferu do Hamburgera SV. W maju 2017 ogłosił, że nie przedłuży wygasającego miesiąc później kontraktu z hamburskim klubem. 1 lipca 2017 został zawodnikiem 1. FSV Mainz 05. Po zakończeniu sezonu 2018/2019 niemieckiej Bundesligi ogłosił zakończenie kariery piłkarskiej
Kariera reprezentacyjna.
Wraz z reprezentacją do lat 20 wystąpił na Mistrzostwach Świata 2005. Został powołany do kadry Niemiec na Euro 2008. W seniorskiej reprezentacji zadebiutował 11 października 2008 w wygranym 2:1 meczu z Rosją w ramach eliminacji do Mistrzostw Świata 2010. W sumie w latach 2008–2013 w kadrze zagrał dwunastokrotnie.

</doc>
<doc id="301422" url="https://pl.wikipedia.org/wiki?curid=301422" title="Elektronika kwantowa">
Elektronika kwantowa



</doc>
<doc id="301424" url="https://pl.wikipedia.org/wiki?curid=301424" title="Kwantowa elektronika">
Kwantowa elektronika



</doc>
<doc id="301425" url="https://pl.wikipedia.org/wiki?curid=301425" title="Shockvertising">
Shockvertising



</doc>
<doc id="301426" url="https://pl.wikipedia.org/wiki?curid=301426" title="Spinotronika">
Spinotronika



</doc>
<doc id="301427" url="https://pl.wikipedia.org/wiki?curid=301427" title="Premierzy Prus">
Premierzy Prus

Od 1802 roku Christian von Haugwitz był pierwszym premierem Prus. Decyzję taka podjął ówczesny król pruski Fryderyk Wilhelm II Hohenzollern. Dotychczas nie było do końca określone, kto z ministrów jest najważniejszy. Mógł to być aktualny przewodniczący Generaldirektorium, lub urzędujący Minister Gabinetu, albo po prostu faktyczny naczelny wódz armii (np. Friedrich Wilhelm von Grumbkow w latach 1728–1739). Panujący w latach 1740–1786 Fryderyk Wielki sam w dużym stopniu był koordynatorem pracy gabinetu. Mniej zdolny jego następca musiał znaleźć kogoś innego do wykonywania tej pracy.

</doc>
<doc id="301431" url="https://pl.wikipedia.org/wiki?curid=301431" title="Prezydenci Kongresu Kontynentalnego">
Prezydenci Kongresu Kontynentalnego

Prezydent Kongresu Kontynentalnego był przewodniczącym Kongresu Kontynentalnego wybieranym przez jego członków. Po ratyfikowaniu artykułów konfederacji 1 marca 1781 roku przez wszystkie trzynaście stanów prezydent kongresu nosił oficjalny tytuł President of the United States in Congress Assembled. Mimo to funkcja prezydenta Kongresu Kontynentalnego bardziej przypominała współczesną funkcję spikera Izby Reprezentantów Stanów Zjednoczonych niż funkcję prezydenta Stanów Zjednoczonych.
Lista prezydentów Kongresu Kontynentalnego.
W poniższym zestawieniu znajdują się wszyscy prezydenci Kongresu Kontynentalnego w kolejności chronologicznej.

</doc>
<doc id="301432" url="https://pl.wikipedia.org/wiki?curid=301432" title="Jabłko niezgody">
Jabłko niezgody

Jabłko niezgody – w mitologii greckiej złote jabłko z napisem: „"dla najpiękniejszej”" (gr. "te kallisti") rzucone przez boginię Eris podczas wesela Tetydy i Peleusa.
Stało się ono przyczyną sporu pomiędzy Herą, Afrodytą i Ateną. Konkurs piękności z polecenia Zeusa rozstrzygnął Parys. Każda z bogiń obiecała mu zapłatę za przyznanie jabłka: Hera – władzę, Atena – mądrość i sławę, Afrodyta – najpiękniejszą kobietę za żonę. Wygrała Afrodyta, która obiecała mu żonę króla Sparty Menelaosa, Helenę. Uprowadzenie Heleny przez Parysa było powodem rozpoczęcia wojny trojańskiej.
Mit ten jest opisany w greckim eposie "Cypria".
Związek frazeologiczny „jabłko niezgody” oznacza przyczynę konfliktu, powód kłótni.
Złote jabłko z napisem „Kallisti” jest jednym z symboli dyskordianizmu.

</doc>
<doc id="301436" url="https://pl.wikipedia.org/wiki?curid=301436" title="Apolog">
Apolog

Apolog (gr. "apólogos" = opowieść) – krótki, dydaktyczno-moralizatorski utwór pisany prozą lub wierszem, często alegoryczny. Bohaterami takich utworów są postacie o schematycznych cechach.

</doc>
<doc id="301441" url="https://pl.wikipedia.org/wiki?curid=301441" title="Danuta Rosner">
Danuta Rosner

Danuta Rosner z domu Szkucik (ur. 22 marca 1926 na terenie dzisiejszych Czechowic-Dziedzic, zm. 21 lipca 2020 w Warszawie) – nauczycielka języka polskiego i wychowania muzycznego, instruktorka harcerska w stopniu harcmistrzyni w hufcach ZHP Warszawa-Praga-Południe oraz Warszawa-Wawer, członkini kadry programowej PTTK: Organizatorka Turystyki (OT), Przodowniczka Turystyki Górskiej (PTG) i Zasłużona Instruktorka Krajoznawstwa (ZIK); członkini zarządu Stowarzyszenia Miłośników Mazurka Dąbrowskiego, Dama Orderu Uśmiechu, Wicekanclerz Międzynarodowej Kapituły Orderu Uśmiechu.
Edukacja, praca harcerska i zawodowa.
W 1933 wstąpiła do 1 Drużyny Harcerek im. Królowej Jadwigi w Dziedzicach (Chorągiew Śląsko-Zagłębiowska Harcerek, Hufiec Harcerek Czechowce-Dziedzice). 
Ukończyła średnią szkołę muzyczną (1952), studia na Uniwersytecie Jagiellońskim (1952) i kurs wychowania muzycznego (1974).
W latach 1957–1961 związała się z Chorągwią Krakowską ZHP (Hufiec Kraków-Łobzów).
Uczyła języka polskiego w Liceum Muzycznym w Krakowie, a od 1962 – języka polskiego, historii i wychowania muzycznego w XXVI Liceum Ogólnokształcącym im. gen. Henryka Jankowskiego „Kuby” na osiedlu Anin w Warszawie.
W latach 1958-62 była komendantem szczepu "Słowiki" działającym przy szkołach muzycznych w Krakowie i drużynową 21 Krakowskiej Drużyny Harcerek działającą w tym szczepie. W 1962 reaktywowała działającą od 1957 przy Szkole Ogólnokształcącej nr 26 w Aninie 147 Warszawską Drużynę Harcerską. Wkrótce drużynę przekształcono w Szczep „Błękitnych”, działający przy XXVI Liceum Ogólnokształcącym w Warszawie – obecnie szczep 147 WDHiGZ „Błękitni” im. Tadeusza Sygietyńskiego. Przez ponad 20 lat była jego komendantką. 
Uczestniczyła w ponad 100 obozach harcerskich. Była komendantką stanicy w Lisznej Operacji „Bieszczady 40”.
Autorka i kompozytorka piosenek harcerskich i patriotycznych, w tym m.in. "Tobie, Warszawo, dzisiaj śpiewamy", "Nieprzetarty Szlak" oraz hymnu Hufca ZHP Warszawa-Praga-Południe.
Zmarła 21 lipca 2020.

</doc>
<doc id="301443" url="https://pl.wikipedia.org/wiki?curid=301443" title="Galaktyka Wiatraczek">
Galaktyka Wiatraczek

Galaktyka Wiatraczek (znana również jako Kółko Zębate, Messier 101, M101, NGC 5457 lub Arp 26) – galaktyka spiralna ze słabym jądrem i bardzo rozwiniętymi ramionami w gwiazdozbiorze Wielkiej Niedźwiedzicy, 5,5° ponad ostatnią gwiazdą dyszla Wielkiego Wozu (Alkaid). Została odkryta w 1781 roku przez Pierre’a Méchaina, asystenta Messiera. Jej jasność wynosi 7,9, a jej rozmiary na niebie 24,5' × 23,4'. Średnica M101 wynosi 170 tys. lat świetlnych, a jej masa jest w przybliżeniu równa 180 miliardom mas Słońca. Znajduje się w odległości 21 milionów lat świetlnych.
W galaktyce tej zaobserwowano do tej pory cztery supernowe: SN 1909A, SN 1951H, SN 1970G oraz SN 2011fe.
Razem z innymi słabszymi galaktykami M101 tworzy grupę galaktyk M101. Oddziaływanie pobliskich galaktyk zaburzyło kształt M101 i spowodowało rozciągnięcie w przestrzeni chmur gazu. Przejście innej galaktyki, najprawdopodobniej NGC 5474, w pobliżu M101 około 250 milionów lat temu przyczyniło się także do wzrostu aktywności gwiazdotwórczej, dzięki której północno-wschodnie ramię galaktyki zawiera więcej młodych, błękitnych gwiazd.W Polsce widoczna przez cały rok (obiekt okołobiegunowy).
Widoczna przez lornetkę jako blada, zaokrąglona plamka o średnicy mniej więcej połowy tarczy Księżyca. Mimo że jest obiektem ósmej wielkości, ze względu na duże rozmiary kątowe jest mniej wyrazista niż można oczekiwać.
John Dreyer skatalogował tę galaktykę w swoim "New General Catalogue" jako NGC 5457. Oprócz tego umieścił w katalogu jasne obszary należące do galaktyki (są to obszary H II i chmury gwiazd), które odkryli William Herschel, Bindon Stoney (asystent Williama Parsonsa) i Heinrich Louis d’Arrest: NGC 5447, NGC 5449, NGC 5450, NGC 5451, NGC 5453, NGC 5455, NGC 5458, NGC 5461, NGC 5462 i NGC 5471.

</doc>
<doc id="301445" url="https://pl.wikipedia.org/wiki?curid=301445" title="Saturn Corporation">
Saturn Corporation

Saturn Corporation – dawny amerykański producent samochodów osobowych i SUV-ów z siedzibą w Spring Hill (Tennessee) działający w latach 1992–2010. Marka należała do amerykańskiego koncernu General Motors.
Historia.
Marka Saturn została utworzona w roku 1985 w celu konkurencji z japońskimi i niemieckimi małymi samochodami importowanymi do Stanów Zjednoczonych. Pod koniec lat dwutysięcznych Saturn znalazł się w kryzysie i General Motors ogłosił wycofanie z inwestycji w markę. Zainteresowana kupnem marki była grupa dilerska Penske Automotive Group, ale transakcja nie doszła do skutku, a jesienią 2009 roku spółka Saturn została zlikwidowana. Do października 2010 roku zlikwidowano wszystkie jej punkty dealerskie.

</doc>
<doc id="301446" url="https://pl.wikipedia.org/wiki?curid=301446" title="Freestyle (deskorolka)">
Freestyle (deskorolka)

Freestyle – dziedzina jazdy na deskorolce, którą zapoczątkował Rodney Mullen. Freestyle polega na robieniu trudnych technicznie trików na deskorolce, w miejscu lub z niewielką prędkością. Na ukształtowanie się tego stylu jazdy na deskorolce wpłynęło to, iż jego twórca żył na wsi i pozbawiony wszelkich miejsc do jazdy (schodów, poręczy, skateparków) musiał robić triki tylko na rozległym płaskim terenie. 
Na rozwój wpłynęły również lata 70. i 80. Używano wtedy deskorolek zwanych "rybkami" na których wykonywanie innych trików jest praktycznie niemożliwe. Freestyle zwany też flatland to zabawa deską między nogami na płaskiej powierzchni. Obecnie organizowane są mistrzostwa świata we freestyle.
Nazwę tę stosuje się także do trików "wolnych" tzn. nienależących do żadnej grupy np. typu slide czy flip. Takim trikiem dla przykładu może być boneless. Są to triki flatlandowe, czyli wykonywane bez urządzeń.
Do freestyle należą takie triki jak:

</doc>
<doc id="301447" url="https://pl.wikipedia.org/wiki?curid=301447" title="Bottle Living">
Bottle Living

Bottle Living – singel Dave’a Gahana, frontmana i wokalisty grupy Depeche Mode, promujący album "Paper Monsters".

</doc>
<doc id="301448" url="https://pl.wikipedia.org/wiki?curid=301448" title="Pancerniki typu Gangut">
Pancerniki typu Gangut

Pancerniki typu Gangut – pierwsze drednoty zbudowane dla Marynarki Wojennej Imperium Rosyjskiego.
Zamówione w 1909 roku, weszły do służby w 1914. Podczas I wojny światowej służyły na Bałtyku, a po wojnie weszły w skład floty radzieckiej. W okresie międzywojennym trzy jednostki zostały zmodernizowane. Brały następnie aktywny udział w II wojnie światowej. 
Zbudowano 4 okręty tego typu. W latach 20., po wejściu w skład radzieckiej floty, wszystkie okręty otrzymały nowe nazwy. Podczas II wojny światowej 2 z nich powróciły do pierwotnych nazw.
Nazwa "Gangut" (ros. "Гангут") to rosyjska transliteracja szwedzkiej nazwy półwyspu Hanko (szw. "Hangö udd").

</doc>
<doc id="301451" url="https://pl.wikipedia.org/wiki?curid=301451" title="Michaił Bachtin">
Michaił Bachtin

Michaił Michajłowicz Bachtin (ur. w Orle, zm. 7 marca 1975 w Moskwie) – rosyjski literaturoznawca, filozof, kulturoznawca.
Zajmował się teorią literatury, krytyką literacką, historią i teorią kultury.
Biografia.
Michaił Bachtin urodził się w Orle. Rodzice Michaiła potrafili zapewnić sześciorgu dzieciom wykształcenie: słuchali muzyki klasycznej, zapraszali inteligentne osoby, czytali i dyskutowali o pracach Nietzschego i Władimira Sołowjowa.
W związku z pracą ojca rodzina przeprowadziła się najpierw do Wilna, a później do Odessy. Prawdopodobnie te wielokulturowe miasta częściowo zainspirowały Bachtina do stworzenia koncepcji polifonii i dialogu kultur.
Według niektórych biografii Bachtin studiował na Petersburskim Uniwersytecie Państwowym, ale nie ma na to żadnych dowodów.
Z powodu wojny w 1918 roku Bachtin przeprowadził się do miasta Newel, gdzie zaczął pracę nauczyciela historii, socjologii i języka rosyjskiego w szkole, dyrektorem której okazał się były nauczyciel matematyki Michaiła. Bachtin organizował Newelskie towarzystwo naukowe, uczestnicy którego prowadzili spotkania, dyskusje, kursy i lekcje, brali udział w wydarzeniach miejskich.
W 1920 roku Bachtin opuścił Newel i przeprowadził się do stolicy guberni – Witebska. Komisarzem gubernialnym do spraw sztuki wtedy był artysta Marc Chagall. Ośrodkiem życia filozoficznego w mieście zostało kółko Michaiła. Wtedy jego idee uzyskali firmę piśmienną w ramach trzech rękopisów: „Subiekt moralności i subiekt prawa”, „Do filozofii czynu” i „Autor i bohater w działalności estetycznej”. Dużo uwagi w tych pracach udzielono filozofii Kanta. W odróżnieniu od niego, Bachtin proponował umieścić w centrum filozofii moralności nie prawo uniwersalne, tylko indywidualny czyn.
W 1924 roku Bachtin wrócił do Petersburgu (Leningradu). Do składu jego kółka wchodzili wtedy M. Judina, P. Miedwiediew, W. Wołoszynow, L. Pumpianski, I. Sołłertinski, I. Kanajew, K. Waginow i M. Tubianski.
W grudniu 1928 roku Bachtin razem z innymi przedstawicielami „inteligencji” leningradzkiej został aresztowany w związku z działalnością zespołu A. Mayera. 1929 roku uwolniono go z powodu zapalenia kości i szpiku, ale pół roku później został wysłany na 5 lat do Kustanaju. W czerwcu tego roku opublikowana została pierwsza monografia Bachtina „Problemu twórczości Dostojewskiego”.
Po powrocie z Kustanaju do wojny Bachtin brał udział w sekcji teorii literatury Instytutu literatury światowej. W 1946 roku obronił dysertację o temacie „Rabelais w historii realizmu”, uzyskał tytuł kandydata nauk i wyjechał do Sarańsku (Mordowia), gdzie pracował na Mordwińskim Państwowym Uniwersytecie Pedagogicznym do 1961 roku.
W 1969 roku przeprowadził się do Moskwy. W latach 60–70. opublikowane zostały artykuły i książki Bachtina.
Michaił Bachtin zmarł 7 marca 1975 roku.
Koncepcje filozoficzne.
Jest autorem koncepcji rozwoju czasu i czasoprzestrzeni (chronotop) w kulturze (przedstawionej na przykładach literackich), teorii folkloru średniowiecza skonstruowanej na dziele François Rabelais’go, teorii wielogłosowości powieści nowożytnej, do której przywiodła go analiza twórczości Dostojewskiego.
Pojęcia literaturoznawcze i filozoficzne wprowadzone przez Bachtina:
Polifoniczność.
Polifoniczność (wielogłosowość) w powieści polega na umożliwieniu postaciom artykułowania swych poglądów, bez autorskiego komentowania czy faworyzowania któregoś z bohaterów. Głos to inaczej światopogląd danego podmiotu. W powieści polifonicznej te różne sposoby myślenia o świecie istnieją jedne obok drugich, polemizują (z gr. "polemos" – wojna) ze sobą, odnoszą się do siebie i – co ważne – nie są podporządkowane nadrzędnej świadomości autora. Przeciwieństwem powieści polifonicznej jest np. powieść tendencyjna.
Powieść polifoniczna to forma gatunkowa wyrażająca polifoniczne myślenie artystyczne opisana przez M.M. Bachtina. «Dostojewski, moim zdaniem, jest twórcą polifonicznej, wielogłosowej powieści, zorganizowanej jako intensywny i namiętny dialog na tematy najnowsze. Autor nie kończy tego dialogu, nie daje swojego autorskiego rozwiązania; ukazuje myśl ludzką w jej sprzecznym i niepełnym ukształtowaniu» – mówił Bachtin o polifonii w twórczości Dostojewskiego.
Dialogiczność.
Dialogiczność to główny mechanizm procesu historycznoliterackiego. Bachtin uważał, że słowo (rozumiane szeroko, niekoniecznie jako pojedynczy wyraz) nigdy nie istnieje w izolacji, zawsze odnosi się do kontekstów, w których wcześniej było używane oraz do innych słów. Każdy utwór w jakiś sposób nawiązuje do poprzednich tekstów, można go traktować jako odpowiedź (replikę) na wcześniejsze głosy. Literaturę można więc sobie wyobrażać jako wielką księgę, każdy kolejny utwór byłby dopisaniem kolejnej strony nawiązującej w pewien sposób do poprzednich.
Dialogiczność jest cechą wpisaną w myślenie artystyczne Dostojewskiego. Między autorem a bohaterem, między bohaterami, między pisarzem a rzeczywistością, między autorem a tekstem ciagle zachodzą relacje dialogiczne. Pojęciem biegunowym dialogizmu jest monologizm. W drugim wydaniu swojej książki o poetyce Dostojewskiego, Bachtin pogłębił „kwestię dialogogizmu” (M.M. Bachtin, Estetyka twórczości słownej. М., 1979. С. 404, notatki S.S. Awierincew i S.G. Boczarow). Dzięki temu wydaniu pojęcia dialogu i dialogiczności zaczęły być w 1963 roku aktywnie wykorzystywane przez nauki humanistyczne.
Karnawalizacja.
Karnawalizację Bachtina możemy rozpatrywać jako wynik wpływu tradycji średniowiecznego karnawału na kulturę i myślenie Nowej historii. Koncepcja ta wykorzystywana jest w takich dziedzinach, jak estetyka, poetyka teoretyczna, antropologia filozofii i kultury, etiologia, semiotyka itd. W pracy „Twórczość Franciszka Rabelais’go i kultura ludowa średniowiecza i Renesansu” Bachtin wskazuje na bezpośredni wpływ karnawału na dzieło „Gargantua i Pantagruel„ Rabelais’go. Karnawał dla Bachtina – koncepcja przeciwna tragedii i epice.
Bachtina używa koncepcję karnawalizacja także do opisu technik stosowanych przez Dostojewskiego w celu rozbrojenia wszechobecnego wroga i umożliwienia prawdziwego intersubiektywnego dialogu. Bachtin w swoich pracach (m.in. w „"Problemach poetyki Dostojewskiego”") wniósł duży wkład w interpretację, rozumienie niedostrzeganych dotąd elementów poetyki pisarza.
W pracy „Ludowe formy świąt karnawałowych” Bachtin wnioskuje, że karnawał „był nie formą teatralno-widowiskową, a jak gdyby realną (chwilową) formą samego życia; życia nie odgrywanego jedynie, ale przeżywanego niemal naprawdę (w okresie karnawału)”. W karnawale życie rozgrywa swoją inną, swobodną formę, opartą na lepszych zasadach.
Cudze słowo.
Cudze słowo (ros. czużoje słowo) – każde słowo (wypowiedź) „nie moje”, wypowiedziane przez kogoś innego, w innym języku, które zmusza mnie do zajęcia wobec niego pozycji. „Żyję w świecie cudzych słów. Całe moje życie polega na orientowaniu się pośród nich, reagowaniu na nie. „Cudze słowa” stanowią „pierwotny fakt świadomości i życia człowieka”. Oznacza to, że mówiący człowiek musi interpretować nieustannie to, co nie należy do niego, i w ten sposób określać własną tożsamość. Spotkanie człowieka z cudzym słowem powinno być prawdziwym przedmiotem nauk humanistycznych. Ale cudze słowo to także sfera nieusuwalnych mediacji między danym słowem a przedmiotem, który został już omówiony przez innych. Oznacza to, że żaden przedmiot, w momencie, w którym zaczyna o nim pisać pisarz, nie jest „neutralny” i „naturalny”, lecz już omówiony przez innych. Podobnie rozumował Roland Barthes, wprowadzając w S/Z kategorię déjà dit, „już powiedzianego”, na tle którego pojawia się każda wypowiedź. Kategoria ta przypomina także fenomenologiczne (i hermeneutyczne) pojęcie horyzontu, zakreślającego granice rozumienia (Bachtin sam używał kategorii „horyzontu”, ale także wywodzącej się z filozofii postkantowskiej kategorii „tła apercepcyjnego”).
Kultura śmiechu.
Studia nad śmiechem zaczynają się od pracy M.M. Bachtina nad twórczością François Rabelais’go. Bachtin uważał, że śmiech jest w stanie przenieść człowieka w świat karnawałowej utopii. Badacz połączył te formy śmiechu w jedną „kulturę śmiechu”:
– formy ceremonialne i widowiskowe;
– prace słowne;
– mowa rodzinna.
Wszystkie te trzy formy, odzwierciedlające jeden śmiechowy aspekt świata, są ze sobą ściśle powiązane i splecione. „Każda epoka w historii świata – pisze M.M. Bachtin – miała swoje odbicie w kulturze ludowej. Zawsze, we wszystkich epokach przeszłości, istniał plac, na którym śmiali się ludzie”.
А.F. Łosiew uważał, że badania Bachtina są przesadzone: „Temat komiczny nie jest wcale tak prosty, abyśmy mówili tu tylko o śmiechu jako śmiechu”. Łosiew, opisując śmiech u Rabelais’go, stwierdza, że śmiech „leczy wszystkie smutki jego życia, uniezależnia go od obiektywnego zła życia, daje mu ostatnią pociechę, a więc legitymizuje całą tę komiczną subiektywność, uważa ją za normalną i naturalną, jest całkiem odległy od jakiejkolwiek kwestii przezwyciężenia zła w życiu”.
Dziedzictwo.
Pracy Bachtina są znane we Francji, Wielkiej Brytanii, Japonii, USA, W Anglii przy Uniwersytecie w Sheffieldzie działa Centrum Bachtina. W Witebsku od 1992 roku wydawany jest dziennik badań naukowych o biografii, dziedzictwie teoretycznym i epoce Bachtina „Dialog. Karnawał. Chronotop”. Archiwum Bachtina przechowywane jest w Dziale rękopisów Rosyjskiej Biblioteki Państwowej.

</doc>
<doc id="301459" url="https://pl.wikipedia.org/wiki?curid=301459" title="Piasek (wyspa)">
Piasek (wyspa)

Piasek, Wyspa Piaskowa – jedna z odrzańskich wysp w obrębie historycznego wrocławskiego starego miasta oraz Śródmiejskiego Węzła Wodnego – Górnego. Z lewym brzegiem Odry i Starym Miastem połączona jest Mostem Piaskowym, z Ostrowem Tumskim – Mostem Tumskim, a z prawym brzegiem i z Wyspą Młyńską – Mostami Młyńskimi. Oprócz tego z wyspy Piasek na Wyspę Słodową biegnie przez Kładkę Piaskową trakt spacerowy. Południowo-zachodni skrawek wyspy, odcięty od niej kanałem ze Śluzą Piaskową, nosi nazwę Wyspy Daliowej.
Etymologia.
Nazwa wyspy (niem. "Sandinsel", łac. "Insula Arena") wywodzi się od znajdującego się na niej kościoła Najświętszej Marii Panny na Piasku. Jego łacińskie wezwanie "Sancta Maria in Arena" pochodzi od kaplicy św. Marii w Padwie, zbudowanej w miejscu dawnej areny cyrku, która w czasach rzymskich wysypywana była piaskiem (łac. "arena").
Historia.
Już we wczesnym średniowieczu przebiegał przez wyspę główny trakt w kierunku północ-południe. Do czasów wyburzenia na rozkaz Napoleona Bonaparte wrocławskich fortyfikacji w XIX wieku wyspa Piasek znajdowała się bezpośrednio przed Bramą Piaskową, północnym wjazdem do miasta. Przed kasatą zakonów w 1810 cała wyspa stanowiła własność kościelną i dopiero po tym roku została włączona pod miejską jurysdykcję.
Obecna zabudowa.
Przez wyspę z północy na południe przebiega ul. św. Jadwigi. Oprócz niej w stronę Ostrowa Tumskiego biegnie uliczka Najświętszej Marii Panny, pozostałe ulice są ślepe. Dawniej wyspa była gęsto zabudowana, znajdował się na niej (przy skrzyżowaniu ul. św. Jadwigi i Wodnej) klasycystyczny dom własny Carla Gottharda Langhansa oraz liczne zabudowania w konstrukcji słupowo-ryglowej, zostały one zniszczone w ostatnich miesiącach II wojny światowej.
Oprócz kościoła Najświętszej Marii Panny znajduje się tu dawny gotycki kościół św. Anny, po 1810 przebudowany najpierw na szpital, obecnie stanowiący budynek mieszkalny, barokowa cerkiew prawosławna Świętych Cyryla i Metodego (do tego budynku przeniesiono w 1810 kościół pod wezwaniem św. Anny) i kilka innych zabudowań, w tym młyn wodny "Maria" (nad odnogą oddzielającą ją od Wyspy Młyńskiej). Przy Kościele Najświętszej Marii Panny znajduje się budynek dawnego klasztoru kanoników regularnych św. Augustyna, który należy obecnie do Uniwersytetu Wrocławskiego. Do 2017 roku mieścił się w nim jeden z gmachów Biblioteki Uniwersyteckiej we Wrocławiu, od 2018 znajduje się w nim Katedra Judaistyki im. Tadeusza Taubego.
W 2005 odsłonięto przy bulwarze Stefana Wyszyńskiego (na skwerze po północnej stronie kościoła NMP) pomnik kardynała Kominka z cytatem z "Orędzia do biskupów niemieckich". Pomnik stanął w 40. rocznicę jego opublikowania.

</doc>
<doc id="301465" url="https://pl.wikipedia.org/wiki?curid=301465" title="Sauber">
Sauber

Sauber F1 Team – szwajcarski zespół wyścigowy stworzony przez Petera Saubera, który rywalizował w Formule 1 w latach 1993–2005 i 2010–2018. Jego siedziba mieści się w Hinwil, Szwajcarii.
W 2005 roku zespół został sprzedany BMW, która stworzyła na jego podstawie zespół fabryczny – BMW Sauber. W 2009 niemiecki koncern postanowił się wycofać i zespół ponownie znalazł się w rękach Petera Saubera. W wyniku zawartej w 2018 roku umowy tytularnej z FCA, właścicielem marki Alfa Romeo, od sezonu 2019 zespół zmienił nazwę na Alfa Romeo Racing.
Historia.
Początki.
Zespół został założony w 1970 roku w Hinwil, Szwajcarii. Pierwszym samochodem stworzonym przez firmę do wyścigów górskich był C1 ("C" pochodzi od imienia żony Petera, Christine). W tym samym roku Peter został Mistrzem Szwajcarii w swoim własnym samochodzie. Gdy w 1971 r. urodził się jego pierwszy syn postanowił zrezygnować z kariery. W latach 1977–1978 zespół wystawił samochód C5 w wyścigu 24h LeMans, wycofał się z obu będąc na prowadzeniu.
Pierwsze sukcesy.
Pierwsze większe sukcesy zespołu zapoczątkowane zostały wraz z rozpoczęciem współpracy z firmą Mercedes-Benz w 1988 r. Już w 1989 r. Sauber-Mercedes odniósł podwójne zwycięstwo w wyścigu 24h LeMans. W latach 1989–1990 zdobyli razem tytuły w klasyfikacji kierowców i konstruktorów Mistrzostw Świata Samochodów Sportowych w grupie C. W tym czasie dla Saubera jeździli tacy kierowcy jak Michael Schumacher, Heinz-Harald Frentzen i Karl Wendlinger.
Początki w Formule 1.
Sauber wraz z Mercedesem już pod koniec lat osiemdziesiątych XX w. rozważał możliwość rozpoczęcia startów w Formule 1. Ostateczna decyzja została podjęta w 1991 r. W tym samym roku rozpoczęto budowę nowoczesnej fabryki w Hinwil i przygotowania do startów w Stuttgarcie. Wyglądało na to, że nic nie przeszkodzi Sauberowi w wejściu do Formuły 1, jednak w listopadzie 1991 roku Mercedes postanowił zakończyć swoje wsparcie dla sportów motorowych. Peter Sauber był bardzo rozczarowany tą decyzją. W dodatku fabryka była już w większym stopniu ukończona, zatrudniono także większą liczbę pracowników specjalnie na potrzeby Formuły 1. W styczniu 1992 r. podjęto decyzję o kontynuowaniu prac. Decyzja koncernu nie tylko zmniejszyła szansę na przetrwanie i rozmiary projektu, ale doprowadziła także do tego, że z zespołu odszedł projektant Harvey Postlethwaite.
Mimo wszystkich problemów z Mercedesem, zespół zgodnie z planem wystawiła dwa samochody C12 w Grand Prix Republiki Południowej Afryki, będącej inauguracyjnym wyścigiem sezonu 1993. Już na torze Kyalami JJ Lehto zajął piąte miejsce. Był to bez wątpienia ogromny sukces dla zespołu, tylko czterej debiutanci przed Sauberem zdobywali punkty w swoich pierwszych wyścigach. Ostatecznie sezon ukończyli na 7 miejscu w klasyfikacji z 12 punktami.
Poczynaniom Saubera bacznie przyglądał się Mercedes, który postanowił wesprzeć zespół w sezonie 1994.
Współpraca z firmą Petronas.
W 1995 roku podpisano porozumienie z Ferrari, na mocy którego firma Petronas począwszy od sezonu 1997, dostarczała zespołowi silniki i skrzynie biegów oparte na starszych typach jednostek, w które były wyposażone samochody zespołu Scuderia Ferrari. W tym samym czasie podpisano umowę sponsorską z firmą Red Bull.
W 2001 roku zespół podpisał umowę sponsorską z jednym z największych szwajcarskich banków – Credit Suisse, zakończono budowę nowoczesnego tunelu aerodynamicznego. Zespół zajął 4 pozycję w klasyfikacji konstruktorów. W fabryce w Hinwil znajduje się także superkomputer o nazwie Albert, który wspomaga projektowanie nadwozi.
Sporo emocji budziło podobieństwo konstrukcji Saubera do samochodów Ferrari (zgodnie z aktualnymi przepisami Fédération Internationale de l’Automobile każdy zespół musi budować własne konstrukcje), jednak nigdy nie podjęto żadnych formalnych działań w tej sprawie.
Stopniowo powiązania zespołu z Ferrari słabły. Pod koniec sezonu 2004 Sauber przyłączył się do GPWC, później zdecydował o zmianie dostawcy opon na Michelin (obecnie wszystkie zespoły korzystają z opon Pirelli, który ma wyłączność na dostawy opon w Formule 1 od 2011 roku). Na początku sezonu 2005 pojawiły się plotki o możliwości zmiany dostawcy silników na BMW w sezonie 2006, a Ferrari podpisało kontrakt na dostarczanie silników zespołowi Red Bull Racing, także od sezonu 2006.
BMW Sauber (2006−2010).
22 czerwca 2005 roku BMW ogłosiło kupno zespołu Saubera, kończąc tym samym długoletnią współpracę z Williamsem. Przed sprzedażą zespół był w 37% własnością Petera Saubera, a w 63% Credit Suisse. Docelowo w rękach bawarskiego koncernu znalazło się około 80% akcji, które stopniowo sprzedawane były przez szwajcarski bank, aż do ostatecznego wyprzedania pod koniec sezonu 2008. Peter Sauber zachował około 20% udziałów.
BMW sprzedało swoje udziały w zespole Peterowi Sauberowi z końcem 2009 roku. Po otrzymaniu miejsca w stawce kierowcami zostali Kamui Kobayashi i Pedro de la Rosa. Na 2010 rok zespół zachował jednak nazwę BMW Sauber, żeby nie stracić pieniędzy z praw do transmisji telewizyjnych z sezonu 2009 i z powodów ustaleń Concorde Agreement.
Powrót do Formuły 1.
Sezon 2011.
W sezonie 2011 team prezentował się nazwą "Sauber F1 Team". Firmą dostarczającą szwajcarskiemu zespołowi jednostki napędowe zostało Ferrari, a kierowcami zostali Meksykanin Sergio Pérez i Japończyk Kamui Kobayashi, natomiast kierowcą testowym został także Meksykanin – Esteban Gutiérrez.
Sezon 2012 i 2013.
W sezonie 2012 Sergio Pérez trzykrotnie stanął na podium wyścigu (drugie miejsce w GP Malezji oraz Włoch i trzecie miejsce w GP Kanady). Kamui Kobayashi na podium stanął tylko podczas GP Japonii (trzecie miejsce). Zespół przez cały sezon prezentował dobrą formę, która zaowocowała 6 miejscem w tabeli końcowej z dorobkiem 126 punktów co było najlepszym wynikiem ekipy ze środka stawki. W klasyfikacji kierowców Sergio Pérez zajął 10 miejsce z dorobkiem 66 punktów, zaś Kamui Kobayashi 12 z dorobkiem 60 punktów. Rozdzielił ich Nico Hülkenberg, który jak się okazało został kierowcą teamu po odejściu Sergio Péreza do McLarena i decyzji o zwolnieniu Kobayashiego podjętą przed kończącym sezon GP Brazylii i zatrudnieniu na jego miejsce debiutanta Estebana Gutiérreza zapewniającego dalsze wsparcie finansowe meksykańskiego koncernu Telmex. Nowy bolid (C32) pokazał podczas testów przedsezonowych bardzo dobre osiągi jednak w pierwszym wyścigu nowego sezonu Sauber nie zdobył żadnych punktów. W GP Malezji Nico Hülkenberg zdobył 4 punkty za 8 miejsce. Następne wyścigi nie były dla zespołu mniej udane mimo zdobycia przez Nico punktu w GP Chin za 10 miejsce. Na następny punkt team czekał do GP Wielkiej Brytanii w którym także na 10 pozycji do mety dojechał Hulk. Kolejny punkt przywiózł on w GP Niemiec też za 10 miejsce. Do 8 lipca 2013 roku kierowcy Saubera trzykrotnie pojawili się w Q3 (zw każdym razem Hülkenberg) w których najwyższą osiągniętą przez niego pozycją startową jest P9 w GP Kanady. Przed GP Niemiec szefowa Saubera przyznała, że Sauber jest w ciężkiej sytuacji finansowej. W tym samym czasie Hülkenberg poinformował, że od maja nie dostaje wypłaty za starty. Zespół dał Niemcowi wolną rękę na poszukiwanie przyszłorocznego pracodawcy. Decyzji o odejściu Niemca nie zmieniły lepsze wyniki w drugiej części sezonu – Niemiec powrócił do zespołu Force India.
Sezon 2014.
Następcą Hülkenberga w sezonie 2014 został Adrian Sutil. Już na początku sezonu ekipa nie ukrywała swoich problemów finansowych. Było to widoczne szczególnie jeśli chodzi o niezawodność bolidu – zaledwie trzy razy w pierwszych ośmiu wyścigach kierowcy zespołu osiągali linię mety. W kolejnych wyścigach kierowcy Saubera mieli trudności ze zdobyciem punktów. Tylko raz Sutil zbliżył się do dziesiątej pozycji – był jedenasty w wyścigu o Grand Prix Węgier. Tym samym sezon 2014 był pierwszy w historii, w którym Sauber nie zdobywał punktów. Po zakończeniu sezonu zdecydowano się na zmianę całego składu kierowców. Podpisano kontrakt z Marcusem Ericssonem i Felipe Nasrem.
Sezon 2017.
W sezonie 2017 Saubera reprezentowali Pascal Wehrlein oraz Marcus Ericsson. Zespół zajął ostatnie, 10 miejsce w klasyfikacji konstruktorów.
Sezon 2018.
Oficjalna nazwa zespołu to "Alfa Romeo Sauber F1 Team." Kierowcami zespołu w sezonie 2018 byli Marcus Ericsson i Charles Leclerc. Niedługo przed zakończeniem sezonu 2018, do opinii publicznej została podana informacja o wymianie kierowców z zespołem Scuderia Ferrari. Do zespołu Alfa Romeo Sauber F1 Team w zamian za Charles Leclerca wraz z początkiem sezonu 2019 trafił Kimi Räikkönen, zaś jego kolegą zespołowym został Antonio Giovinazzi.
Alfa Romeo Racing (od 2019).
Pod koniec stycznia 2019 r. szef zespołu, Frédéric Vasseur, ogłosił, że Sauber Motorsport zawarł dwuletnią umowę z koncernem FCA, w wyniku której zespół zmienił nazwę na Alfa Romeo Racing.
Starty w Formule 1.
Źródło: Wyprzedź Mnie!

</doc>
<doc id="301468" url="https://pl.wikipedia.org/wiki?curid=301468" title="SOAD">
SOAD



</doc>
<doc id="301469" url="https://pl.wikipedia.org/wiki?curid=301469" title="Ambrim">
Ambrim

Ambrim – wyspa wulkaniczna w państwie Vanuatu na Oceanie Spokojnym.
Wyspa jest zamieszkana, znajdują się na niej plantacje palmy kokosowej i kawy. Nad wyspą góruje czynny wulkan Marum, w którego kraterze istnieje jezioro lawowe.
Swoją nazwę wyspa zawdzięcza Jamesowi Cookowi, który kotwicował przy wyspie w 1774 roku. Nazwa pochodzi od sformułowania "ham rim" w języku ranon, co oznacza „tu znajdziesz pochrzyny”.
Mimo niewielkich rozmiarów oraz populacji, mieszkańcy wyspy posługują się aż sześcioma różnymi językami: daakaka, dalkalaen, daakie, ambrym północny (ranon), lonwolwol oraz Port-Vato. Przyczyną tej różnorodności jest wulkaniczna pustynia, zajmująca większość centralnego obszaru wyspy, która utrudniała lub wręcz uniemożliwiała kontakty pomiędzy populacjami zamieszkującymi różne części wyspy.

</doc>
<doc id="301471" url="https://pl.wikipedia.org/wiki?curid=301471" title="Ambrym">
Ambrym



</doc>
<doc id="301472" url="https://pl.wikipedia.org/wiki?curid=301472" title="Carl Albert">
Carl Albert

Carl Bert Albert (ur. 10 maja 1908 w McAlester, zm. 4 lutego 2000 tamże) – amerykański polityk, działacz Partii Demokratycznej. Najbardziej znany z tego, iż w latach 1971-1977 pełnił funkcję spikera Izby Reprezentantów USA. Znany był jako Little Giant from Little Dixie ("mały gigant z małego południa").
Dzieciństwo i młodość.
Urodził się jako Carl Bert Albert w McAlester (Oklahoma), jako syn Ernesta Homera Alberta, górnika i rolnika oraz Leony Ann Scott Albert. Uczęszczał do dwuizbowej szkoły publicznej i pracował na polach bawełny, gdzie czasami nosił pod jedną pachą worek, a pod drugą książkę. W McAlester High School słynął z doskonałego prowadzenia debat, został przewodniczącym samorządu uczniowskiego i ukończył tę szkołę w 1927 r. W tym samym roku Albert wstąpił na University of Oklahoma, gdzie specjalizował się w naukach politycznych (był najlepszym studentem) i był mówcą publicznym, wygrywając współzawodnictwo oratorskie National Oratorical Championship w 1928 r. Albert, który przybył do Norman z zaledwie 20 $, czekał przy stolikach i wykonywał dorywcze prace, aby sfinansować edukację na studiach licencjackich. Był członkiem korporacji studenckiej Phi Beta Kappa. W 1931 r. studiował, dzięki na stypendium Rhodesa, na Uniwersytecie Oksfordzkim, uzyskując tytuł licencjata w orzecznictwie w 1933 r. oraz tytuł Bachelor of Civil Law rok później (1934). Został przyjęty do palestry w Oklahomie w 1935 r. i praktykował prawo w Oklahoma City.
W czasie II wojny światowej służył w armii, gdzie zdobył Brązową Gwiazdę.
Kariera polityczna.
Po wojnie został wybrany w skład Izby Reprezentantów, gdzie reprezentował południową Oklahomę, zwaną "małym południem" ("Little Dixie"). W sprawach polityki wewnętrznej był liberałem, zaś polityki zagranicznej zimnowojennym jastrzębiem. Popierał prezydenta Harry’ego Trumana.
Odegrał też ważną rolę we wprowadzeniu ustawodawstwa ustanawiającego system ubezpieczeń medycznych w okresie rządów Lyndona Johnsona.
W roku 1971 wybrano go spikerem Izby Reprezentantów, co stanowiło ukoronowanie jego kariery.
Kandydat na prezydenta.
Kiedy wiceprezydent, republikanin Spiro T. Agnew ustąpił z urzędu, powstał wakat na tym stanowisku. Tak też pierwszą osobą, po prezydencie Richardzie Nixonie, w kolejce do Białego Domu był spiker Albert. Już wówczas rozgorzała afera Watergate i w wypadku zdjęcia z urzędu lub ustąpienia Nixona to on zostałby jego następcą i pierwszym demokratą na tym stanowisku od 1969 roku. Demokraci mogli wtedy spokojnie przejąć władzę tym sposobem.
Kiedy jednak Nixon mianował swoim wiceprezydentem lidera mniejszości w Izbie Reprezentantów Geralda R. Forda, demokraci poparli jego kandydaturę i to on, w sierpniu 1974 roku, został prezydentem po dymisji Nixona.
Prawdopodobnie demokraci uznali wówczas, że Ford będzie dobrym prezydentem na czas wygaśnięcia republikańskiego mandatu, żeby mogli przejąć władzę w normalnych wyborach. I rzeczywiście kandydat demokratów Jimmy Carter wygrał wybory prezydenckie w 1976 roku.
Carl Albert nie został 38. prezydentem USA, a przez pewien czas był jeszcze pierwszym w linii sukcesji do czasu nominowania przez Forda Nelsona Rockefellera na wiceprezydenta.
Odejście.
Osłabiony skandalem lobbystycznym Albert zdecydował, że dokończy swoją kadencję w kongresie, po czym wycofa się na emeryturę. Tak stało się w 1977 roku.

</doc>
<doc id="301478" url="https://pl.wikipedia.org/wiki?curid=301478" title="Mikko Hirvonen">
Mikko Hirvonen

Mikko Hirvonen (ur. 31 lipca 1980 w Kannonkoski) – fiński kierowca rajdowy. W sezonie 2012 był członkiem zespołu Citroën Total World Rally Team i startował w Rajdowych Mistrzostwach Świata samochodem Citroën DS3 WRC. Jego pilotem był rodak Jarmo Lehtinen. Jest czterokrotnym wicemistrzem świata WRC w latach 2008, 2009, 2011 i 2012, przegrywając z Francuzem Sebastienem Loebem.
Swoją karierę rajdową Hirvonen rozpoczął w 1998 roku za kierownicą Opla Kadetta GSi. W 2002 roku zadebiutował w Rajdowych Mistrzostwach Świata jadąc samochodem Renault Clio S1600. W debiucie zajął 21. miejsce w Rajdzie Finlandii. W 2003 roku został członkiem fabrycznego zespołu Forda, a w 2004 roku jeździł w Mistrzostwach Świata w zespole 555 Subaru World Rally Team samochodem Subaru Impreza WRC. W 2006 roku ponownie stał się fabrycznym kierowcą Forda. W tym samym roku odniósł swoje pierwsze zwycięstwo w karierze – zwyciężył wówczas w Rajdzie Australii. W latach 2006–2007 zajmował 3. pozycję w klasyfikacji generalnej Mistrzostw Świata. W latach 2008, 2009, 2011 oraz 2012 zostawał Wicemistrzem Świata.
Kariera.
Początki.
Pierwszą styczność z samochodem Hirvonen miał już w wieku 5 lat, gdy ojciec Juhani uczył go jeździć sadzając na swoich kolanach. Później młody Mikko rozpoczął jazdy autem ojca na zamarzniętym jeziorze, znajdującym się niedaleko domu Hirvonenów. Kariera rajdowa Mikko Hirvonena rozpoczęła się w 1998 roku. Zakupił on wówczas Opla Kadetta z 2-litrowym silnikiem. Pilotowany przez kuzyna wystartował w Rajdzie Laihia. Pomimo dwukrotnego opuszczenia trasy, kary czasowej oraz problemów z przełożeniami 18-letni wówczas Hirvonen ukończył rajd.
Przez kolejne dwa lata Hirvonen był pilotowany przez siostrę. W 2000 roku wystartował w serii juniorskich rajdowych mistrzostw Finlandii. Startował wówczas w grupie N samochodem Opel Astra GSi 16V i na koniec mistrzostw zajął 7. pozycję na 20 startujących. W 2001 roku pilotem Hirvonena została Sirpa Jokinen, żona innego fińskiego pilota rajdowego, Kariego Jokinena. Załoga wystartowała w pełnym cyklu mistrzostw Finlandii w grupie N. Do ostatniego rajdu Hirvonen był liderem klasyfikacji, jednak rozbił w nim swój samochód i ostatecznie wywalczył wicemistrzostwo kraju. Pod koniec roku wystartował Nissanem Sunny GTi w swoim pierwszym zagranicznym rajdzie, włoskim Prealpi Trevigiane Asfaltto, w którym zajął 7. miejsce.
2002–2005.
W 2002 roku Hirvonen nawiązał współpracę z Timo Jouhkim, rajdowym menedżerem fińskim, współpracującym z takimi kierowcami jak Juha Kankkunen, Tommi Mäkinen, Toni Gardemeister, czy później Jari-Matti Latvala. Przez cały rok 2002 zawodnik wystąpił w ponad 20 rajdach, w tym także w pełnym cyklu mistrzostw Finlandii, będąc pilotowanym przez Miikę Anttilę. Startując samochodem Volkswagen Golf IV KitCar wywalczył mistrzostwo kraju w grupie F2. Hirvonen brał także udział w Pucharze Subaru we Włoszech. W sierpniu tamtego roku jadąc Renaultem Clio S1600 zadebiutował w Rajdowych Mistrzostwach Świata. W debiucie zajął 21. miejsce. W tym samym roku wystąpił także we dwóch innych rajdach WRC – Rajdzie San Remo i Rajdzie Wielkiej Brytanii. Rajdu San Remo nie ukończył z powodu spóźnienia. Natomiast w Rajdzie Wielkiej Brytanii po raz pierwszy pojechał samochodem klasy WRC, ale nie ukończył go z powodu kłopotów z mechaniką.
Na początku 2003 roku Hirvonen podpisał kontrakt z fabryczną ekipą Forda i stał się trzecim kierowcą zespołu obok Estończyka Markko Märtina i Belga François Duvala. Pilotem Hirvonena został Jarmo Lehtinen, który jechał już z kierowcą w Rajdzie Wielkiej Brytanii w 2002 roku. Debiut w zespole Forda nie był dla Hirvonena udany, gdyż w Rajdzie Monte Carlo jechał do 9. odcinka specjalnego, na którym uległ wypadkowi i zakończył udział w rajdzie. Fin wystartował we wszystkich 14 rajdach Mistrzostw Świata, jednak albo nie kończył ich (tak jak: Rajdu Turcji, Rajdu Grecji, Rajdu Finlandii, Rajdu San Remo i Rajdu Wielkiej Brytanii), albo zajmował niepunktowane pozycje. Wyjątek stanowił Rajd Cypru, w którym Hirvonen zajął 6. miejsce, najwyższe w dotychczasowej karierze, dzięki czemu zdobył pierwsze 3 punkty w klasyfikacji generalnej Mistrzostw Świata w karierze.
Pod koniec 2003 roku Hirvonen zmienił zespół i 15 grudnia wraz z pilotem Lehtinenem podpisał kontrakt z fabryczną ekipą Subaru, 555 Subaru World Rally Team. W sezonie 2004 miał zastąpić rodaka Tommiego Mäkinena kończącego karierę i stał się drugim kierowcą zespołu obok Norwega Pettera Solberga. Swój debiut w Subaru zaliczył w styczniu 2004 roku w Rajdzie Monte Carlo. Jednak, podobnie jak rok wcześniej, nie ukończył go na 9. odcinku specjalnym z powodu wypadku i uszkodzeń auta. Kończąc Rajd Meksyku na 5. pozycji zdobył swoje pierwsze punkty jako kierowca Subaru. Natomiast w Rajdzie Argentyny był 4. za Carlosem Sainzem, Sébastienem Loebem i François Duvalem, osiągając swój najlepszy wynik w sezonie, jak i w karierze. W sezonie 2004 powtórzył go jeszcze w ostatnim rajdzie sezonu, Rajdzie Australii. Ogółem w sezonie wystartował w 16 rajdach, w których zdobył 29 punktów i zajął 7. pozycję. Zespół Subaru nie przedłużył z nim jednak kontraktu na sezon 2005.
W sezonie 2005 Hirvonen wystąpił łącznie w 6 rajdach Mistrzostw Świata. W trzech pierwszych z nich: Rajdzie Szwecji (nie ukończył z powodu awarii układu elektrycznego), Rajdzie Sardynii (wypadek) i Rajdzie Grecji (5. miejsce) startował prywatnym Fordem Focusem WRC. W Rajdzie Finlandii, w którym zajął 5. pozycję, pojechał Focusem z fabrycznego teamu BP Ford World Rally Team, a w Rajdzie Japonii (nie ukończył go z powodu wypadku) – fabryczną Škodą Fabią WRC. Natomiast w swoim szóstym i ostatnim starcie sezonu – Rajdzie Katalonii – ponownie wystartował prywatnym Focusem WRC i zajął 3. pozycję. Stał się pierwszym od 2001 roku kierowcą w Mistrzostwach Świata, który jadąc prywatnym samochodem był liderem rajdu. Sezon zakończył z 14 zdobytymi punktami i 10. pozycją w klasyfikacji generalnej MŚ.
2006–2007.
Dobry wynik osiągnięty w Rajdzie Katalonii w 2005 roku spowodował zainteresowanie Hirvonenem przez zespół BP Ford World Rally Team. Ostatecznie jeszcze w listopadzie tamtego roku Fin podpisał trzyletni kontrakt wracając tym samym do fabrycznego zespołu Forda. Został drugim kierowcą Forda obok rodaka Marcusa Grönholma, a zawodnicy otrzymali nowy model Forda Focusa WRC. Pierwsze cztery rajdy Mistrzostw Świata 2006 nie były dla Hirvonena udane, gdyż zdobył w nich jedynie 2 punkty za zajęcie 7. miejsca w styczniowym Rajdzie Monte Carlo. Sytuacja zmieniła się po Rajdzie Korsyki, w którym Hirvonen był czwarty. W Rajdzie Sardynii zajął 2. pozycję za Sébastienem Loebem, a w Rajdzie Grecji – 3. Od sierpniowego Rajdu Finlandii do listopadowego Rajdu Nowej Zelandii sześciokrotnie z rzędu stawał na podium. W Rajdzie Finlandii, Rajdzie Japonii i Rajdzie Cypru był trzeci, a w Rajdzie Turcji i Rajdzie Nowej Zelandii – drugi. Największy sukces w sezonie odniósł jednak w Rajdzie Australii, który wygrał plasując się przed Norwegiem Petterem Solbergiem oraz Austriakiem Manfredem Stohlem. W klasyfikacji generalnej Mistrzostw Świata zajął 3. pozycję za Grönholmem i Loebem. Wraz z tym pierwszym przyczynił się do wywalczenia przez zespół Forda tytułu fabrycznego mistrza świata.
Sezon 2007 Hirvonen rozpoczął od zajęcia 5. miejsca w 75. Rajdzie Monte Carlo, a także 3. miejsca w Rajdzie Szwecji. Natomiast w lutowym Rajdzie Norwegii prowadził od pierwszego do ostatniego odcinka specjalnego odnosząc tym samym swoje drugie zwycięstwo w karierze i stając na podium przed Marcusem Grönholmem oraz Norwegiem Henningiem Solbergiem. W sezonie 2007 trzykrotne zajmował 3. miejsca: w Rajdzie Argentyny, Niemiec oraz Nowej Zelandii, a także dwukrotnie był drugi: w Rajdzie Sardynii i Finlandii. Z kolei zarówno w Rajdzie Japonii, jak i ostatnim rajdzie sezonu, Rajdzie Wielkiej Brytanii stawał na najwyższym stopniu podium. Podobnie jak w 2006 roku, zajął 3. miejsce w klasyfikacji generalnej za Grönholmem i Loebem oraz wspomógł Forda w wywalczeniu mistrzowskiego tytułu w klasyfikacji zespołów fabrycznych.
2008–2009.
17 grudnia 2007 roku Hirvonen został oficjalnie ogłoszony pierwszym kierowcą teamu BP Ford Abu Dhabi World Rally Team na sezon 2008 po tym, jak karierę sportową zakończył jego rodak Marcus Grönholm. Z kolei drugim kierowcą zespołu Forda obok Hirvonena został mianowany inny Fin, Jari-Matti Latvala. Sezon 2008 Hirvonen rozpoczął od zajęcia 2. miejsca w Rajdzie Monte Carlo za mistrzem świata Sébastienem Loebem, co było głównym celem postawionym przez samego kierowcę oraz zespół Forda. Przed rozpoczęciem Rajdu Szwecji Hirvonen był uważany za głównego faworyta do zwycięstwa, jednak ostatecznie ukończył tę imprezę na 2. pozycji za Latvalą. W Rajdzie Meksyku z powodu przebicia opony zajął 4. pozycję, a w Rajdzie Argentyny był piąty, dzięki skorzystaniu z systemu SupeRally po tym, jak będąc liderem nie ukończył pierwszego dnia rajdu. Z kolei w pierwszym w historii Mistrzostw Świata, Rajdzie Jordanii zajął 1. pozycję przed Hiszpanem Danielem Sordo i Australijczykiem Chrisem Atkinsonem.
Po Rajdzie Jordanii Hirvonen był drugi w Rajdzie Sardynii i trzeci w Rajdzie Grecji. Z kolei w Rajdzie Turcji Fin zwyciężył po raz drugi w sezonie będąc w klasyfikacji generalnej przed Latvalą i Loebem. Przed Rajdem Finlandii Hirvonen, podobnie jak przed Rajdem Szwecji, ponownie był stawiany w roli głównego faworyta do zwycięstwa. Główny rywal Fina do tytułu mistrza świata, Sébastien Loeb w całym rajdzie wygrał 15 odcinków specjalnych i utrzymał przewagę zdobytą w pierwszym dniu rajdu. Ostatecznie goniący go Hirvonen nie zdołał odrobić straty i zakończył rajd na 2. miejscu 9 sekund za Loebem. W Rajdzie Nowej Zelandii Fin prowadził do 16 odcinka specjalnego, jednak na 17 (przedostatnim) przebił oponę i spadł na 3. miejsce. Rajd ostatecznie wygrał Loeb, a drugie miejsce zajął inny kierowca Citroëna, Daniel Sordo.
W Rajdzie Katalonii Hirvonen był trzeci, a w Rajdzie Korsyki zajął 2. pozycję. Zwyciężył za to w Rajdzie Japonii, jednak Loeb dzięki zajęciu 3. miejsca wywalczył tytuł mistrza świata. Przed Rajdem Wielkiej Brytanii Hirvonen był już wicemistrzem świata, jednak walczył z ekipą Forda o fabryczne mistrzostwo globu z zespołem Citroëna. Na 5. odcinku specjalnym Fin dachował, przez co spadł na 44. pozycję. W drugim dniu rajdu odrobił jednak straty i ostatecznie zajął 8. pozycję, jednak zespół Forda nie zdołał sięgnąć po tytuł mistrzowski i ostatecznie zajął 2. pozycję w klasyfikacji. Hirvonen wraz z pilotem Lehtinenem stali się pierwszą załogą w historii Mistrzostw Świata, która zdobywała punkty we wszystkich rajdach sezonu.
Sezon 2009 Hirvonen rozpoczął od zajęcia 3. miejsca w Rajdzie Irlandii za dwoma kierowcami Citroëna, Loebem i Sordo. Następnie trzykrotnie z rzędu zajmował 2. pozycję: w Rajdzie Norwegii, Rajdzie Cypru i Rajdzie Portugalii. Dzięki 2. miejscu w portugalskim rajdzie ustanowił nową passę 22 kolejnych rajdów Mistrzostw Świata, w których zdobywał punkty. Poprzedni rekord należał do rodaka Hirvonena, Marcusa Grönholma. Passa ta zakończyła się podczas Rajdu Argentyny. Po 14 odcinkach specjalnych Hirvonen był drugi za Loebem, jednak następnie zrezygnował z dalszej jazdy z powodu awarii silnika . Z powodu nieukończenia rajdu, Loeb uzyskał 20-punktową przewagę w klasyfikacji generalnej Mistrzostw Świata.
W Rajdzie Sardynii od startu do mety prowadził partner Hirvonena z zespołu Forda, Jari-Matti Latvala. Hirvonen zajął w nim 2. miejsce i odrobił punkty do Loeba, który z powodu przebicia opony zajął 4. miejsce w Rajdzie kończąc tym samym serię 5 kolejnych zwycięstw w Mistrzostwach Świata. Z kolei w Rajdzie Grecji Hirvonen odniósł swoje pierwsze zwycięstwo w sezonie, natomiast Loeb nie ukończył rajdu z powodu wypadku. Tym samym strata Fina do Francuza w klasyfikacji generalnej Mistrzostw Świata zmalała do 7 punktów. Także w czerwcowym Rajdzie Polski Loeb wypadł z trasy, jednak dzięki systemowi SupeRally zajął w nim ostatecznie 7. miejsce. Z kolei Hirvonen zwyciężył w rajdzie stając na podium przed Danielem Sordo i Henningiem Solbergiem i objął prowadzenie w klasyfikacji generalnej Mistrzostw Świata. Z kolei w Rajdzie Finlandii Hirvonen prowadził od drugiego do ostatniego odcinka specjalnego i po raz pierwszy w karierze zwyciężył w tej imprezie rajdowej. W Rajdzie Australii zwyciężył Loeb, a Hirvonen był drugi. Jednak po rajdzie wykryto nieprawidłowości w samochodach Citroëna i kierowców tego zespołu ukarano minutową karą. Loeba przesunięto tym samym na 2. pozycję i Hirvonen zwyciężył po raz czwarty z rzędu. Rajd Katalonii wygrał Francuz, a Hirvonen był trzeci. O tytule mistrza świata miał więc zadecydować ostatni rajd sezonu, Rajd Wielkiej Brytanii. Od startu do mety prowadził Loeb i to on został mistrzem świata, a Hirvonen w klasyfikacji generalnej rajdu zajął 2. pozycję. Dzięki temu wywalczył swoje drugie w karierze wicemistrzostwo świata (do Loeba stracił jeden punkt).
2010–2011.
Sezon 2010 Hirvonen rozpoczął od zwycięstwa w Rajdzie Szwecji wygrywając ten rajd po raz pierwszy w swojej karierze. W Rajdzie Meksyku był czwarty, a na skutek wypadku i awarii zawieszenia ukończył Rajd Jordanii na 20. pozycji w klasyfikacji generalnej. W Rajdzie Turcji Hirvonen stanął na podium zajmując 3. miejsce, a w kolejnych dwóch rajdach 2010, Rajdzie Nowej Zelandii i Rajdzie Portugalii był czwarty. Do końca sezonu ani razu nie stanął na podium i ostatecznie zajął 6. pozycję w Mistrzostwach Świata.
W sezonie 2011 zespół Forda zaprezentował nowy samochód rajdowy, Forda Fiestę WRC. Sezon 2011 Hirvonen rozpoczął od drugiego zwycięstwa w Rajdzie Szwecji. Rajd ten ukończył jedynie 6,5 sekundy przed Norwegiem Madsem Østbergiem, który do ostatniego odcinka specjalnego walczył o pierwsze zwycięstwo w karierze. W marcowym Rajdzie Meksyku zajął 2. miejsce za Sébastienem Loebem. Dzięki zwycięstwu w Power Stage zdobył trzy dodatkowe punkty do klasyfikacji mistrzostw świata. W kolejnych dwóch rajdach, Rajdzie Portugalii i Rajdzie Jordanii był czwarty. W maju 2011 ponownie stanął na podium. Tym razem był drugi w Rajdzie Włoch. Przegrał z Loebem o 11,2 sekundy. Wygrał także Power Stage.
W majowym Rajdzie Argentyny Hirvonen znów walczył o zwycięstwo. Po przedostatnim, 18. odcinku specjalnym, był trzeci w klasyfikacji generalnej za Sébastienem Ogierem i Sébastienem Loebem. Ostatni, 19. odcinek, ukończył na drugiej pozycji i ostatecznie zajął 2. miejsce w klasyfikacji generalnej. Rajd wygrał Loeb, a Ogier spadł na trzecie miejsce. W Rajdzie Grecji Hirvonen zajął 3. miejsce za Ogierem i Loebem, a w kolejnych dwóch rajdach, Finlandii i Niemiec był czwarty. We wrześniowym Rajdzie Australii odniósł swoje 14. zwycięstwo w karierze. Jeszcze przed startem ostatniego dnia rajdu Hirvonen zajmował 2. miejsce ze stratą 22,7 sekundy do partnera z zespołu Forda, Jariego-Mattiego Latvali. Ostatecznie Latvala zwolnił umożliwiając zwycięstwo Hirvonenowi, który odrobił stratę punktową w klasyfikacji mistrzostw świata do lidera Loeba, dziesiątego w Australii. W Rajdzie Francji Hirvonen ponownie odrobił różnicę punktową do Loeba. Zajął w nim 3. miejsce, podczas gdy Loeb go nie ukończył. Jednak październikowy Rajd Katalonii wygrał Loeb, który przed ostatnim rajdem sezonu, powiększył przewagę do 8 punktów nad Hirvonenem (w Rajdzie Katalonii był drugi). Ostatniego rajdu, Rajdu Wielkiej Brytanii Hirvonen jednak nie ukończył. Podczas siódmego odcinka specjalnego uderzył przodem samochodu o pień drzewa, w efekcie czego uszkodzona została chłodnica, a następnie silnik. Uszkodzenia okazały się niemożliwe do naprawienia i Fin nie mógł wystartować w kolejnym dniu korzystając z systemu SupeRally. Oznaczało to jednocześnie, że mistrzem świata ponownie został Loeb.
16 listopada 2011, trzy dni po zakończeniu Rajdu Wielkiej Brytanii, zespół Citroën Total World Rally Team ogłosił, że rozwiązał obowiązujący jeszcze przez rok kontrakt z Sébastienem Ogierem, a na jego miejsce zatrudnił Hirvonena. Został tym samym partnerem Sébastiena Loeba.
2012–2013.
Sezon 2012 Hirvonen rozpoczął od zajęcia 4. miejsca w Rajdzie Monte Carlo. W lutowym Rajdzie Szwecji po raz trzeci z rzędu stanął na podium. Zajął 2. miejsce przegrywając o 16,6 sekundy z rodakiem Jarim-Mattim Latvalą. W marcu wystąpił w Rajdzie Meksyku i zajął w nim drugie miejsce, przegrywając jedynie z Loebem. Na początku kwietnia Hirvonen zwyciężył w Rajdzie Portugalii. W kilka godzin po tym rajdzie komisja FIA zdyskwalifikowała Fina w związku z nieprzepisowymi elementami w jego samochodzie, takimi jak sprzęgło i koło w turbinie. Zwycięzcą rajdu został więc Norweg Mads Østberg. Zespół Citroëna złożył w tej sprawie odwołanie, jednak dyskwalifikacja fińskiego kierowcy została utrzymana. W kwietniowym Rajdzie Argentyny Hirvonen był drugi. Przegrał jedynie z Loebem. Podobna sytuacja miała miejsce w kolejnych trzech rajdach. Zarówno w Rajdzie Grecji, Rajdzie Nowej Zelandii, jak i Rajdzie Finlandii Hirvonen przyjeżdżał na metę jako drugi za Loebem. W Rajdzie Niemiec był trzeci, a w Rajdzie Wielkiej Brytanii piąty. W październikowym Rajdzie Sardynii Hirvonen objął prowadzenie po 3. odcinku specjalnym. Ostatecznie wygrał ten rajd z przewagą ponad minutę nad Rosjaninem Jewgienijem Nowikowem. Było to tym samym piętnaste w karierze zwycięstwo Fina. W ostatnim rajdzie sezonu, Rajdzie Hiszpanii, był trzeci za Loebem i Latvalą. Wywalczył tym samym swoje czwarte w karierze wicemistrzostwo świata.
Przed sezonem 2013 z zespołu Citroëna odszedł Sébastien Loeb. Hirvonen został więc mianowany liderem zespołu, a jego nowym partnerem został Hiszpan Daniel Sordo. W pierwszym rajdzie sezonu, Rajdzie Monte Carlo, Hirvonen zajął 4. miejsce. W lutowym Rajdzie Szwecji, na drugim odcinku specjalnym, Hirvonen wypadł z trasy, w miejscu w którym było jedynie dwóch kibiców zdolnych do wyciągnięcia samochodu ze śniegowej zaspy, w efekcie czego Fin stracił 24 minuty i spadł na ostatnią pozycję w rajdzie. Ostatecznie zajął 17. pozycję w szwedzkim rajdzie. W marcu, w Rajdzie Meksyku, Hirvonen był drugi. Dojechał do mety ze stratą ponad 3 minut do zwycięzcy, Sébastiena Ogiera. W Rajdzie Portugalii również był drugi i również przegrał z Ogierem. W kolejnych dwóch występach Hirvonen w ogóle nie stanął na podium. W Rajdzie Argentyny dojechał na 6. pozycji, a w Rajdzie Grecji był ósmy. W czerwcowym Rajdzie Sardynii od 1. odcinka specjalnego jechał na 2. pozycji, jednak na 10. odcinku wypadł z trasy. Uszkodzenia były na tyle poważne, że Fin nie powrócił do rywalizacji. W kolejnych sześciu rajdach sezonu 2013 Hirvonen trzykrotnie stawał na podium. Był trzeci w Rajdzie Niemiec, Rajdzie Australii i Rajdzie Hiszpanii. Sezon ukończył na 4. miejscu, przegrywając kolejno z Ogierem, Thierrym Neuville'm i Jarim-Mattim Latvalą.
W grudniu 2013 Hirvonen odszedł z zespołu Citroëna i przeszedł do zespołu M-Sport World Rally Team, dysponującym samochodem Ford Fiesta RS WRC. Wraz z Finem do M-Sport trafili również Elfyn Evans i Robert Kubica.
2014.
Pierwszy rajd sezonu 2014, Rajd Monte Carlo, zakończył się dla Hirvonena rozczarowaniem. Zawodnik notował słabsze od czołówki czasy na odcinkach specjalnych, aż ostatecznie wycofał się z rywalizacji na 15. odcinku specjalnym z powodu awarii alternatora. W kolejnym rajdzie, lutowym Rajdzie Szwecji, najpierw jechał na 5. pozycji w klasyfikacji generalnej, a w drugim dniu imprezy awansował na 4. pozycję. Ostatecznie dojechał na niej do mety. W Rajdzie Meksyku Hirvonen jechał na 3. pozycji, jednak po pokonaniu linii mety 7. odcinka specjalnego, awarii w jego Fieście uległa elektryka, przez co Fin nie dotarł na czas na start kolejnego oesu. W związku z poniesionymi stratami czasowymi Hirvonen ukończył rajd na 8. pozycji. W czerwcowym Rajdzie Portugalii Hirvonen po raz pierwszy w sezonie stanął na podium. Zajął drugie miejsce tracąc do zwycięzcy Sébastiena Ogiera 43,2 sekundy. W Rajdzie Argentyny Hirvonen był dziewiąty w klasyfikacji generalnej. Powodem tej pozycji był wypadek na 2. odcinku specjalnym. Hirvonen uderzył w nasyp i uszkodził swojego Forda. Z kolei czerwcowego Rajdu Sardynii Hirvonen nie ukończył. Jego Ford Fiesta RS WRC doszczętnie spłonął na trasie odcinka dojazdowego do OS4. Kierowca i pilot Jarmo Lehtinen zdołali na czas opuścić palący się samochód. W kolejnych dwóch rajdach Hirvonen dojeżdżał poza podium. W Rajdzie Polski był czwarty, a w Rajdzie Finlandii piąty. Rajd Niemiec również zakończył na piątym miejscu. Na metę Rajdu Australii wjechał piąty, będąc najszybszym kierowcą forda, tak samo ukończył Rajd Francji. Rajd Hiszpanii zakończył na trzecim miejscu. Ostatni w karierze i w sezonie 2014 Rajd Wielkiej Brytanii ukończył tuż za mistrzem świata, dojeżdżając na drugim miejscu. Sezon 2014 ukończył jako 4. w kwalifikacji generalnej.
Życie prywatne.
Hirvonen mieszka wraz z rodziną w mieście Jyväskylä. Jest mężem Karoliiny z domu Kauppinen. Ma z nią dwóch synów: Roopego (ur. 2005) oraz Kaspera (ur. 2007). Ojciec Mikko, Juhani Hirvonen, także był kierowcą rajdowym i startował na rodzimych trasach w latach 70. i 80.. Ojciec Hirvonena jest także autorytetem Mikko, na którym zawodnik się wzoruje. Z kolei wśród rajdowców idolami Mikko są byli fińscy mistrzowie świata Markku Alén i Tommi Mäkinen. Hirvonen z wykształcenia jest mechanikiem samochodowym i w zawodzie tym pracował przez 3 lata, zanim został kierowcą rajdowym.
Zwycięstwa w Mistrzostwach Świata.
"Stan na 21 października 2012."

</doc>
<doc id="301482" url="https://pl.wikipedia.org/wiki?curid=301482" title="Zygmunt Jastrzębski">
Zygmunt Jastrzębski

Zygmunt Jastrzębski (ur. 22 października 1875 w Siedlcach, zm. 13 marca 1925 w Warszawie) – bankowiec, minister skarbu.
Życiorys.
W 1901 ukończył studia na wydziale prawa Cesarskiego Uniwersytetu Warszawskiego. Za nielegalną działalność w Kole Oświaty Ludowej, w czasie studiów w 1898 po wykryciu organizacji został aresztowany i osadzony w X Pawilonie. W 1904 wyjechał do Chin i podjął pracę w Banku Rosyjsko-Chińskim, obejmując w nim wkrótce jedno z kierowniczych stanowisk. Do 1917 był dyrektorem wschodniej grupy oddziałów Banków Rosyjsko-Chińskiego w Szanghaju. Odegrał szczególną rolę w sferach finansowych Rosji i Chin. Sfinansował założenie Domu Polskiego w Szanghaju z przeznaczeniem na ośrodek dla Polaków powracających z Syberii. W 1918 na pierwszym zjeździe Polaków z Syberii Wschodniej został powołany na stanowisko prezesa Komitetu Polskiego, którego zadaniem było stworzenie oddziałów armii polskiej. 
Po powrocie do kraju reprezentował Polskę na międzynarodowych konferencjach ekonomicznych w Genui i w Hadze. Na polecenie Józefa Piłsudskiego otrzymał stanowisko ministra skarbu. Nie spełnił pokładanych w nim nadziei, nie zdołał zahamować inflacji. Uważał, że aby uzdrowić skarb, należy wcześniej ożywić życie gospodarcze, a przede wszystkim rozwinąć przemysł. Nie zdołał zrównoważyć budżetu za pomocą specjalnie emitowanej pożyczki złotego zbojkotowanej przez bogate grupy społeczeństwa. 2 stycznia 1923 ustąpił ze stanowiska ministra skarbu. Zajmował się sprawami finansowymi kraju, był przeciwny możliwości naprawy skarbu za pomocą pożyczek zagranicznych. 
W 1923 wydał pracę pt. "Eksperymenty czy naprawa skarbu". Był pierwszym prezesem Zarządu Głównego Ligi Obrony Powietrznej Państwa.
Pochowany na cmentarzu Powązkowskim w Warszawie (kwatera 183, rząd 4, miejsce 29-30). 

</doc>
<doc id="301487" url="https://pl.wikipedia.org/wiki?curid=301487" title="Leie">
Leie

Leie (nid.) lub Lys (fr.), Legia (łac.) – rzeka mająca swój początek w Lisbourg we Francji, a uchodząca do Skaldy w Gandawie w Belgii. Na odcinku 24 km jest rzeką graniczną między tymi dwoma krajami.
Jest to rzeka bardzo zanieczyszczona, gdyż płynie przez gęsto zaludnione i uprzemysłowione obszary północnej Francji i Belgii – niedawno jednakże zauważono poprawę i pojawienie się 19 gatunków ryb. W pierwszej połowie XX wieku region Leie (pomiędzy Deinze i Gandawą) był ulubionym plenerem wielu malarzy.

</doc>
<doc id="301488" url="https://pl.wikipedia.org/wiki?curid=301488" title="Football Manager">
Football Manager

Football Manager (w USA i Kanadzie znany jako Worldwide Soccer Manager) – seria komputerowych gier sportowych z gatunku menedżerów piłkarskich. Powstała po zakończeniu współpracy studia Sports Interactive ze spółką Eidos Interactive, w wyniku czego studio przestało produkować serię gier "Championship Manager" i zajęło się produkcją konkurencyjnych menedżerów piłkarskich. Nazwa "Football Manager" została zainspirowana grą o tym samym tytule z 1982 roku.
Gry z serii.
"Football Manager 2005".
12 lutego 2004 roku firma Sports Interactive przejęła markę "Football Manager", przy okazji zapowiadając pierwszą grę z serii – "Football Manager 2005". Grze konkurującej z "Championship Managerem 5" towarzyszyła kampania promocyjna, składająca się między innymi z konkursu na logo, organizowanego wśród miłośników "Championship Managera" oraz wydania magazynu poświęconego "Football Managerowi 2005".
Sports Interactive na około dwa tygodnie przed światową premierą gry, wypuściło jej wersję demonstracyjną. 4 listopada 2004 roku "Football Manager 2005" trafił na półki sklepowe w dwudziestu pięciu krajach Europy, Azji i Afryki. Polska premiera miała miejsce 10 listopada.
Ważniejsze opcje gry i nowości w stosunku do poprzednich wersji, to między innymi:
"Football Manager 2006".
Wydanie drugiej gry z serii "Football Manager" zapowiedziano 9 maja 2005 roku, przedstawiając przy okazji listę nowości. Światowa premiera "Football Managera 2006" nastąpiła 21 października 2005 roku, a jeszcze tego samego dnia twórcy udostępnili do pobierania pierwszą łatkę naprawiającą błędy i niedoróbki zawarte w grze. W Polsce "Football Manager 2006" trafił na półki sklepowe dwa tygodnie po premierze światowej – 4 listopada 2005 roku. Wersja spolonizowana jest przeznaczona tylko na komputery osobiste, w przeciwieństwie do tej wydanej chociażby w Wielkiej Brytanii, która działa zarówno na komputerach klasy PC, jak i Mac.
Nowe opcje w stosunku do poprzedniej wersji to:
Inne wersje.
"Football Manager 2006" w wersji na konsolę Xbox 360 miał swoją premierę 13 kwietnia 2006 roku. Gra jest pełnym odzwierciedleniem wersji na komputery osobiste i zawiera wszystkie opcje w niej dostępne. Jedynie jej interfejs został zmodyfikowany i przystosowany do obsługi padem. Gra wykorzystuje także system Xbox Live do maksymalnie szesnastoosobowej gry przez internet.
Wydana została również wersja gry na konsolę PlayStation Portable pod nazwą "Football Manager Handheld". Swoją światową premierę miała 13 kwietnia 2006 roku. Bazuje ona na kodzie gry "Championship Manager 3". Z przyczyn technicznych gra musiała zostać mocno ograniczona w stosunku do wersji na komputery osobiste. Główne różnice to mniejsza baza danych, ograniczona liczba drużyn, brak trybu rozgrywki przez sieć oraz widoku meczu w trybie dwuwymiarowym.
"Football Manager 2007".
"Football Manager 2007" został oficjalnie zapowiedziany 8 czerwca 2006 roku. Ogłoszono wówczas, że zostanie on wydany w trzech wersjach – na komputery osobiste, na konsolę domową Xbox 360 oraz na konsolę przenośną PlayStation Portable (pod nazwą "Football Manager Handheld 2007"). Wprowadzono do serii takie nowości jak: odzwierciedlenie rzeczywistych zależności międzyklubowych czy przebudowa systemu wyszukiwania młodych talentów. Światowa premiera gry odbyła się 18 października 2006 roku, zaś w Polsce stała się ona dostępna dwa dni później.
"Football Manager 2008".
Czwarta część "Football Managera" pod nazwą "Football Manager 2008" została zapowiedziana 27 lipca 2007 roku. Premiera światowa miała miejsce 19 października 2007 roku, natomiast polska – 6 listopada tego samego roku. Wprowadzono do niej takie nowości jak: zwiększona interakcja z mediami, ulepszenia w prowadzeniu reprezentacji czy przebudowane centrum transferowe.
"Football Manager 2009".
"Football Manager 2009" został zaprezentowany oficjalnie 3 września 2008 roku. Premiera kolejnej odsłony serii miała miejsce 14 listopada 2008 roku. W polskich sklepach gra znalazła się 21 listopada 2008 roku. Po raz pierwszy wprowadzono do niej trójwymiarowy silnik meczowy, a także możliwość uczestniczenia w konferencjach z mediami.
"Football Manager Live".
9 stycznia 2009 roku Sports Interactive wydało grę sieciową pod nazwą "Football Manager Live", w której gracz może stworzyć własny klub, zarządzać nim i rozgrywać mecze z innymi graczami. Gra obsługuje silnik pochodzący z "Football Managera 2009".
"Football Manager 2010".
Kolejna część serii pod nazwą "Football Manager 2010" ukazała się 30 października 2009 roku. Nowością w stosunku do poprzednich części serii było usprawnienie silnika meczowego. Dokonano także zmian w interfejsie i poprawy opcji taktycznych.
"Football Manager 2011".
5 listopada 2010 roku miała premierę gra "Football Manager 2011". W stosunku do poprzedniej części serii wprowadzono do niej agentów, z którymi gracz negocjuje transfer zawodników im podporządkowanych. Przebudowano w niej również system treningu zawodników. Poprawkom uległa oprawa audiowizualna.
"Football Manager 2012".
Kolejna odsłona serii pod nazwą "Football Manager 2012" ukazała się 21 października 2011 roku. Wprowadzono w niej drobne zmiany, takie jak usprawnienia systemu transferowego.
"Football Manager 2013".
2 listopada 2012 roku został wydany "Football Manager 2013". Wprowadzono w nim nowy, ulepszony silnik meczowy oraz tryb klasyczny dla osób, które mają mniej czasu na zarządzanie drużyną. Dodano też tryb wyzwań i udoskonalono rozgrywkę sieciową.
"Football Manager 2014".
31 października 2013 roku miała premierę kolejna część "Football Managera. W stosunku do poprzedniej odsłony wprowadzono w niej ponad 1000 poprawek, dotyczących silnika graficznego, systemu transferów i kontraktów oraz rozwinięto tryb Football Manager Classic. Zmiany dotknęły również interfejsu graficznego. Jest to pierwsza część gry wydana również na system operacyjny Linux".
"Football Manager 2015".
7 listopada 2014 roku odbyła się premiera "Football Managera 2015"". W tej edycji twórcy ulepszyli silnik meczowy, zmienili system oceny nowych piłkarzy oraz odświeżyli szatę graficzną. Ponadto w tej odsłonie większą wagę będzie miał profil menadżera oraz staniemy się częścią sztabu szkoleniowego".
"Football Manager 2016".
W trzynastym dniu listopada 2015 fani serii świętowali premierę gry "Football Manager 2016." Wprowadzony w niej został tryb Fantasy Draft, możliwość stworzenia własnego klubu piłkarskiego, poprawiono sztuczną inteligencję oraz ulepszono silnik meczowy.
"Football Manager 2017".
4 listopada to data premiery "Football Manager 2017". Do gry wprowadzono liczne poprawki względem poprzedniej części, chociażby w interfejsie czy silniku meczowych. Rynek transferowy ujrzał dużo nowości. Od tej części ważnymi pośrednikami w handlu zawodnikami są agenci.
"Football Manager 2018".
"Football Manager 2018" to przede wszystkim spore zmiany w interfejsie czy grafice meczowej. Spory nacisk położono na intuicyjności. Wprowadzono zmiany w hierarchii zespołu oraz ulepszono system kontuzji. Premiera gry miała miejsce 10 listopada 2017 roku.
"Football Manager 2019".
Fani serii oficjalnie pełną wersją gry mogli cieszyć się 2 listopada 2018 roku. W grze ujrzeli między innymi przebudowany system treningu (od tej pory piłkarze za każdą sesję są szczegółowo oceniani). Pojawiły się grupy treningowe, a także większy nacisk położono na modyfikacje ćwiczeń. Poza tym gra zaoferowała nieco bardziej rozwinięte możliwości taktyczne. Podzieliła system na trzy części: "przy piłce", "w fazie przejścia" i "bez piłki". Zmienił się interfejs i dodano technologię VAR oraz Goal-line.
"Football Manager 2020".
19 listopada 2019 miała miejsce premiera "Football Managera 2020". Zmiany i nowości jakie wprowadzono w tej serii to m.in.: wprowadzenie długoterminowych strategii w klubach, zwiększenie znaczenia sztabu szkoleniowego, poprawiony scouting i bardziej czytelne raporty wydajności piłkarza, kodeks postępowania ustalany przez kapitana zespołu, czytelne ścieżki monitorowania postępów młodych piłkarzy, możliwość planowania ścieżki kariery, a także licencja na PKO Ekstraklasę.
"Football Manager 2021".
Premiera Football Managera 2021 odbyła się 24 listopada 2020 roku i była opóźniona ze względu na pandemię COVID-19. Największa zmiana w tej edycji dotyczy silnika meczowego w celu urealnienia zachowań rzeczywistych zawodników. Dodatkowo odświeżono całość interakcji z mediami, zarządem i kibicami.
"Football Manager 2022".
Gra wydana 8 listopada 2021 roku, w której wprowadzono nowy silnik mający za zadanie lepiej symulować grę przeciwnika. Dodane zostało również Centrum Statystyk, które pozwoliło graczowi na wgląd w statystyki drużyny czy poszczególnych zawodników.
"Football Manager 2023".
Wydana 8 listopada 2022 roku (na konsole PlayStation 5 1 lutego 2023). Nowy silnik gry usprawnił działanie sztucznej inteligencji przeciwników, dodano Planner składów pozwalający graczowi na uszeregowanie zawodników np. według ich przydatności dla zespołu.

</doc>
<doc id="301489" url="https://pl.wikipedia.org/wiki?curid=301489" title="ImageMagick">
ImageMagick

ImageMagick – darmowy pakiet do obróbki grafiki, z dostępnym kodem źródłowym. Programy wchodzące w skład pakietu pozwalają wyświetlić, tworzyć, modyfikować i zapisywać pliki graficzne w wielu formatach.
Z oferowanych przez ImageMagick funkcji można korzystać z wiersza poleceń lub poprzez API dostępne dla wielu języków – m.in. Perla, C, C++, Pythona, Ruby i PHP.
Komendy.
Pakiet udostępnia m.in. następujące komendy:

</doc>
<doc id="301490" url="https://pl.wikipedia.org/wiki?curid=301490" title="Władimir Propp">
Władimir Propp

Władimir Jakowlewicz Propp (ur. 29 kwietnia 1895 w Sankt Petersburgu, zm. 22 sierpnia 1970) – rosyjski literaturoznawca.
Wiadomości ogólne.
Reprezentant szkoły rosyjskich formalistów, bardzo rozszerzył ich metodę. Zajmował się strukturami narracyjnymi. Sławę przyniosła mu analiza struktury baśni ludowych (tzw. bajki magicznej) – początkowo jednak nie wykraczała ona poza Rosję. Dopiero odkrycie jego epokowej pracy przez francuskich strukturalistów na czele z Lévi-Straussem, który zachwycił się jego analizą, rozpoczęło światową karierę jego książki.
Analiza bajki Proppa.
Propp tak opisał strukturę baśni ludowej (bajki magicznej):
Postaci.
Działa w niej kilka typów postaci:
Są to określenia umowne, na podstawie najczęściej występujących przypadków. W jakiejś konkretnej bajce może to być np. ktoś inny niż królewna czy jej ojciec, ale pełni tę samą funkcję.
Funkcje.
Postaci te dokonują w narracji pewnych konkretnych posunięć decydujących o tym, że są właśnie postacią danego rodzaju. Te działania, formy aktywności, to funkcje:
Nie wszystkie są równie niezbędne, zdarzają się bajki bez niektórych, zdarzają się pewne różnice w kolejności funkcji, ale niektóre, najważniejsze funkcje, występują zawsze.
Znaczenie odkryć Proppa.
Obecnie analiza Proppa jest wykorzystywana do różnorodnych badań nad różnymi systemami kultury, zwłaszcza nad kulturą masową. Stanowi podstawę wielu analiz narracji filmowych i telewizyjnych, np. seriali kryminalnych, a także podstawę lub punkt wyjścia innych teorii narratologicznych.

</doc>
<doc id="301495" url="https://pl.wikipedia.org/wiki?curid=301495" title="Friedrich Wilhelm Joseph von Schelling">
Friedrich Wilhelm Joseph von Schelling

Friedrich Wilhelm Joseph von Schelling (ur. 27 stycznia 1775 w Leonbergu, zm. 20 sierpnia 1854 w Bad Ragaz) – niemiecki filozof, trzeci wybitny reprezentant klasycznego idealizmu niemieckiego, inicjator romantyzmu.
Życie.
Schelling urodził się jako drugie dziecko w rodzinie. Jego ojciec był pastorem, teologiem protestanckim i znawcą języków orientalnych, a pod koniec życia superintendentem Kościoła protestanckiego w Wirtembergii. Młody Schelling wychowywał się w intelektualnej i głęboko religijnej atmosferze pietyzmu szwabskiego. Mieszkał i pobierał pierwsze nauki w szkole klasztornej w Bebenhausen; wcześnie dojrzały umysłowo, już w wieku 15 lat rozpoczął studia uniwersyteckie w słynnym Instytucie Teologicznym w Tybindze (Tübinger Stift). W roku 1792 uzyskał tytuł magistra filozofii, a w 1795 magistra teologii (na podstawie tezy "De Marcione Paullinarum epistolarum emendatore").
Podczas studiów przejął się ideami Oświecenia i rewolucji francuskiej, dzieląc te fascynacje z dużą grupą studentów niemieckich, którzy kontestowali w ten sposób konserwatywny porządek polityczny i duchowy ówczesnych Niemiec. Przetłumaczył "Marsyliankę", za co groziło mu relegowanie z uczelni. Wraz z Heglem i Hölderlinem, z którymi mieszkał w jednym pokoju, zainteresował się filozofią krytyczną Kanta. To obcowanie z dwoma geniuszami niemieckiego romantyzmu uformowało podstawy myśli Schellinga, który jeszcze na studiach zaczął pisać pierwsze rozprawy filozoficzne. Widać w nich wyraźny wpływ twórczości Fichtego ("Über die Möglichkeit einer Form der Philosophie überhaupt", 1794; "Vom Ich als Prinzip der Philospohie oder über das Unbedingte in menschlichen Wissen", 1795). Jednocześnie zgłębiał myśl Spinozy.
Po ukończeniu studiów został nauczycielem domowym u barona von Riedesela. Po krótkim pobycie w Stuttgarcie zamieszkał w Lipsku, gdzie studiował matematykę, medycynę i nauki przyrodnicze, co znalazło odbicie w jego filozofii przyrody (nieobecnej u Fichtego). Napisał w tym czasie wiele książek i artykułów filozoficznych (szczególnie dla "Journalu" Fichtego i Niethammera), które szybko przyniosły mu uznanie – np. "Briefe über Dogmatismus und Kritizismus" (1796), podkreślające dokonane przez Kanta rozdzielenie filozofii dogmatycznej i krytycznej, i jednocześnie będące ostrzeżeniem przed dogmatycznym traktowaniem krytycyzmu, "Neue Deduction des Naturrechts" (1796) poprzedzający traktat "Grundlage des Naturrechts" Fichtego czy "Ideen zu einer Philosophie der Natur" (1797) i "Von der Weltseele" (1798) stanowiące owoc jego studiów przyrodniczych.
W roku 1798 dzięki poparciu Goethego został profesorem nadzwyczajnym uniwersytetu w Jenie, ważnym ośrodku kulturalnym. Wraz z tzw. kręgiem jenajskim, do którego należeli m.in. Novalis, bracia Friedrich i August Schleglowie, Caroline Schlegel, Dorothea Veit, Ludwig Tieck, Schelling był jednym z twórców romantyzmu. Członkowie kręgu jenajskiego, tworzący zamkniętą grupę przyjaciół połączonych wspólnymi ideami i myślami, widzieli w Schellingu typ człowieka romantycznego, dalekiego od kantowskich i fichteańskich abstrakcji. Prowadziło to do powolnego ochładzania kontaktów Schellinga z Fichtem.
Utrzymywał także stosunki z mieszkającymi w pobliskim Weimarze Goethem (który z zainteresowaniem przyjął jego poetycką filozofię natury) i Schillerem (którego nie polubił i zarzucał mu nadmierny idealizm w etyce). W okresie jenajskim Schelling odnosił sukcesy w życiu osobistym, zawodowym i intelektualnym, a odchodząc od filozofii Fichtego tworzył własny system filozoficzny, opracowując filozofię przyrody i filozofię sztuki. Powstał wtedy "System idealizmu transcendentalnego" (1800), "Darstellung meines Systems der Philosophie" (1801), dialog "Bruno" (1802), "Vorlesungen über die Methode des akademischen Studiums" (1803) i kilka studiów dotyczących filozofii przyrody. W 1802 roku Schelling uzyskał tytuł doktora medycyny na uniwersytecie w Landshut. Po przyjeździe Hegla do Jeny wspólnie wydawali pismo filozoficzne ("Kritische Journal der Philosophie"). Po nieudanym związku z córką Schlegel, 15-letnią Augustą Böhmer i jej tragicznej śmierci (Schellinga oskarżano o dyletanckie próby ratowania jej życia), w atmosferze skandalu związał się z samą Caroline, która opuściła dla niego męża, i z którą się ożenił.
W następstwie konfliktów w kręgu jenajskim Schelling przeniósł się z Jeny do Würzburga, gdzie objął funkcję profesora filozofii. Coraz bardziej oddalał się od Fichtego i Hegla, a pod wpływem Spinozy tworzył tak zwany system tożsamości. Wobec narastających sporów z kolegami, w 1806 r. opuścił Würzburg.
Przeniósł się do pozbawionego wówczas uniwersytetu Monachium, gdzie związał się z dworem bawarskim. Został prezesem Monachijskiej Akademii Nauk, sekretarzem generalnym Monachijskiej Akademii Sztuk Pięknych, generalnym konserwatorem królewskich zbiorów naukowych i specjalnym preceptorem następcy tronu. Oprócz krótkiej przerwy na wykłady w Stuttgarcie (styczeń 1810) nie pełnił żadnych funkcji akademickich. Publikował coraz mniej, a jego popularność została przyćmiona przez rosnącą popularność Hegla. W 1809 roku umarła Caroline – wstrząs jakiego doznał w związku z tym zdarzeniem odbił się na jego pracy. W 1812 ożenił się z przyjaciółką, Pauline Gotter.
W roku 1820 wyjechał z Monachium i podjął wykłady na uniwersytecie w Erlangen, nie odniósł jednak wielkich sukcesów. Po przeniesieniu tam uniwersytetu z Landshut powrócił w roku 1826 do Monachium jako wykładowca filozofii i preceptor następcy tronu bawarskiego, późniejszego króla Maksymiliana II. Na wiele lat właściwa aktywność filozoficzna Schellinga spadła, mimo że pisał wiele – zawarte w "Jahrbucher der Medicin als Wissenschaft" "Aphorismen zur Einleitung in die Naturphilosophie" powstały na podstawie wykładów würzburskich. Polemizował z Jacobim, współtworzył znaczące pismo "Philosophische Untersuchungen uber das Wesen der menschlichen Freiheit" (1809) rozwijające mistyczne tendencje wcześniejszej "Philosophie und Religion" (1804) i pisma historiozoficzne takie jak "Über die Gottheiten zu Samothrace" czy nieukończone "Die Weltalter" (1811–15). W pismach tych widać opozycję do negatywnej i spekulatywnej historiozofii Hegla – Schelling traktuje bowiem mitologię i religię jako pozytywne dopełnienia filozofii negatywnej i spekulatywnej.
W 1841 roku przeniósł się do Berlina, co początkowo wywołało sensację. Władze i duchowieństwo były jednak rozczarowane jego wystąpieniem. Oczekiwały po Schellingu raczej radykalnej rozprawy z lewicą heglowską (w tym okresie Schelling był konserwatystą), szczególnie wobec zapowiadanego przez niego pozytywnego podejścia do religii. Zawiedzeni byli również studenci, którzy pod wpływem Hegla oczekiwali filozofii nowej, a nawet wywrotowej, gdy tymczasem późna filozofia Schellinga jest sucha i schematyczna. Czołowi studenci Schellinga, wśród których, obok Kierkegaarda, byli tacy myśliciele „lewicy” jak Michaił Bakunin i Friedrich Engels, przestali uczęszczać na wykłady Schellinga, które ostatecznie zawieszono w roku 1846. Schelling pozostał jednak członkiem Pruskiej Akademii Nauk, do której przyjęto go w 1842 roku. Kiedy po Wiośnie Ludów przeminęło zainteresowanie filozofią idealistyczną, Schelling został opuszczony i zapomniany. Nie zrozumiana przez studentów pozytywna filozofia objawienia została przedstawiona szerokiej publiczności dopiero po śmierci jej twórcy w wydaniu pism zebranych Schellinga (wśród których są 4 tomy wykładów berlińskich: I "Philosophische Einleitung in die Philosophie der Mythologie oder Darstellung der reinrationalen Philosophie", 1856; II "Philosophie der Mythologie", 1857; III i IV "Philosophie der Offenbarung", 1858) przez jego synów.
Myśl.
Fichte, Schelling i Hegel współtworzą wywodzącą się od Kanta tradycję klasycznego idealizmu niemieckiego. Mimo pozycji klasyków jaką powszechnie im się przypisuje, jest sporne, czy tworzą jednolitą sekwencję rozwojową: za sprawą Hegla, który potraktował filozofię Schellinga jako etap przejściowy między filozofią Fichtego a swoją, Schelling był lekceważony już przez swoich współczesnych. Jego autonomiczną wartość i oryginalność odkryto ponownie dopiero w XX w., gdy wywarł szeroki wpływ na filozofię egzystencji – już Søren Kierkegaard był słuchaczem jego późnych wykładów, którymi w XX wieku inspirowali się Jaspers, Martin Heidegger, Bultmann, Bierdiajew, Marcel, Paul Tillich czy Jankélévitch.
Schelling był przez złośliwych nazywany „Proteuszem” z racji wielokrotnych zmian poglądów filozoficznych. W czasach, kiedy filozof musiał wypracować syntetyczny system, zmiana poglądów uważana była za przejaw oportunizmu. Wypracował wiele systemów, żaden z nich nie był jednak w pełni skończony. Paradoksalnie, to właśnie ta niesystematyczność świadczy o romantyzmie i idealizmie filozofa. Zarazem jednak uniemożliwiła mu stworzenie własnej szkoły filozoficznej i skazała go na osamotnienie.
Zagadnienie wolności.
Zagadnienie wolności jest podstawowym zagadnieniem politycznym, moralnym i filozoficznym Romantyzmu. W młodzieńczej rozprawie "Vom Ich als Prinzip der Philospohie oder über das Unbedingte in menschlichen Wissen" (1795) Schelling uznał jego fundamentalność w sławnej deklaracji „początkiem i końcem wszelkiej filozofii jest wolność”. To wczesne zainteresowanie problemem wolności ludzkiej wiąże się z przemianami politycznymi i gospodarczymi w Europie – ostateczny rozkład feudalizmu, określany przez wczesnych romantyków jako „gnicie”, pobudzał intelektualistów do walki z jego przeżytkami, a wrzenie rewolucyjne przedostawało się z Francji do zacofanych Niemiec. Już u Kanta zagadnienie wolności jest istotne, przybierając postać pytania o to, jak możliwa jest moralna niezależność racjonalnego podmiotu w deterministycznym świecie przyrody. Kant odrzuca uprzedmiotawiające człowieka redukowanie wolności moralnej do rzeczywistości przyrodniczej, jak i utożsamienie determinizmu przyrodniczego z ładem moralnym. Dlatego wolność moralna człowieka i deterministyczne prawa przyrody muszą dla Kanta mieć całkiem odrębny status ontyczny: rozum ustanawia prawa dla wolności w sferze noumenów, intelekt ustanawia prawa przyrody w sferze zjawisk zmysłowych. Jako przedmiot fizyczny człowiek podlega prawom przyrody, jako rozumny podmiot realizuje swoją wolność – nasuwa to pytanie, w jaki sposób rozumny podmiot może w sposób wolny działać w świecie fizycznym. Kant rozwiązuje problem nadając przyrodzie charakter teleologiczny, gwarantowany przez rozumność Boga otwierającą w deterministycznym świecie pole dla działań moralnych.
Fichte nie mógł pogodzić się z radykalnym kantowskim dualizmem indeterministycznej koncepcji moralności i deterministycznej koncepcji przyrody. Co więcej, uznał, że tylko przezwyciężenie tego dualizmu może stanowić ugruntowanie wolności ludzkiej. Przezwyciężenie to widział w pierwotności wolnego podmiotu wobec przyrody, w wyższości rozumu praktycznego nad teoretycznym – pierwotność rozumu praktycznego doprowadziła Fichtego do całkowitego odrzucenia sfery noumenalnej, do jej redukcji do rozumnego podmiotu: transcendencja rzeczywistości przedmiotowej jest pozorna, to transcendentalny podmiot ustanawia jej prawa. Pomysł ten nie prowadzi jednak do irracjonalizmu i pełnego subiektywizmu, ponieważ rzeczywistość przedmiotowa nie jest kształtowana przez jakiś chaos, ale we właśnie przez "prawa" rozumu którymi kieruje się rozumny podmiot, prawa które on sam ustanawia.
Na gruncie tak ustanowionego kantowsko-fichteańskiego ujęcia problematyki wolności Schelling próbował zająć stanowisko kompromisowe między Kantem a Fichtem, a jednocześnie jeszcze bardziej podkreślić fundamentalne znaczenie wolności dla odnowionej w duchu idealizmu myśli filozoficznej. Trudność doktryny Fichtego polega na niemożliwości pogodzenia pełnej wolności podmiotu absolutnego z poszczególnymi wolnościami poszczególnych podmiotów empirycznych, czyli konkretnych i rozumnych – w doktrynie tej poszczególne podmioty empiryczne zależne są od całkowitej autonomii podmiotu absolutnego. By umożliwić całkowitą wolność podmiotom empirycznym Schelling musi stworzyć nową filozofię podmiotu absolutnego, implementując do tego pojęcia pojęcie teleologii historii – partykularne działania poszczególnych wolnych podmiotów empirycznych nabierają sensu wobec absolutnego celu historii, ideału. W ten sposób Schelling jest twórcą romantycznego idealizmu, idealizmu zbieżnego ze znaczeniem tego słowa w sensie potocznym, idealizmu ideologii.
Filozofia przyrody.
Rozwijana przez Schellinga filozofia przyrody różniła się od tradycyjnego, opartego o poznanie empiryczne przyrodoznawstwa. Istotą badania przyrody nie miało być zgłębianie właściwości jej gotowych wytworów, lecz przyswojenie istoty procesów, które w niej zachodzą – jak nazwał to Władysław Tatarkiewicz, poznanie „wnętrza przyrody". Historyk filozofii podkreślał, że Schelling rozumiał przyrodę jako siłę żywą i twórczą. 
W filozofii Schellinga poszukiwanie absolutu wykraczało poza przyrodę, świadomość, świat realny oraz idealny – żadne z wymienionych nie stanowiło bowiem pierwotnej postaci bytu. Była to koncepcja o tyle ważna, że Schelling stawał w opozycji do systemów utożsamiających absolut z jednym z powyższych, jak na przykład Fichte, który identyfikował absolut z jaźnią. Dla Schellinga byt pierwotny wykraczał i poza świat materialny, i świadomość. Przyroda i jaźń były więc „pochodnymi postaciami bytu". 
Filarem filozofii przyrody Schellinga były opozycje. Według niego każde zjawisko przyrodnicze znajdywało swoje przeciwieństwo. W tym właśnie upatrywał i uzasadniał różnorodność rzeczy – pierwsza postać bytu, absolut, rozpadła się na przeciwieństwa. Schelling powoływał się na zależność w związkach chemicznych, ale także siły takie jak magnetyzm, czy elektryczność, choć kluczowe były dlań procesy organiczne, w których – jak uważał – przejawia się natura rzeczy. Co więcej, uznawał właściwie wyłącznie siły organiczne, mechaniczne zupełnie dyskredytując. Nieorganiczne substancje postrzegał jako efekt tłumienia rozwoju przyrody, podczas gdy to żywe istoty miały być jej jedynymi prawdziwymi wytworami. 
Schelling rozumiał absolut „organicznie i ewolucyjnie", a w związku z tym dostrzegał w nim elementy pozaracjonalne, łatwiejsze do uchwycenia z pomocą artystycznej wrażliwości oraz religijnej wiary, aniżeli percepcji naukowej. 
Filozofia sztuki.
Mimo niepełnej znajomości zagadnień artystycznych (szczególnie wobec faktu, że aktywne obcowanie Schellinga ze sztukami plastycznymi ograniczało się do wycieczki kręgu jenajskiego do galerii drezdeńskich) i drugorzędności filozofii sztuki na tle całości myśli Schellinga (który był przede wszystkim filozofem natury) to właśnie filozofia sztuki przyniosła mu największą sławę. Schelling nie interesował się samą sztuką jako konkretnym zjawiskiem, ale jako pewnym zagadnieniem metafizycznym, wieńczącym system filozoficzny w analogiczny sposób do funkcji estetyki w filozofii Kanta. Popularność Schellinga tłumaczy się bliższym niż u Hegla czy Fichtego związkiem filozofii z romantyzmem jako prądem kulturowym, szczególnie z poglądami kręgu jenajskiego. Mimo to, podobnie jak u Hegla, na osobisty gust Schellinga większy wpływ niż średniowiecze wywarła starożytność – co zbliżało go bardziej do Winkelmanna, Lessinga, Goethego i Schillera niż do właściwych romantyków.
W okresie filozofii transcendentalnej Schelling wyraźnie przypisywał działalności artystycznej status najwyższej działalności ludzkiej, najwyższego aktu wolności – w sposób zbieżny z romantyzmem podkreślał wyższość aktu twórczego nad samym dziełem. Kiedy "Ja" wytwarza świat przyrody, wytwarza go bez udziału świadomości – kiedy jednak "Ja" wytwarza świat kultury, wytwarza go właśnie z całą świadomością – w sztuce podmiot oddzielony poprzez jego wytwarzanie od świata przyrody, przedmiotu, ponownie jednoczy się z przedmiotem godząc w ten sposób przeciwieństwa swojego rozwoju i osiągając cel absolutny.
Myśl Schellinga w Polsce doby Romantyzmu.
Schelling był dobrze znany polskim intelektualistom epoki romantyzmu, wywierając znaczący wpływ na polską literaturę, publicystykę, myśl etyczną, polityczną i społeczną tego okresu. Trudno jednak mówić o całościowej recepcji filozofii Schellinga: nie było wtedy przekładów jego większych prac ani monografii, wiele natomiast było sporów wobec jego konkretnych idei. Już we wczesnym okresie polskiego romantyzmu idee Schellinga służyły polemice z polskim oświeceniem (Jan Śniadecki, Hugo Kołłątaj, Anioł Dowgird).
Po raz pierwszy na myśl Schellinga powołał się romantyczny konserwatysta Józef Kalasanty Szaniawski, który próbował uchylić oświeceniowy indywidualizm i teorię umowy społecznej za pomocą, romantycznie zinterpretowanej, platońskiej teorii doskonałego państwa biurokratycznego, zakorzenionego w absolucie jako całości. Szerzej do idei Schellinga nawiązywał Józef Gołuchowski, który był jego przyjacielem i słuchaczem wykładów prowadzonych w Erlangen – w 1823 roku Gołuchowski prowadził wykłady propagujące schellingiańskie idee z okresu filozofii identyczności na Uniwersytecie Wileńskim, które jednak po kilku tygodniach zostały zawieszone przez władze rosyjskie.
Znaczący wpływ wywarła myśl Schellinga na pisarzy i krytyków literackich polskiego Romantyzmu. Szczególnie widać to u Maurycego Mochnackiego, uważanego za najwybitniejszego teoretyka nowego kierunku w kulturze polskiej. Mochnacki w dziele "O literaturze polskiej w wieku dziewiętnastym" (1830) starał się bronić literatury romantycznej opierając się na schellingiańskiej koncepcji samorozwoju absolutu, który w tym samorozwoju tworzy formy nieorganiczne, organiczne, a wreszcie człowieka i świadomość – literatura jest wyrazem samowiedzy i samoświadomości narodu, w której odbija się absolut: w ten sposób poprzez literaturę naród uzyskuje wgląd do absolutu i samowiedzę, świadomość swojej egzystencji, a świadomość własnej egzystencji umożliwia narodowi przetrwanie i rozwój. Dlatego też stworzenie przez Polaków własnej, niezależnej literatury jest gwarantem istnienia narodu.
Tego rodzaju idee, typowe dla Romantyzmu, nie zawsze były wiernym odzwierciedleniem myśli Schellinga. Ale właśnie dzięki pewnej mglistości mogły łatwo oddziałać na poglądy romantycznych pisarzy. Z drugiej strony schellingiański panteizm oddziaływał także na filozofów i przyrodników tej epoki.
Po powstaniu listopadowym oddziaływanie Schellinga na kulturę polską ustąpiło na rzecz inspiracji heglowskich. Mimo to można je odnaleźć u wszystkich wybitniejszych filozofów polskich pierwszej połowy XIX w., jak Bronisław Ferdynand Trentowski, August Cieszkowski, Karol Libelt, Edward Dembowski czy Józef Gołuchowski.

</doc>
<doc id="301498" url="https://pl.wikipedia.org/wiki?curid=301498" title="Friedrich von Schelling">
Friedrich von Schelling



</doc>
<doc id="301499" url="https://pl.wikipedia.org/wiki?curid=301499" title="Ziggy Stardust">
Ziggy Stardust

Ziggy Stardust – jedno z artystycznych wcieleń Davida Bowiego, postać która powstała i została opisana na płycie The Rise and Fall of Ziggy Stardust and the Spiders from Mars. Pseudonim ten był też wykorzystywany przez inne osoby, m.in. lidera zespołu Rozkrock, autora szeregu tekstów poetyckich.
Nazwę zwyczajową Ziggy Stardust zyskał także wąż Parafimbrios lao, ze względu na swój charakterystyczny wygląd.

</doc>
<doc id="301503" url="https://pl.wikipedia.org/wiki?curid=301503" title="Mark Van Bommel">
Mark Van Bommel



</doc>
<doc id="301505" url="https://pl.wikipedia.org/wiki?curid=301505" title="Ashes to Ashes">
Ashes to Ashes

Ashes to Ashes – piosenka Davida Bowiego z albumu "Scary Monsters (and Super Creeps)" wydanego w 1980 roku.
Tekst.
Piosenka rozpoczyna się od słów "„Czy pamiętasz jednego gościa, który był w jednej z (moich) pierwszych piosenek”". Jest to nawiązanie do pierwszego hitu Bowiego zatytułowanego „Space Oddity”, w którym pojawiła się postać astronauty majora Toma.
„Ashes…” opowiada dalszą część historii Toma, okazuje się, że nie zaginął on jak wcześniej podejrzewano, ale ciągle żyje i jak sam twierdzi "„jestem szczęśliwy, mam nadzieję, że wy też jesteście szczęśliwi”". Utwór najczęściej jest interpretowany jako opis wygranej przez Bowiego walki z nałogiem narkotykowym, podobnie jak wiele innych jego piosenek, w których można doszukać się elementów autobiograficznych.
Listy przebojów.
Utwór ten dotarł na pierwsze miejsce brytyjskiej listy przebojów UK Singles Chart.
Teledysk.
Wideoklip do tej piosenki jest jednym z najbardziej oryginalnych i interesujących teledysków, które kiedykolwiek powstały. Jest to także jedna z pierwszych „artystycznych” produkcji, gdzie przedstawione obrazy i sytuacje nie ilustrowały dosłownie muzyki, lub po prostu nie były zapisem koncertu.
Inne wersje.
Piosenka stała się inspiracją dla dwóch innych piosenek napisanych i nagranych przez dwóch różnych wykonawców. W 1983 niemiecki piosenkarz Peter Schilling nagrał piosenkę „Major Tom (I’m Coming Home)” opowiadającą o powrocie do domu majora Toma. Natomiast kanadyjski muzyk i artysta plastyk K.I.A. nagrał utwór pt. „Mrs. Major Tom” – w tym przypadku była to historia powrotu Toma, opowiadana z punktu widzenia jego żony.

</doc>
<doc id="301507" url="https://pl.wikipedia.org/wiki?curid=301507" title="Wesley Sneijder">
Wesley Sneijder

Wesley Benjamin Sneijder (ur. 9 czerwca 1984 w Utrechcie) – holenderski piłkarz występujący na pozycji pomocnika. Były reprezentant kraju i rekordzista pod względem liczby występów w reprezentacji Holandii.
Kariera.
AFC Ajax.
Sneijder należy do tzw. "złotej generacji" Ajaksu Amsterdam, zawodników urodzonych po 1980, do której oprócz niego zaliczają się m.in. Johnny Heitinga, Hedwiges Maduro, Ryan Babel, Nigel de Jong i Rafael van der Vaart. W sezonie 2005/2006 Sneijder strzelił już osiem goli dla Ajaxu, w tym dwa w meczu kwalifikacyjnym do Ligi Mistrzów z Brøndby IF, które dały Ajaksowi spokojną przewagę przed rewanżem (Ajax pierwszy mecz wygrał 3:1, a w rewanżu zremisował 2:2 – bramkę wtedy znowu zdobył Sneijder).
Wesley Sneijder przed rozpoczęciem sezonu otrzymał numer 10 na koszulce. Pod wodzą trenera Henka ten Cate odzyskał formę. Trafił w Amsterdam Tournament oraz w Superpucharze Holandii. W pierwszych dwóch meczach w lidze zdobył 4 gole. W kilku następnych już nie strzelał, ale asystował. Przebudził się w 9. kolejce, strzelając bramkę głową. Z Ajaksem wystąpił w Lidze Mistrzów, a następnie w Pucharze UEFA, z którego Ajax odpadł po dwumeczu z Werderem Brema. W całym sezonie zdobył osiemnaście bramek, stając się jednym z najlepszych strzelców drużyny i przyczyniając do wicemistrzostwa kraju oraz zdobycia Puchar Holandii.
Po sezonie 2006/2007 wiele klubów stanęło w kolejce po Wesleya. Kiedy wydawało się już, że zostanie sfinalizowany transfer do Valencia CF, działacze Ajaksu stwierdzili, że ich najlepszy zawodnik jest więcej wart niż szesnaście milionów euro i wycenili go na aż trzydzieści. Sam Wesley Sneijder zapowiedział, że zostanie w klubie na sezon 2007/2008. Świetnie spisywał się w przedsezonowych sparingach (w trzech meczach zdobył siedem goli). W Amsterdam Tournament w meczu z Atlético Madryt popisał się silnym uderzeniem z prawej nogi i pokonał bramkarza rywali. Szum związany z transferem zawodnika wydawał się być już skończony, kiedy nagle Real Madryt zaoferował za niego 24 mln euro. Zarząd Ajaksu oznajmił, że zastanowi się nad propozycją "Królewskich". Na drugi dzień oficjalna strona Ajaksu zamieściła informację, że Madryt wycofał złożone 24 mln. Wszyscy cieszyli się z pozostania Sneijdera w Amsterdamie. Jednak 12 sierpnia 2007 r. Wesley Sneijder stał się zawodnikiem Realu Madryt. Oficjalnie kwota transferu wyniosła 27 mln euro.
Real Madryt.
W swoim pierwszym meczu w barwach nowego klubu Sneijder zdobył bramkę w meczu przeciwko Atletico Madryt. Podczas drugiej kolejki rozgrywek Primera Division holenderski gracz strzelił dwa gole Villarrealowi, w tym jednego z rzutu wolnego. Łącznie w sezonie 2007/2008 rozegrał on 30 spotkań i zdobył 9 bramek.
3 sierpnia 2008 podczas przedsezonowego meczu towarzyskiego z Arsenalem Londyn Sneijder doznał kontuzji, po kolizji z Abou Diabym i został wyłączony z gry na trzy miesiące. Po odejściu Robinho do Manchesteru City, holenderski zawodnik otrzymał numer "10" na koszulce. Sezon 2008/2009 Sneijder zakończył 22 meczami i 2 bramkami na swoim koncie. Z ostatnich meczów sezonu wykluczyła go kontuzja.
Inter Mediolan.
28 sierpnia 2009 roku oficjalna strona Realu Madryt poinformowała o transferze holenderskiego pomocnika do Interu Mediolan. Cena transferu nie została ujawniona, media spekulują jednak o kwocie 15 milionów euro. W sezonie 2009/2010 zdobył z Interem Mediolan potrójną koronę: mistrzostwo Włoch, Superpuchar Włoch i Puchar Ligi Mistrzów.
Galatasaray Stambuł.
Holender trafił nad Bosfor w zimowym oknie transferowym. Media donoszą, że Sneijder przeszedł do tureckiego klubu za kwotę około 10 mln euro. Pierwszego gola dla swojego nowego klubu zdobył przeciwko drużynie Orduspor, który zakończył się wynikiem 4:2 dla drużyny Galatasarayu.
Reprezentacja Holandii.
W reprezentacji Holandii Sneijder zadebiutował 30 kwietnia 2003 roku w zremisowanym 1:1 spotkaniu z Portugalią. Ma za sobą występy na Mistrzostwach Europy w Portugalii (3.-4. miejsce), na Mistrzostwach Świata w Niemczech (1/8 finału) oraz Mistrzostwach Świata w RPA (2. miejsce). Był członkiem holenderskiej kadry na Euro 2008. Karierę reprezentacyjną zakończył w 2018, a jego ostatnim, 134. meczem w narodowych barwach było towarzyskie starcie z Peru, wygrane 2:1.
Życie prywatne.
Jego żoną była Ramona Streekstra. 4 września 2006 urodził się im syn Jessey. 21 stycznia 2009 roku para rozwiodła się. Od lata w 2009 roku jest w związku z holenderską modelką i prezenterka telewizyjną, Yolanthe Cabau van Kasbergen. Wesley ma młodszego brata – Rodneya. 17 lipca 2010 wziął ślub z Yolanthe Cabau.
Przebieg kariery.
"Stan po sezonie 2015/16"

</doc>
<doc id="301509" url="https://pl.wikipedia.org/wiki?curid=301509" title="Obrenovac">
Obrenovac

Obrenovac (cyr. Обреновац) – miasto w Serbii, w mieście Belgrad, siedziba gminy miejskiej Obrenovac. W 2011 roku liczyło 25 429 mieszkańców.
Do XIX wieku miasto nosiło wywodzącą się z języka tureckiego nazwę Palež. Miasto, całkowicie zniszczone podczas powstania serbskiego, zostało odbudowane w roku 1859 przez księcia Miłosza Obrenovicia. Od jego nazwiska pochodzi obecna nazwa miasta. Obrenovac wchodzi w skład związku gmin belgradzkich od roku 1957.
W wyniku powodzi z 2014 roku Obrenovac zostało całkowicie zniszczone.

</doc>
<doc id="301510" url="https://pl.wikipedia.org/wiki?curid=301510" title="In a Manner of Speaking">
In a Manner of Speaking

In a Manner of Speaking – singel Martina L. Gore’a, lidera grupy Depeche Mode, promujący album "Counterfeit e.p.". Zawiera wersję utworu amerykańskiego zespołu Tuxedomoon.

</doc>
<doc id="301511" url="https://pl.wikipedia.org/wiki?curid=301511" title="Jerzy Jurandot">
Jerzy Jurandot

Jerzy Jurandot, właśc. Jerzy Glejgewicht (ur. 19 marca 1911 w Warszawie, zm. 16 sierpnia 1979 tamże) – polski poeta, dramaturg, satyryk i autor tekstów piosenek. Mąż Stefanii Grodzieńskiej.
Życiorys.
Studiował na Uniwersytecie Warszawskim matematykę i chemię.
Jako literat zadebiutował w 1929, a w latach trzydziestych zyskał popularność. Pisał dla teatrzyków literackich, takich jak Cyrulik warszawski (1935), Morskie Oko, Banda, Małe Qui Pro Quo (1937–1939) i innych. Jego piosenki śpiewali m.in.: Jadwiga Andrzejewska, Chór Dana, Tadeusz Faliszewski, Stefcia Górska, Tola Mankiewiczówna, Tadeusz Olsza, Ludwik Sempoliński, Zofia Terné i Aleksander Żabczyński.
Pisał też dialogi filmowe, np. do filmów: "Ada! To nie wypada!", "Manewry miłosne" czy "Pani minister tańczy".
Od 1940 w getcie warszawskim, był dyrektorem artystycznym i literackim w Teatrze Melody Palace przy ul. Rymarskiej 12, a od czerwca 1942 w Teatrze Femina przy ul. Leszno 35. Po rozpoczęciu w lipcu 1942 wielkiej akcji deportacyjnej z getta do obozu zagłady w Treblince ukrywał się.
Od marca 1944 prawie do wybuchu powstania warszawskiego wraz z żoną Stefanią Grodzieńską ukrywał się w mieszkaniu Heleny Niemyskiej przy ulicy Filtrowej 77.
Po II wojnie światowej był dyrektorem Rozgłośni Polskiego Radia w Lublinie, współpracował z kilkoma teatrzykami żołnierskimi i prasą satyryczną, był także naczelnikiem Wydziału Estrady Ministerstwa Kultury i Sztuki. W Łodzi utworzył i był wieloletnim kierownikiem Teatru Satyrycznego „Syrena” (1945–1950 i 1955–1957), przeniesionego w 1948 do Warszawy. W latach 1952–1955 pełnił funkcję dyrektora Teatru Satyryków w Warszawie. Ponadto współpracował z tygodnikiem „Szpilki”. 
Pochowany na cmentarzu Wojskowym na Powązkach w Warszawie (kwatera B37-1-7).

</doc>
<doc id="301520" url="https://pl.wikipedia.org/wiki?curid=301520" title="Stardust (singel Martina Gore’a)">
Stardust (singel Martina Gore’a)

Stardust – singel Martina L. Gore’a, autora piosenek, klawiszowca, gitarzysty i wokalisty zespołu Depeche Mode, promujący album "Counterfeit²".

</doc>
<doc id="301523" url="https://pl.wikipedia.org/wiki?curid=301523" title="W.I.T.C.H. Czarodziejki">
W.I.T.C.H. Czarodziejki

W.I.T.C.H. Czarodziejki (ang. "W.I.T.C.H.", 2004-2006) – amerykańsko-francuski serial animowany stworzony na podstawie włoskiego komiksu. Opowiada historię pięciu dziewcząt o magicznych zdolnościach, które bronią świat przed złem.
Opis fabuły.
Seria 1.
Książę Phobos siłą przejął władzę nad równoległym do Ziemi światem – Meridianem. "Serce Kondrakaru" posiada moc zamykania portali między światami, przez które siły zła mogłyby dokonać inwazji. W późniejszym etapie przygód strażniczek serce łączy się z "Pieczęcią Phobosa" (znalezioną przez Blunka – przyjaznego potworka z Meridianu), i odtąd potrafi otwierać portale.
Sami mieszkańcy Meridianu nie są zachwyceni swym władcą, Phobosem – niektórzy tworzą swego rodzaju "ruch oporu". Przywódcą buntowników Meridianu jest Caleb, który przedostaje się na Ziemię w poszukiwaniu Strażniczek Sieci. Zakochuje się on z wzajemnością w jednej z nich – Cornelii.
Planem Phobosa jest przejęcie władzy nad Meridianem, a w późniejszym czasie nad całym wszechświatem, jednakże nie posiada on dostatecznej na to potęgi. Dlatego za wszelką cenę stara się odnaleźć swoją siostrę Elyon. To ona, jako prawowita następczymi tronu, posiada moc, której pożąda Phobos. Lecz Elyon znajduje się na Ziemi, gdzie została ukryta dla ochrony przed swym nikczemnym bratem. 
Z pomocą swego zmiennokształtnego sługi, Cedrica, który otwiera na ziemi księgarnię i zaprzyjaźnia się z Elyon, Phobos przekonuje siostrę, że to on jest dobry, a Strażniczki są złe. Ostatecznie Elyon wraca do Meridianu, gdzie ma zostać "koronowana" – w rzeczywistości Phobos ma przejąć w tym momencie jej moc. Na szczęście Strażniczki Sieci z pomocą Caleba i buntowników ratują Elyon i pokonują Phobosa. Elyon staje się królową Meridianu. Chłopak Will, Matt, odkrywa tajemnicę Strażniczek i obiecuje, że nic nikomu nie powie.
Seria 2.
Dziewczyny składają pierwszą wizytę w Kondrakarze. Po likwidacji sieci zostają Strażniczkami Nieskończonych Wymiarów. Wkrótce potem w Meridianie i na Ziemi dzieją się dziwne rzeczy. Zgodnie z obawami Yan Lin powraca Nerissa, była strażniczka. Chce ona zemścić się na Zgromadzeniu Kondrakaru za uwięzienie 40 lat wcześniej. Dodatkowo Nerissa zamyka Elyon w Sercu Meridianu i porywa ją.
Później porywa Matta i tworzy z niego swego złego sługę Shagona. Tworzy też Khora, Thridarda i Ember. Caleb odkrywa, że Nerissa jest jego matką. Nerissa zamierza przywrócić dawne Strażniczki i przywraca do życia Cassidy. Razem z Shagonem, Thridartem, Khorem i Ember atakują Kondrakar i porywają Halinor. Nerissa zamyka Zgromadzenie Kondrakaru w magicznej kuli. Potem postanawia porwać Kadmę. Udaje jej się to, potem łączy Serce Meridianu i Serce Zamballi, tworząc z nich Pieczęć Nerissy.
Gdy Nerissa porwała Yan Lin, ona nie chciała współpracować z dawną przyjaciółką. Nerissa tworzy Altermere i więzi prawdziwą Yan Lin w swojej Pieczęci. Dwa pokolenia Strażniczek walczą ze sobą w kilkunastu bitwach. Matt wyrywa się spod władzy Nerissy i niszczy wcielenie Shagona, pozostawiając jego moc. W.I.T.C.H. dowiadują się, że młodsza siostra Cornelii jest Sercem Ziemi. Matt, jego popielica pan Huggles i kotek rodziny Hale (którego Cornelia podarowała Lilian) Napoleon stają się Regentami Serca Ziemi. Cztery dawne Strażniczki wyrywają się z władzy Nerissy, ale ona zamyka je w Pieczęci i jest teraz w posiadaniu wszystkich mocy.
W.I.T.C.H uwalniają Phobosa, Mirandę i Cedrica, by pomogli im pokonać Nerissę. Zamknęli Nerissę w jej Pieczęci. Za pomocą Pieczęci Nerissy Phobos przejmuje władzę nad Meridianem. Wraz ze swoimi ludźmi atakuje Kondrakar. Cedric połyka Phobosa i zdobywszy jego moc, atakuje Ziemię. W.I.T.C.H. go powstrzymują, stając się swoimi mocami. Nerissa pozostaje zamknięta w Sercu Meridianu, z którego wydostają się Elyon i reszta dawnych Strażniczek. Elyon wraca na swój tron, a Phobos i jego ludzie zostają zamknięci w lochu.
Postacie.
Strażniczki.
Każda ze strażniczek posiada inną moc: Will łączy w jedno wszystkie żywioły, dzięki czemu zwiększa ich siłę, Irma panuje nad wodą, Taranee nad ogniem, Cornelia nad ziemią, a Hay Lin nad powietrzem. W drugiej serii dziewczyny zyskują nowe moce: Will strzela błyskawicami oraz może ożywiać przedmioty, Cornelia posiada moc telekinezy, oraz może się zmieniać w starszą dziewczynę, Irma może wpływać na myśli innych osób, a także zmieniać kolory przedmiotów, Taranee może kontaktować się telepatycznie z innym strażniczkami, natomiast Hay Lin potrafi stać się niewidzialna.
Wersja polska.
Wersja polska: na zlecenie Jetix – IZ-Text
Dźwięk:
Montaż:
Udźwiękowienie:
Reżyseria: Ireneusz Załóg Tekst polski:
W polskiej wersji wystąpili:
oraz:
i inni
Fragment wiersza Samuela Taylora Coleridge'a „Kubla Chan” w przekładzie Jerzego Pietrkiewicza 
Piosenkę tytułową śpiewała: Anita Sajnóg
Wykonanie piosenek: 
Lektor:

</doc>
<doc id="301528" url="https://pl.wikipedia.org/wiki?curid=301528" title="Przedsiębiorstwo Usług Pasażerskich Czeladź">
Przedsiębiorstwo Usług Pasażerskich Czeladź

PUP Czeladź – logo wspólne dla dwóch firm z siedzibą w Czeladzi-Piaskach: Przedsiębiorstwa Usług Pasażerskich - działalności gospodarczej prowadzonej w oparciu o wpis na nazwisko Jerzy Sebzda oraz Sed-Baz Czeladź Sp. z o.o., używane przez każdą z nich odrębnie, albo wspólnie jako konsorcjum, w świadczeniu usług przewozowych w autobusowym transporcie miejskim na zlecenie KZK GOP. Siedziba oraz zajezdnia czeladzkiego PUP znajdowały się przy ulicy Wiosennej 35.
Obsługiwane linie.
Do 2011 PUP Czeladź obsługiwało następujące linie w sieci KZK GOP:
Powyższe linie objęto obsługą na podstawie umowy zawartej na początku 2005 roku po przeprowadzeniu postępowania przetargowego na świadczenie usług na okres 8 lat. W praktyce PUP świadczyło usługi przewozowe na rzecz KZK GOP od 1993 r. Na skutek niedochowywania przez konsorcjum warunków umowy (odwoływane kursy, tabor niezgodny z umową), w 2011 KZK GOP umowę wypowiedziało, a obsługę 9 linii obsługiwanych przez 31 pojazdów od 1 września 2011 przekazało innym operatorom. W efekcie zakres obsługi PUP Czeladź skurczył się do 4 linii z 10 wozami. W efekcie wypowiedzenia umowy, majątek przedsiębiorstwa (zajezdnię i 40 autobusów) wystawiono na sprzedaż.
Ponadto konsorcjum obsługiwało linie:
PUP Czeladź w apogeum rozwoju obsługiwało 18 linii autobusowych, w tym 3 linie przyspieszone.
Tabor.
Ponadto tabor firmy składał się z autobusów marek Ikarus (260, 280), Jelcz (PR110M, M11, 120M, M121M) oraz MAN (NL223, NM152). 
Wszystkie pojazdy wyróżniały się niebieskio-granatowym malowaniem.
Spory odsetek pojazdów PUP stanowiły autobusy używane, kupowane od przedsiębiorstw z Polski i zagranicy. MAN NG272 nr tab. #12, kupiony od CVAG Chemnitz pod koniec 2004 roku, był pierwszym pojazdem przegubowym z niską podłogą w całej sieci KZK GOP.

</doc>
<doc id="301537" url="https://pl.wikipedia.org/wiki?curid=301537" title="Le Mans FC">
Le Mans FC

Le Mans Football Club – francuski klub piłkarski. Powstał 12 czerwca 1985 roku w wyniku fuzji dwóch klubów z Le Mans: Stade Olympique du Maine oraz Union Sportive Le Mans. Nowy klub przyjął nazwę Le Mans Union Club 72. Jednocześnie ustalono, że klub przyjmie barwy miasta, czyli żółto-czerwone. Ponieważ SOM grał w Division 3, nowy klub z natury rzeczy uzyskał prawo do gry na tym poziomie rozgrywek. W roku 2010 dokonano zmiany nazwy na obowiązującą obecnie – Le Mans Football Club. Klub zanotował osiemnaście sezonów w Division/Ligue 2 oraz sześć sezonów w Ligue 1. Ponadto był półfinalistą Pucharu Francji w roku 1999 oraz trzykrotnie (2006,2007 i 2008) półfinalistą Pucharu Ligi. Najbardziej znany piłkarz grając dla klubu to Didier Drogba.
Historia.
Korzeni klubu szukać należy pod koniec XIX stulecia. W tym to bowiem czasie, a dokładnie w roku 1889 w Le Mans powstał tak zwany klub omnisport, czyli wielosekcyjny pod nazwą Union Sportive le Mans. Jednakże piłkarze pojawili się w klubie dopiero w pierwszych latach XX wieku i od początku przyjęli barwy niebiesko-białe. W roku 1910 futboliści USM startowali w rozgrywkach Mistrzostw Francji USFSA (w tym czasie rozgrywki prowadzone były przez kilka organizacji niezależnie no i co ważne - obowiązywał system: przegrywający odpada) i dotarli do 1/32, gdzie srogiej lekcji udzielili im piłkarze US Saint Servain (7:1). Potem kilka razy jeszcze usiłowali coś ugrać w tych rozgrywkach, ale z jeszcze gorszym skutkiem. Nieco lepiej zaprezentowali się w Pucharze Francji, ale już w latach dwudziestych (1920 i 1921)dochodząc do 1/32 finału. Potem nastąpił wyraźny regres. Dopiero w roku 1942, po uzyskaniu statusu klubu zawodowego, piłkarze wzięli udział w rozgrywkach tak zwanej Zony Okupacyjnej. Sezon 1944/45 przyniósł im 10 miejsce w rozgrywkach, co po zakończeniu działań wojennych dało w efekcie prawo gry w Division 2. Rok 1952, to rezygnacja z zawodowstwa i z automatu spadek z Division 2. Kilkanaście lat później, w roku 1970 USM ponownie awansował do Division 2. Tym razem grał w niej cztery sezony, potem zanotował spadek, kilka lat grał na poziomie Division 3 i kolejny spadek do Division 4.
Z kolei Stade Olympique du Maine przejął w roku 1937 sukcesje po klubie korporacyjnym opartym na firmie ubezpieczeniowej Association Sportive des Mutuelles du Mans. Barwami SOM były kolory zielony i biały. SOM dwukrotnie docierał do 1/32 Pucharu Francji: 1975 i 1985. W chwili fuzji SOM miał zagrać w Division 3.

</doc>
<doc id="301540" url="https://pl.wikipedia.org/wiki?curid=301540" title="BMD-3">
BMD-3

BMD-3 (ros. "БМД-3 «Бахча», Боевая Mашина Десанта-3") – radziecki bojowy wóz piechoty przeznaczony dla wojsk powietrznodesantowych.
Historia.
W 1978 roku wprowadzono do Afganistanu wojska radzieckie. Armia Radziecka eksploatowała w tym okresie dwa typy bojowych wozów piechoty: BMP-1 i BMD-1. Główne uzbrojenia wozów BMP-1 i BMD-1, armata 73 mm 2A28 Grom okazała się uzbrojeniem o niewielkim zasięgu skutecznym. Dodatkowo niski kąt podniesienia armaty 2A28 uniemożliwiał zwalczanie wysoko położonych (np. na zboczach gór, w oknach) celów.
W 1981 roku w Afganistanie znalazły się jednostki wyposażone w bojowe wozy piechoty BMP-2. Jego główne uzbrojenie – 30 mm działko 2A42 okazało się znacznie skuteczniejsze od armaty 2A28. Dlatego dowództwo radzieckich wojsk powietrznodesantowych podjęło decyzję o wprowadzeniu do uzbrojenia nowego wozu bojowego uzbrojonego w armatę 30 mm.
Wstępne prace wykazały, że kadłub BMD-1 jest zbyt mały aby zamontować na nim wieżę BMP-2. Dlatego postanowiono opracować dwa pojazdy. Rozwiązaniem doraźnym miał być wóz wykorzystujący podwozie BMD-1 i nową jednoosobową wieżę z armatą 30 mm (późniejszy BMD-2), a docelowym nowy większy bojowy wóz piechoty.
W 1985 roku rozpoczęto produkcję BMD-2 i biuro konstrukcyjne Wołgogradzkiej Fabryki Traktorów (WTZ) mogło zacząć prace nad nowym bojowym wozem piechoty dla wojsk powietrznodesantowych. Zwiększenie liczby ciężkich samolotów transportowych spowodowało, że konstruktorom zezwolono zwiększyć masę bojową nowego BMD do ponad 10 ton.
Dzięki zwiększonemu limitowi masy nowy bojowy wóz piechoty został wyposażony w większy kadłub i typową dwuosobową wieżę z BMP-2 z 30 mm działkiem 2A42 i karabinem maszynowym PKT. Na wieży zamontowana jest wyrzutnia rakiet 9M113 Konkurs. Dodatkowo BMD-3 jest uzbrojony w zamontowany w kadłubie granatnik automatyczny AGS-17 i rkm RPKS-74.
W porównaniu ze starszymi modelami BMD znacznie wzrosła dzielność morska nowego pojazdu. Zachowuje on stateczność przy stanie morza do 5° Beauforta, a wóz utrzymuje się na wodzie nawet przy 30% utracie pływalności.
BMD-3 został przyjęty do uzbrojenia w 1990 roku. Planowano, że stanie się podstawowym bojowym wozem piechoty wojsk powietrznodesantowych i piechoty morskiej, ale z powodów finansowych dostarczono tylko około 100 sztuk BMD-3.
Opis.
BMD-3 jest pływającym opancerzonym, gąsienicowym wozem bojowym, przystosowanym do transportu drogą lotniczą i desantowania przez zrzut.
Załogę BMD-3 tworzy dowódca, kierowca, działonowy i siedmiu żołnierzy desantu. Kierowca i dwóch żołnierzy desantu zajmują miejsce w przedniej części pojazdu, działonowy i dowódca w wieży, a pięciu żołnierzy desantu w przedziale pomiędzy wieżą a przedziałem napędowym.
W przedniej części kadłuba znajdują się przedziały kierowania. W środkowej przedział bojowy z wieżą, a w tylnej przedział desantu i napędowy. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich.
W przedziale napędowym umieszczony jest silnik i układ przeniesienia mocy. Napęd BMD-3 stanowi czterosuwowy, wysokoprężny, chłodzony cieczą silnik 2W06 o mocy 450 KM. Moc z silnika jest przenoszona na koła napędowe przy pomocy hydromechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. 
BMD-3 posiada zawieszenie niezależne hydropneumatyczne. Każde z 10 kół jezdnych jest połączone za pomocą wahacza z amortyzatorem hydropneumatycznym. Dzięki zastosowaniu zawieszenia hydropneumatycznego prześwit może być zmieniany w zakresie 130 - 530 mm. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające.
Napęd w wodzie zapewniają dwa pędniki wodne.
W przedziale kierowania stanowiska mają kierowca i dwóch żołnierzy desantu. Kierowca obserwuje teren przed wozem za pomocą peryskopów. Środkowy peryskop może być zamieniony na peryskop nocny.
Po lewej stronie kierowcy siedzi żołnierz desantu obsługujący rkm RPKS-74. 
Po prawej stronie kierowcy siedzi żołnierz desantu obsługujący granatnik automatyczny AGS-17.
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 30 mm działko 2A42 i sprzężony z nim karabin maszynowy PKT. Maksymalny kąt wychylenia armaty +74° pozwala używać jej jako broni przeciwlotniczej. Na wieży zamontowana jest wyrzutnia umożliwiającą odpalanie pocisków ppk 9M113 Konkurs. Wokół wieży zamocowane jest sześć wyrzutni granatów dymnych 902W Tucza.
Działko 2A42 jest bronią automatyczną o szybkostrzelności regulowanej w zakresie 200-500 strz/min. Możliwe jest także prowadzenie ognia pojedynczego. Zapas amunicji to 500 naboi. Stosowane są naboje odłamkowe i przeciwpancerne rdzeniowe. Zapas amunicji do km PKT wynosi 20000 sztuk. Dodatkowo w wozie przewożone są ppk Konkurs.
Do celowania służy działonowemu dzienno-nocny celownik, a obserwację poza polem widzenia celownika zapewniają peryskopy. Do strzelań przeciwlotniczych służy specjalny celownik.
Dowódca dysponuje przyrządem dzienno-nocnym przyrządem obserwacyjnym oraz dwoma peryskopami. Tor nocny przyrządu obserwacyjnego wymaga podświetlania obserwowanych obiektów reflektorem podczerwieni. 
Pomiędzy wieżą a przedziałem napędowym znajduje się przedział desantowy. Zajmuje w nim miejsce pięciu żołnierze desantu.
BMD-2 jest przystosowany do transportu drogą powietrzną (samolotami Ił-76 i An-124). BMD może być zrzucany na spadochronie (załoga desantuje w wozie bojowym). BMD-3 jest zrzucany przy pomocy zespołu spadochronowego PBS-950.

</doc>
<doc id="301551" url="https://pl.wikipedia.org/wiki?curid=301551" title="Heroes">
Heroes



</doc>
<doc id="301555" url="https://pl.wikipedia.org/wiki?curid=301555" title="Ataki Fenian na Kanadę">
Ataki Fenian na Kanadę



</doc>
<doc id="301568" url="https://pl.wikipedia.org/wiki?curid=301568" title="SEAT Alhambra">
SEAT Alhambra

SEAT Alhambra – samochód osobowy typu van klasy średniej produkowany pod hiszpańską marką SEAT w latach 1996 – 2020.
Pierwsza generacja.
SEAT Alhambra I został wprowadzony do produkcji w 1996 roku.
Samochód zaprezentowano jako ostatni z bliźniaczych modeli produkowanych we współpracy koncernu Volkswagen AG z amerykańskim koncernem Ford Motor Company (Volkswagen Sharan, SEAT Alhambra, Ford Galaxy). W 2000 roku przeprowadzono face lifting wraz z bliźniaczymi modelami zmieniając głównie przednią część auta oraz wnętrze.
Silniki.
Benzynowe:
Wysokoprężne:
Druga generacja.
SEAT Alhambra II został po raz pierwszy zaprezentowany podczas targów motoryzacyjnych Genewie w 2010 roku. 
Pojazd ma bardziej dynamiczny charakter w stosunku do poprzednika oraz szerokie nadwozie o muskularnych proporcjach. Auto wyposażone zostało w asystenta świateł drogowych, który wykrywa pojazd nadjeżdżający z przeciwka i automatycznie zmienia światła drogowe na światła mijania.
Lifting.
W kwietniu 2015 roku Seat zaprezentował odświeżony model Alhambra. Auto otrzymało nowe reflektory przednie wykonane w technologii LED, nowy wzór atrapy chłodnicy i zmodernizowaną konsolę środkową. Zmianom poddano także paletę jednostek napędowych, która obejmuje teraz dwa silniki benzynowe TSI (150 KM i 220 KM) oraz dwulitrowy motor 2.0 l TDI oferowany w trzech wariantach mocy: 115 KM, 150 KM i 184 KM.
Koniec produkcji.
Po tym, jak z powodu pandemii koronawirusa produkcja w portugalskich zakładach Volkswagena została wstrzymana w połowie marca 2020 roku, SEAT poinformował, że produkcja Alhambry nie będzie wznawiana i samochód zniknie z oferty bez następcy. Ostatecznie jednak, produkcja Alhambry skończyła jesienią tego samego roku.
Silniki.
Benzynowe:
Wysokoprężne:

</doc>
<doc id="301581" url="https://pl.wikipedia.org/wiki?curid=301581" title="Działanie (fizyka)">
Działanie (fizyka)

Działanie – podstawowe pojęcie mechaniki teoretycznej. Wyraża się w jednostkach iloczynu energii i czasu bądź pędu i drogi. Działanie to całka lagranżjanu układu między dwoma stanami:
Obowiązuje wariacyjna zasada najmniejszego działania analogiczna do zasady najmniejszego czasu.
Funkcja działania formula_2 to całka dana wzorem:
Funkcja działania spełnia równanie Hamiltona-Jacobiego.
Równania Eulera-Lagrange’a.
Równania Eulera-Lagrange’a otrzymuje się z warunku, że pochodne funkcjonalne działania formula_9 względem funkcji formula_10 zerują się, tj.
co implikuje równanie Eulera-Lagrange’a:
którego rozwiązaniem są funkcje formula_13 dla których formula_9 jest stacjonarne. To znaczy, że dla niewielkich odchyleń od formula_15 formula_9 zmienia się nieznacznie. Jest to warunkiem koniecznym, żeby formula_9 przyjmowało dla formula_15 ekstremum.
Przykład: Cząstka swobodna.
Cząstka swobodna o masie m, mająca prędkość v porusza się w przestrzeni Euklidesa po prostej. Wykażemy to korzystając z równań Eulera-Lagrange’a zapisanych we współrzędnych biegunowych.
(1) Dla cząstki swobodnej potencjał jest zerowy, dlatego Lagrangian jest równy energii kinetycznej. We współrzędnych (x, y) ma on postać
gdzie kropka oznacza różniczkownie po parametrze, zadającym krzywą. Zwykle jest to czas.
(2) We współrzędnych biegunowych Lagrangian ma postać:
Równania Eulera-Lagrange’a separują się na dwa równania, zależne od współrzędnej radialnej formula_21 "oraz kąta" formula_22
(3) Rozwiązania tych równań mają postać:
gdzie formula_25 – stałe zależne od warunków początkowych. Rozwiązane to przedstawia linie prostą we współrzędnych biegunowych.

</doc>
<doc id="301583" url="https://pl.wikipedia.org/wiki?curid=301583" title="Działanie">
Działanie



</doc>
<doc id="301588" url="https://pl.wikipedia.org/wiki?curid=301588" title="Przemysł spożywczy">
Przemysł spożywczy

Przemysł spożywczy – dział gospodarki, który zajmuje się wytwarzaniem produktów i półproduktów przeznaczonych do spożycia, takich jak: mięsne, mleczne, czyli nabiałowe, pieczywo, cukiernicze, napoje alkoholowe i bezalkoholowe itp.
W skład tego przemysłu wchodzą: rzeźnie, zakłady przetwórstwa rybnego i mięsnego, mleczarnie, piekarnie, cukrownie, gorzelnie, browary, młyny, wytwórnie soków i przetwórstwo warzywniczo-owocowe, zakłady cukiernicze oraz tytoniowe.

</doc>
<doc id="301591" url="https://pl.wikipedia.org/wiki?curid=301591" title="Przemysł skórzany">
Przemysł skórzany

Przemysł skórzany – dział gospodarki, który zajmuje się wytwarzaniem produktów i półproduktów wykonanych ze skóry (np. buty, odzież, futra, wyposażenie samochodów). W skład tego przemysłu wchodzą garbarnie, zakłady produkcyjne butów i galanterii skórzanej.

</doc>
<doc id="301593" url="https://pl.wikipedia.org/wiki?curid=301593" title="Ilona Mitrecey">
Ilona Mitrecey

Ilona Mitrecey (ur. 1 września 1993 w Fontenay-aux-Roses, Hauts-de-Seine) francuska piosenkarka.
Wylansowała utwór „Un monde parfait” z repertuaru dla dzieci i młodzieży w rytmach techno oraz momentami modyfikowanym elektronicznie głosem. Swój pierwszy singiel CD wydała 28 lutego 2005. W marcu 2005 zajęła pierwsze miejsce w ilości sprzedanych płyt we Francji.
Jej ojciec, Dan, śpiewał w grupie dla Canal Plus Francja, a jej matka, Sylvie, pracuje w wydawnictwie Michela Lafon.

</doc>
<doc id="301596" url="https://pl.wikipedia.org/wiki?curid=301596" title="Symbol Levi-Civity">
Symbol Levi-Civity



</doc>
<doc id="301599" url="https://pl.wikipedia.org/wiki?curid=301599" title="AC Ajaccio">
AC Ajaccio

Athletic Club ajaccien (), znany jako AC Ajaccio – francuski klub piłkarski z miasta Ajaccio, położonego na Korsyce, założony w 1910 roku, występujący w Ligue 1.
Historia.
Różne źródła podają różne daty powstania klubu w Ajaccio, jednak są to lata 1909–1910. Nowa drużyna przyjęła stroje w czerwone i białe paski. Na początku grali oni na boisku piaszczystym, jednak później przenieśli się na inny, czystszy i bezpieczniejszy stadion pod zarządzaniem Jeana Louisa, teścia prezesa klubu Louisa Barettiego. Nowy stadion posiadał 5.000 miejsc i był używany do 1969 roku.
AC Ajaccio byli piłkarskimi mistrzami Korsyki ośmiokrotnie. Są oni jedną z trzech wielkich drużyn wyspiarskich, razem z SC Bastia oraz Gazélec Ajaccio. Rywalizacja pomiędzy tymi trzema drużynami oraz ich kibicami nie jest tajemnicą. Podczas finału Pucharu Korsyki w 1946 roku kibice musieli bronić się przed przemocą za pomocą parasolek. Po rzucie karnym przyznanym drużynie z Ajaccio wybuchły zamieszki, których główną bronią były właśnie parasole. Mecz został przerwany i rozegrany w późniejszym terminie.
Ajaccio stał się profesjonalnym klubem w 1965 roku dzięki ambitnej postawie liderów drużyny. Nowym herbem zespołu stał się w tamtych czasach niedźwiedź polarny, jednak nieco później zmieniono go na bardziej tradycyjne logo, nawiązujące do herbu Korsyki.

</doc>
<doc id="301601" url="https://pl.wikipedia.org/wiki?curid=301601" title="Andrzej Artur Zamoyski">
Andrzej Artur Zamoyski

Andrzej Artur Zamoyski herbu Jelita (ur. 2 kwietnia 1800 w Wiedniu, zm. 29 października 1874 w Krakowie) – hrabia, działacz polityczny i gospodarczy w Królestwie Polskim, szambelan dworu królewskiego Mikołaja I Romanowa w 1830 roku, jeden z czołowych przedstawicieli pracy organicznej.
Życiorys.
Syn Stanisława Kostki Zamoyskiego i Zofii z Czartoryskich Zamoyskiej, brat gen. Władysława Zamoyskiego. Przez matkę, Zofię z Czartoryskich, należeli Zamoyscy do „puławskiego” odłamu arystokracji polskiej, odłamu pielęgnującego tradycję Sejmu Czteroletniego i 3 maja, tradycję patriotyczną, ale „umiarkowaną”, która nawiązywała do odgórnych i ostrożnych reform, zaplanowaną ongi przez Familię dla ratowania ginącego państwa. Natomiast żona Andrzeja Zamoyskiego, Róża z Potockich, była wnuczką Szczęsnego, a siostrą przyrodnią Branickich, wywodziła się więc z „targowickiego gniazda”. W 1824 roku poślubił Różę Potocką z którą miał 5 synów: Władysława, Stanisława, Andrzeja, Jana i Zdzisława oraz 3 córki: Zofię (1825-1873) zamężną z Franciszkiem Żółtowskim, Cecylię (1831-1904) z ks. Jerzym Lubomirskim i Różę (1836-1915) z ks. Eugeniuszem Lubomirskim. Brał udział w powstaniu listopadowym.
Od 1842 organizował w swej rezydencji w Klemensowie zjazdy ziemian, w 1848 zawiązał „Spółkę Żeglugi Parowej na Rzekach Spławnych Królestwa hrabia Zamoyski et Compania”, uruchomił produkcję statków i barek. Spółkę założył razem z francuskim inżynierem Edwardem Guibertem. W następnych latach wciągnął do tej spółki fundusze innych członków rodziny i innych ziemian oraz Leopolda Kronenberga. Część spółki w 1871 odkupił od niego Maurycy Fajans. Wydawca i od 1847 redaktor Roczników Gospodarstwa Krajowego. Inicjator i prezes Towarzystwa Rolniczego (1858–1861). Był też właścicielem Pałacu Zamoyskich na Nowym Świecie; w latach 1843–1846 zlecił przebudowę pałacu pod kierunkiem Henryka Marconiego.
Przeciwnik Aleksandra Wielopolskiego, który w 1861 spowodował rozwiązanie Towarzystwa Rolniczego. W 1862 roku skrytykował pismo podpisane przez biskupa Jana Marszewskiego domagające się utrzymania świeckiej władzy papieża. We wrześniu 1863 roku po zamachu na Fiodora Berga dokonanego z Pałacu Zamoyskich, na rozkaz cara Aleksandra II musiał opuścić Królestwo Polskie. Po wydaleniu przebywał w Paryżu i Dreźnie. Członek korespondent Galicyjskiego Towarzystwa Gospodarskiego (1846-1874).
Pochowany w Krakowie na cmentarzu Rakowickim. Rząd rosyjski nie pozwolił na sprowadzenie zwłok do Warszawy. Dopiero w październiku 1923 roku pochowano go w podziemiach warszawskiego kościoła św. Krzyża.

</doc>
<doc id="301602" url="https://pl.wikipedia.org/wiki?curid=301602" title="2S9 Nona">
2S9 Nona

2S9 Nona (SAO-120) – radziecki moździerz samobieżny zbudowany na podwoziu transportera opancerzonego BTR-D. Przeznaczony dla wojsk powietrznodesantowych.
Historia.
W 1979 roku do uzbrojenia jednostek powietrznodesantowych Armii Radzieckiej wprowadzono transporter opancerzony BTR-D. Jeszcze przed oficjalnym przyjęciem BTR-D do uzbrojenia postanowiono, że jego podwozie zostanie wykorzystane przy konstruowaniu nowego działa samobieżnego dla wojsk powietrznodesantowych, następcy ASU-85.
Wyposażenie jednostek powietrznodesantowych w wyrzutnie przeciwpancernych pocisków kierowanych sprawiło, że nowe działo nie musiało już być bronią przeciwpancerną. Za optymalne uzbrojenie nowego pojazdu uznano moździerz kalibru 120 mm, lepiej nadający się do zwalczania celów nieopancerzonych niż armata 85 mm, w którą uzbrojony był ASU-85.
Pierwszy prototyp nowego działa oznaczony jako "Obiekt 925" był gotowy pod koniec lat 70. Na podwoziu BTR-D osadzono obrotową wieżę z 120 mm odtylcowym moździerzem gwintowanym.
Służba.
Nowy wóz został wprowadzony do uzbrojenia w 1981 roku. Po raz pierwszy oficjalnie zaprezentowano go podczas defilady w Moskwie 9 maja 1985 roku.
Działa 2S9 Nona były używane bojowo przez jednostki powietrznodesantowe walczące w latach 80. w Afganistanie. Wysoka ocena, jaką tam uzyskały, spowodowała opracowanie działa 2S23 Nona-SWK przeznaczonego dla piechoty morskiej. Wykorzystuje ono wieżę Nony osadzoną na transporterze BTR-70.
Opis konstrukcji.
2S9 Nona jest pływającym opancerzonym, gąsienicowym moździerzem samobieżnym.
Załogę 2S9 tworzy dowódca, kierowca, celowniczy i ładowniczy. Kierowca i dowódca zajmują miejsce w przedniej części pojazdu a celowniczy i ładowniczy w wieży. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich.
W przedziale napędowym umieszczony jest silnik i układ przeniesienia mocy. Napęd 2S9 stanowi 6-cylindrowy, czterosuwowy, wysokoprężny, chłodzony cieczą silnik 5D20. Jest on zbudowany w układzie V i ma pojemność 15 900 cm³. Moc przy 2600 obr/min wynosi 240 KM. Moc z silnika na koła napędowe jest przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwia ruch wozu do tyłu, hamowanie oraz skręcanie. 
2S9 posiada zawieszenie niezależne hydropneumatyczne. Każde z 12 kół jezdnych jest połączone za pomocą wahacza z amortyzatorem hydropneumatycznym. Dzięki zastosowaniu zawieszenia hydropneumatycznego prześwit może być zmieniany w zakresie 100 - 450 mm. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Pojazd posiada dwie gąsienice o szerokości 250 mm.
Napęd w wodzie zapewniają dwa pędniki wodne.
W przedziale kierowania stanowiska mają kierowca i dowódca. Kierowca obserwuje teren przed wozem za pomocą trzech peryskopów. Środkowy peryskop może być zamieniony na peryskop podnoszony zapewniający obserwację przy podniesionym falochronie, lub peryskop nocny.
Za przedziałem kierowania znajduje się przedział bojowy z wieżą obrotową. W wieży zamontowany jest odtylcowy, gwintowany moździerz (haubicomoździerz) kalibru 120 mm o długości lufy 15 kalibrów. Kąt podniesienia moździerza można zmieniać od -4° do +80°. Kąt ostrzału poziomego jest równy 360°. Lufę moździerza można naprowadzać także bez obrotu wieży w granicach 35° od osi wieży. Wieża ma napęd elektryczny.
Z moździerza można strzelać specjalnymi pociskami odłamkowo-burzącymi (stabilizowane obrotowo, donośność maks. 8800 m) lub typowymi pociskami moździerzowymi 120 mm (zasięg do 7100 m, masa 16-16,5 kg, stabilizowane brzechwowo). Szybkostrzelność moździerza dzięki zastosowaniu pneumatycznego dosyłacza wynosi 6-10 strz./min. Jednostka ognia wynosi 60 naboi. 
2S9 jest przystosowany do transportu drogą powietrzną (samolotami An-12, An-22, Ił-76, An-124 i śmigłowcami Mi-6, Mi-26). 2S9 może być zrzucany na spadochronie (załoga desantuje się osobno). Zrzut może być wykonywany z małej wysokości przy pomocy specjalnego spadochronu wyciągającego platformę z 2S9 z samolotu, albo z dużej wysokości na platformie desantowej wyposażonej w system spadochronów, oraz system silników rakietowych zmniejszających końcową prędkość opadania. Po wylądowaniu załogi wozów odszukują pojazd, wykorzystując kodowany sygnał nadawany przez pojazd (inny dla każdego wozu).

</doc>
<doc id="301604" url="https://pl.wikipedia.org/wiki?curid=301604" title="2S9">
2S9



</doc>
<doc id="301605" url="https://pl.wikipedia.org/wiki?curid=301605" title="Adam Pawlikowski">
Adam Pawlikowski

Adam Pawlikowski (ur. 21 listopada 1925 w Warszawie, zm. 17 stycznia 1976 tamże) – polski aktor niezawodowy, dziennikarz, krytyk filmowy, muzykolog, kompozytor. Nazywany „Dudusiem”. Był wirtuozem okaryny.
Życiorys.
Adam Pawlikowski urodził się w rodzinie Kazimierza i Zofii z Nowackich. Był żołnierzem pułku Armii Krajowej „Baszta”, a od 21 września 1944 roku – 21 pułku piechoty „Dzieci Warszawy”. W pierwszym dniu powstania warszawskiego został ranny. Po kapitulacji powstania trafił do Oflagu VII A Murnau. Wiosną 1945 roku, po wyzwoleniu z niemieckiej niewoli, wstąpił do 2 Korpusu Polskiego we Włoszech i rozpoczął studia medyczne. W 1947 roku wrócił do Polski. Studiował muzykologię, a w latach 1948–1957 zajmował się krytyką filmową i muzyczną. Później zajął się aktorstwem i grał w wielu polskich filmach. Do historii polskiego kina przeszła scena z jego udziałem z filmu "Popiół i diament" Andrzeja Wajdy – przy barze ze Zbyszkiem Cybulskim zapalają alkohol w kieliszkach, jak znicze dla poległych.
Jego głos w niektórych filmach podkładał aktor Zygmunt Listkiewicz.
Zeznawał jako świadek oskarżenia w procesie przeciwko Januszowi Szpotańskiemu, autorowi „Cichych i gęgaczy”, za co został ukarany towarzyskim ostracyzmem, podejrzewany o współpracę z SB. Był w obrębie zainteresowań służb bezpieczeństwa (został w ich aktach określony jako kontakt poufny), ale o swoich kontaktach ze służbami informował wszystkich znajomych. Według słów Jana Olszewskiego, obrońcy w procesie Szpotańskiego, rola aktora była marginalna, a jego zeznanie zostało przez niego udzielone niechętnie (został na nie dowieziony z zakładu psychiatrycznego, w którym przypuszczalnie ukrył się przed sądem), z których następnie próbował się wycofywać. Jego rola została wyolbrzymiona przez „czarną legendę”, zwłaszcza niezasadne łączenie procesu ze śmiercią samobójczą, która była rezultatem długotrwałej choroby psychicznej (cyklofrenii).
W ostatnim okresie życia aktor borykał się z problemami finansowymi, żył na granicy ubóstwa (jadał u przyjaciół i znajomych), a problemy natury psychicznej uniemożliwiały mu podjęcie pracy zarobkowej. Zmarł śmiercią samobójczą, wyskakując z okna swojego warszawskiego mieszkania na ósmym piętrze w bloku na tyłach Alej Jerozolimskich. Był przyjacielem Andrzeja Wajdy.
Agnieszka Osiecka pisała o nim w "Szpetnych czterdziestoletnich" (1985):"Adam dźwigał, że się tak wyrażę, trzeci koszyk intelektualny, koszyk metafizyczny. Ja sama w owych latach świeciłam światłem odbitym, byłam jak bombka na choince, łapałam promienie z różnych kierunków. Jednak Pawlikowski oświetlił mnie szczególnie silnie, biło od niego osobliwe, czarne światło. Dla wielu z nas był mistrzem lub pół-mistrzem. Pomnożył nasze życie o wartości, o których nie mieliśmy poprzednio pojęcia. Nas wzbogacając, sam biedniał i niszczył się z dnia na dzień. Mógłby ktoś powiedzieć, ze pożerała go choroba, ale czyż my sami nie jesteśmy chorobą, a choroba - nami?"Został pochowany na cmentarzu Powązkowskim (kwatera H-1-14/15).
Współpraca ze Służbą Bezpieczeństwa.
Na początku lat sześćdziesiątych XX w. został zarejestrowany jako Kontakt Poufny pod pseudonimem „Adaś”. Z zapisów ewidencyjnych wynika, że został pozyskany przez Wydział VIII Departamentu II MSW. Materiały dotyczące jego współpracy ze Służbą Bezpieczeństwa zachowały się w Archiwum Instytutu Pamięci Narodowej pod sygnaturami AIPN 01434/279/J i AIPN 001102/2098/CD.
Filmografia.
Źródło.

</doc>
<doc id="301611" url="https://pl.wikipedia.org/wiki?curid=301611" title="NGC 55">
NGC 55

NGC 55 (również PGC 1014) – galaktyka spiralna typu magellanicznego (SBm) znajdująca się w gwiazdozbiorze Rzeźbiarza w odległości około 6,5 miliona lat świetlnych. Została odkryta 7 lipca 1826 roku przez Jamesa Dunlopa. Galaktyka ta rozciąga się na około 61 tysięcy lat świetlnych. Występują w niej duże obszary formowania nowych gwiazd powiązane z mgławicami emisyjnymi.
Galaktyka NGC 55 jest najbliższą Ziemi z sześciu dużych galaktyk tworzących grupę galaktyk w gwiazdozbiorze Rzeźbiarza. Centrum tej grupy oddalone jest od nas o 9 milionów lat świetlnych. Grupa galaktyk w Rzeźbiarzu jest najbliższą grupą naszej Lokalnej Grupy Galaktyk.
Przypuszcza się, że NGC 55 jest związana grawitacyjnie z NGC 300.
NGC 55 o jasności 7,87 jest jedną z najjaśniejszych galaktyk na niebie południowym. Zobaczymy ją w małej lunecie jako mglistą plamkę o rozmiarach 27' × 5'.

</doc>
<doc id="301622" url="https://pl.wikipedia.org/wiki?curid=301622" title="Dioda wsteczna">
Dioda wsteczna

Dioda wsteczna (odwrócona, zwrotna, jednotunelowa) – dioda półprzewodnikowa, której charakterystyka jest bardzo zbliżona do idealnego zaworu (jeśli pracuje w kierunku polaryzacji zaporowej). Z tego powodu jest stosowana do detekcji i mieszania sygnałów.
Konstrukcyjnie diody wsteczne są podobne do diod tunelowych, z tym, że z powodu słabszego domieszkowania złącza znika charakterystyczny punkt szczytowy.

</doc>
<doc id="301624" url="https://pl.wikipedia.org/wiki?curid=301624" title="Dioda zwrotna">
Dioda zwrotna



</doc>
<doc id="301625" url="https://pl.wikipedia.org/wiki?curid=301625" title="Dioda jednotunelowa">
Dioda jednotunelowa



</doc>
<doc id="301626" url="https://pl.wikipedia.org/wiki?curid=301626" title="Tip O’Neill">
Tip O’Neill

Tip O’Neill, właśc. Thomas Phillip O’Neill Jr. (ur. 9 grudnia 1912, zm. 5 stycznia 1994) – amerykański polityk, wieloletni członek Izby Reprezentantów USA i działacz Partii Demokratycznej. W izbie niższej amerykańskiego kongresu zasiadał przez 34 lata i reprezentował pozycję liberalną (w USA: lewicową).
Wczesne lata i kariera.
O’Neill urodził się w Cambridge w stanie Massachusetts w rodzinie pochodzenia irlandzkiego, zaliczającej się do klasy średniej. W dzieciństwie przyjął przezwisko Tip. Edukował się w szkołach katolickich.
Jego pierwszy kontakt z polityką nastąpił podczas wyborów prezydenckich w USA roku 1928, kiedy, jako 15-letni chłopiec, pracował ochotniczo w kampanii wyborczej kandydata demokratów Ala Smitha przeciwko republikaninowi Herbertowi Hooverowi, który został wówczas prezydentem.
Cztery lata później pracował przy kampanii Franklina Delano Roosevelta.
Jego pierwszą kampanią wyborczą, kiedy sam ubiegał się o jakiś urząd, była rywalizacja do rady miejskiej Cambridge w roku 1936, kiedy wygrał większością zaledwie 150 głosów. Jednakże w tym samym roku wybrano go też do izby niższej stanowej legislatury, gdzie został pierwszym w dziejach stanu demokratycznym spikerem.
Kongresmen O’Neill.
W stanowej Izbie Reprezentantów służył do roku 1952, kiedy wybrano go kongresmenem federalnym. Na stanowisku tym zastąpił wybranego wówczas na senatora i późniejszego prezydenta Johna F. Kennedy’ego.
Jako kongresmen O’Neill należał do przywództwa frakcji demokratów oraz krytykował politykę prezydenta Lyndona B. Johnsona w Wietnamie. "W moim sercu wierzę, że pańska polityka jest zła." – powiedział mu w czasie spotkania w Białym Domu.
Dzięki temu stanowisku stał się bardzo popularny i w roku 1971 został zastępcą przywódcy większości, a w dwa lata później (1973) jej liderem. Na tym stanowisku popierał m.in. postawienie w stan oskarżenia prezydenta Richarda Nixona.
Spiker.
Po rezygnacji spikera Carla Alberta w roku 1975 z ubiegania się o kolejną kadencję O’Neill został w roku 1977, czyli tym samym, w którym demokrata Jimmy Carter został prezydentem, jego następcą. Stanowisko to zajmował do roku 1987, kiedy to odszedł z Kongresu na emeryturę. W czasie swej kadencji zajmował niezmiennie stanowisko liberalne, za co był atakowany przez prawicowców spod znaku Reagana. O’Neill zresztą nie pozostawał im dłużny.

</doc>
<doc id="301627" url="https://pl.wikipedia.org/wiki?curid=301627" title="Dioda Esakiego">
Dioda Esakiego



</doc>
<doc id="301628" url="https://pl.wikipedia.org/wiki?curid=301628" title="Waraktor">
Waraktor



</doc>
<doc id="301629" url="https://pl.wikipedia.org/wiki?curid=301629" title="Układ o Fuzji">
Układ o Fuzji



</doc>
<doc id="301630" url="https://pl.wikipedia.org/wiki?curid=301630" title="Wojciech Węgrzyniak">
Wojciech Węgrzyniak

Wojciech Węgrzyniak (ur. 21 marca 1973 w Niedzicy) – polski duchowny rzymskokatolicki, prezbiter archidiecezji krakowskiej, rekolekcjonista, adiunkt w Katedrze Egzegezy Starego Testamentu na Wydziale Teologicznym Uniwersytetu Papieskiego Jana Pawła II w Krakowie.
Po maturze w Nowym Targu w 1992 wstąpił do Arcybiskupiego Seminarium Duchownego w Krakowie. Święcenia prezbiteratu przyjął 6 czerwca 1998 w Katedrze na Wawelu z rąk kardynała Franciszka Macharskiego. W latach 1998-2001 był wikariuszem w parafii Zesłania Ducha Świętego w Krakowie. W latach 2001-2006 studiował w Papieskim Instytucie Biblijnym w Rzymie (Biblicum), a w latach 2006-2009 ukończył Studium Biblicum Franciscanum w Jerozolimie, gdzie 25 maja 2010 obronił doktorat z nauk biblijnych i archeologii zatytułowany „Lo stolto ateo. Sudio dei Salmi 14 e 53” („Głupi ateista. Studium Psalmów 14 i 53”). W 2020 uzyskał na Uniwersytecie Papieskim Jana Pawła II w Krakowie stopień doktora habilitowanego nauk teologicznych.

</doc>
<doc id="301631" url="https://pl.wikipedia.org/wiki?curid=301631" title="Noës-près-Troyes">
Noës-près-Troyes



</doc>
<doc id="301637" url="https://pl.wikipedia.org/wiki?curid=301637" title="Lista dostawców silników Formuły 1">
Lista dostawców silników Formuły 1

Lista dostawców silników Formuły 1 – obejmująca sezony 1950–2015.

</doc>
<doc id="301642" url="https://pl.wikipedia.org/wiki?curid=301642" title="Nierówność Jensena">
Nierówność Jensena

Nierówność Jensena – nierówność między wartością funkcji wypukłej określonej dla kombinacji wypukłej pewnych argumentów a wypukłą kombinacją wartości funkcji w tych argumentach, przy czym obie kombinacje wypukłe mają te same współczynniki. Nazwa nierówności pochodzi od nazwiska Johana Jensena, duńskiego matematyka i inżyniera.
Twierdzenie.
Dla dowolnych liczb formula_1 nazywanych wagami, spełniających warunek:
dla dowolnego przedziału formula_3 dowolnych liczb
i dowolnej funkcji formula_5 wypukłej w formula_6
prawdziwa jest nierówność:
Dla funkcji wklęsłych prawdziwa jest nierówność w przeciwną stronę.
Dowód.
Dowód indukcyjny ze względu na formula_8
Dla formula_9 nierówność jest oczywista. Dla formula_10 uzyskujemy definicję funkcji wypukłej.
Niech formula_11 Założenie indukcyjne jest następujące:
gdzie formula_13 należą do przedziału formula_14 oraz formula_15
Teza indukcyjna to:
gdzie formula_13 należą do przedziału formula_14 oraz formula_19
Niech formula_20 oraz formula_19 Bez straty ogólności można założyć, że formula_22 Wówczas:
Korzystając z założenia indukcyjnego:
Z definicji funkcji wypukłej:
co kończy dowód.
Funkcja wklęsła.
Aby udowodnić nierówność gdy formula_5 jest funkcją wklęsłą, wystarczy zauważyć, że formula_29 jest funkcją wypukłą. Stąd oraz nierówności Jensena:
co jest równoważne nierówności
Nierówność Jensena w rachunku prawdopodobieństwa.
Niech formula_34 będzie funkcją wypukłą, formula_35 będzie zmienną losową, oraz formula_36 będą całkowalne. Wówczas dla wartości oczekiwanej nierówność ma postać:
Jeżeli ponadto formula_38 jest odpowiednim σ-ciałem zdarzeń, to dla warunkowej wartości oczekiwanej nierówność ma postać:

</doc>
<doc id="301647" url="https://pl.wikipedia.org/wiki?curid=301647" title="Clifford Smith">
Clifford Smith



</doc>
<doc id="301652" url="https://pl.wikipedia.org/wiki?curid=301652" title="M101">
M101



</doc>
<doc id="301657" url="https://pl.wikipedia.org/wiki?curid=301657" title="Omega (mgławica)">
Omega (mgławica)



</doc>
<doc id="301662" url="https://pl.wikipedia.org/wiki?curid=301662" title="Osiedle Majowe (Szczecin)">
Osiedle Majowe (Szczecin)

Majowe – osiedle administracyjne Szczecina, będące jednostką pomocniczą miasta. Położone w rejonie Prawobrzeża.
Według danych z 31 grudnia 2019, w osiedlu na pobyt stały zameldowanych było 7121 osób (4 maja 2010 było ich 7820).
Położenie.
Osiedle położone jest na Prawobrzeżu w obrębie ulic Botanicznej, Struga, Nałkowskiej oraz Łubinowej. Wraz z Kijewem tworzyło wspólną radę osiedla. W 2003 roku nastąpił podział, po którym każde z osiedli, ma obecnie samodzielną radę osiedla.
Leży na terenie dawnej wsi Krzekoszów, która obejmowała swoim zasięgiem obecne osiedla Majowe oraz Kijewo. Sąsiaduje z osiedlami: Dąbie – na północy, Słoneczne – na zachodzie, Kijewo – na wschodzie i Klęskowo na południu.
Zabudowa.
Osiedle w początkowej fazie rozwoju zabudowywane było głównie pięciokondygnacyjnymi blokami mieszkalnymi oraz dwunastokondygnacyjnymi wieżowcami (rejon ulic Kosynierów, Maciejowicka, Dąbrowskiej). Uzupełniły one zabudowę jednorodzinną (w znacznej części przedwojenną) w rejonie ulic Zaranie i Botanicznej. W kolejnym etapie rozwoju osiedla powstawały już niemal wyłącznie bloki niskie, cztero- i pięciokondygnacyjne. Dodatkowo w celu uniknięcia charakteru zabudowy typowej dla osiedli z wielkiej płyty, bloki wykonywane były ze skośnymi dachami. Powstał także rynek otoczony blokami z lokalami usługowymi i handlowymi na najniższej kondygnacji (ul. Iwaszkiewicza). We wschodniej części osiedla, między ul. Wańkowicza i Botaniczną zlokalizowana została zabudowa szeregowa. Najnowsze budynki uzupełniające zabudowę osiedla częściowo utrzymane są w konwencji (niskie, ze skośnymi dachami, z zadbanym otoczeniem z dużym udziałem zieleni urządzonej), częściowo reprezentują bardziej kontrowersyjną formę (płaskie dachy, szare kolory, asymetryczne detale). W środkowej części osiedle przecięte jest niezagospodarowanym terenem zarezerwowanym od lat pod zieleń parkową.
Ludność.
Według danych na 31 grudnia 2019, w obrębie osiedla było zameldowanych na stałe 7127 osób, w tym:
Samorząd mieszkańców.
Rada Osiedla Majowe liczy 15 członków. W wyborach do rad osiedli 20 maja 2007 roku udział wzięło 164 głosujących, co stanowiło frekwencję na poziomie 2,51%. W wyborach do rady osiedla 13 kwietnia 2003 udział wzięło 219 głosujących, co stanowiło frekwencję 3,23%.
22 maja 2011 roku w wyborach do Rad Osiedli na 6493 uprawnionych do głosowania wzięło udział 174 mieszkańców i frekwencja wyniosła 2,68%.
Skład Rady Osiedla Majowe kadencja 2011-2015:
Samorząd osiedla utworzono w 2003 roku wskutek podziału ówczesnego osiedla Majowe-Kijewo na osiedle Majowe oraz Kijewo. W 2005 roku ustalono nowy przebieg granicy pomiędzy osiedlem Majowe a osiedlem Dąbie.
Ponadto na osiedlu funkcjonuje rada osiedla spółdzielczego „Majowe” Spółdzielni Mieszkaniowej „Dąb”.
Od roku 2011 osiedle Majowe posiada oficjalną stronę prowadzoną przez Radę Osiedla Majowe, na której umieszczane są bieżące osiedlowe wydarzenia
Infrastruktura.
Na terenie osiedla znajduje się katolicki kościół pw. Opatrzności Bożej (Parafia Opatrzności Bożej w Szczecinie), Sala Królestwa Świadków Jehowy, Filia nr 50 Miejskiej Biblioteki Publicznej.
Zaplecze handlowe stanowi hipermarket Auchan, Centrum Handlowe „Outlet Park”, Centrum Handlowe „Słoneczne”, Centrum Handlowe „Neo” oraz dużo mniejszych punktów handlowych. W bezpośrednim sąsiedztwie znajdują się także hipermarkety Kaufland, Carrefour oraz Leroy Merlin i Castorama. W obrębie osiedla znajduje się również szereg placówek usługowych.
Z powodu położenia osiedla blisko ulicy Struga (DK10), jednej z arterii komunikacyjnych Szczecina, osiedle ma dobre połączenie z resztą miasta. Środki komunikacji publicznej, których kurs prowadzi przez osiedle Majowe to autobusy dzienne: B, 54, 65, 66, 71, 77 oraz nocne: 531 oraz 532. Niedaleko osiedla jest położona stacja kolejowa Szczecin-Dąbie.

</doc>
<doc id="301669" url="https://pl.wikipedia.org/wiki?curid=301669" title="Naypyidaw">
Naypyidaw

Naypyidaw ( – ; birm. "królewska stolica", "siedziba królów", zapisywane czasem również jako Nay Pyi Taw) – stolica Mjanmy od listopada 2005. Oficjalną nazwę nowej stolicy ogłoszono 27 marca 2006 roku, w święto wojska birmańskiego. Pod względem liczby ludności Naypyidaw jest trzecim, po Rangunie i Mandalaju, miastem w Mjanmie.
Miejscowość jest położona w terytorium związkowym Naypyidaw. Miasto zostało zbudowane od podstaw głównie ze względów strategicznych – obecność instytucji rządowych ma umocnić pozycję władzy w tej nieustabilizowanej politycznie części państwa.
Poprzednią stolicą państwa był Rangun, największe miasto Mjanmy.

</doc>
<doc id="301670" url="https://pl.wikipedia.org/wiki?curid=301670" title="Deasemblacja">
Deasemblacja



</doc>
<doc id="301680" url="https://pl.wikipedia.org/wiki?curid=301680" title="Słudwia (rzeka)">
Słudwia (rzeka)

Słudwia – rzeka, lewy dopływ Bzury o długości 44,51 km i powierzchni dorzecza 649 km². 
Płynie przez Równinę Kutnowską, w województwie łódzkim. Wypływa z łąk koło wsi Długołęka na południe od Gostynina. Przepływa przez miejscowości Przyzórz, Pobórz, Kurów-Wieś, Oporów, Pasieka, Żychlin, Złaków Kościelny, Maurzyce, a do Bzury uchodzi na północny zachód od Łowicza (Klewków). Jej lewym dopływem jest Nida, a prawym Przysowa.
Na Słudwi w Maurzycach znajduje się zabytkowy most drogowy (obecnie zamknięty dla ruchu) zbudowany w 1929 r. według projektu prof. Stefana Bryły.

</doc>
<doc id="301687" url="https://pl.wikipedia.org/wiki?curid=301687" title="Mgławica Omega">
Mgławica Omega

Mgławica Omega (również Messier 17 lub NGC 6618) – obszar H II w gwiazdozbiorze Strzelca znajdujący się w ramieniu Strzelca Drogi Mlecznej, tuż przy granicy Strzelca z Tarczą i Wężem, w odległości 5 do 6 tys. lat świetlnych od Ziemi.
Mgławicę tę odkrył szwajcarski astronom Jean Philippe de Chéseaux w 1745 roku. Nazwę wprowadził John Herschel, któremu kształt mgławicy przypominał dużą literę grecką omega. Można też spotkać się z nazwami "Podkowa" lub "Lecący Łabędź".
Gaz w mgławicy jest pobudzany do świecenia przez gorącą gwiazdę jasności 11,0 i typu widmowego A05e. Mgławica ma na niebie rozmiary 46' × 37'. Mimo niewielkich rozmiarów kątowych, dzięki jasności 6,0m Omega może być dostrzeżona nawet przez lornetkę. Jednak lepiej użyć niewielkiego jasnego teleskopu. Jej masę ocenia się na około 800 mas Słońca. Omega jest źródłem fal radiowych. 
M17 SWex.
W obrębie Mgławicy Omega znajduje się obszar skatalogowany jako "M17 SWex". Jest to ciemny obłok odkryty w latach 70. XX wieku. Obserwacje prowadzone z użyciem teleskopu Spitzera pozwoliły dostrzec w tym obłoku miejsce powstawania nowych gwiazd. Obecne obserwacje pozwoliły dostrzec 488 gwiazd, z których ponad 200 zapłonie na niebiesko jako gwiazdy typu widmowego B. Ponieważ jednak obecne możliwości obserwacyjne nie pozwalają na wykrycie ciemniejszych gwiazd przypuszcza się, że w "M17 SWex" może powstawać ponad 10 000 gwiazd.

</doc>
<doc id="301688" url="https://pl.wikipedia.org/wiki?curid=301688" title="Szwoleżerowie Gwardii Cesarskiej">
Szwoleżerowie Gwardii Cesarskiej



</doc>
<doc id="301690" url="https://pl.wikipedia.org/wiki?curid=301690" title="Eutektoid">
Eutektoid

Eutektoid (eutektoida, mieszanina eutektoidalna) – drobnokrystaliczna mieszanina dwóch lub więcej faz przypominająca budową mieszaninę eutektyczną, ale powstała w stanie stałym.
W najlepiej znanym przypadku równowagi fazowej w układzie żelazo z węgiel przemiana eutektoidalna zachodzi w temperaturze 727 °C w zakresie stężeń 0,0218–2,11%C. 
W pierwszym etapie przemiany fazowej stopów zawierających więcej niż 0,0218%C, lecz mniej niż 0,77%C (stal podeutektoidalna), zachodzącej w czasie chłodzenia, w strukturze austenitu (faza "γ") powstają drobne kryształy ferrytu (faza "α" o mniejszej zawartości węgla). W miarę postępu tego procesu punkt opisujący skład układu przemieszcza się w dół przez obszar współistnienia faz "α" i "γ". Zwiększa się zawartość węgla w austenicie oraz udział ferrytu w mieszaninie kryształów. W temperaturze 727 °C jest osiągane graniczne stężenie węgla w obu fazach stałych (austenit: 0,77%C, ferryt: 0,0218%C). Pojawia się trzecia faza stała, o większej zawartości węgla – węglik Fe3C. Rozpoczyna się przemiana perlityczna, która jest procesem inwariantnym (2 składniki, 3 fazy, zero stopni swobody; zobacz – reguła faz), polegającym na równoczesnym powstawaniu drobnych kryształów fazy "α" i Fe3C (cementyt). Ta mieszanina eutektoidalna bywa nazywana "perlitem kulkowym" lub "perlitem płytkowym", zależnie od kształtu kryształów cementytu, znajdujących się w osnowie ferrytycznej. Formy płytkowe i pasemkowe powstają w warunkach większego przechłodzenia stopu (poniżej 727 °C). Przemiana perlityczna zachodzi do chwili wyczerpania fazy "γ"", po czym temperatura zaczyna spadać (układ odzyskuje jeden stopień swobody). 
W pierwszym etapie analogicznej przemiany stopów zawierających więcej niż 0,77%C, lecz mniej niż 2,11%C (stal nadeutektoidalna), w strukturze austenitu powstają drobne kryształy cementytu i zmniejsza się zawartość węgla w sieci krystalicznej fazy "γ". Punkt opisujący skład układu przemieszcza się w dół przez obszar współistnienia faz "γ" i Fe3C. W temperaturze 727 °C pojawia się trzecia faza stała, o mniejszej zawartości węgla – drobnokrystaliczny ferryt. Rozpoczyna się zerozmienny proces powstawania perlitu nadeutektoidalnego, który kończy się w chwili wyczerpania austenitu. Produktem tej przemiany jest stal, w której ziarna cementytu są otoczone mieszaniną perlitem (fazy "α" i Fe3C).
Szczególnym przypadkiem jest przemiana austenitu zawierającego 0,77%C, która rozpoczyna się i kończy w temperaturze 727 °C. Wszystkie kryształy fazy "γ" ulegają przekształceniu w perlit – drobnoziarnistą mieszaninę faz "α" i Fe3C.

</doc>
<doc id="301694" url="https://pl.wikipedia.org/wiki?curid=301694" title="Novigrad (świat wiedźmina)">
Novigrad (świat wiedźmina)



</doc>
<doc id="301695" url="https://pl.wikipedia.org/wiki?curid=301695" title="Messier 17">
Messier 17



</doc>
<doc id="301699" url="https://pl.wikipedia.org/wiki?curid=301699" title="M17">
M17



</doc>
<doc id="301700" url="https://pl.wikipedia.org/wiki?curid=301700" title="Syndrom">
Syndrom



</doc>
<doc id="301706" url="https://pl.wikipedia.org/wiki?curid=301706" title="Czas Hubble'a">
Czas Hubble'a



</doc>
<doc id="301707" url="https://pl.wikipedia.org/wiki?curid=301707" title="M32">
M32



</doc>
<doc id="301709" url="https://pl.wikipedia.org/wiki?curid=301709" title="Psychopatia autystyczna">
Psychopatia autystyczna



</doc>
<doc id="301710" url="https://pl.wikipedia.org/wiki?curid=301710" title="Zaburzenia schizoidalne okresu dzieciństwa">
Zaburzenia schizoidalne okresu dzieciństwa



</doc>
<doc id="301711" url="https://pl.wikipedia.org/wiki?curid=301711" title="Zaburzenia hiperkinetyczne">
Zaburzenia hiperkinetyczne



</doc>
<doc id="301712" url="https://pl.wikipedia.org/wiki?curid=301712" title="Zespół DiGeorge'a">
Zespół DiGeorge'a



</doc>
<doc id="301713" url="https://pl.wikipedia.org/wiki?curid=301713" title="August Aleksander Czartoryski">
August Aleksander Czartoryski

August Aleksander Czartoryski, właśc. Aleksander August Czartoryski (ur. 9 listopada 1697 w Warszawie, zm. 4 kwietnia 1782) – starosta generalny ziem podolskich w latach 1750–1758, generał lejtnant wojsk koronnych w 1738 roku, generał major wojsk koronnych w 1729 roku, wojewoda ruski w 1731 roku, pułkownik-komendant Regimentu Gwardii Pieszej Koronnej w latach 1729–1782, regimentarz generalny armii koronnej w 1764 roku, starosta kościerzyński, kałuski, lucyński i latowicki w 1736 roku, starosta lubocheński, starosta grodowy warszawski w latach 1742–1750.
Twórca rodowej potęgi Familii Czartoryskich, współtwórca jej polityki.
Życiorys.
Syn Kazimierza Czartoryskiego i Izabeli z Morsztynów. Młodszy brat Michała Fryderyka i ojciec kandydata do tronu – Adama Kazimierza Czartoryskiego.
Odebrał staranne wykształcenie (doskonale władał językiem francuskim), w 1713 został wysłany ze starszym bratem do Niemiec, Francji i Włoch, osiadł na koniec na Malcie w zakonie joannitów. Wkrótce potem przeszedł na służbę we flocie austriackiej, służąc w której odbył kampanię przeciw Turkom.
Przez pewien czas wahał się nad austriackim poddaństwem, jednak doszedłszy tam do rangi pułkownika zdecydował się – częściowo za namową siostry – w 1720 wrócić do Polski z zamiarem odegrania tu znaczącej roli wobec popadającej w anarchię polityki państwowej i znajdującej się w stanie rozkładu armii. Przez pierwsze lata po powrocie zabiegał – za zmiennym szczęściem – o wpływy i majątek, m.in. sądząc się przed królewskim trybunałem z Pawłem Karolem Sanguszką o spadek po J.K. Lubomirskim – ordynację ostrogską; sprawę tę przegrał. 1 czerwca 1729 otrzymał od szwagra (w drodze cesji) Regiment Gwardii Pieszej Koronnej i szarżę jej pułkownika, a wkrótce generała majora.
Uczestniczył w kampamentach (czyli ćwiczeniach pokazowych wojsk saskich i polskich) króla Augusta II Mocnego pod Mühlbergiem w czerwcu 1730 (i w następnych pod Wilanowem, Mokotowem i Marymontem w 1732). Jego doradcą był Tomasz Dłuski – późniejszy podkomorzy lubelski.
Jego kilkuletnie starania o rękę wdowy po Stanisławie Dönhoffie, Zofii z domu Sieniawskiej, jedynej dziedziczce majątku Sieniawskich (i po Dönhoffie) zakończyły się 11 lub 17 lipca 1731 sukcesem, kiedy zgodziła się go poślubić. August Aleksander Czartoryski stał się właścicielem ogromnej fortuny stanowiącej ekonomiczną podstawę działalności politycznej, Dönhoffowa bowiem wniosła Czartoryskiemu m.in. Sieniawę, Puławy, Międzyrzec Podlaski, Wilanów i Stołpce. Małżeństwo to przyczyniło się m.in. do rozwoju Końskowoli, którą Zofia także wniosła do małżeństwa, a w której Czartoryski urządził jedną ze swych rezydencji. Chcąc zapewnić rozwój okolicy sprowadził tu 300 tkaczy z Saksonii, którzy zapoczątkowali rozwój włókiennictwa w mieście, gałęzi przemysłu, która do I wojny światowej była ekonomiczną dźwignią rozwoju miasta.
11 listopada 1731 został wojewodą ruskim. W okresie bezkrólewia w 1733 przypisywano mu aspiracje do tronu, czego się jednak konsekwentnie wypierał i wraz z Potockimi wspierał kandydaturę Stanisława Leszczyńskiego. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. 29 czerwca 1734 poddał się Augustowi III Sasowi, co ten wynagrodził mu orderem. Ze swoich aspiracji wojskowych zrezygnował w chwili, kiedy Józef Potocki otrzymał „wielką” buławę hetmańską. W 1735 roku podpisał uchwałę Rady Generalnej konfederacji warszawskiej.
Przystąpił do budowy ekonomicznej potęgi swego rodu, likwidując zadłużenie tych majątków, które przynosiły straty i zwielokrotniając zyski tych, które były dochodowe. Do dóbr Augusta i Zofii Czartoryskich należały m.in.: na Rusi Czerwonej Bukaczowce, Brzeżany, Jarosław, Oleszyce, Sieniawa, Wysock; w Małopolsce – Krzeszowice, na Lubelszczyźnie – Międzyrzec Podlaski i Puławy, na Podolu – Granów, Międzybuż, Mikołajów, Stara Sieniawa i Zinkowice, na Wołyniu – Klewań i Żuków, na Litwie – Stołpce, Szkłów i Wołożyn. Czartoryski dysponował też kilkoma starostwami, m.in. od 1742 grodzkim warszawskim, które w 1750 odstąpił Alojzemu Fryderykowi Brühlowi, za co 20 sierpnia 1750 otrzymał starostwo generalne ziem podolskich, które przekazał osiem lat później swemu synowi Adamowi.
Przez kolejne lata pilnował pozycji "Familii" dbając przy tym o przygotowanie syna Adama do przyszłej roli króla. Wysłał go w 1757 na nauki do Anglii, ożenił w 1761 z posażną Izabelą Flemming, a swą córkę Elżbietę oddał w 1763 Stanisławowi Lubomirskiemu. W sprawach wagi państwowej zabiegał o korzystne stosunki z Francją, którą próbował rozgrywać przeciw Prusom na korzyść Polski. W latach 1762–1763 Petersburg zdawał się również popierać zabiegi Augusta o rychłą koronację syna. Stanisław Konarski głosił za aprobatą "Familii" plany reformy ustroju państwa, a w Końskowoli szkoliły się oddziały milicji na żołdzie rosyjskim, gotowe działać na rozkaz Czartoryskich.
Mimo jednak tych wszystkich przygotowań, mimo przekupienia posła rosyjskiego Hermana Karla von Keyserlinga, August Czartoryski nie zdołał przekonać w okresie bezkrólewia 1763–1764 swego syna do kandydowania do tronu. Cały misternie skonstruowany przez niego plan zawalił się, a zainwestowana fortuna wyniosła na tron królewski nielubianego przezeń siostrzeńca – Stanisława Poniatowskiego. 20 kwietnia 1764 roku podpisał list dziękczynny do Katarzyny II za wprowadzenie wojsk rosyjskich. Marszałek sądów kapturowych ziemi warszawskiej w 1764 roku. W 1764 roku był elektorem Stanisława Augusta Poniatowskiego z województwa ruskiego. Jako stronnik Rosji, August Czartoryski pobierał wówczas stałą pensję z ambasady rosyjskiej w wysokości 54 000 zł miesięcznie. Komisarz z Senatu Komisji Wojskowej Koronnej. W 1764 roku na sejmie koronacyjnym wyznaczony do komisji do "compositio inter status".
I rozbiór Polski w 1772 spowodował, że majątki Czartoryskich trafiły pod berła wszystkich trzech zaborców; Szkłów, przynoszący 300 tysięcy złotych dochodu rocznie został skonfiskowany za to, że August nie złożył w przepisanym terminie hołdu Katarzynie II. Dopiero potem upoważnił syna, aby zrobił to w jego imieniu.
Ostatnią próbą wywarcia wpływu na politykę przez Augusta Czartoryskiego była propozycja ofiarowania korony polskiej arcyksięciu austriackiemu Maksymilianowi latem 1774, ponowiona w 1776. Mając z czasów młodzieńczych korzystne nastawienie do Austrii usiłował ratować sprawę polską przy pomocy władcy zajmującego tron wiedeński.
Spadek polityczny "Familii" August pozostawił Stanisławowi Lubomirskiemu i Ignacemu Potockiemu, natomiast majątek, szacowany na ponad sto milionów złotych – swym dzieciom: księciu Adamowi 60, a księżnej Izabeli – 45 milionów złotych.
Pochowany w kościele św. Krzyża w Warszawie.
Odznaczenia.
Był od 1716 Kawalerem Maltańskim,
od 23 lipca 1731 kawalerem polskiego Orderu Orła Białego,
od 1734 bawarskiego Orderu św. Huberta,
od 1736 saskiego Orderu św. Henryka,
od 1747 rosyjskiego Orderu św. Andrzeja,
od 1765 polskiego Orderu św. Stanisława.

</doc>
<doc id="301718" url="https://pl.wikipedia.org/wiki?curid=301718" title="Fruktarianizm">
Fruktarianizm



</doc>
<doc id="301719" url="https://pl.wikipedia.org/wiki?curid=301719" title="Osiek (powiat lubiński)">
Osiek (powiat lubiński)

Osiek (do 1945 ) – wieś w Polsce położona w województwie dolnośląskim, w powiecie lubińskim, w gminie Lubin, sąsiadująca z Lubinem.
Podział administracyjny.
W latach 1975–1998 miejscowość należała administracyjnie do województwa legnickiego.
Demografia.
Według Narodowego Spisu Powszechnego (III 2011 r.) liczył 1293 mieszkańców. Jest największą miejscowością gminy Lubin.
Historia.
W czasie II wojny światowej we wsi istniał niemiecki obóz jeniecki, w którym przetrzymywano głównie Rosjan. W latach 60. XX wieku pracę w Osieku zapewniały liczne państwowe gospodarstwa rolnicze (PGR-y). Do dziś na terenie wsi stoi wiele stodół i domów z czasów funkcjonowania PGR-ów.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
Przez Osiek przebiega trasa linii nr 4 i 104 komunikacji miejskiej w Lubinie.

</doc>
<doc id="301727" url="https://pl.wikipedia.org/wiki?curid=301727" title="Biomateriał">
Biomateriał

Biomateriał (zwany też materiałem biomedycznym) - materiał, z którego można produkować urządzenia i elementy, mające bezpośredni kontakt z tkankami organizmu. Z biomateriałów produkuje się implanty (np. protezy ortopedyczne, naczyniowe), a także pokrywa się nimi powierzchnie urządzeń wszczepianych do wnętrza organizmu (np. rozrusznik serca, sztuczne zastawki serca, elektrody endokawitarne, stenty), lub przeznaczonych do długotrwałego kontaktu z organizmem (np. rurki intubacyjne, cewniki, dreny, nici chirurgiczne).
Podstawową cechą biomateriałów jest ich biozgodność, czyli brak toksyczności oraz minimalne oddziaływanie na system immunologiczny. Biomateriały będące w styczności z krwią nie mogą wywoływać hemolizy.
Do najczęściej stosowanych biomateriałów zalicza się:

</doc>
<doc id="301730" url="https://pl.wikipedia.org/wiki?curid=301730" title="Galaktyka Wir">
Galaktyka Wir

Galaktyka Wir (również Messier 51, M51 lub NGC 5194) – galaktyka spiralna o anormalnym małym jądrze, położona w odległości około 23 milionów lat świetlnych, w gwiazdozbiorze Psów Gończych, blisko ostatniej gwiazdy dyszla Wielkiego Wozu, 3,5° poniżej Alkaida. Została odkryta 13 października 1773 roku przez Charles’a Messiera.
Charakterystyka fizyczna.
Galaktyka Wir znajduje się w odległości 7,1 miliona parseków od Ziemi. Jest pierwszą galaktyką, w której zauważono spiralną strukturę, dobrze widoczną z Ziemi od strony bieguna galaktycznego. Galaktyka Wir ma jasność 8,96 i – wraz z towarzyszącą galaktyką NGC 5195 – rozmiary 11,2′ × 6,9′. Ma masę około 160 miliardów mas Słońca, oraz 60 tysięcy lat świetlnych średnicy. Jest zaliczana do galaktyk Seyferta typu 2, oraz należy do grupy galaktyk M101.
Oddziaływanie grawitacyjne z NGC 5195.
Towarzysząca galaktyka NGC 5195 znajduje się na końcu jednego z ramion spiralnych galaktyki, nieco za M51 i należy do galaktyk soczewkowatych. Galaktyki te oddziałują ze sobą grawitacyjnie, obie stanowią obiekt Arp 85 w "Atlasie Osobliwych Galaktyk" Haltona Arpa. Pod wpływem przyciągania NGC 5195 jedno z ramion NGC 5194 zostało rozciągnięte, tworząc most gwiezdny między tymi galaktykami.
Uważa się, że wyraźna spiralna struktura Galaktyki NGC 5194 jest wynikiem przejścia NGC 5195 przez dysk Galaktyki NGC 5194, co miało się wydarzyć od 500 do 600 milionów lat temu. Astronomowie uważają, że interakcja ta zwiększyła aktywność gwiazdotwórczą w ramionach spiralnych galaktyki, poprzez kompresję wodoru w tych rejonach.
W przyszłości NGC 5195 zostanie całkowicie pochłonięta.
Odkrycie i obserwacje.
Galaktyka została odkryta 13 października 1773 przez Charles’a Messiera. Opisał wtedy ten obiekt jako „ledwo widoczną mgławicę bez gwiazd”. Jej sąsiednia galaktyka, NGC 5195, została odkryta w 1781 przez Pierre Méchaina, chociaż nie było wtedy wiadomo, czy galaktyka ta oddziałuje grawitacyjnie z NGC 1594, czy też znajduje się w rzeczywistości w zupełnie innej odległości od Ziemi. W 1845 William Parsons przy użyciu słynnego Lewiatana z Parsonstown – 72-calowego teleskopu zwierciadlanego (największego na świecie aż do 1917) odkrył, że Galaktyka Wir posiada strukturę spiralną, była to pierwsza znana wtedy „mgławica”, o której było wiadomo, że posiada taką strukturę. Tak zwane „mgławice spiralne” nie były uważane za oddzielne galaktyki aż do 1929, kiedy to Edwin Hubble zaobserwował Cefeidy w tych tzw. mgławicach spiralnych, co dowodziło temu, że są one tak daleko, że są kompletnie oddzielnymi galaktykami, a nie mgławicami w naszej galaktyce.
Supernowe.
W Galaktyce Wir zarejestrowano trzy przypadki supernowej:
Kandydat na planetę.
We wrześniu 2020 w galaktyce odkryto kandydata na egzoplanetę – M51-ULS-1b. Planetę wykryto poprzez obserwację zaćmień masywnego rentgenowskiego układu podwójnego (jest to jeden z najjaśniejszych źródeł rentgenowskich w M51). Po potwierdzeniu byłaby to pierwsza znana nam planeta znajdująca się poza Drogą Mleczną. Ta nowa metoda odkrywania egzoplanet, czyli poprzez skupianie się na jasnych, pozagalaktycznych źródeł rentgenowskich (XRS, ) może pozwolić w przyszłości na dalsze odkrycia planet pozagalaktycznych. Promień planety M51-ULS-1b jest najprawdopodobniej niewiele mniejszy od promienia Saturna, a rentgenowski układ binarny, jaki on okrąża, jest młody i masywny. Składnikiem głównym w tym układzie jest gwiazda neutronowa lub czarna dziura, a wtórnym – masywna gwiazda.

</doc>
<doc id="301733" url="https://pl.wikipedia.org/wiki?curid=301733" title="M51">
M51



</doc>
<doc id="301734" url="https://pl.wikipedia.org/wiki?curid=301734" title="Messier 51">
Messier 51



</doc>
<doc id="301739" url="https://pl.wikipedia.org/wiki?curid=301739" title="Serak">
Serak



</doc>
<doc id="301741" url="https://pl.wikipedia.org/wiki?curid=301741" title="Alex Kidd">
Alex Kidd



</doc>
<doc id="301742" url="https://pl.wikipedia.org/wiki?curid=301742" title="Lista rekordów Formuły 1">
Lista rekordów Formuły 1

Lista rekordów Formuły 1 od sezonu 1950. Pogrubiony tekst oznacza posiadacza rekordu ciągle biorącego udział w mistrzostwach.
Kierowcy i konstruktorzy.
"Stan na 13 września 2020".
Liczba startów.
! P
! Kierowca
! Starty
! P
! Konstruktor
! Starty
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 6
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 10
! bgcolor="#"| 10
Zdobyte tytuły (Mistrz Świata Kierowców).
! P
! Kierowca
! Tytuły
! P
! Konstruktor
! Tytuły
!rowspan="2" bgcolor="#"| 1
! bgcolor="#"| 1
! bgcolor="#"| 2
! bgcolor="#"| 3
!rowspan="2" bgcolor="#"| 3
!rowspan="2" bgcolor="#"| 4
! bgcolor="#"| 5
!rowspan="5" bgcolor="#"| 6
!rowspan="2" bgcolor="#"| 6
! bgcolor="#"| 8
!rowspan="5" bgcolor="#"| 9
! bgcolor="#"|
! bgcolor="#"|
! bgcolor="#"|
Zdobyte tytuły (Mistrz Świata Konstruktorów).
! P
! Konstruktor
! Tytuły
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| =
! bgcolor="#"|
5
! bgcolor="#"| 
6
! bgcolor="#"| 7
! bgcolor="#"| =
! bgcolor="#"| =
! bgcolor="#"| 10
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
Wygrane wyścigi.
Liczba zwycięstw.
! P
! Kierowca
! Zwycięstwa
! P
! Konstruktor
! Zwycięstwa
! P
! Silnik
! Zwycięstwa
! P
! Opony
! Zwycięstwa
! bgcolor="#"| 
1
! bgcolor="#"| 
1
! bgcolor="#"| 1
! bgcolor="#"| 1
! bgcolor="#"|
2
! bgcolor="#"| 
2
! bgcolor="#"| 2
! bgcolor="#"| 2
! bgcolor="#"|
3
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| =
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 9
! bgcolor="#"|
! bgcolor="#"| 10
! bgcolor="#"| 10
! bgcolor="#"| 10
! bgcolor="#"|
Procentowa liczba zwycięstw.
! P
! Kierowca
! Zwycięstwa
! P
! Konstruktor
! Zwycięstwa
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| =
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 10
! bgcolor="#"| 10
Liczba zwycięstw w pojedynczym sezonie.
! P
! Kierowca
! Sezon
! Zwycięstwa
! P
! Konstruktor
! Sezon
! Zwycięstwa
! bgcolor="#"| 1
! bgcolor="#"| 1
! bgcolor="#"| =
! bgcolor="#"| 2
! bgcolor="#"| 3
! bgcolor="#"| =
! bgcolor="#"| =
! bgcolor="#"| 4
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 10
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
Procentowa liczba zwycięstw w pojedynczym sezonie.
! P
! Kierowca
! Sezon
! Zwycięstwa
! P
! Konstruktor
! Sezon
! Zwycięstwa
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| =
! bgcolor="#"| 8
! bgcolor="#"| 8
! bgcolor="#"| =
! bgcolor="#"| 9
! bgcolor="#"| 10
! bgcolor="#"| 10
! bgcolor="#"|
! bgcolor="#"| =
Liczba zwycięstw po starcie z pole position.
! P
! Kierowca
! Zwycięstwa
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| =
! bgcolor="#"| 9
! bgcolor="#"| 10
Liczba zwycięstw po starcie z pole position w pojedynczym sezonie.
! P
! Kierowca
! Sezon
! Zwycięstwa
! bgcolor="#"| 1
! bgcolor="#"| =
! bgcolor="#"| 3
! bgcolor="#"| =
! bgcolor="#"| =
! bgcolor="#"| 6
! bgcolor="#"| =
! bgcolor="#"| =
! bgcolor="#"| =
! bgcolor="#"| =
Liczba zwycięstw po starcie z pole position i przy ustanowieniu najszybszego okrążenia.
! P
! Kierowca
! Zwycięstwa
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| =
! bgcolor="#"| 7
! bgcolor="#"| =
! bgcolor="#"| 9
! bgcolor="#"| =
! bgcolor="#"| =
! bgcolor="#"| =
Liczba zwycięstw po starcie z pole position, przy ustanowieniu najszybszego okrążenia i przy prowadzeniu od startu do mety.
! P
! Kierowca
! Zwycięstwa
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| =
! bgcolor="#"| 5
! bgcolor="#"| =
! bgcolor="#"| =
! bgcolor="#"| =
! bgcolor="#"| 9
! bgcolor="#"| 10
! bgcolor="#"| =
! bgcolor="#"| =
! bgcolor="#"| =
Liczba wyścigów w trakcie pojedynczego sezonu, podczas których samochody tego samego konstruktora uplasowały się na dwóch pierwszych pozycjach.
! P
! Konstruktor
! Sezon
! Dublety
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| =
! bgcolor="#"| 6
! bgcolor="#"| =
! bgcolor="#"| 8
! bgcolor="#"| =
! bgcolor="#"| 10
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
Pozycje na podium.
Liczba pozycji na podium.
! P
! Kierowca
! Podia
! P
! Konstruktor
! Podia
! P
! Silnik
! Podia
! P
! Opony
! Podia
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| 8
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 9
! bgcolor="#"|
! bgcolor="#"| 10
! bgcolor="#"| 10
! bgcolor="#"| 10
! bgcolor="#"|
Procentowa liczba pozycji na podium.
! P
! Kierowca
! Podium
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
! bgcolor="#"| =
! bgcolor="#"| =
Liczba pozycji na podium w pojedynczym sezonie.
! P
! Kierowca
! Sezon
! Podia
! P
! Konstruktor
! Sezon
! Podia
! bgcolor="#"| 1
! bgcolor="#"| 1
! bgcolor="#"| =
! bgcolor="#"| 2
! bgcolor="#"| =
! bgcolor="#"| =
! bgcolor="#"| =
! bgcolor="#"| 4
! bgcolor="#"| =
! bgcolor="#"| 5
! bgcolor="#"| =
! bgcolor="#"| 6
! bgcolor="#"| 7
! bgcolor="#"| =
! bgcolor="#"| =
! bgcolor="#"| 8
! bgcolor="#"| =
! bgcolor="#"| 9
! bgcolor="#"| 10
! bgcolor="#"| =
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
Pole-postition.
Liczba pole-position.
! P
! Kierowca
! Liczba PP
! P
! Konstruktor
! Liczba PP
! P
! Silnik
! Liczba PP
! P
! Opony
! Liczba PP
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| =
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| 8
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 9
! bgcolor="#"|
! bgcolor="#"| 10
! bgcolor="#"| 10
! bgcolor="#"| =
! bgcolor="#"|
Procentowa liczba pole position.
! P
! Kierowca
! pole-position
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| =
Liczba pole-position w pojedynczym sezonie.
! P
! Kierowca
! Sezon
! Liczba PP
! P
! Konstruktor
! Sezon
! Liczba PP
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| 5
! bgcolor="#"| 6
! bgcolor="#"| =
! bgcolor="#"| 7
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| 10
! bgcolor="#"| =
! bgcolor="#"|
! bgcolor="#"| =
! bgcolor="#"|
Procentowa liczba pole-position w pojedynczym sezonie.
! P
! Kierowca
! Sezon
! pole-position
! bgcolor="#"| 1
! bgcolor="#"| 2
! bgcolor="#"| =
! bgcolor="#"| =
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| =
Zdobyte punkty.
Liczba zdobytych punktów.
! P
! Kierowca
! Punkty
! P
! Konstruktor
! Punkty
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 10
! bgcolor="#"| 10
Średnia liczba punktów na wyścig.
! P
! Kierowca
! Punkty
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Średnia liczba punktów na wyścig w przeliczeniu na obecnie stosowany system punktacji.
! P
! Kierowca
! Punkty
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Liczba wyścigów zakończonych na punktowanych miejscach.
! P
! Kierowca
! Punktował
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Procentowa liczba wyścigów zakończonych na punktowanych miejscach.
! P
! Kierowca
! Punktował
! bgcolor="#"| 1
! bgcolor="#"| =
! bgcolor="#"| =
! bgcolor="#"| 4
! bgcolor="#"| =
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Liczba zdobytych punktów w pojedynczym sezonie.
! P
! Kierowca
! Sezon
! Punkty
! P
! Konstruktor
! Sezon
! Punkty
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 10
! bgcolor="#"| 10
Najszybsze okrążenia.
Liczba najszybszych okrążeń.
! P
! Kierowca
! Najszybsze okr.
! P
! Konstruktor
! Najszybsze okr.
! P
! Silnik
! Najszybsze okr.
! P
! Opony
! Najszybsze okr.
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 5
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| 7
! bgcolor="#"| =
! bgcolor="#"| 8
! bgcolor="#"| 8
! bgcolor="#"| 8
! bgcolor="#"| 9
! bgcolor="#"| 9
! bgcolor="#"| 9
! bgcolor="#"|
! bgcolor="#"| 10
! bgcolor="#"| 10
! bgcolor="#"| 10
! bgcolor="#"|
! bgcolor="#"| =
! bgcolor="#"|
! bgcolor="#"|
! bgcolor="#"|
! bgcolor="#"| =
! bgcolor="#"|
! bgcolor="#"|
! bgcolor="#"|
Procentowa liczba najszybszych okrążeń.
! P
! Kierowca
! Najszybsze okrążenia
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Liczba najszybszych okrążeń w pojedynczym sezonie.
! P
! Kierowca
! Sezon
! Najszybsze okrążenia
! P
! Konstruktor
! Sezon
! Najszybsze okrążenia
! bgcolor="#"| 1
! bgcolor="#"| 1
! bgcolor="#"| =
! bgcolor="#"| 2
! bgcolor="#"| =
! bgcolor="#"| 3
! bgcolor="#"| =
! bgcolor="#"| =
! bgcolor="#"| 5
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| 9
! bgcolor="#"| 9
! bgcolor="#"| =
! bgcolor="#"| =
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
Procentowa liczba najszybszych okrążeń w pojedynczym sezonie.
! P
! Kierowca
! Sezon
! Najszybsze okrążenia
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| =
! bgcolor="#"| 5
! bgcolor="#"| =
! bgcolor="#"| =
! bgcolor="#"| 8
! bgcolor="#"| 9
! bgcolor="#"| 10
! bgcolor="#"| =
! bgcolor="#"| =
Okrążenia na prowadzeniu.
Liczba wyścigów, podczas których jeden kierowca prowadził od startu do mety.
! P
! Kierowca
! Wyścigi
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| =
! bgcolor="#"| 7
! bgcolor="#"| 8
! bgcolor="#"| =
! bgcolor="#"| =
Liczba wyścigów, podczas których dany kierowca przewodził stawce przynajmniej na jednym okrążeniu.
! P
! Kierowca
! Wyścigi
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| =
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Łączna liczba okrążeń na prowadzeniu.
! P
! Kierowca
! Okrążenia
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Wiek kierowców.
"Stan na 11 marca 2022".
Najmłodszy uczestnik wyścigu.
! P
! Kierowca
! Grand Prix
! Pozycja
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| =
Najmłodszy zdobywca tytułu.
! P
! Kierowca
! Sezon
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najstarszy uczestnik wyścigu.
! P
! Kierowca
! Grand Prix
! Pozycja
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy zwycięzca wyścigu.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najstarszy zwycięzca wyścigu.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy finiszujący na podium.
! P
! Kierowca
! Grand Prix
! Pozycja
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy zdobywca pole position.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najstarszy zdobywca pole position.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy zdobywca punktów.
! P
! Kierowca
! Grand Prix
! Pozycja
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy autor najszybszego okrążenia.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najmłodszy kierowca prowadzący w wyścigu.
! P
! Kierowca
! Grand Prix
! Wiek
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Czasy.
Maksymalna prędkość bolidu może przekroczyć 400 km/h – jest to zależne od przełożenia skrzyni biegów i ustawienia elementów aerodynamicznych, lecz takie wartości nie są uzyskiwane w wyścigach, gdyż proste są zbyt krótkie, a bardziej liczy się prędkość podczas pokonywania zakrętów. Na torze najwyższą uzyskał Juan Pablo Montoya na torze Autodromo Nazionale di Monza prowadząc bolid McLaren MP4-20. Wyniosła ona 386 km/h, a było to w roku 2005.
Natomiast na lotnisku wojskowym na Pustyni Mojave (USA) lekko zmodyfikowany (pozbawiony tylnego skrzydła) bolid Hondy rozpędził się do 413 km/h.
"Stan na 27 listopada 2011".
Wyścig.
! P
! Grand Prix
! Tor
! Kierowca
! Konstruktor
! Średnia prędkość
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
! bgcolor="#"| 6
! bgcolor="#"| 7
! bgcolor="#"| 8
! bgcolor="#"| 9
! bgcolor="#"| 10
Najszybsze okrążenie.
! P
! Grand Prix
! Tor
! Kierowca
! Konstruktor
! Czas
! Szybkość
! bgcolor="#"| 1
! bgcolor="#"| 2
! bgcolor="#"| 3
! bgcolor="#"| 4
! bgcolor="#"| 5
Rekordy torów.
W tabelach podano rekordy na ostatnio używanych wersjach torów.
"Stan na 12 września 2020".
Kwalifikacje.
! Nazwa toru
! Miejscowość
! Grand Prix
! Kierowca
! Konstruktor
! Czas
! P
! Kierowca
! Liczba rekordów
! P
! Konstruktor
! Liczba rekordów
! bgcolor="#"| 1
! bgcolor="#"| 1
! bgcolor="#"| 2
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| =
! bgcolor="#"| 4
! bgcolor="#"| 5
! bgcolor="#"| 5
! bgcolor="#"| =
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| =
! bgcolor="#"| 8
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"|
! bgcolor="#"| =
! bgcolor="#"|
! bgcolor="#"| =
! bgcolor="#"|
Wyścig.
! Nazwa toru
! Miejscowość
! Grand Prix
! Kierowca
! Konstruktor
! Czas
! P
! Kierowca
! Ilość rekordów
! P
! Konstruktor
! Ilość rekordów
! bgcolor="#"| 1
! bgcolor="#"| 1
! bgcolor="#"| =
! bgcolor="#"| 2
! bgcolor="#"| 3
! bgcolor="#"| 3
! bgcolor="#"| 4
! bgcolor="#"| 4
! bgcolor="#"| 5
! bgcolor="#"| =
! bgcolor="#"| =
! bgcolor="#"| 6
! bgcolor="#"| 7
! bgcolor="#"| 7
! bgcolor="#"| =
! bgcolor="#"| =
! bgcolor="#"| =
! bgcolor="#"| 9
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =
! bgcolor="#"| =

</doc>
<doc id="301748" url="https://pl.wikipedia.org/wiki?curid=301748" title="MCFC">
MCFC

MCFC – skrót odnoszący się do:

</doc>
<doc id="301750" url="https://pl.wikipedia.org/wiki?curid=301750" title="SOFC">
SOFC



</doc>
<doc id="301751" url="https://pl.wikipedia.org/wiki?curid=301751" title="LaSalle (marka samochodów)">
LaSalle (marka samochodów)

LaSalle – amerykańska marka samochodów należąca do General Motors Corporation.
Samochody o tej nazwie były produkowane od 1927 roku do 1940 roku. LaSalle były
sprzedawane w sieci dealerów Cadillac, jako luksusowy ale mniejszy i tańszy od Cadillaca 
samochód.

</doc>
<doc id="301752" url="https://pl.wikipedia.org/wiki?curid=301752" title="Mgławica Pierścień">
Mgławica Pierścień

Mgławica Pierścień (znana też jako Messier 57, M57 lub NGC 6720) – jedna z najbardziej znanych mgławic planetarnych. Leży w gwiazdozbiorze Lutni. Znajduje się w naszej Galaktyce.
Odkrycie.
Mgławica Pierścień jest drugą, po Mgławicy Hantle (M27), odkrytą mgławicą planetarną. Przyjmuje się, że odkrył ją w styczniu 1779 roku francuski astronom z Tuluzy Antoine Darquier de Pellepoix. Opisał ją jako „niepodobną do żadnej innej znanej mgławicy” i „przypominającą słabnącą planetę”. Kilka dni po nim mgławicę niezależnie odkrył Charles Messier podczas poszukiwania komety. W jego katalogu znalazła się 31 stycznia 1779.
Jednak według najnowszych badań, to Messier jako pierwszy odkrył mgławicę. Darquier mógł ją zaobserwować dopiero w połowie lutego, co sam przyznał w liście do Messiera.
Obserwacje Williama Herschela.
Porównanie do planety mogło wpłynąć na Williama Herschela, który wprowadził nazwę "mgławica planetarna" dla obiektów przypominających odkrytego przez niego Urana. Herschel opisał M57 jako „przedziurawioną mgławicę lub pierścień gwiazd”. Była to pierwsza wzmianka o jej kształcie. Herschel nie zaliczył M57 do klasy mgławic planetarnych, lecz opisał ją jako „osobliwość nieba”.
Herschel zidentyfikował również kilka spośród gwiazd leżących w obrębie mgławicy i poprawnie wskazał, że żadna z nich do niej nie należy.
Charakterystyka mgławicy.
Obecnie przyjmuje się, że M57 znajduje się w odległości około 2,3 tys. lat świetlnych (ok. 700 parseków) od Ziemi i zbliża się z prędkością 19,2 km/s. Według wcześniejszych oszacowań opartych na różnych modelach dystans miał wynosić od około 1 do 5 tysięcy lat świetlnych.
Wymiary obserwowane mgławicy wynoszą około 1,4 na 1,0 minut kątowych, co odpowiada wymiarom rzeczywistym ok. 1,9 na 1,3 roku świetlnego. Znając aktualne wymiary obserwowane i szybkość ekspansji wiek mgławicy można z grubsza oszacować na około 6-8 tysięcy lat. Prędkość ekspansji mgławicy szacuje się na 20–30 km/s.
Jasność.
Jasność wizualna mgławicy wynosi około 8,8 i tak jak w przypadku większości mgławic planetarnych jest znacznie większa niż jasność fotograficzna, wynosząca w tym przypadku 9,7m. Jest to spowodowane tym, że większość światła jest emitowana w postaci kilku pojedynczych linii widmowych.
Jasność absolutna przy założeniu, że mgławica znajduje się w odległości 2,3 tys. lat świetlnych, wynosi wizualnie −0,3m (fotograficznie 0,5m) i jest około 50-100 razy większa niż jasność absolutna Słońca.
Skład.
Masę materii tworzącej mgławicę ocenia się na około 0,2 masy Słońca, natomiast jej gęstość na około 10 tysięcy jonów na centymetr sześcienny.
Na każdy atom fluoru (Fl) w M57 przypada 4,25 miliona atomów wodoru (H), 337,5 tysiąca atomów helu (He), 2,5 tys. tlenu (O), 1250 azotu (N), 375 neonu (Ne), 225 siarki (S), 30 argonu (Ar) i 9 chloru (Cl).
Centralny obszar mgławicy wygląda na ciemniejszy, gdyż emituje głównie promieniowanie UV. Wewnętrzne regiony pierścienia mają barwę zieloną pochodzącą od zjonizowanego tlenu, natomiast zewnętrzne, czerwone, zawdzięczają kolor wodorowi.
Halo.
Odkryte w 1935 halo M57 rozciąga się na niebie na obszarze o średnicy około 3,5 minut kątowych (niektórzy astronomowie podają 216 sekund kątowych, czyli 3,6 minuty). Składa się ono najprawdopodobniej z cząsteczek wiatru gwiazdowego wyemitowanych przed utworzeniem mgławicy.
Centralna gwiazda.
Centralna gwiazda mgławicy, oznaczona jako HD 175353, została odkryta w roku 1800 przez niemieckiego astronoma Friedricha von Hahna przy użyciu teleskopu o ogniskowej długości 20 stóp. Jest ona białym karłem o wielkości planety, o jasności obserwowanej 14,7m i jasności absolutnej ok. 5-6m (niewiele słabsza niż słoneczna). Jest pozostałością podobnej, jednak prawdopodobnie nieco masywniejszej od Słońca gwiazdy, która odrzuciła swoje zewnętrzne warstwy. Stało się to gdy gwiazda była czerwonym olbrzymem podobnym do Miry Ceti. Teraz temperatura gwiazdy sięga 100 tysięcy K, jednak wkrótce zacznie stygnąć, świecąc jako biały karzeł przez kilka miliardów lat, po czym zakończy swój żywot jako czarny karzeł.
Obserwacje amatorskie.
Mgławicę łatwo zlokalizować. Leży na niebie pomiędzy gwiazdami β i γ Lyrae, mniej więcej w jednej trzeciej odległości od β Lyr. Nie można jej zaobserwować gołym okiem. Można ją zobaczyć przy użyciu lornetki, jednak jej identyfikacja może być trudna z powodu małych rozmiarów obserwowanych. W małych teleskopach amatorskich pierścień i ciemniejszy środek staje się widoczny przy około stukrotnym powiększeniu. Obserwowana barwa mgławicy jest zielona, gdyż większość światła jest emitowana w postaci kilku zielonych linii widmowych. Nawet w małych teleskopach można zaobserwować lekko eliptyczny kształt mgławicy.
Nawet w przypadku dużych teleskopów centralna gwiazda może zostać dostrzeżona tylko przy wyjątkowo sprzyjających warunkach lub przy pomocy filtrów.
Pobliskie obiekty.
Beta Lyrae (Szeliak) jest gwiazdą zmienną zaćmieniową. Jej składniki mają typy widmowe B7 i A8. Jej jasność obserwowana zmienia się od około 3,4 do 4,3m z okresem 12,9 dnia. Gamma Lyrae (Sulafat) jest olbrzymem o typie widmowym B9 III i jasności 3,2m z optyczną towarzyszką o wielkości gwiazdowej 12m oddaloną o ok. 13,8 sekundy kątowej.
W odległości 4 minut od mgławicy przy użyciu większych instrumentów można zaobserwować galaktykę IC 1296 o jasności obserwowanej 14,4 i średnicy kątowej 24".

</doc>
<doc id="301753" url="https://pl.wikipedia.org/wiki?curid=301753" title="Henschel Hs 126">
Henschel Hs 126

Henschel Hs 126 – niemiecki samolot zwiadowczy z okresu II wojny światowej
Historia.
W latach trzydziestych w lotnictwie państw europejskich dostrzeżono potrzebę budowy samolotów bliskiego zwiadu, współpracujących z wojskami lądowymi w pasie ich działania. Także w momencie utworzenie niemieckiego lotnictwa wojskowego zainteresowano się takim typem samolotu. W Niemczech pierwszy tego typu samolot opracowała wytwórnia Heinkel Flugzeugwerke i Henschel Flugzeugwerke AG. Pierwsza z tych wytwórni zbudowała samolot Heinkel He 46 a druga Henschel Hs 122, tylko ten pierwszy wszedł do produkcji seryjnej a drugi pozostał w stadium prototypu i stał się podstawą do opracowania samolotu, "Henschel Hs 126". Prototyp samolotu opracowany w wytwórni "Henschel" został oznaczony jako "Henschel Hs 126 V-1", oblatano go w sierpniu 1936 roku. Maszyna napędzana była 12-cylindrowym, chłodzonym cieczą silnikiem rzędowym "Junkers Jumo-210" o mocy 600 KM (442 kW), nie spełniał on jednak zakładanych wymogów. Następne prototypy "Henschel Hs 126 V-2" i "Hs 126 V-3" wyposażono w 9-cylindrowy silnik gwiazdowy "Bramo Fafnir-323A-1" o mocy 830 KM (611 kW). Samoloty te stały się podstawą do rozpoczęcia produkcji seryjnej maszyny oznaczonej jako "Henschel Hs 126A", przy czym w samolocie tym zastosowano silnik gwiazdowy "BMW-132 Dc" o mocy 880 KM (648 kW). Produkcję rozpoczęto w lipcu 1938 roku. Później produkowano drugą wersję oznaczoną jako "Henschel Hs 126B", która różniła się w tylko zastosowanym silnikiem "Bramo Fafnir-323A-1". Produkcję seryjną "Henschel Hs 126" zakończono styczniu 1942. Samoloty tego typu były produkowane w szeregu wytwórniach i łącznie wyprodukowano ich 913 sztuk, z tego 476 w zakładach "Henschel". 
Produkowane wersje samolotu Henschel Hs 126:
Użycie w lotnictwie.
Po rozpoczęciu produkcji samoloty "Henschel Hs 126" wprowadzone na uzbrojenie jednostek Luftwaffe. Po raz pierwszy użyto je w działaniach bojowych w Hiszpanii, gdzie 6 samolotów służyło w niemieckim Legionie Condor, w czasie hiszpańskiej wojnie domowej. Używano ich do rozpoznania i lekkiego bombardowania. W Polsce podczas kampanii wrześniowej w 1939 roku, oprócz zadań zwiadowczych i współpracy z artylerią używano ich do ostrzeliwania kolumn wojska i ludności cywilnej oraz bombardowań szlaków komunikacyjnych. W Polsce użyto około 250 samolotów "Henschel Hs 126A", z czego 17 zostało zestrzelonych przez polskie lotnictwo. Samoloty te stosowano również w następnych latach II wojny światowej. Ponieważ jednak samolot tracił na swojej wartości bojowej od lata 1942 roku zaczęto go zastępować w jednostkach rozpoznawczych bliskiego zwiadu samolotem Focke-Wulf Fw 189. Pod koniec wojny w związku z doświadczeniami z radzieckimi samolotami Po-2 zaczęto stosować samolot "Henschel Hs 126" do nocnych bombardowań linii frontu.
Samolotów tego typu użyto w operacji "Eiche" (akcja uwolnienia Mussoliniego) jako holowników dla szybowców DFS-230. W/w szybowcami lecieli komandosi z SS-Sonderverband z.b.V. Friedienthal pod dowództwem Hauptsturmführera Otto Skorzennego oraz strzelcy spadochronowi z batalionu I/7 (1 batalion 7 Pułku Strzelców Spadochronowych).
Konstrukcja.
"Hs 126" był dwumiejscowym samolotem o konstrukcji metalowej. Kabina pilota była zakryta przezroczystą osłoną, natomiast kabina obserwatora była odkryta co umożliwiało wykonywania zdjęć ziemi ręczną kamerą. Samolot był prosty w budowie i łatwy w obsłudze. Odznaczał się krótkim startem i lądowaniem oraz dużą odpornością na postrzały. 

</doc>
<doc id="301757" url="https://pl.wikipedia.org/wiki?curid=301757" title="M57">
M57



</doc>
<doc id="301758" url="https://pl.wikipedia.org/wiki?curid=301758" title="Messier 57">
Messier 57



</doc>
<doc id="301762" url="https://pl.wikipedia.org/wiki?curid=301762" title="Meneng">
Meneng

Meneng ("Menen") – jeden z dystryktów Nauru. Znajduje się w południowo-wschodniej części wyspy. Ma powierzchnię 2,88 km², zamieszkuje go 1323 osób (2002).

</doc>
<doc id="301763" url="https://pl.wikipedia.org/wiki?curid=301763" title="Olgierd (wielki książę litewski)">
Olgierd (wielki książę litewski)



</doc>
<doc id="301769" url="https://pl.wikipedia.org/wiki?curid=301769" title="Denigomodu">
Denigomodu

Denigomodu – jeden z dystryktów administracyjnych Nauru. Położony jest w zachodniej części wyspy i ma on powierzchnię 1,18 km². W 2002 roku zamieszkiwały go 2673 osoby.
Dystrykt Denigomodu jest w dużej mierze osiedlem robotników pracujących dla Nauruańskiej Korporacji Fosforytowej (RONPHOS).
Z Denigomodu pochodzi Angelita Detudamo, nauruańska tenisistka, reprezentantka Oceanii w Pucharze Federacji.

</doc>
<doc id="301771" url="https://pl.wikipedia.org/wiki?curid=301771" title="Tagasta">
Tagasta



</doc>
<doc id="301772" url="https://pl.wikipedia.org/wiki?curid=301772" title="Messier 80">
Messier 80

Messier 80 (również M80, NGC 6093) – gromada kulista w gwiazdozbiorze Skorpiona o bardzo dużej koncentracji gwiazd w centrum. Odkrył ją 4 stycznia 1781 roku Charles Messier. Dodał ją do swojego katalogu jako "mgławicę bez gwiazd, (...) przypominającą jądro komety". William Herschel jako pierwszy zaobserwował gwiazdy gromady (przed 1785), stwierdził, że jest ona "jedną z najbogatszych i najbardziej skompresowanych gromad małych gwiazd jaką sobie przypomina".
Charakterystyka fizyczna.
M80 jest oddalona od Ziemi o około 32,6 tys. lat świetlnych. Średnica gromady wynosi około 95 lat świetlnych (średnica kątowa ok. 10'). Jej jasność obserwowana to ok. 7,3, typ widmowy określa się na F6. 
Dane astronomiczne.
M80 jest jedną z najgęstszych gromad kulistych w Drodze Mlecznej. Jak ustalono przez badania widma, zawiera dużą liczbę tzw. błękitnych maruderów ("Blue Stragglers"), około dwukrotnie więcej niż inne gromady kuliste badane przez Teleskop Hubble’a. Tak duża ich liczba wskazuje na wyjątkowo częste zderzenia gwiazd w gromadzie.
Badania wykazały obecność jedynie dwóch gwiazd podwójnych o ciasnych orbitach. Jest to liczba daleko mniejsza niż wynikałoby z teorii.
Nowa T Scorpii.
21 maja 1860 w gromadzie rozbłysła nowa, zmieniając zupełnie jej wygląd na kilka dni. Była to T Scorpii, w momencie odkrycia miała jasność ok. 7m, do 16 czerwca osłabła do 10,5m.
Obserwacje.
Obserwowana, M80 przypomina słabą kometę bez warkocza. Łatwo ją odnaleźć na niebie – leży mniej więcej w połowie odległości między gwiazdami Antares (α Scorpii) i Acrab (β Scorpii). Jasność powierzchniowa obiektu zmniejsza się w jego zewnętrznych rejonach.
Messier wyznaczył średnicę gromady na 2', jednak przez lepsze, średniej wielkości teleskopy można dostrzec ją jako nakrapiany, mgławicopodobny obiekt o promieniu 1,5-2,5', w najlepszym razie słabo rozdzielony. Obserwacje pojedynczych gwiazd umożliwiają większe teleskopy.

</doc>
<doc id="301773" url="https://pl.wikipedia.org/wiki?curid=301773" title="Mojokerto">
Mojokerto

Mojokerto – miasto w Indonezji na wyspie Jawa w prowincji Jawa Wschodnia nad rzeką Brantas; powierzchnia 16,46 km²; 113 tys. mieszkańców (2005).
W pobliżu leżał – stolica królestwa Majapahit z XIII–XVI w.
Około 10 km na północ od miasta znajduje się stanowisko paleoantropologiczne; 13 lutego 1936 roku znaleziono tam uszkodzoną czaszkę pitekantropa z dolnego plejstocenu, nazwanego "Homo modjokertensis".

</doc>
<doc id="301775" url="https://pl.wikipedia.org/wiki?curid=301775" title="M80">
M80



</doc>
<doc id="301776" url="https://pl.wikipedia.org/wiki?curid=301776" title="AZS-AWF Katowice">
AZS-AWF Katowice

AZS-AWF Katowice – wielosekcyjny uczelniany klub sportowy, AZS działający przy Akademii Wychowania Fizycznego im J. Kukuczki w Katowicach. Jest to klub o charakterze wyczynowym.

</doc>
<doc id="301777" url="https://pl.wikipedia.org/wiki?curid=301777" title="Dąb omszony">
Dąb omszony

Dąb omszony ("Quercus pubescens" Willd.) – gatunek drzewa lub krzewu należący do rodziny bukowatych ("Fagaceae" Dumort.). Jest drzewem ciepłolubnym, występuje w zachodniej i południowej Europie, a także w Azji Mniejszej. Pospolity gatunek w obszarze śródziemnomorskim. W Polsce występuje na izolowanym stanowisku w rezerwacie Bielinek nad dolną Odrą, daleko na północ od północnej granicy zwartego zasięgu (został tu wprowadzony sztucznie).
Ekologia.
Rośnie na śródziemnomorskich wybrzeżach i zboczach gór przeważnie do 800 m n.p.m., czasem do 1500 m n.p.m. Rośnie często na glebach wapiennych i łatwo znosi suszę. Tworzy czyste jednogatunkowe dąbrowy lub lasy mieszane z dębem bezszypułkowym, dębem burgundzkim, grabem pospolitym, klonem polnym i bzem czarnym. 
W klasyfikacji zbiorowisk roślinnych gatunek charakterystyczny dla O. "Quercetalia pubescenti-petraeae", Ass. "Quercetum pubescenti-petraeae".
Zmienność.
Tworzy mieszańce z dębem szypułkowym i d. bezszypułkowym. Gatunek zróżnicowany na trzy podgatunki:
Zagrożenia i ochrona.
W Polsce występuje na jedynym stanowisku naturalnym podlegającym ochronie w formie rezerwatu przyrody Bielinek (województwo zachodniopomorskie).
Informacje o stopniu zagrożenia na podstawie:

</doc>
<doc id="301780" url="https://pl.wikipedia.org/wiki?curid=301780" title="Klonówka">
Klonówka



</doc>
<doc id="301784" url="https://pl.wikipedia.org/wiki?curid=301784" title="AZS UŚ Katowice">
AZS UŚ Katowice

AZS US Katowice − związek sportowy Uniwersytetu Śląskiego w Katowicach.
Informacje ogólne.
AZS US Katowice posiada łącznie 45 sekcji sportowych i rekreacyjnych, z czego cztery to sekcje zawodowe. Klub może się poszczycić wieloma sukcesami sportowymi w Mistrzostwach Polski. Do najważniejszych sekcji należą:
Siatkówka kobiet.
Występy.
Drużyna siatkówki gra obecnie w III lidze.

</doc>
<doc id="301790" url="https://pl.wikipedia.org/wiki?curid=301790" title="Stanisław Witold Kowalczyk">
Stanisław Witold Kowalczyk

Stanisław Witold Kowalczyk (ur. 15 czerwca 1932 w Sieciechowie) – duchowny katolicki, infułat, profesor zwyczajny, doktor habilitowany teodycei, profesor i były kierownik Katedry Filozofii Społecznej na Wydziale Nauk Społecznych Katolickiego Uniwersytetu Lubelskiego. Były Dziekan Wydziału Nauk Społecznych KUL oraz były Rektor WSD w Sandomierzu.
Życiorys.
Stanisław Kowalczyk urodził się 15 czerwca 1932 roku w Sieciechowie, w rodzinie rolniczej. Po ukończeniu szkoły powszechnej w rodzinnej miejscowości uczęszczał początkowo do gimnazjum w Kozienicach, a następnie wstąpił do Niższego Seminarium Duchownego w Sandomierzu. Po złożeniu egzaminu dojrzałości w miejscowym Liceum Ogólnokształcącym typu humanistycznego w 1949 roku wstąpił do Wyższego Seminarium Duchownego w Sandomierzu. Po odbyciu pięcioletnich studiów filozoficzno-teologicznych, 19 grudnia 1954 roku przyjął święcenia kapłańskie z rąk bpa Jana Lorka.
W roku 1954 podjął dalsze studia filozoficzne na Wydziale Filozofii Chrześcijańskiej Katolickiego Uniwersytetu Lubelskiego w Lublinie. Na podstawie pracy przygotowanej pod kierunkiem o. prof. M.A. Krąpca "Koncepcja analogii u Franciszka Brentany" uzyskał magisterium z filozofii (1957). W roku następnym, na podstawie dysertacji "Tomistyczna koncepcja jedności transcendentalnej", uzyskał stopień naukowy doktora filozofii.
Droga naukowa.
Bezpośrednio po ukończeniu studiów w 1958 roku, został mianowany wykładowcą filozofii w Wyższym Seminarium Duchownym w Sandomierzu. W roku 1963 rozpoczął zajęcia dydaktyczno-naukowe na Wydziale Filozofii Chrześcijańskiej KUL, gdzie otrzymał stanowisko adiunkta w I Katedrze Metafizyki, kierowanej przez ks. prof. Stanisława Adamczyka. 4 grudnia 1968 roku otrzymał tytuł doktora habilitowanego teodycei na podstawie rozprawy "Bóg jako Dobro Najwyższe według Świętego Augustyna".
Od 1970 roku pracował w Międzywydziałowym Zakładzie Leksykograficznym i równocześnie prowadził wykłady z filozofii Boga na Wydziałach Filozofii Chrześcijańskiej oraz Teologicznym KUL. Uchwałą Senatu Akademickiego 22 października 1977 roku otrzymał stanowisko docenta, zatwierdzone przez Ministerstwo Szkolnictwa Wyższego i Techniki rok później. Następnie, 1 października 1981 roku objął stanowisko docenta na reaktywowanym Wydziale Nauk Społecznych KUL. Od listopada 1984 roku kierował nowo utworzoną na tym wydziale Katedrą Filozofii Społecznej. W jej ramach prowadzone były wykłady z problematyki filozoficznych podstaw światopoglądu, filozofii społecznej oraz centralnych zagadnień filozofii współczesnej. Tytuł naukowy profesora nadzwyczajnego uzyskał uchwałą Senatu Akademickiego KUL z dnia 26 czerwca 1985 roku, zaś tytuł profesora zwyczajnego dnia 9 marca 1991 roku.
W latach 1990–1993 ks. prof. S. Kowalczyk pełnił funkcję dziekana Wydziału Nauk Społecznych KUL. Jako dziekan pracował w Senackich Komisjach KUL: do Spraw Nauki, do Spraw Kontaktów Zagranicznych oraz Komisji Kontrolnej.
Działalność naukowa, dydaktyczna i organizacyjna Kowalczyka wykracza poza Katolicki Uniwersytet Lubelski. W latach 1992–1995 Ksiądz Profesor był rektorem Wyższego Seminarium Duchownego w Sandomierzu. Należy także podkreślić pracę Kowalczyka w Komisji Episkopatu Polski do Spraw Dialogu z Niewierzącymi (1984–1994) oraz Komisji do Spraw Kultury (1994–1996) Zapraszany przez Episkopat aktywnie uczestniczył w spotkaniach i sympozjach naukowych organizowanych przez te Komisje.
Integralną częścią pracy naukowo-dydaktycznej ks. Kowalczyka jest także uczestnictwo w wielu krajowych i międzynarodowych konferencjach oraz sympozjach naukowych. Ponadto warto zaznaczyć, iż lubelski Filozof wchodzi do składu osobowego zespołów redakcyjnych i rad naukowych „Studiów Sandomierskich”, „Studiów Polonijnych”, „Roczników Nauk Społecznych”, „Vox Patrum”, „Religion in Eastern Europe”, „Dialogue and Universalism”. Współpracuje także stale z pismami zagranicznymi („Augustinus”, „Studio Augustiniano”, „Divus Thomas”, Ateisto e Dialogo”, „Giornale di Metafisica”) i polskimi („Studia Philosophiae Christianae”, „Chrześcijanin w świecie”, „Ateneum Kapłańskie”, „Colloquium Salutis”, „Roczniki filozoficzne”, „Studia Płockie”, „Zeszyty Naukowe KUL”).
W styczniu 2011 r. został uhonorowany doktoratem "honoris causa" Papieskiego Wydziału Teologicznego we Wrocławiu.
Zainteresowania naukowe.
Przedmiot zainteresowań ks. Kowalczyka obejmuje wiele dyscyplin filozoficznych: metafizykę, filozofię Boga, filozofię religii, antropologię, filozofię społeczną oraz filozofię kultury. W jego refleksji naukowo-badawczej można wyróżnić następujące obszary: metafizyczno-teodycealny, religiologiczny, antropologiczno-społeczny i aksjologiczny, zawierający także problematykę filozofii kultury. Do wszystkich tych dziedzin podchodzi badając prawdę o osobie, stąd zalicza się go do personalistów chrześcijańskich, jego styl określa się czasami jako "personalizm realistyczno-dynamiczny".
Analizując twórczość Stanisława Kowalczyka odnośnie do filozofii społecznej zauważa się, iż postępuje on z duchem czasu. Do lat 90. XX wieku przedmiotem jego zainteresowań była ideologia kolektywistyczno-marksistowska, na której temat napisał szereg artykułów. Po upadku komunizmu Kowalczyk koncentruje się na filozofii liberalno-indywidualistycznej. Współcześnie zaś uwidacznia się zainteresowanie Kowalczyka ideologią postmodernizmu, który kryje w sobie wiele wątków powiązanych z liberalizmem.
Publikacje.
St. Kowalczyk jest twórczym i płodnym filozofem. Jego bibliografia przekracza liczbę czterystu pozycji, w tym ponad dwadzieścia książek, ponad dwadzieścia rozdziałów w pracach zbiorowych i blisko trzydzieści artykułów w czasopismach zagranicznych (amerykańskich, włoskich, watykańskich, hiszpańskich i litewskich). Przeważająca część dorobku to studia i artykuły, sprawozdania ze spotkań naukowych, biogramy, recenzje, hasła encyklopedyczne itp. Publikacje książkowe mają różnorodny charakter, są wśród nich monografie naukowe i podręczniki uniwersyteckie, opracowania historyczne oraz wprowadzenia.
Lista wybranych publikacji:

</doc>
<doc id="301793" url="https://pl.wikipedia.org/wiki?curid=301793" title="D-League">
D-League



</doc>
<doc id="301797" url="https://pl.wikipedia.org/wiki?curid=301797" title="Gustaw Przychocki">
Gustaw Przychocki

Gustaw Edward Przychocki (ur. 14 lutego 1884 w Gromniku, zm. 4 lutego 1947 w Krakowie) – polski filolog klasyczny, profesor i rektor Uniwersytetu Warszawskiego, profesor Uniwersytetu Jagiellońskiego, członek Polskiej Akademii Umiejętności, podpułkownik artylerii Wojska Polskiego, kawaler Orderu Virtuti Militari..
Życiorys.
Był synem Franciszka (naczelnika urzędu pocztowego) i Henryki z Mayerów. Kształcił się w gimnazjum w Nowym Sączu (gdzie jednym z jego nauczycieli był Stanisław Rzepiński), w latach 1903–1909 studiował archeologię i filologię klasyczną na Uniwersytecie Jagiellońskim (m.in. u Piotra Bieńkowskiego-Łady, Leona Sternbacha i Kazimierza Morawskiego). W 1909 obronił pracę doktorską "Ovidiana Pars I. Quae ratio inter Ovidium comoediaeque novae poetas in rebus amatoriis depingendis intercedat, exponatur"; studia uzupełniał na uniwersytetach w Wiedniu, Berlinie i Oxfordzie. Po studiach pracował jako nauczyciel języków starożytnych w gimnazjum w Podgórzu (1909–1910), C. K. Gimnazjum Arcyksiężniczki Elżbiety w Samborze (1910–1911), a w latach 1911-1917 w c. k. Gminazjum Realnym (IV.) w Krakowie. W latach 1912–1914 należał do Drużyn Strzeleckich. W 1913 habilitował się na Uniwersytecie Jagiellońskim na podstawie rozprawy "De Gregorii Nazianzeni epistulis. Quaestiones selectae".
W czasie I wojny światowej walczył w szeregach cesarskiej i królewskiej Armii. Na przełomie 1918 i 1919 uczestniczył w obronie Lwowa, później w wojnie polsko-bolszewickiej (w randze podpułkownika rezerwy).
W 1918 objął I Katedrę Filologii Klasycznej Uniwersytetu Warszawskiego, początkowo jako docent, w 1919 mianowany profesorem nadzwyczajnym, rok później profesorem zwyczajnym. W roku akademickim 1922/1923 był dziekanem Wydziału Filozoficznego, 1928/1929 rektorem, 1929/1930 prorektorem. W 1935 przeniósł się na Uniwersytet Jagielloński, gdzie kierował III Katedrą Filologii Klasycznej. W 1939 uczestniczył w kampanii wrześniowej; lata 1939–1940 spędził w Budapeszcie, gdzie prowadził zajęcia na uniwersytecie. Resztę wojny spędził w Krakowie i rodzinnym Gromniku, w 1945 wznowił wykłady na Uniwersytecie Jagiellońskim.
W 1923 został powołany na członka korespondenta Polskiej Akademii Umiejętności, w 1929 na członka czynnego; już w latach 1912–1917 pełnił funkcję sekretarza Komisji Filologicznej Akademii, a od 1945 przewodniczył tej komisji. Należał także do Towarzystwa Naukowego Warszawskiego (1922 członek rzeczywisty, 1929 członek zwyczajny) i Towarzystwa Naukowego we Lwowie (1930 członek czynny). W 1937 został doktorem "honoris causa" uniwersytetu ateńskiego.
Od 1946 był prezesem Polskiego Towarzystwa Filologicznego, organizował Oddział Warszawski tej organizacji; stał ponadto na czele Zrzeszenia Profesorów i Docentów Szkół Akademickich w Polsce. W latach 1919–1921 był członkiem Komisji Programowej Ministerstwa Wyznań Religijnych i Oświecenia Publicznego.
Dorobek naukowy.
W pracy naukowej Przychocki zajmował się patrologią i latynistyką. Prowadził szerokie badania nad listami Grzegorza z Nazjanzu. Badał twórczość Owidiusza, Wergiliusza i Cycerona; wykazał związki poezji Owidiusza z grecką komedią nową, badał także legendę o grobie Owidiusza na ziemiach polskich. Omówił wpływ Plauta na twórczość Aleksandra Fredry. Przygotował do wydania (wspólnie z Władysławem Strzeleckim) "Rzymską elegię miłosną. Wybór" (1955).
Uczniowie.
Obok Strzeleckiego do jego znanych uczniów należeli Janina Niemirska-Pliszczyńska, Jerzy Manteuffel, Aleksander Turyn, Lidia Winniczuk, Maria Maykowska, Marian Plezia. Miał opinię dobrego wykładowcy, wysoko cenionego przez studentów.
Z prac Przychockiego można wymienić:

</doc>
<doc id="301799" url="https://pl.wikipedia.org/wiki?curid=301799" title="Piotr Bieńkowski-Łada">
Piotr Bieńkowski-Łada



</doc>
<doc id="301802" url="https://pl.wikipedia.org/wiki?curid=301802" title="Leon Sternbach (filolog)">
Leon Sternbach (filolog)

Leon Sternbach (ur. 2 lipca 1864 w Drohobyczu, zm. 20 lutego 1940 w Sachsenhausen) – polski filolog klasyczny i bizantynista żydowskiego pochodzenia, profesor Uniwersytetu Jagiellońskiego, członek Polskiej Akademii Umiejętności. Inicjator badań bizantynologicznych w Polsce.
Życiorys.
Był synem Józefa (urzędnika bankowego, hebraisty-podrabina) i Antoinette z Goldhammerów. Do grona przyjaciół jego rodziców należeli m.in. kardynał Albin Dunajewski, Adam Asnyk i Stanisław Wyspiański, który później namalował trzy portrety Sternbacha z rodziną. Do gimnazjum uczęszczał w Drohobyczu. Studiował filologię na uniwersytetach w Lipsku i Dreźnie (1882–1883) oraz w Wiedniu (1883–1885). W 1885 obronił w Wiedniu doktorat na podstawie pracy "Meletemata Graeca". Kilka lat spędził na badaniach archiwalnych w Wiedniu, Heidelbergu oraz w bibliotekach włoskich i francuskich. W 1889 pod opieką naukową Ludwika Ćwiklińskiego habilitował się na Uniwersytecie Lwowskim i został docentem w III Katedrze Filologii Klasycznej Uniwersytetu Jagiellońskiego. Z tą uczelnią był związany przez całą karierę naukową.
Mianowany profesorem nadzwyczajnym w 1892, objął jednocześnie kierownictwo III Katedry Filologii Klasycznej. W 1897 został profesorem zwyczajnym, w roku akademickim 1904/1905 pełnił funkcję dziekana Wydziału Filozoficznego. W latach 1905–1919 reprezentował Uniwersytet Jagielloński w Radzie Szkolnej Krajowej, był również dyrektorem Komisji Egzaminacyjnej dla nauczycieli szkół średnich (1916–1935). W 1918 odebrał doktorat "honoris causa" krakowskiej uczelni. W 1934 jako delegat Uniwersytetu uczestniczył w jubileuszu 500-lecia Uniwersytetu w Katanii. W 1935 przeszedł na emeryturę, otrzymując tytuł profesora honorowego. Wraz z gronem uczonych krakowskich został aresztowany w listopadzie 1939 w ramach Sonderaktion Krakau; więziony w Krakowie, potem we Wrocławiu i obozie koncentracyjnym Sachsenhausen, tam został zamordowany.
Należał do wielu prestiżowych towarzystw naukowych. W 1894 został powołany na członka korespondenta, a w 1902 na członka czynnego Akademii Umiejętności w Krakowie (późniejszej Polskiej Akademii Umiejętności). Od 1933 był dyrektorem Wydziału I PAU, należał do Komisji Orientalistycznej, a Komisji Filologicznej przewodniczył (od 1927). Był ponadto członkiem Towarzystwa Naukowego we Lwowie, Akademii Umiejętności w Pradze, Austriackiego Instytutu Archeologicznego, Society for the Promotion of Hellenic Studies w Londynie. W 1903 nie przyjął proponowanej mu katedry bizantynistyki Uniwersytetu Wiedeńskiego, nie zgodził się także na stałą współpracę z Biblioteką Watykańską; w okresie międzywojennym prowadził częste badania w Archiwum Watykańskim, będąc wielokrotnie przyjmowanym na prywatnych audiencjach przez papieża Piusa XI oraz króla Włoch Wiktora Emanuela III. We wrześniu 1914 został wybrany członkiem galicyjskiej C. K. Rady Szkolnej Krajowej. 
Uchodził za jednego z najwybitniejszych bizantynistów na świecie obok Karla Krumbachera. W pracy naukowej zajmował się m.in. literaturą gnomologiczną, patrologią, paremiologią i językiem greckim. Badał m.in. dorobek Grzegorza z Nazjanzu i innych ojców kapadockich. Przygotował krytyczne wydania wielu dzieł, m.in. Michała Psellosa, Menandra i Ezopa. Badał także genezę przysłów polskich. Współpracował z „Geschichte der byzantynischen Literatur” (od 1890).
Uczniowie.
Do grona jego uczniów i współpracowników należeli m.in. Seweryn Hammer, Feliks Kopera, Jerzy Kowalski, Adam Krokiewicz, Jerzy Krókowski, Kazimierz Feliks Kumaniecki, Tadeusz Lehr-Spławiński, Ludwik Piotrowicz, Gustaw Przychocki, Jan Sajdak, Jerzy Schnayder, Tadeusz Sinko, Stanisław Skimina.
Koligacje rodzinne.
W roku 1897 poślubił Leontynę Epstein (zm. 17 kwietnia 1946 w Krakowie). Pozostawił córkę Helenę (zamężną Odrzywolską). Siostrą Leona Sternbacha była Cecylia Sternbach-Chajesowa, żona prezydenta Lwowa okresu II RP Wiktora Chajesa. Jego bratanek, Leon Henryk Sternbach, był twórcą syntetycznych benzodiazepin, a inny bratanek - Ludwik - światowej sławy indologiem, profesorem Sorbony i Collège de France.

</doc>
<doc id="301807" url="https://pl.wikipedia.org/wiki?curid=301807" title="KS Baildon">
KS Baildon



</doc>
<doc id="301813" url="https://pl.wikipedia.org/wiki?curid=301813" title="Przemysł lekki">
Przemysł lekki

Przemysł lekki – dział gospodarki związany z produkcją artykułów masowego użytku, obejmujący m.in. produkcję tkanin, dzianin, odzieży, obuwia oraz galanterii skórzanej i tekstylnej (tzn. przemysł włókienniczy, odzieżowy, skórzany), a także przemysł spożywczy, szklany i ceramiczny. Tradycyjnie przeciwstawiany przemysłowi ciężkiemu.

</doc>
<doc id="301814" url="https://pl.wikipedia.org/wiki?curid=301814" title="Wanda Dąbrowska (1884–1974)">
Wanda Dąbrowska (1884–1974)

Wanda Dąbrowska, z d. Kociełłówna, ps. "Jan Dewan" (ur. 23 listopada 1884 w Mariampolu, zm. 30 grudnia 1974 w Zalesiu) – polska bibliotekarka, bibliograf, działaczka oświatowa, autorka publikacji z zakresu bibliotekarstwa.
Życiorys.
Była córką rejenta.
Ukończyła pensję Jadwigi Sikorskiej w Warszawie, następnie studiowała germanistykę w Berlinie i Getyndze oraz księgoznawstwo i bibliografię w Towarzystwie Kursów Naukowych w Warszawie. W latach 1904–1922 pracowała jako nauczycielka, od 1915 także jako bibliotekarka. Działała w Towarzystwie Bibliotek Powszechnych jako instruktorka-organizatorka. W latach 1929–1939 kierowała Poradnią Biblioteczną Warszawskiego Koła Związku Bibliotekarzy Polskich. Prowadziła zajęcia w Szkole Bibliotekarskiej przy Bibliotece Publicznej miasta stołecznego Warszawy. W czasie okupacji niemieckiej zorganizowała tajną centralę bibliotek ruchowych oraz prowadziła tajny półroczny kurs bibliotekarski; współpracowała z Departamentem Oświaty i Kultury Delegatury Rządu w ramach konspiracyjnego Ludowego Instytutu Oświaty i Kultury.
Po wojnie kontynuowała pracę w tym instytucie, a także Towarzystwie Uniwersytetu Robotniczego i Ludowego. Prowadziła redakcję "Bibliotekarza". W latach 1950–1955 pracowała w Naczelnej Dyrekcji Bibliotek w Ministerstwie Oświaty oraz Centralnym Zarządzie Bibliotek w Ministerstwie Kultury i Sztuki, a od 1955 w Instytucie Książki i Czytelnictwa Biblioteki Narodowej, początkowo jako kustosz, od 1956 docent. Wchodziła w skład Rady Naukowej Biblioteki Narodowej. Przeszła na emeryturę w 1962.
Działała w organizacjach bibliotekarskich - Związku Bibliotekarzy Polskich (ZBP), później Stowarzyszeniu Bibliotekarzy Polskich (SBP). Był m.in. sekretarzem i skarbnikiem ZBP. W 1966 otrzymała tytuł członka honorowego SBP. Wchodziła w skład redakcji „Bibliotekarza”, po II wojnie światowej redagowała pismo od października 1945 do końca 1946.
Była zasłużoną organizatorką bibliotekarstwa powszechnego. Opracowała model wzorcowej biblioteczki ruchomej, wyróżniony złotym medalem na międzynarodowej wystawie w Paryżu w 1937. Opublikowała szereg prac dotyczących bibliotekarstwa, głównie czytelnictwa powszechnego i kształcenia bibliotekarzy. W Instytucie Książki i Czytelnictwa Biblioteki Narodowej współredagowała katalogi "Książki dla bibliotek: Literatura piękna", "Literatura dla dzieci i młodzieży", "Literatura popularnonaukowa".
Pracująca przez lata wspólnie z Wandą Dąbrowską Józefa Kornecka wspominała: „Jej dewizą było: «nie ilość, lecz jakość». Wszystko, co wychodziło z jej ręki, co było firmowane przez Poradnię Biblioteczną, musiało być doskonałe - «najlepsze». Toteż wychowała i wypuściła w świat wielu dobrze przeszkolonych solidnych pracowników, znanych później i cenionych wśród społeczności bibliotekarskiej”. Kornecka podkreślała także umiejętność wytworzenia pozytywnej atmosfery pracy oraz poczucie humoru.
Życie prywatne.
Była żoną Wacława Dąbrowskiego, mikrobiologa, profesora Szkoły Głównej Gospodarstwa Wiejskiego. Jej szwagierką była Maria Dąbrowska, a szwagrami Józef Dąbrowski i Marian Dąbrowski.
Wanda Dąbrowska spoczywa na cmentarzu Stare Powązki w Warszawie (kwatera 213–2–29).

</doc>
<doc id="301815" url="https://pl.wikipedia.org/wiki?curid=301815" title="Bernard Blaut">
Bernard Blaut

Bernard Adolf Blaut (ur. 3 stycznia 1940 w Otmęcie, zm. 19 maja 2007 w Warszawie) – polski piłkarz (pomocnik), reprezentant Polski. 185 cm – 72 kg. Pseudonim „Długopis”, „Dziadek”.
Kariera.
Był zawodnikiem Budowlanych Gogolin, Odry Opole (1958–1961), Legii Warszawa (1962–1972) i FC Metz (FRA) (1973–1974). W Legii rozegrał 12 sezonów (236 meczów, 30 bramek), dwukrotny Mistrz Polski (1969, 1970), dwukrotny zdobywca Pucharu Polski (1964, 1966).
Reprezentant Polski w 36 meczach (w latach 1960–1971), zdobywca trzech bramek – pierwszą zdobył w Szczecinie 4 września 1963 w meczu towarzyskim przeciwko Norwegii, kapitan drużyny zarówno w klubie, jak i reprezentacji. Piłkarz nazywany był często „polskim Nettą”.
Kariera trenerska to praca z młodzieżą Legii Warszawa, Hutniku Warszawa, Jagiellonii. Działacz PZPN. Od połowy 1983 roku do finałów Mistrzostw Świata w Meksyku 1986 asystent trenera reprezentacji Polski Antoniego Piechniczka (w 1985 prowadził Polskę w meczu z Czechosłowacją). Pracował jako trener za granicą – w Tunezji, Zjednoczonych Emiratach Arabskich, od 1990 przez 3 miesiące był trenerem ZEA.
Został pochowany na cmentarzu Wolskim w Warszawie.
Starszy brat Zygfryda, także piłkarza, reprezentanta Polski i trenera.

</doc>
<doc id="301816" url="https://pl.wikipedia.org/wiki?curid=301816" title="Sztumska Wieś">
Sztumska Wieś

Sztumska Wieś – wieś w Polsce położona w województwie pomorskim, w powiecie sztumskim, w gminie Sztum przy skrzyżowaniu drogi krajowej nr 55 z drogą wojewódzką nr 607 oraz na trasie linii kolejowej Malbork-Kwidzyn-Grudziądz.
Wieś królewska położona była w II połowie XVI wieku w województwie malborskim. Do 1954 w granicach Sztumu. W latach 1945–1954 miejscowość była siedzibą gminy Sztumska Wieś. W latach 1975–1998 miejscowość administracyjnie należała do województwa elbląskiego.
We wsi znajduje się głaz upamiętniający podpisanie w tym miejscu w 1635 roku rozejmu polsko-szwedzkiego.
Historia.
12 września 1635 Polska zawarła rozejm w Sztumskiej Wsi ze Szwecją, który miał obowiązywać do 11 sierpnia 1661.

</doc>
<doc id="301818" url="https://pl.wikipedia.org/wiki?curid=301818" title="Ananiasz Zajączkowski">
Ananiasz Zajączkowski

Ananiasz Zajączkowski (ur. 12 listopada 1903 w Trokach, zm. 6 kwietnia 1970 w Rzymie) – polski orientalista (turkolog), profesor Uniwersytetu Warszawskiego, działacz karaimski, członek Polskiej Akademii Nauk i Polskiej Akademii Umiejętności.
Życiorys.
Był synem Aleksandra ("Achiezera"), kancelisty sądowego, i Emilii z domu Bezekowicz. Uczęszczał do Gimnazjum im. Króla Zygmunta Augusta w Wilnie (do 1925), następnie odbył studia orientalistyczne na Uniwersytecie Jagiellońskim; w 1929 obronił doktorat na tej uczelni, na podstawie pracy "Sufiksy imienne i czasownikowe w języku zachodniokaraimskim. Przyczynek do morfologii języków tureckich", przygotowanej pod kierunkiem Tadeusza Kowalskiego. Jako stypendysta Funduszu Kultury Narodowej uzupełniał studia na uczelniach zagranicznych – w Berlinie, Stambule i Paryżu (1929–1931). Pracował przez rok jako asystent w Katedrze Filologii Orientalnej na Uniwersytecie Jagiellońskim, by przenieść się w 1932 na Uniwersytet Warszawski, na stanowisko starszego asystenta i lektora języka tureckiego w Instytucie Orientalistycznym. W 1933 habilitował się na podstawie rozprawy "Studja nad językiem staroosmańskim. Wybrane ustępy z anatolijskotureckiego przekładu Kalili i Dimny" i został docentem w Katedrze Turkologii Uniwersytetu Warszawskiego.
Mianowany profesorem nadzwyczajnym w 1935, został jednocześnie kierownikiem Katedry Turkologii (w latach 1945–1950 Katedry Orientalistyki, 1950–1969 ponownie Katedry Turkologii). Kierował również Instytutem Orientalistycznym (1945–1950, 1957–1961) i Zakładem Turkologii i Iranistyki Instytutu Orientalistycznego (od 1969); w 1946 został profesorem zwyczajnym. Ponadto był profesorem i kierownikiem Katedry Orientalistyki Uniwersytetu Wrocławskiego (1945–1950). W latach 1948–1950 był pracownikiem naukowym Studium Języków Wschodnich Instytutu Spraw Międzynarodowych w Warszawie, a 1953–1969 kierownikiem Zakładu Orientalistyki PAN (w ramach Zakładu kierował Pracownią Leksykograficzną i Pracownią Bliskiego i Środkowego Wschodu). Przed II wojną światową prowadził wykłady z turkologii w Szkole Wschodoznawczej w Warszawie (przemianowanej w 1938 na Wyższą Szkołę Żywych Języków Wschodnich). Okres okupacji przepracował w Wydziale Statystycznym miasta stołecznego Warszawy.
Był członkiem czołowych polskich stowarzyszeń naukowych: Towarzystwa Naukowego Warszawskiego (1936 członek korespondent, 1947 członek rzeczywisty), Polskiej Akademii Umiejętności (1948 członek korespondent), Polskiej Akademii Nauk (1952 członek korespondent, 1961 członek rzeczywisty). W Towarzystwie Naukowym Warszawskim kierował Komisją Orientalistyczną; był też przewodniczącym analogicznego Komitetu Orientalistycznego (1952–1959) i Komitetu Nauk Orientalistycznych (1962–1965) PAN. W latach 1948–1958 pełnił funkcję prezesa Polskiego Towarzystwa Orientalistycznego. Był ponadto członkiem korespondentem Société Finno-Ougrienne, członkiem honorowym Tureckiego Towarzystwa Językowego, członkiem Societas Uralo-Altica oraz Wrocławskiego Towarzystwa Naukowego.
Wygłaszał odczyty z turkologii, iranistyki, arabistyki oraz historii średniowiecznej Bliskiego Wschodu m.in. w Instytucie Wschodoznawstwa w Moskwie (1956), na uniwersytecie w Jerozolimie (1957), w Instituto Universitario Orientale w Neapolu (1958), na uniwersytecie w Moguncji (1959), na uniwersytecie w Stambule (1962). Brał udział w pracach Grupy Roboczej Polskiego Komitetu ds. UNESCO. W 1955 otrzymał nagrodę państwową II stopnia za całokształt działalności naukowej. Był doktorem "honoris causa" uniwersytetów w Berlinie (1961), Tbilisi (1966) i Manchesterze (1967). Został odznaczony Krzyżem Oficerskim (1954) i Komandorskim Orderu Odrodzenia Polski, Medalem 10-lecia Polski Ludowej, a także irańskim Orderem Nisan-Sipas.
Zajmował się turkologią, dziejami średniowiecznej kultury tureckiej, leksykografią, komparatystyką, edytorstwem dzieł kultury. Badał m.in. dzieje, język i kulturę Chazarów. Analizował wpływ języka i literatury perskiej na literaturę turecką, a także polsko-orientalne związki językowe. Interesował się życiem i działalnością Awicenny. Wydał m.in. "Sto sentencji i apoftegmatów arabskich Kalifa Ali'ego w parafrazie mamelucko-tureckiej" (1968), ogłosił też kilka przekładów. Redagował "Słownik karaimsko-rosyjsko-polski" oraz czasopisma „Myśl Karaimską” i „Przegląd Orientalistyczny”, ponadto współpracował z „Językiem Polskim” i „Poradnikiem Językowym”. Jednym z jego uczniów był Józef Bielawski.
Poza pracą naukową pełnił w latach 1945–1970 funkcję zwierzchnika Karaimskiego Związku Religijnego w RP. Jego krewnym (synem stryjecznego brata) był Włodzimierz, również turkolog, profesor Uniwersytetu Jagiellońskiego.
Mieszkał w domach profesorskich Stowarzyszenia Mieszkaniowego Spółdzielczego (Spółdzielni Mieszkaniowej) Profesorów UW w Warszawie przy ul. Brzozowej i Sewerynów, w latach 50. był członkiem zarządu spółdzielni.
Opublikował ponad 300 prac naukowych, m.in.:

</doc>
<doc id="301820" url="https://pl.wikipedia.org/wiki?curid=301820" title="Przemysł paliwowo-energetyczny">
Przemysł paliwowo-energetyczny

Przemysł paliwowo-energetyczny to dział gospodarki zajmujący się wydobywaniem surowców energetycznych takich jak: węgiel, ropa naftowa i gaz ziemny oraz przetwarzaniem ich w elektrowniach i rafineriach. Gałęzie tego przemysłu to: 

</doc>
<doc id="301821" url="https://pl.wikipedia.org/wiki?curid=301821" title="HKS Szopienice">
HKS Szopienice

HKS Szopienice − klub sportowy z Katowic z siedzibą przy ul. 11 Listopada 5.
Właściciel.
Właścicielem klubu jest Huta Metali Nieżelaznych w dzielnicy Szopienice.
Trenerem sekcji piłkarskiej jest Dionizy Rutkowski.
Sekcje sportowe.
Najlepsi zawodnicy: mistrz świata i medalista olimpijski Marek Seweryn, Leszek Skorupa - wicemistrz świata i Europy oraz Czesław Białas.
Najlepsi zawodnicy: Mirosław Sznaucner

</doc>
<doc id="301828" url="https://pl.wikipedia.org/wiki?curid=301828" title="Roman Kryże">
Roman Kryże

Roman Józef Kryże (ur. 4 lipca 1907 we Lwowie, zm. 23 lutego 1983 w Warszawie) – polski prawnik, sędzia wojskowy orzekający w procesach politycznych, funkcjonariusz stalinowskiego aparatu represji, zbrodniarz komunistyczny.
Do jego zbrodni nawiązuje powiedzenie „Sądzi Kryże – będą krzyże”.
Życiorys.
Syn Tomasza Kryżego i Aleksandry z d. Jóźwiak.
. W Wojsku Polskim II RP został awansowany na stopień podporucznika piechoty ze starszeństwem z dniem 1 grudnia 1932. W latach 30. był oficerem rezerwy 63 Toruńskiego pułku piechoty. Podczas kampanii wrześniowej pełnił służbę w stopniu podporucznika w szeregach 65 pułku piechoty. Od 18 września 1939 do 5 lutego 1945 przebywał w niewoli niemieckiej – w oflagu VII C Laufen (numer jeńca 32058). Po oswobodzeniu brał udział w walkach o przełamanie Wału Pomorskiego.
Od 14 maja 1945 był sędzią kolejno: Sądu Grodzkiego w Grudziądzu (do 3 lipca 1945), Wydziału I Najwyższego Sądu Wojskowego (do 31 października 1950) i Wydziału II NSW (do 11 sierpnia 1955). 11 sierpnia 1955 został przeniesiony do rezerwy. W latach 1955–1977 był sędzią Sądu Najwyższego. Brał udział w orzekaniu wyroków skazujących, w tym również na karę śmierci, w sprawach przeciwko działaczom podziemia niepodległościowego, m.in. rotmistrza Witolda Pileckiego i majora Tadeusza Pleśniaka. W 1964 był przewodniczącym składu sędziowskiego, który wydał wyroki skazujące w sprawie tzw. afery mięsnej. Wiele z wyroków wydanych przez niego zostało uznanych po 1989 za mordy sądowe. Bezwzględność w wydawaniu wyroków śmierci w okresie stalinowskim przyczyniła się także do ukucia powiedzenia: „Sądzi Kryże – będą krzyże”, a także określenia „ukryżować”. Określenia tego używał m.in. znany adwokat i obrońca w procesach politycznych Władysław Siła-Nowicki.
W 1946 został odznaczony Srebrnym Krzyżem Zasługi.
Zmarł w 1983 i został pochowany w Kwaterze Ł Cmentarza Wojskowego na Powązkach.
Był ojcem Andrzeja Kryżego.

</doc>
<doc id="301835" url="https://pl.wikipedia.org/wiki?curid=301835" title="Geo (marka samochodów)">
Geo (marka samochodów)

Geo – dawny amerykański producent samochodów osobowych i SUV-ów z siedzibą w Detroit działający w latach 1989–1997. Marka należała do amerykańskiego koncernu General Motors. 
Historia.
W 1989 roku General Motors utworzyło nową markę samochodów, pod którą miały być oferowane tanie modele konkurujące z budżetowymi modelami producentów japońskich i koreańskich. Geo powstało początkowo z myślą o wewnętrznym rynku Stanów Zjednoczonych, a po likwidacji lokalnej marki Asüna w Kanadzie Geo wprowadzono do sprzedaży także tam w 1993 roku.
Oferta Geo składała się w pełni z modeli poddanych tzw. badge engineering. Samochody zaypożyczono w większości od Suzuki, które było wówczas ściśle powiązane współpracą General Motors, a także z oferty Isuzu i Toyoty. W 1998 roku podjęto decyzję o likwidacji Geo i połączeniu z Chevroletem. Wybrane modele, takie jak Tracker i Prizm, zyskały specyficzne, pośrednie emblematy łączące logo Geo ze znaczkiem Chevroleta.

</doc>
<doc id="301836" url="https://pl.wikipedia.org/wiki?curid=301836" title="Fryderyk Zoll (młodszy)">
Fryderyk Zoll (młodszy)

Fryderyk Zoll, młodszy (ur. 1 lutego 1865 w Krakowie, zm. 23 marca 1948 tamże) – polski prawnik, profesor i rektor Uniwersytetu Jagiellońskiego, członek Polskiej Akademii Umiejętności.
Życiorys.
Rodzina.
Był wnukiem Józefa Chrystiana, synem Fryderyka (profesora prawa rzymskiego Uniwersytetu Jagiellońskiego) i Heleny Seeling-Saulenfels oraz bratem Antoniego.
Od 30 czerwca 1895 żonaty z Adelą z Hoche'ów (1875–1970). Miał dwóch synów: Fryderyka (1899–1986) i Józefa (1904–1966) oraz córkę Marię, po mężu Łuszczkiewicz (1901–1998). Dziadek Andrzeja Zolla (ur. 1942) i pradziadek Fryderyka Andrzeja (ur. 1970).
Wykształcenie.
Uczęszczał do gimnazjum w Krakowie. W latach 1883–1887 studiował prawo na Uniwersytecie Jagiellońskim, uzyskując w 1887 doktorat z prawa. Pracował następnie w Prokuratorii Skarbu w Wiedniu. Od 1889 uzupełniał studia na uniwersytetach w Lipsku, Berlinie (u Rudolfa Stammlera), Halle, Getyndze (u Rudolfa Jheringa) i Paryżu. W latach 1890–1897 pracował w Ministerstwie Handlu w Wiedniu. W 1895 na Uniwersytecie Wiedeńskim habilitował się (na podstawie rozprawy "Privatrechtliche Studien aus dem Patentrechte") i został docentem w Katedrze Prawa Cywilnego Austriackiego tej uczelni.
Kariera uniwersytecka.
W 1897 objął Katedrę Prawa Cywilnego na Uniwersytecie Jagiellońskim (od 1899 I Katedrę Prawa Cywilnego). W 1898 został mianowany profesorem nadzwyczajnym, a w 1900 profesorem zwyczajnym. Na uczelni trzykrotnie pełnił funkcję dziekana Wydziału Prawa (1907/1908, 1925/1926, 1933/1934), a także prorektora (1913/1914) i rektora (1912/1913). Wykładał prawo rzeczowe i autorskie, prawo ochrony wynalazków, wzorów i znaków towarowych oraz zasady prawnego zwalczania nieuczciwej konkurencji. W 1935 przeszedł na emeryturę z tytułem profesora honorowego, kontynuował jednak wykłady. W listopadzie 1939 został na krótko uwięziony przez Niemców w ramach Sonderaktion Krakau. Po zwolnieniu, mimo podeszłego wieku, brał udział w tajnym nauczaniu uniwersyteckim. Wykładał na Uniwersytecie Jagiellońskim także po II wojnie światowej.
Działalność w innych instytucjach naukowych.
W 1914 został powołany na członka korespondenta Akademii Umiejętności w Krakowie (późniejszej Polskiej Akademii Umiejętności). W pracach Komisji Prawniczej Akademii brał udział już od 1899, a od 1946 był jej przewodniczącym. Od 1928 był członkiem czynnym PAU, w latach 1931–1939 delegatem PAU ds. Domu Polskiego w Wiedniu. Należał ponadto do Towarzystwa Naukowego Warszawskiego (1921 członek rzeczywisty, od 1929 członek zwyczajny), Poznańskiego Towarzystwa Przyjaciół Nauk (1917 członek honorowy) i Akademii Prawa Niemieckiego (członek korespondent).
Działalność publiczna.
W latach 1913–1918 współpracował z Ministerstwem Sprawiedliwości w Wiedniu w ramach Komisji dla Reformy Prawa Międzynarodowego Prywatnego, 1914–1916 był wiceprezydentem Rady Szkolnej Krajowej. Pełnił również funkcję wiceprezydenta Krakowa w latach 1915–1916. W 1919 wszedł w skład Komisji Kodyfikacyjnej RP.
Dorobek naukowy.
Jego zainteresowania naukowe obejmowały prawo rzeczowe, prawo autorskie, prawo zobowiązań oraz prawo międzynarodowe publiczne. Jako pierwszy określił pojęciowo przedmiot prawa autorskiego, podkreślając znaczenie twórczości oryginalnej i osobistej oraz wyróżniając prawo niematerialne majątkowe i osobiste autora. W pracy "Prawo prywatne austryackie" (1899–1910, trzy tomy) przedstawił syntezę założeń prawa cywilnego Austrii, ze szczególnym uwzględnieniem prawa zobowiązań. Zajmował się regulacjami prawnymi związanymi z przystąpieniem Austrii do międzynarodowych konwencji o ochronie literatury i sztuki narodowej, przygotował projekt ustawy o powołaniu urzędów rozjemczych gminnych w Galicji. Pod wpływem Rudolfa Stammlera uznał zasadę tzw. prawa sprawiedliwego za najlepszą metodę rozstrzygania zagadnień prawnych.
Uczestniczył w Międzynarodowych Konferencjach Prawniczych w Warszawie, Lugano, Genewie, Hadze i Rzymie. Wśród jego studentów byli m.in. Stefan Grzybowski, Jan Gwiazdomorski, Władysław Siedlecki, Henryk Trammer, Adam Vetulani, Jan Wasilkowski.
Najważniejsze publikacje:
Pochowany został w grobowcu rodzinnym na Cmentarzu Rakowickim w Krakowie (kwatera N-wsch-Zollów).
Doktoraty honorowe.
Był wyróżniony doktoratami "honoris causa" Uniwersytetu Wileńskiego, Uniwersytetu Jana Kazimierza we Lwowie (1937) i Uniwersytetu Jagiellońskiego (1948).

</doc>
<doc id="301839" url="https://pl.wikipedia.org/wiki?curid=301839" title="Fryderyk Zoll (starszy)">
Fryderyk Zoll (starszy)

Fryderyk Zoll, starszy (ur. 2 grudnia 1834 w Dolnej k. Myślenic, zm. 1 kwietnia 1917 w Krakowie) – polski prawnik, profesor i rektor Uniwersytetu Jagiellońskiego, członek i wiceprezes Akademii Umiejętności w Krakowie, poseł na Sejm Krajowy Galicji.
Życiorys.
Wykształcenie i kariera uniwersytecka.
Był synem Józefa (nauczyciela budownictwa w Szkole Inżynierskiej w Krakowie, burmistrza Podgórza) i Katarzyny z Wątorskich. Uczęszczał do szkoły powszechnej w Wieliczce, następnie do gimnazjum w Bochni i Gimnazjum Św. Anny w Krakowie. W latach 1852–1856 studiował prawo na Uniwersytecie Jagiellońskim, m.in. pod kierunkiem Józafata Zielonackiego. W 1858 obronił doktorat z prawa i został asystentem w Katedrze Prawa Rzymskiego Uniwersytetu Jagiellońskiego. Po habilitacji (1862) objął kierownictwo tej katedry, początkowo jako docent, od 1863 profesor nadzwyczajny, a od 1865 profesor zwyczajny. Pięciokrotnie pełnił funkcję dziekana Wydziału Prawa (1871/1872, 1878/1879, 1886/1887, 1896/1897, 1902/1903), był również rektorem Uniwersytetu (1875–1877 i 1893/1894) oraz prorektorem (1877/1878 i 1894/1895). Prowadził wykłady do 1906, gdy został przeniesiony w stan spoczynku.
Akademia Umiejętności.
W 1873 został członkiem czynnym Akademii Umiejętności w Krakowie. W 1878 został przewodniczącego Komisji Prawniczej Akademii, w 1886 objął funkcję dyrektora Wydziału II, a w 1890 wiceprezesa. Wszystkie funkcje pełnił do końca życia. Należał ponadto do Towarzystwa Naukowego Krakowskiego (od 1864) oraz Akademii Umiejętności w Pradze. Był także członkiem Towarzystwa Historycznego we Lwowie.
Działalność publiczna.
Po ukończeniu studiów pracował w Prokuratorii Skarbu w Krakowie. Później zasiadał w Radzie Miejskiej Krakowa. W latach 1883–1902 pełnił mandat poselski w Sejmie Krajowym Galicji, a w 1891 został członkiem Izby Panów. W Sejmie Krajowym zajmował się głównie problematyką szkolną i chłopską.
Otrzymał tytuł c. k. radcy dworu, a w 1906 cesarz Franciszek Józef nadał mu dziedziczne szlachectwo II stopnia, z tytułem „Ritter”.
Dorobek naukowy.
W pracy naukowej zajmował się prawem rzymskim, historią ustroju starożytnego Rzymu, metodologią nauki prawa rzymskiego. Unowocześnił polską naukę prawa rzymskiego przez wprowadzenie metod badawczych niemieckich, włoskich i francuskich, uzupełnionych o własne teorie. Wykazał m.in. równorzędne istnienie w Rzymie prawa zwyczajowego i pisanego, wskazując, że ustawowe wykluczenie mocy prawa zwyczajowego nastąpiło dopiero w prawie justyniańskim. Badał pojęcie "obligatio" w prawie rzymskim. Zajmował się pozycją cenzorów w Rzymie oraz ustrojem Senatu rzymskiego. W obszernej publikacji "Pandekta czyli nauka rzymskiego prawa prywatnego" (1888–1910, trzy tomy) przedstawił zagadnienia ogólne, prawo rzeczowe i prawo zobowiązań według prawa rzymskiego.
Współpracował z „Czasopismem Prawniczym i Ekonomicznym”, „Przeglądem Prawa i Administracji”, „Zeitschrift fur das Privat- und Offentliche Recht der Gegenwart”, „Kritische Vierteljahrschrift fur Gesetzgebung und Rechtwissenschaft”. Wśród jego znanych uczniów byli Franciszek Fierich, Adam Alojzy Krzyżanowski, Karol Potkański, Gustaw Romer, Rafał Taubenschlag, Stanisław Wróblewski.
Najważniejsze publikacje:
Rodzina.
Z małżeństwa z Heleną Seeling-Saulenfels miał synów Fryderyka (1865–1948), również profesora prawa UJ, Antoniego (1870–1941), prawnika, urzędnika oraz Józefa (1867–1908), lekarza dyrekcji kolei państwowych w Krakowie. Tym samym stał się protoplastą znanego krakowskiego rodu prawników, do którego należy także m.in. Andrzej Zoll (były prezes Trybunału Konstytucyjnego i były Rzecznik Praw Obywatelskich) i jego syn Fryderyk (profesor Uniwersytetu Jagiellońskiego).
Pochowany został w grobowcu rodzinnym na Cmentarzu Rakowickim w Krakowie (kwatera N-wsch-Zollów).

</doc>
<doc id="301841" url="https://pl.wikipedia.org/wiki?curid=301841" title="Žydrūnas Savickas">
Žydrūnas Savickas

Žydrūnas Savickas (ur. 15 lipca 1975 w Birżach) – litewski trójboista siłowy i profesjonalny zawodnik strongman. Od 2011 radny Wilna.
Najlepszy litewski strongman w historii tego sportu. Jeden z trzech najbardziej utytułowanych zawodników strongman. Dziesięciokrotny . Trzykrotny indywidualny Mistrz Świata Strongman, Mistrz Świata Strongman 2010. Drużynowy Mistrz Świata Par Strongman w 2007. Drużynowy Mistrz Świata Strongman w 2008.
Życiorys.
Žydrūnas Savickas decyzję o rozpoczęciu kariery sportowej podjął w wieku 13 lat i rozpoczął wówczas treningi siłowe. Już w 1991 r. wystartował w zawodach siłaczy, wyprzedzając sportowców o wiele starszych. Najpierw zaczął trenować trójbój siłowy. Już gdy wystartował po raz drugi, pobił rekordy Litwy. Žydrūnas Savickas jest pierwszym przedstawicielem swojego kraju, który zaliczył przysiad z ciężarem 400 kg.
Kolejnym sukcesem Litwina było uzyskanie wyniku 1020 kg na Mistrzostwach Świata w Trójboju Siłowym w Japonii, co zagwarantowało zdobycie srebrnego medalu. Podczas kolejnego turnieju, który odbył się na Wyspach Owczych doznał kontuzji kolan. Kontuzja była na tyle poważna, że było niewielu optymistów, którzy wierzyli, że Savickas wróci do profesjonalnego sportu. Wszystkich zaskoczył fakt, iż już 9 miesięcy później został Mistrzem Litwy w trójboju siłowym i strongman.
W 1998 roku po raz pierwszy zdobył . Łącznie został dziesięciokrotnie najsilniejszym człowiekiem na Litwie, w latach: 1998, 1999, 2000, 2002, 2004, 2005, 2006, 2007, 2008 i 2009. Był dziesięciokrotnie mistrzem Litwy w trójboju siłowym, w latach: 1995–1997, 1999–2005.
Žydrūnas Savickas należy do grupy najsilniejszych ludzi na Ziemi. Dysponuje ogromną siłą i doskonałymi warunkami fizycznymi: wzrost 190 cm, waga (w zależności od zawodów) od 155 kg do nawet 170 kg. Początek szczytu jego możliwości siłowych rozpoczął się około 2002 r. i wciąż jeszcze wzrasta. W 2005 r., w trakcie Mistrzostw Litwy Strongman, pobił pięć rekordów Litwy. Ustanowił wielokrotnie nowe rekordy świata w konkurencjach strongman.
W młodości idolem Žydrūnasa był Arnold Schwarzenegger, którego poznał później osobiście. Siedmiokrotnie zwyciężył (otrzymując pięciokrotnie m.in. samochód hummer) w elitarnym, dorocznym konkursie Arnold Strongman Classic, rozgrywanym w Columbus (USA), w latach: 2003, 2004, 2005, 2006, 2007, 2008 i 2014. Wszystkie wygrane samochody sprzedał. W 2009 r. nie wziął udziału w zawodach Schwarzeneggera i w innych zawodach, ponieważ zrobił sobie kilkumiesięczną przerwę regeneracyjną.
Zdobył tytuł "Mistrza Ligi Mistrzów Strongman" za rok 2008 i 2014.
Trzykrotnie wziął udział w prestiżowych, dorocznych zawodach Fortissimus, w latach 2008 i 2009 i 2014, wygrywając drugą edycję tych zmagań. Jest jedynym zawodnikiem strongman, który zwyciężył w trzech najważniejszych, indywidualnych zawodach siłaczy, tj. w Mistrzostwach Świata Strongman, Arnold Strongman Classic i Fortissimus.
Jest zrzeszony w federacji IFSA i sklasyfikowany na 1. pozycji. Największym rywalem Savickasa w federacji był Ukrainiec, Wasyl Wirastiuk.
Žydrūnas Savickas, wraz z Mariuszem Pudzianowskim oraz Wasylem Wirastiukiem, znajduje się w trójce absolutnie najlepszych i najbardziej utytułowanych siłaczy XXI wieku.
Obecnie mieszka w Wilnie, gdzie w 2008 r. otworzył własną siłownię "Savicko Super Gym".
24 lipca 2010 r. zawarł związek małżeński z Jurgitą.
Mistrzostwa Europy Strongman.
Žydrūnas Savickas wziął udział siedmiokrotnie w indywidualnych Mistrzostwach Europy Strongman, w latach 2001, 2002, 2003, 2004, 2005 (IFSA), 2010 (IBB Europe’s Strongest Man) i 2010.
Klasyfikacja w indywidualnych Mistrzostwach Europy Strongman:
Mistrzostwa Świata Strongman.
Žydrūnas Savickas jest zawodnikiem o jednym z najdłuższych stażów w indywidualnych Mistrzostwach Świata Strongman. Dotychczas wziął udział w tych zawodach, w latach 1998, 2000, 2002, 2003, 2004, 2005 (IFSA), 2006 (IFSA), 2007 (IFSA), 2009, 2010, 2011, 2012, 2013, 2014 i 2015.
Podczas swego debiutu na Mistrzostwach Świata Strongman 1998 w Maroku, nie zakwalifikował się do finału. W swym drugim występie na Mistrzostwach Świata Strongman 2000, w Południowej Afryce, również nie dostał się do finału, gdy w ostatniej konkurencji eliminacyjnej został pokonany przez Amerykanina, Phila Pfistera. Ponownie zrobił dwuletnią przerwę, by powrócić w znacznie lepszej formie. W latach 2002, 2003 i 2004 trzykrotnie został Wicemistrzem Świata Strongman. Wreszcie w Mistrzostwach Świata IFSA Strongman 2005 zdobył upragniony tytuł mistrzowski i powtórzył ten sukces w roku następnym, w Mistrzostwach Świata IFSA Strongman 2006. W następnym roku, w Mistrzostwach Świata IFSA Strongman 2007, Savickas został pozbawiony tytułu Mistrza Świata przez Wasyla Wirastiuka, a przez Michaiła Koklajewa zepchnięty na pozycję Drugiego Wicemistrza Świata. W 2008 r. federacja IFSA nie zorganizowała mistrzostw, dlatego wziął udział dopiero po dwuletniej przerwie w Mistrzostwach Świata Strongman 2009, w których powrócono do formuły jednych mistrzostw świata w roku dla wszystkich zawodników. Podczas tych zawodów prowadził w klasyfikacji po pierwszym dniu oraz drugim, a ostatecznie trzeciego dnia wywalczył swój trzeci tytuł mistrzowski. Kolejne tytuły zdobył w 2010, 2012, 2014. W 2011, 2013 i 2015 był na drugim miejscu.
Klasyfikacja w indywidualnych Mistrzostwach Świata Strongman:
Wziął udział dwukrotnie w Drużynowych Mistrzostwach Świata Par Strongman, w latach 2004 i 2007.
Klasyfikacja w Drużynowych Mistrzostwach Świata Par Strongman:
Wymiary:
Rekordy życiowe:
Kariera polityczna.
W wyniku wyborów samorządowych w 2011 objął mandat radnego Wilna z ramienia koalicji Artūrasa Zuokasa.

</doc>
<doc id="301847" url="https://pl.wikipedia.org/wiki?curid=301847" title="Skuły">
Skuły

Skuły – wieś w Polsce położona w województwie mazowieckim, w powiecie grodziskim, w gminie Żabia Wola. Położona nad Pisią Tuczną.
W latach 1975–1998 miejscowość położona była w województwie skierniewickim.
Historia.
Pierwsze wzmianki pochodzą I poł. z XV wieku, osada była ośrodkiem dóbr wojewody czerskiego Piotra Pilikowicza. Wieś szlachecka Skuli położona była w drugiej połowie XVI wieku w powiecie tarczyńskim ziemi warszawskiej województwa mazowieckiego.
Po powstaniu styczniowym folwark skulski został skonfiskowany i wydzierżawiony, zaś po wojnie rosyjsko-tureckiej 1877-1878, dobra te otrzymał generał Michaił Skobielew. Sprowadził on w 1878 osadników rosyjskich, którzy na przekazanej im ziemi założyli osadę Skobelówka (po I wojnie światowej na cześć Bartosza Głowackiego nazwę zmieniono na Bartoszówka). Po osadnikach rosyjskich zachował się cmentarz prawosławny, graniczący ze starym cmentarzem katolickim.
We wsi znajduje się kościół pod wezwaniem Świętych Apostołów Piotra i Pawła (parafia należy do dekanatu Mszczonów diecezji łowickiej), jest on prawdopodobnie trzecim kościołem w Skułach. Pierwszy został wybudowany przypuszczalnie w XIV wieku, drugi w XVI w., a spalony w 1656. Obecny kościół wzniesiono w 1678, w latach 1774-1775 dobudowano zakrystię, a ściany wewnątrz obito płótnem, na którym namalowane zostały sceny ze "Starego" i "Nowego Testamentu". Część wyposażenia kościoła pochodzi z XVIII w. Obok stoi dzwonnica z 1822, a przed samym kościołem zegar słoneczny z XVIII w.
We wsi istnieje Ochotnicza Straż Pożarna w Skułach. Założona została 19 kwietnia 1927. Inicjatorem powstania tej organizacji był Stanisław Sokołowski, który objął funkcję naczelnika. Jest istotnym ośrodkiem wspólnoto-twórczym. Od 2018 r. w jej pomieszczeniu organizowane są kursy języka angielskiego.
Skuły i Bartoszówka, położone są między dwoma kompleksami leśnymi. Las na wschód od wsi, objęty jest w większości ochroną ścisłą (rez. Skulski Las), zaś w lesie na zachodzie utworzony jest niewielki rez. Skulskie Dęby.
Do 1954 roku istniała gmina Skuły.
Zabytki.
Według wykazu NID w Skułach znajdują się cztery zabytki architektury sakralnej i sepulkralnej:

</doc>
<doc id="301848" url="https://pl.wikipedia.org/wiki?curid=301848" title="Schelling">
Schelling

Osoby:
Inne:

</doc>
