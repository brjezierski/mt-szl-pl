<doc id="301849" url="https://pl.wikipedia.org/wiki?curid=301849" title="Baildon Katowice">
Baildon Katowice

KS Baildon Katowice (nazywany również "KS Baildon", "Baildon Katowice", "Beldona") − klub sportowy z Katowic. 
Informacje ogólne.
Powstał w 1945 roku, zakończył działalność w 2001 roku, kiedy to Huta Baildon (właściciel klubu) stanęła w obliczu likwidacji. Po fuzji z KS Pogoń Katowice klub w latach 1950−1956 miał nazwę KS Stal Katowice. KS Baildon posiadał kilka obiektów sportowych m.in.: halę sportowo-widowiskową „Baildon” przy ulicy Chorzowskiej w Katowicach (obecnie wyburzona), boisko przy ulicy Gliwickiej w Katowicach − Załężu (obecnie jest na nim wybudowany Punkt Rozrywki 44 (IMAX / Cinema City) i korty tenisowe przy ul. Astrów w Katowicach.
Sekcje i sukcesy.
Do najważniejszych sekcji sportowych w klubie należały:

</doc>
<doc id="301850" url="https://pl.wikipedia.org/wiki?curid=301850" title="Berlinale">
Berlinale



</doc>
<doc id="301852" url="https://pl.wikipedia.org/wiki?curid=301852" title="Ejnar Hertzsprung">
Ejnar Hertzsprung

Ejnar Hertzsprung (ur. 8 października 1873 we Frederiksbergu, zm. 21 października 1967 w Roskilde) – duński chemik i astronom, który sklasyfikował typy gwiazd, wiążąc ich barwę z jasnością absolutną.
Życiorys.
W 1911 roku opublikował kilka wersji wykresu, w których porównał kolor i jasność gwiazd. Wykresy te stały się podstawą do opracowania dzisiejszej wersji diagramu Hertzsprunga-Russella.
W 1913 opracował skalę jasności dla gwiazd zmiennych cefeid, co umożliwiło pomiar odległości wewnątrzgalaktycznych.
Odkrył dwie planetoidy: (1627) Ivar (grupa Amora) i (1702) Kalahari.
Wyróżnienia.
Nagrody:
Nazwane jego imieniem:

</doc>
<doc id="301853" url="https://pl.wikipedia.org/wiki?curid=301853" title="EKS Kattowitz">
EKS Kattowitz

EKS Katowice (niem. "Erster Kattowitzer Schwimmverein"; Pierwszy Katowicki Klub Pływacki) − nieistniejący już klub sportowy z Katowic.
Historia.
Klub powstał w 1912 roku. Działał przynajmniej do wybuchu II wojny światowej, ale najprawdopodobniej do końca okupacji niemieckiej w tym mieście (do stycznia 1945 r.)
Sukcesy.
Jedną z rekordzistek Polski tego Klubu była ...?... Bollówna, która zdobyła ten tytuł na Pływackich Mistrzostwach Polski w Łodzi w marcu 1938 roku. Na tych samych zawodach, ale bez większego sukcesu, ...?... Haniżanka.

</doc>
<doc id="301856" url="https://pl.wikipedia.org/wiki?curid=301856" title="Walter Ulbricht">
Walter Ulbricht

Walter Ulbricht (ur. 30 czerwca 1893 w Lipsku, zm. 1 sierpnia 1973 w Templinie) – niemiecki polityk komunistyczny, przewodniczący rady państwa Niemieckiej Republiki Demokratycznej, I sekretarz Socjalistycznej Partii Jedności (SED) w latach 1950-1971.
Życiorys.
Urodził się w Lipsku w Niemczech w rodzinie rzemieślniczej, jako syn krawca. Sam przez jakiś czas odbywał praktykę czeladniczą u stolarza. Dość wcześnie związał się z kółkami marksistowskimi i w wieku dziewiętnastu lat wstąpił do Socjaldemokratycznej Partii Niemiec (SPD). Związał się też z radykalnym Związkiem Spartakusa. Był także jednym z założycieli Komunistycznej Partii Niemiec (KPD) w 1918. W czasie I wojny światowej służył na froncie wschodnim, dwukrotnie dezerterując. Po wojnie znów włączył się w działalność partii komunistycznej i w 1923 został członkiem jej Komitetu Centralnego. Z ramienia tej partii uzyskał mandat deputowanego do Reichstagu. Był członkiem parlamentu do 1933, czyli do końca istnienia Republiki Weimarskiej. Kierował partyjnymi okręgami KPD Berlin, Brandenburgia (prowincja), Łużyce i Marchia Graniczna Poznańsko-Zachodniopruska.
Po przejęciu władzy w Niemczech przez NSDAP w 1933 na komunistów spadły liczne represje. W tej sytuacji Ulbricht musiał opuścić kraj. Na emigracji kontynuował działalność polityczną, prowadząc z ramienia Międzynarodówki Komunistycznej działania wymierzone przeciwko ruchowi trockistowskiemu. Studiował w Międzynarodowej Szkole Leninowskiej w Moskwie, przebywał w Paryżu, później w Hiszpanii, gdzie wziął udział w wojnie domowej lat 1936-1939. Potem ponownie znalazł się w Moskwie. W czasie II wojny światowej służył w stopniu pułkownika w szeregach Armii Czerwonej. W 1945 z polecenia Józefa Stalina powrócił do Niemiec z zadaniem odbudowania w radzieckiej strefie okupacyjnej struktur Komunistycznej Partii Niemiec. Doprowadził wkrótce do jej połączenia z SPD i utworzenia nowej Niemieckiej Socjalistycznej Partii Jedności (SED).
Komuniści z Ulbrichtem na czele szybko przejęli kontrolę nad SED. Po utworzeniu na terenie radzieckiej strefy okupacyjnej Niemieckiej Republiki Demokratycznej (NRD), Ulbricht objął stanowisko wicepremiera (11 października 1949). W 1950 został sekretarzem generalnym SED, czyli praktycznie przejął władzę w państwie. Po przejęciu władzy Ulbricht przystąpił do wprowadzania w życie stalinowskich wzorów ustrojowych. Rozpoczęto kolektywizację rolnictwa i rozbudowę przemysłu. Pod jego rządami na arenie międzynarodowej głoszono hasła zjednoczenia Niemiec pod rządami komunistów. W 1951 Ulbricht wezwał mieszkańców Zachodnich Niemiec do występowania przeciwko Stanom Zjednoczonym i podjęcia strajku generalnego.
Kiedy w 1960 zmarł prezydent NRD Wilhelm Pieck, zniesiono urząd prezydenta i powołano w jego miejsce Radę Państwa, na której czele stanął Ulbricht. Został w ten sposób formalnie głową państwa. W 1961 nakazał wzniesienie muru, który przedzielił Berlin. Miał on uniemożliwić mieszkańcom NRD ucieczki na Zachód. Na VI Kongresie partii w 1963 przedstawił nowy plan reform gospodarczych, które miały zapewnić dynamikę rozwojowi gospodarczemu kraju. Nowa polityka złamała podwaliny starego systemu stalinowskiego, a nawet wprowadziła pewne elementy kapitalizmu. Był otwartym przeciwnikiem reform liberalizacyjnych kierownictwa Komunistycznej Partii Czechosłowacji z Aleksandrem Dubčekiem i rządu Czechosłowacji w okresie praskiej wiosny. W konsekwencji NRD uczestniczyła w interwencji wojsk Układu Warszawskiego w tym kraju.
W 1971 zrezygnował z funkcji I sekretarza SED. Na stanowisku zastąpił go Erich Honecker. Do końca życia pozostawał na reprezentacyjnym stanowisku przewodniczącego Rady Państwa NRD. Z racji sprawowanych funkcji był „skoszarowany” w partyjno-rządowych osiedlach kierownictwa NRD - początkowo wokół Majakowskiring w Berlinie-Pankow, następnie na Osiedlu Leśnym pod Bernau. Zmarł w Templinie w 1973. Pochowany na Cmentarzu Centralnym Friedrichsfelde w Berlinie.
Imieniem Waltera Ulbrichta nazwano w NRD statek – był to jeden z ostatnich kontenerowców, zbudowanych dla tamtejszego armatora, "Deutsche Seereederei" (DSR).

</doc>
<doc id="301857" url="https://pl.wikipedia.org/wiki?curid=301857" title="Rantekombola">
Rantekombola

Bulu Rantekombola ("Gunung Rantekombola", 3455 m n.p.m.) – szczyt w Indonezji, przez niektóre źródła uznawany za najwyższy na wyspie Celebes (według innych wyższy jest pobliski "Gunung Rantemario", który mierzy 3478 m n.p.m.). Leży na południowym półwyspie, w prowincji Celebes Południowy.

</doc>
<doc id="301866" url="https://pl.wikipedia.org/wiki?curid=301866" title="Marian Daszyk">
Marian Daszyk

Marian Józef Daszyk (ur. 9 maja 1961 w Jurowcach) – polski polityk i samorządowiec, poseł na Sejm Rzeczypospolitej Polskiej V kadencji.
Życiorys.
Syn Stanisława i Kazimiery. Jest kawalerem. W 1981 ukończył Technikum Mechaniczne w Sanoku z tytułem technika mechanika o specjalności obróbka skrawaniem. W latach 1981–1985 pracował w Sanockich Zakładach Przemysłu Gumowego. Następnie do 1992 był mechanikiem w Przedsiębiorstwie Gospodarki Komunalnej. Należał do Ludowych Zespołów Sportowych.
Zaangażowany w działalność Akcji Katolickiej, zasiadał w radzie społecznej archidiecezji przemyskiej. W latach 1992–2005 pełnił funkcję sołtysa wsi Strachocina. W 1994 współtworzył i został prezesem Stowarzyszenia Sołtysów Gminy Sanok, w styczniu 2000 wybrany na prezesa zarządu gminnego Krajowego Stowarzyszenia Sołtysów. W kadencjach 1990–1994 i 1998–2002 zasiadał w radzie gminy Sanok. W wyborach samorządowych 2002 został wybrany na radnego sejmiku podkarpackiego z ramienia LPR i pełnił mandat do 2005. Został również działaczem Polskiego Towarzystwa Gimnastycznego „Sokół” w Strachocinie.
W 1981 wstąpił do NSZZ „Solidarność”, kierował organizacją zakładową w PGK oraz zasiadał we władzach regionalnych związku. W wyborach parlamentarnych w 1993 bez powodzenia kandydował do Sejmu z listy Koalicji dla Rzeczypospolitej. W latach 1993–1997 należał do Ruchu Odbudowy Polski, został przewodniczącym powołanego w styczniu 1996 Ogniwa Sanok ROP. W 2001 współtworzył Ligę Polskich Rodzin.
W 2005 z ramienia LPR został wybrany na posła V kadencji, otrzymując 8276 głosów w okręgu krośnieńskim. Zasiadał w Komisji Rolnictwa i Rozwoju Wsi oraz w Komisji Kultury Fizycznej i Sportu. Wkrótce po rozpoczęciu kadencji razem z Zygmuntem Wrzodakiem na skutek konfliktu z Romanem Giertychem odszedł z klubu parlamentarnego i partii. Działał następnie w istniejącej od 2005 do 2006 partii Forum Polskie. Należał do powołanego w maju 2006 Narodowego Koła Parlamentarnego, następnie wraz z pozostałymi posłami tego koła we wrześniu 2006 przystąpił do klubu parlamentarnego Ruch Ludowo-Narodowy, który wkrótce opuścił. W 2007 został członkiem nowej partii katolicko-narodowej o nazwie Narodowy Kongres Polski.
W przedterminowych wyborach parlamentarnych w 2007 bez powodzenia ubiegał się o reelekcję z listy Samoobrony RP (w ramach porozumienia tej partii z Narodowym Kongresem Polskim; otrzymał 872 głosy). W wyborach samorządowych w 2010 również bezskutecznie kandydował na wójta gminy Sanok z ramienia lokalnego komitetu wyborczego wyborców (zdobył 22,12% głosów). W tym samym roku NKP został wyrejestrowany. Marian Daszyk został później doradcą Stronnictwa Ludowego „Ojcowizna” RP oraz przewodniczącym Ogólnopolskiego Komitetu Obrony Mieszkańców przed Budową Elektrowni Wiatrowych. W 2016 zasiadł w radzie krajowej partii Jedność Narodu, którą wyrejestrowano w 2017.
W 2017 otrzymał złotą odznakę honorową Towarzystwa Gimnastycznego „Sokół” w Sanoku.

</doc>
<doc id="301867" url="https://pl.wikipedia.org/wiki?curid=301867" title="Henry Norris Russell">
Henry Norris Russell

Henry Norris Russell (ur. 25 października 1877 w Oyster Bay w stanie Nowy Jork, zm. 18 lutego 1957 w Princeton) – astronom amerykański, który nie znając prac Ejnara Hertzsprunga, ogłosił w grudniu 1913, a rok później opublikował wykresy będące podstawą dla dzisiejszych wersji diagramu Hertzsprunga-Russella. W 1923, wraz z Frederickiem Saundersem odkrył i opisał sprzężenie Russella-Saundersa.
Od 1900 profesor Uniwersytetu Princeton, znany z badań nad rozwojem gwiazd (diagram R.). Rozwinął on metodę wyznaczania elementów orbit gwiazd podwójnych zaćmieniowych z kształtu krzywych zmian blasku. W swoich wczesnych pracach nad odległościami gwiazd stwierdził, że istnieją dwie główne klasy gwiazd, z których jedna jest jaśniejsza od drugiej. Duński astronom E. Hertzsprung, który podzielał ten pogląd, znalazł dwie klasy gwiazd mające podobne widma. Odkładając na diagramie jasność absolutną i widmo wykazał zależność pomiędzy prawdziwą jasnością gwiazdy i jej typem widmowym. Prowadził badania nad analizą widmową, w których stosował techniki laboratoryjne do badań warunków panujących w gwiazdach. Badania te doprowadziły go do wysunięcia wniosku o składzie chemicznym gwiazd – mieszaninie Russella, powszechnie zaakceptowanej przez innych astrofizyków, którą stanowił w przewadze wodór.
Napisał: "Determination of Stellar Parallax" (1911), "Probable Order of Stellar Evolution" (1914) i in. Jego szerokie zainteresowania doprowadziły go do poruszenia filozoficznego problemu ewolucji Wszechświata. Napisana praca "Solar System and Its Origin" (1935) okazała się pionierskim przewodnikiem dla dalszych badań w tej dziedzinie.
Nagrody i wyróżnienia.
Nazwane jego imieniem:

</doc>
<doc id="301868" url="https://pl.wikipedia.org/wiki?curid=301868" title="Chanty-Mansyjski Okręg Autonomiczny">
Chanty-Mansyjski Okręg Autonomiczny



</doc>
<doc id="301869" url="https://pl.wikipedia.org/wiki?curid=301869" title="Hedeby">
Hedeby

Hedeby – historyczna osada średniowieczna, największe miasto nordyckie czasów wikingów i jednocześnie najstarsze (obok Ribe) miasto duńskie, wspomniane w kronikach po raz pierwszy w roku 804.
Położenie.
Hedeby położone było u nasady Półwyspu Jutlandzkiego, w miejscu dogodnej przewłoki między przesmykiem Schlei i rzeką Treene. Dzięki niej droga z Europy Zachodniej ku krajom nadbałtyckim mogła być znacznie skrócona, z pominięciem niebezpiecznych dla żeglugi zachodnich i północnych wybrzeży Jutlandii. Istniało tu dość bezludne pustkowie graniczne między ziemiami Danów i Sasów.
Nazwa.
Nazwa osady w języku staronordyckim to "Haithabu", a po łacinie "Heidiba". Nazwy używane przez Sasów to "Sliesthorp" i "Sliaswig". Pierwsze określenie pochodziło od okolicznych wrzosowisk, drugie od pobliskiej rzeki.
Historia.
W roku 808 władca duński Godfred przesiedlił nad rzekę Schlei kupców ze słowiańskiego emporium Rerik oraz zabezpieczył przesmyk i przewłokę systemem umocnień Dannevirke. W wyniku tej akcji rozwinął się w IX i XI wieku jeden z ważniejszych ośrodków wczesnomiejskich północnej Europy.
W świetle wykopalisk już w drugiej połowie VIII w. na wyniesieniu nad odnogą Schlei, zwaną "Haddebyer Noor", powstało osiedle zamieszkane przez przybyszów z Fryzji lub Saksonii. Około 800 r. założono nieco dalej na północ dalszą osadę. Dzięki analizie dendrochronologicznej udało się datować ścięcie najstarszego użytego tam do budowy drzewa na 783 r., początki zaś regularnej zabudowy na 811. Związek z działalnością pierwszych władców duńskich wydaje się zatem więcej niż prawdopodobny.
W tym też czasie jeszcze dalej na północ, u stóp położonego na skale gródka, powstało trzecie osiedle. Pobliskie umocnienia, o niepewnej co prawda chronologii, były może miejscem schronienia dla mieszkańców domostw położonych nad zatoką. Niedaleko zabudowań znajdowały się cmentarze, oddzielne dla każdego z osiedli.
W wieku IX nastąpiło znaczne skupienie osadnictwa. W połowie stulecia opustoszały osady południowa i północna, zwiększyły się natomiast znacznie, do ponad 5 ha, rozmiary środkowej. Teren gęsto zabudowano, powstał system stałych ulic, działki osadnicze były utrzymywane bez większych zmian przez wiele lat. W wieku X znaczny obszar wokół osiedla, sięgający w sumie do 24 ha, został objęty wałem, połączonym w jeden system z umocnieniami Danevirke. Od zachodu i południa, częściowo po wewnętrznej stronie wału, rozpościerały się cmentarze.
Gospodarka.
Hedeby było ważnym targiem i portem. Już w IX w. słyszymy o przybyszach z fryzyjskiego Dorestadu, z wybrzeży norweskich. Adam Bremeński pisał w XI w., że „z portu tego mają zwyczaj wypływać statki do Słowian lub do Szwecji, lub Sambii aż do Grecji”. Ważny szlak żeglugi prowadził wtedy wzdłuż południowych wybrzeży Bałtyku przez Wolin do Nowogrodu na północnej Rusi.
Było to znane miejsce handlu niewolnikami, tędy przewożono futra, skóry i inne płody północnych lasów i mórz na rynki Europy Zachodniej, a sprowadzano zboże, wino, żarna, naczynia szklane, gliniane, kamienne, różnego typu biżuterię, broń. Do miasta docierała obca moneta. Znaleziska świadczą o kontaktach zarówno z Europą Zachodnią, jak i krajami skandynawskimi oraz nadbałtyckimi, pośrednio zaś nawet ze światem muzułmańskim. Możliwie, że już w IX w. zaczęto bić własną monetę. Jednak dopiero po 950 r. tutejsze półbrakteaty zaczęły docierać daleko w głąb Skandynawii aż po wybrzeża fińsko-estońskie i Ruś; wiele z nich przenikało na ziemie połabsko-polskie.
Odkrycia archeologiczne ujawniły zarazem, że już w. IX w. Hedeby było znacznym ośrodkiem wytwórczości rzemieślniczej. Natrafiono na ślady pracowni kowalskich, rogowniczych; szklarskiej. Największym rozmachem wyróżniało się jednak złotnictwo, wyrób biżuterii ze srebra i brązu. Ślady produkcji pozwalają nawet domyślać się w północno-zachodniej części osiedla wydzielonej dzielnicy, rzemieślników-odlewców. Zajmowano się też dowodnie rybołówstwem; przybysz z Tortosy w Kalifacie Kordoby (obecnie w Hiszpanii w prowincji Katalonia), kupiec i podróżnik Ibrahim ibn Jakub, zanotował w X w. o Hedeby: „Głównym pożywieniem jego mieszkańców są ryby, ponieważ jest ich tam dużo”. W niewielkim zakresie hodowano może zwierzęta. W sumie jednak zajęcia typowo wiejskie nie odgrywały tu zapewne większej roli.
Organizacja.
Miastem zarządzał od początku prefekt królewski, znaczny głos w sprawach publicznych mieli też jednak miejscowi wielmoże, bogaci kupcy. Podstawową masę mieszkańców stanowili rzemieślnicy, rybacy, ludność służebna, nieraz zniewolonego stanu. Jak w każdym międzynarodowym emporium musiało tu przebywać sporo obcych przybyszów, nie tylko kupców. Niektórzy z nich zamieszkiwali na stałe, w 934 r. powstała cała kolonia saska. Znaczne skupisko ludności przyciągało też wcześnie misjonarzy. Wprawdzie pierwsze próby Ansgara i Rimberta w IX w. nie zostały uwieńczone trwałym powodzeniem, lecz w 948 r. tu właśnie umieszczono siedzibę jednego z pierwszych biskupów duńskich.
Według Tortosańczyka Hedeby było „ubogie w dobra i dostatki”, lecz mimo to ciągnęli tu ludzie z różnych stron zachęceni możliwością zarobku i protekcją kolejnych władców tego miejsca. W okresie największego rozkwitu mogło tu zamieszkiwać do kilku tysięcy osób. Rozległe cmentarzyska wskazują w każdym razie na wzrost liczby stałych mieszkańców w X i XI wieku (z tego okresu pochodzi m.in. kamień Skarthiego). Wraz z tym pograniczne pustkowie zamieniało się w zagospodarowany dobrze region. Hedeby, jak słusznie zauważył H. Jankuhn, jest interesującym przykładem ośrodka, który nie zawdzięcza swego rozwoju zapleczu rolniczemu, lecz sam przyczynił się do rozwoju osadnictwa wiejskiego w okolicy.
Upadek Hedeby.
Wczesne miasto nad rzeką Schlei przetrwało tylko do połowy XI w. Ostatnią znaną studnię zbudowano tu w 1020 r. W roku 1044 ucierpiało ono może podczas bitwy stoczonej na pobliskich polach przez Magnusa Dobrego z Obodrytami, znacznie dotkliwsze skutki miała jednak wyprawa norweskiego władcy Haralda Srogiego ok. 1050 r. Według relacji przybocznego skalda: "od krańca do krańca groźnie płonęło Hedeby. [...] Stałem aż do brzasku na wale, płomień strzelał wysoko nad dachy". Niektórzy przypuszczają, że osiedle podniosło się jednak z ruin i ostatni cios zadała mu dopiero w 1066 r. wyprawa słowiańska, wspominana przez Adama Bremeńskiego. Wkrótce potem powstał też nowy ośrodek wczesnomiejski na północnym brzegu Schlei, późniejszy Szlezwik.
W wieku X-XI zakładano coraz liczniejsze osady, które ostawszy się różnym kryzysom, dały początek wielu do dzisiaj istniejącym miastom Danii, Szwecji i Norwegii. Niektóre z nich można uważać za bezpośrednich spadkobierców targowo-rzemieślniczych ośrodków doby wikingów. W ten sposób Sigtuna nad jeziorem Melar przez dwieście lat kontynuowała tradycje Birki, zastąpiona później przez Sztokholm, a Szlezwik nad Schlei przejął funkcje Hedeby, dostosowując ją do zmienionych układów i potrzeb gospodarczych.

</doc>
<doc id="301871" url="https://pl.wikipedia.org/wiki?curid=301871" title="Viktor Orban">
Viktor Orban



</doc>
<doc id="301873" url="https://pl.wikipedia.org/wiki?curid=301873" title="Monwid">
Monwid

Monwid, Moniwid (ur. ok. 1313–1315, zm. 2 lutego 1348 nad Strawą) – książę kieranowski i słonimski, jeden z synów Giedymina, a także członek rodziny Giedyminowiczów. 
Dawniej uchodził za najstarszego syna Giedymina, jednak w świetle nowszych badań uważa się, że Monwid był jego najmłodszym synem. Niekiedy jest identyfikowany z księciem grodzieńskim, Patrykiem Narymuntowiczem, jednak mniemanie to zostało odrzucone. 
Zginął w Bitwie nad Strawą w 1348 roku. 
Historia.
Testament Giedymina.
W grudniu 1341 roku Giedymin zdążył przed śmiercią podzielić swoje państwo pomiędzy synów. Jewnuta otrzymał tron Wielkiego Księstwa w Wilnie. Kiejstut dostał Troki, Olgierd, będący już księciem witebskim, dostał Krewo. Narymunt zasiadł w Pińsku', a Koriat – jak świadczy ' – miał dostać Nowogródek, Wołkowysk i Mścibochów i rozciągające się do rzeki Słuczy'. Wreszcie Lubart dziedziczył Wołyń po swoim teściu, nieznanym księciu włodzimierskim'.
"" z XV w., wydana przez Ignacego Daniłowicza (1788–1843), podaje informację, jakoby Monwid otrzymał od ojca Koraczew i Słonim'. Informacja ta, jako pierwotne źródło informacji, powinna zostać wzięta pod uwagę przed wszystkimi innymi. Jednakże, z relacji Kazimierza Stadnickiego wynika, że zaszła tu pomyłka ze strony wydawcy. Jako argument podaje, że korzystający z tej samej kroniki, wcześniejszy historyk, Jan Długosz (1415–1480), wymienia Kiernów jako udział Monwida. Śladem za informacją "Długoszowską" podążyli również późniejsi historycy; Bartosz Paprocki, Maciej Stryjkowski i Szymon Okolski, z czego dwóch ostatnich bardzo obeznanych w historii wielkolitewskiej'. 
Ponadto, Koraczew był bardzo rzadko wzmiankowany w "Kronikach Litewskich", nie da się go nawet zlokalizować na mapach dawnego Wielkiego Księstwa Litewskiego, w przeciwieństwie do Kiernowa, stanowiącego udział Wigunta Aleksandra, jednego z synów Olgierda, a brata Monwida. 
Polski historyk, Teodor Narbutt w "dziejach Litwy" trzyma się wersji "Kroniki Litewskiej", jednakże w swoim krótkim ustępie o Monwidzie wypływa jawnie, że Kiernów i Koraczew wziął za jedno i to samo miejsce'. W powszechnej historiografii przyjmuje się więc, że Monwid w rzeczywistości otrzymał Kiernów i Słonim'. Z wymienionych powyżej powodów przyjmuje się, że Monwid panował w Słonimiu na Rusi, a także na Kiernowie". 
Synowie Giedymina oprócz dzielnicy, mieli również prowadzić coś w rodzaju ściślejszej polityki. Do Jawnuty, jako nowego władcy, należało dźwiganie ciężaru spraw ogólnopaństwowych. Olgierd miał kierować polityką wielkolitewską wobec północno-wschodniej Rusi. Koriat działał wraz z Narymuntem i Lubartem na Rusi południowej, utrzymywał stosunki, głównie z Tatarami. Lubart przede wszystkim z Zjednoczonym Królestwem Polskim, Kiejstut z Mazowszem, a zwłaszcza z zakonem krzyżackim. Monwidowi przypadała prawdopodobnie rola rzecznika wielkolitewskiego wobec zakonu inflanckiego". 
Panowanie.
Teodor Narbutt wysnuł teorię, według której Monwid miał przejąć tron wielkoksiążęcy, po swoim ojcu, Giedyminie. Teoria ta została jednak skrytykowana przez późniejszych historyków, według których teoria Narbutta nie była w żaden sposób uzasadniona i nie jest możliwa do pogodzenia z informacjami zawartymi w "Kronikach Litewskich", według których po Giedyminie miał władać Jawnuta.
Śmierć.
Data śmierci Monwida pozostaje kontrowersją. Stadnicki w swojej publikacji ocenił, że Monwid zmarł w rok po śmierci ojca. 
Wśród historyków panuje jednak inne, bardziej popularne przeświadczenie. opierające się na przekazie kroniki i "Kroniki czterech zakonów jerozolimskich", według których, dwóch braci ówczesnego władcy wielkolitewskiego – Olgierda – zginęło 2 lutego 1348 roku w Bitwie nad Strawą. Jednym z tych braci był Narymunt, zaś drugiego z nich badacze identyfikują z Monwidem. W pewnym stopniu potwierdzać to może fakt, że Monwid nie został wspomniany w traktacie rozejmu polsko-litewskiego z 1352 roku, co oznacza, że w tym roku z całą pewnością już nie żył. Kolejnym argumentem potwierdzającym tę tezę, jest fakt, że od 1348 roku, należącym do Monwida Słonimiem, rządził już Kiejstut.
W pisanych źródłach historycznych nie zachowały się do czasów obecnych żadne inne materiały dotyczące Monwida.
Rodzina.
Moniwid był synem Giedymina (protoplasty wszystkich Giedyminowiczów) i prawdopodobnie Jewny'. Miał 7 braci; Narymunta, Witolda, Olgierda, Kiejstuta, Lubarta, Koriata i Jewnutę, a także 6 sióstr; Elżbietę, Marię, Aldonę, Augustę i dwie nieznane z imienia; N. (Eufemia?) i N. (Helena?)'. 
Z powodu braku informacji źródłowych nie wiadomo, czy się ożenił i posiadał potomstwo', historycy jednakże są w większości zgodni, że Monwid nie miał żadnych dzieci'.
Istnieją spekulacje, jakoby Monwid był protoplastą rodu Moniwidów herbu Leliwa', jednakże jest to błąd występujący z uwagi na zbieżność imion omawianego Monwida oraz Moniwida, bojara litewskiego, będącego właściwym protoplastą rodu'.
Drzewo genealogiczne zostało sporządzone na podstawie prac Józefa Wolffa oraz Jana Tęgowskiego"".

</doc>
<doc id="301875" url="https://pl.wikipedia.org/wiki?curid=301875" title="Gryzelda Batorówna">
Gryzelda Batorówna

Gryzelda (Krystyna) z Batorych Zamoyska (ur. 1569, zm. 14 marca 1590 w Zamościu) – córka Krzysztofa Batorego i Elżbiety Bocskai, bratanica króla Polski Stefana Batorego. 
Od urodzenia wychowywana przez matkę w duchu religii protestanckiej. Otrzymała staranne wykształcenie. 12 czerwca 1583 pojął ją za żonę kanclerz wielki koronny Jan Zamoyski. Małżeństwo Gryzeldy przyczyniło się do wzrostu wpływu rodu Batorych w Polsce. Bratanica króla zmarła w Zamościu po urodzeniu drugiego dziecka.
Życiorys.
Dzieciństwo.
Gryzelda była trzecim z kolei dzieckiem magnata węgierskiego Krzysztofa Batorego, a zarazem drugim dzieckiem z jego drugiego małżeństwa z Elżbietą Bocskai. Miała dwóch starszych braci: przyrodniego Baltazara i rodzonego Mikołaja. Została ochrzczona pod imieniem Krystyny nadanym jej na cześć babki ze strony matki, Krystyny Sulyok. W 1572 urodził się najmłodszy z braci Batorówny – Zygmunt Batory, późniejszy książę siedmiogrodzki. Od dzieciństwa Krystynę fascynowała jazda konno. Specjalnie dla niej sprowadzono z Turcji kucyka, dzięki któremu nauczyła się powozić z wielką wprawą. Batorówna była również dobrze wykształcona. Wynajęto dla niej nauczycieli, od których pobierała lekcje literatury i łaciny. Wychowywana była przez matkę w religii ewangelickiej, której nie wyrzekła się aż do śmierci.
Małżeństwo.
W 1576 stryj Krystyny, Stefan Batory, został koronowany na króla Polski. Pod koniec 1580 Batory zaplanował małżeństwo bratanicy z owdowiałym kanclerzem wielkim koronnym Janem Zamoyskim. Małżeństwo miało wzmocnić wpływy rodu Batorych w Polsce. Z powodu młodego wieku Batorówny zaręczyny zostały odłożone do 1582. Król zaplanował przejście bratanicy na katolicyzm, czemu Krystyna stanowczo się sprzeciwiała. Po śmierci jej matki w 1581 jezuici z Kolozsváru przez półtora roku bezskutecznie próbowali ją nawrócić. 
Wkrótce przed ślubem z Zamoyskim Krystyna zmieniła imię na Gryzelda. Przypuszcza się, że do zmiany imienia doszło z inicjatywy Giorgia Blandraty, medyka w służbie królowej węgierskiej Izabeli Jagiellonki. Pod imieniem Gryzeldy bratanica królewska została odnotowana po raz pierwszy w źródłach w kwietniu 1583. Ślub Batorówny z Zamoyskim odbył się 12 czerwca 1583 w katedrze na Wawelu. Uroczystości weselne trwały dziesięć dni. Gryzelda przybyła na Wawel z orszakiem tysiąca stu osób, wśród których znajdowało się sześciuset żołnierzy pilnujących posagu panny młodej. Zaślubiny i huczne wesele Zamoyskich zostało dokładnie opisane przez przebywającego wówczas na dworze królewskim heraldyka Bartosza Paprockiego.
Jako żona Zamoyskiego Gryzelda utrzymywała bogatą korespondencję z możnowładcą siedmiogrodzkim Jánosem Gálffym i swym bratem stryjecznym, biskupem warmińskim Andrzejem Batorym.
Śmierć.
Po kilku latach małżeństwa w sierpniu 1589 po siedmiomiesięcznej ciąży Gryzelda urodziła martwą dziewczynkę. Wkrótce zaszła w ciążę po raz drugi i w marcu 1590 na świat przyszła kolejna córka. Dziewczynka urodziła się przedwcześnie, jednak była zdrowa i wiązano z nią duże nadzieje. Nazajutrz po urodzeniu dziecka, Gryzelda zachorowała na ospę, która okazała się dla niej śmiertelna. Zmarła 14 marca 1590. Nowo narodzona córka Zamoyskich umarła dwa tygodnie później. 
Pogrzeb Gryzeldy odbył się w czerwcu. Po śmierci siostry Zygmunt Batory zażądał od Zamoyskiego zwrotu posagu Gryzeldy, który wynosił dziewięćdziesiąt forintów w złocie.

</doc>
<doc id="301880" url="https://pl.wikipedia.org/wiki?curid=301880" title="Szymon Pawłowski (polityk)">
Szymon Pawłowski (polityk)

Szymon Jerzy Pawłowski (ur. 5 grudnia 1978 w Sanoku) – polski polityk, ekonomista, urzędnik, poseł na Sejm V kadencji.
Życiorys.
Uczęszczał do Szkoły Podstawowej nr 8 w Sanoku. W 1997 został absolwentem I Liceum Ogólnokształcącego im. Komisji Edukacji Narodowej w tym samym mieście. W 2002 ukończył studia na Akademii Ekonomicznej w Krakowie.
W 1998 wstąpił do Młodzieży Wszechpolskiej, w której pełnił m.in. funkcję wiceprezesa okręgu małopolskiego, sekretarza i skarbnika zarządu głównego. W 2001 został członkiem Ligi Polskich Rodzin, zasiadał w zarządzie głównym tej partii. Od 2002 do 2005 był radnym Rady m.st. Warszawy. W 2004 bezskutecznie kandydował do Parlamentu Europejskiego. Od 2002 do 2004 zasiadał w zarządzie Fundacji „Pomoc Polakom na Wschodzie”. W 2003 pracował równocześnie jako specjalista ds. zamówień publicznych w Wojewódzkim Centrum Stomatologii w Warszawie. W 2004 został wiceprezesem zarządu Wojewódzkiego Funduszu Ochrony Środowiska i Gospodarki Wodnej na Mazowszu.
W wyborach parlamentarnych w 2005, otrzymawszy 7984 głosy, z listy Ligi Polskich Rodzin uzyskał mandat poselski w okręgu podwarszawskim. Zasiadał m.in. w Komisji Finansów Publicznych, Komisji Administracji i Spraw Wewnętrznych oraz Komisji Gospodarki. Był także wiceprzewodniczącym komisji śledczej ds. banków i nadzoru bankowego, od lipca 2007 do końca kadencji Sejmu pełnił funkcję przewodniczącego Klubu Parlamentarnego LPR. W przedterminowych wyborach parlamentarnych w 2007 bez powodzenia ubiegał się o reelekcję w okręgu siedleckim (uzyskał 1454 głosy).
W latach 2005–2007 zajmował stanowisko redaktora naczelnego miesięcznika „Racja Polska”.

</doc>
<doc id="301881" url="https://pl.wikipedia.org/wiki?curid=301881" title="Jamalsko-Nieniecki Okręg Autonomiczny">
Jamalsko-Nieniecki Okręg Autonomiczny

Jamalsko-Nieniecki Okręg Autonomiczny (ros. Ямало-Ненецкий автономный округ) – jednostka podziału administracyjnego w obrębie Federacji Rosyjskiej.
Położenie.
Okręg położony jest w strefie arktycznej Niziny Zachodniosyberyjskiej na Skrajnej Północy o powierzchni 769 tys. km² tj. obszar 1,5 raza większy od terytorium Francji metropolitalnej. Najdalej na południe wysunięty skrawek okręgu oddalony jest od północnego kręgu polarnego zaledwie o 800 km. Ponad połowa terytorium leży za kręgiem polarnym. W skład terytorium okręgu wchodzi Półwysep Jamalski.
Od wschodu graniczy z Krajem Krasnojarskim, od południa z Chanty-Mansyjskim Okręgiem Autonomicznym – Jugrą, od zachodu z Republiką Komi i Nienieckim Okręgiem Autonomicznym a od północy oblewają go wody Morza Karskiego.
Powierzchnia.
Rzeźba terenu.
Na terenie Okręgu występują dwa zasadnicze rodzaje rzeźby terenu: równiny i góry. Równiny w 90% leżą na wysokości poniżej 100 m n.p.m.
Górska część Okręgu zajmuje niezbyt szeroki pas wzdłuż Uralu Polarnego. Średnia wysokość masywów górskich w tym rejonie to 600–800 m. Sam Ural Polarny wznosi się na wysokość 1200–1300 m. Najwyższymi szczytami Jamalsko-Nienieckiego OA są góra Paj-Er – 1499 m n.p.m., oraz góra Kołokolnia – 1305 m n.p.m.
Klimat.
Teren Okręgu leży w trzech strefach klimatycznych: polarnej, subpolarnej i umiarkowanej chłodnej. Miejscowy klimat charakteryzuje się dużymi zmianami temperatury i innych warunków pogodowych na przestrzeni roku, długą, chłodną i surową zimą z silnymi burzami śnieżnymi i zamieciami.
Najniższa zanotowana temperatura to -56°C. Lato jest krótkie, średnio trwa ok. 50 dni.
Strefa klimatu polarnego obejmuje wyspy na Morzu Karskim oraz północną część Półwyspu Jamał i Półwyspu Gydańskiego. Tu właśnie najbardziej widoczne są cechy klimatu Okręgu: zima jest bardzo długa i ciężka, a burze śnieżne i zamiecie – najsilniejsze. Także tu notuje się najniższe temperatury (absolutne minimum -56°C).
W okresie zimowym grubość pokrywy śnieżnej nie przekracza 40 cm. Wiosna pojawia się późno. Temperatury nocą nie spadają poniżej 0°C jedynie w lipcu. Często występuje wysoki poziom zachmurzenia. Jesienią do pochmurnej pogody dołączają silne wiatry.
Temperatura zwykle spada na stałe poniżej zera już we wrześniu, czasami jednak zdarzają się cieplejsze lata i wówczas w czasie dnia przyjmuje ona wartości dodatnie jeszcze w październiku, a wody zamarzają dopiero w listopadzie.
Subpolarna strefa klimatyczna zajmuje położone bardziej na południe części półwyspów Jamał i Gydańskiego. Lato (albo raczej ciepła pora roku, bez przymrozków) w tym rejonie trwa dłużej, do 68 dni. Opady głównie w ciepłej porze roku, w formie deszczu.
Południowa część regionu, położona na Nizinie Zachodniosyberyjskiej leży strefie klimatów umiarkowanych chłodnych, skrajnie kontynentalnych. Średnia temperatury są wyższe. Pokrywa śniegowa osiąga grubość 60–80 cm. i zalega od połowy października do połowy maja. Lato dość ciepłe i wilgotne. Okres bez przymrozków wynosi ok. 100 dni.
Ludność.
Narodowości.
Zdecydowaną większość ludności Jamalsko-Nienieckiego OA stanowią Rosjanie (59,2%). Ponadto na terenie Okręgu mieszkają:
Rdzenni mieszkańcy Okręgu stanowią 6,1% populacji i są to:
Rdzenni mieszkańcy.
Poszczególne rdzenne narody omówione są w poświęconych im artykułach.
Gęstość zaludnienia.
Średnia gęstość zaludnienia w Jamalsko-Nienieckim OA wynosi 0,7 os./km² W praktyce istnieją duże rozbieżności pomiędzy różnymi częściami kraju. W miastach i w ich pobliżu jest to kilkadziesiąt a nawet ponad kilkaset osób na km², zaś na pozostałych obszarach pozamiejskich 1 osoba przypada na kilkadziesiąt km².
Miasta.
Stolicą Okręgu jest miasto Salechard. Największymi miastami na terenie Autonomii są Nowy Urengoj i Nojabrsk.
Ludność miejska stanowi 82,8% populacji okręgu.
Najważniejsze miasta i osiedla (stan na 1 stycznia 2005)
Podział administracyjny.
Z obszaru Jamalsko-Nienieckiego OA – wyodrębnione są tereny większości dużych miast. Obejmują one obszar samego miasta, czasem również kilku miejscowości położonych w pobliżu. Okręgów takich jest 7. Pozostała powierzchnia Okręgu podzielona jest na 7 rejonów.
Rejony.
Pozamiejska powierzchnia Jamalsko-Nienieckiego OA podzielona jest na 7 rejonów.
Władze.
Organem prawodawczym jest miejscowy parlament – Duma Państwowa Jamalsko-Nienieckiego Okręgu Autonomicznego (ros. Государственная Дума Ямало-Ненецкого автономного округа), złożona z 21 członków. Stanowione przez ten organ prawa dotyczą spraw lokalnych i nie mogą być sprzeczne z ustawodawstwem ogólnorosyjskim.
Głową Okręgu jest gubernator. Obecnie, od 1994 funkcję tę sprawuje Jurij. W. Niejołow.
Języki urzędowe.
Zasadniczym językiem urzędowym Okręgu jest, podobnie jak w całej Rosji język rosyjski. Na terenie Jamalsko-Nienieckiego OA specjalny status posiadają języki autochtonicznych narodów: nieniecki, chantyjski i selkupski, jednak w praktyce ich znaczenie jest symboliczne, jako że zaledwie nieco ponad połowa spośród 8760 zamieszkujących kraj Chantów i ok. 35% spośród ok. 2500 Selkupów żyjących w OA zna język ojczysty. Znajomość języka nienieckiego jest większa z racji większej liczebności tego narodu, ale także i on powoli traci znaczenie, gdyż spośród ponad 22 000 Nieńców ojczystym językiem posługuje się zaledwie 66%.
Tablice rejestracyjne.
Tablice pojazdów zarejestrowanych w Jamalsko-Nienieckim Okręgu Autonomicznym mają oznaczenie 89 w prawym górnym rogu nad flagą Rosji i literami RUS.

</doc>
<doc id="301890" url="https://pl.wikipedia.org/wiki?curid=301890" title="Komi-Permiacki Okręg Autonomiczny">
Komi-Permiacki Okręg Autonomiczny

Komi-Permiacki Okręg Autonomiczny (ros. "Коми-Пермяцкий автономный округ") – do 30 listopada 2005 jednostka terytorialna Federacji Rosyjskiej.
Geografia.
Komi-Permiacki Okręg Autonomiczny położony był na kontynencie europejskim.
Historia.
Okręg powstał w 1925.
W wyniku referendum przeprowadzonego w październiku 2004, 1 grudnia 2005 Komi-Permiacki Okręg Autonomiczny został połączony, jako Okręg Komi-Permiacki z obwodem permskim, tworząc Kraj Permski.
Tablice rejestracyjne.
Tablice pojazdów zarejestrowanych w Komi-Permiackim Okręgu Autonomicznym mają oznaczenie „81” w prawym górnym rogu nad flagą Rosji i literami RUS.

</doc>
<doc id="301894" url="https://pl.wikipedia.org/wiki?curid=301894" title="Stefan Pogonowski">
Stefan Pogonowski

Stefan Pogonowski (ur. 12 lutego 1895 w Domaniewie, zm. 15 sierpnia 1920 w Wólce Radzymińskiej) – polski oficer i poeta, porucznik piechoty Wojska Polskiego, podczas wojny polsko-bolszewickiej dowódca I batalionu 28 Pułku Strzelców Kaniowskich "Dzieci Łodzi", który poległ w bitwie pod Radzyminem. Pośmiertnie awansowany do stopnia kapitana. Dwukrotny kawaler Orderu Virtuti Militari.
Życiorys.
Urodził się w majątku Domaniew, w rodzinie ziemiańskiej Ryszarda i Heleny z Mareckich. Był jednym z dziewięciorga rodzeństwa: zmarłych w dzieciństwie dwóch braci Władysławów, Lucjana, Ryszarda, bliźniaczkę Mariannę (ur. 12 lutego 1895) oraz Stanisława (ur. 1896), Stanisława (1898–1934), Janiny (ur. 1902) i Anny (ur. 1908).
Po ukończeniu gimnazjum w Łodzi wybrał karierę wojskową. Od 14 lutego 1914 w armii rosyjskiej. Absolwent Wileńskiej Szkoły Wojskowej, którą ukończył z trzecią lokatą 31 stycznia 1915 i został mianowany chorążym. Od 5 stycznia 1918 w oddziałach I Korpusu Polskiego. Od września 1918 w odrodzonym Wojsku Polskim w 4 Dywizji Strzelców Polskich gen. Żeligowskiego, członek Legii Rycerskiej Korpusu Wschodniego. Od lipca 1919 jako dowódca 3 kompanii w 29 pułku strzelców kaniowskich. Od grudnia 1919 jako dowódca batalionu na froncie litewsko-białoruskim.
"Świtem 15 sierpnia 1920 z własnej inicjatywy z Kątów Węgierskich przeprowadził brawurowy atak, wywołując panikę w szeregach znacznie liczniejszego nieprzyjaciela".
Poległ 15 sierpnia 1920 w Zamostkach Wólczyńskich pod Radzyminem, w czasie Bitwy Warszawskiej, prowadząc do ataku I batalion 28 pułku Strzelców Kaniowskich. Wg innej wersji zginął pod Wólką Radzymińską.
Rodziny nie założył. Był autorem wierszy lirycznych.
Pośmiertnie odznaczony został Krzyżem Srebrnym Orderu Wojennego Virtuti Militari oraz awansowany na kapitana. Pochowany na Starym Cmentarzu w Łodzi, w grobowcu z sylwetką rycerza w zbroi husarskiej, wykonanym przez Wacława Konopkę, a ufundowanym przez łódzkie społeczeństwo.
Komitet budowy pomnika kapitana Stefana Pogonowskiego otrzymał opinię generała Lucjana Żeligowskiego o znaczeniu nocnego ataku pod Radzyminem w nocy z 14 na 15 sierpnia 1920 przez batalion ciężkich karabinów maszynowych pod dowództwem Pogonowskiego:
"Dnia 15 sierpnia o godz. 1-szej w nocy, prowadząc swe dzielne kompanie do zwycięskiego ataku na pozycje nieprzyjacielskie pod Radzyminem padł dowódca 1-go batalionu 28-go pułku piechoty ś. p. kapt. Pogonowski...w chwili kiedy nieprzyjaciel otworzył sobie wejście do stolicy. Pogonowski z batalionem odosobnionym, w miejscu najbardziej zbliżonym do tyłów nieprzyjaciela, uderzył nań w nocy pod Wólką Radzymińską, dzięki czemu nieprzyjaciel, który już doszedł do Kątów Węgierskich, czuł się zagrożony na swoich tyłach...W samorzutnej inicjatywie ś. p. kapt. Pogonowskiego leży wielkość jego czynu. Był to...moment zwrotny w historii tej wojny. Psychologia klęski, cofania się, ciągłych odwrotów została nareszcie przełamana. Odwróciła się karta historii.- W tym przełomie psychologicznym jest wielka treść czynu i śmierci ś. p. kapt. Pogonowskiego.”
Gen. L. Żeligowski przypisuje natarciu kapitana Pogonowskiego doniosłe znaczenie. Rosjanie widzieli ze swoich pozycji ognie i światła Warszawy. Droga do stolicy wydawała się być otwarta. Oto co zapisał gen. Żeligowski w swych wspomnieniach:

</doc>
<doc id="301897" url="https://pl.wikipedia.org/wiki?curid=301897" title="Pluralizm (filozofia)">
Pluralizm (filozofia)

Pluralizm jest to w filozofii:
Pluralizm jest w opozycji z monizmem w wąskim rozumieniu, jednak niekoniecznie z monizmem atrybucyjnym.

</doc>
<doc id="301898" url="https://pl.wikipedia.org/wiki?curid=301898" title="Ran (gwiazda)">
Ran (gwiazda)

Epsilon Eridani ("Ran", "ε Eri") – gwiazda w gwiazdozbiorze Erydanu. Znajduje się w odległości około 10,5 roku świetlnego od Słońca i jest jedną z najbliższych gwiazd.
Nazwa.
Nazwa własna gwiazdy, Ran, nie jest nazwą tradycyjną, lecz została wyłoniona w publicznym konkursie i zaakceptowana przez Międzynarodową Unię Astronomiczną. Wywodzi się ona od nordyckiej bogini toni morskiej Rán. Podobnie od imienia jej męża, olbrzyma Ägira, wywodzi się nazwa planety AEgir okrążającej gwiazdę. Nazwy te zaproponowali uczniowie szkoły średniej w Mountainside (Stany Zjednoczone).
Charakterystyka obserwacyjna.
Jest to widoczna gołym okiem, choć niewyróżniająca się jasnością (obserwowana wielkość gwiazdowa: 3,73) gwiazda w północnej części gwiazdozbioru Erydanu. Na niebie gwiazda ma aż 10 słabych optycznych towarzyszek, jednak ich ruch względem Epsilon Eridani wskazuje, że są niezwiązanymi obiektami tła.
Charakterystyka fizyczna.
Epsilon Eridani to pomarańczowy karzeł, gwiazda ciągu głównego należąca do typu widmowego K2. Jest chłodniejsza i świeci słabiej od Słońca – według pomiarów sondy Gaia ma temperaturę 4975 K i jasność równą około 38% jasności Słońca. Jej promień to około 0,83 promienia Słońca, a masa jest równa ok. 0,78 masy Słońca. Jest to gwiazda typu BY Draconis, która wykazuje rotację różnicową, uwidaczniającą się w ruchu plam gwiazdowych. Duża aktywność magnetyczna, a także szybka rotacja wiążą się z wiekiem gwiazdy. Ran jest znacznie młodsza od Słońca, wiek gwiazdy i jej układu planetarnego jest oceniany na od pół miliarda do miliarda lat.
Układ planetarny.
Ran jest jedną z najbliższych gwiazd okrążanych przez planety pozasłoneczne. W systemie znajdują się także dwa pasy planetoid oraz zewnętrzny lodowy pierścień przypominający pas Kuipera. Struktura pasów wokół gwiazdy sugeruje, że oprócz znanego obiektu, w układzie mogą się znajdować jeszcze co najmniej dwie inne planety.
Pierwszą planetę (Epsilon Eridani b) odkryto w 2000 roku. W 2006 roku Kosmiczny Teleskop Hubble’a potwierdził astrometrycznie, że gwiazdę okrąża planeta. W 2015 roku otrzymała ona nazwę własną AEgir. Jej właściwości długo pozostawały nieznane, jako że wyznaczony na podstawie pomiarów mimośród orbity wydawał się za duży, aby pogodzić istnienie planety z obecnością wewnętrznego pasa planetoid wokół gwiazdy. W 2018 roku łącząc pomiary ruchów gwiazdy przeprowadzone w ciągu 30 lat stwierdzono, że orbita planety jest bliska kołowej (e=0,07) i krąży ona poza pasem planetoid. Ma ona masę minimalną 0,78 masy Jowisza i okrąża gwiazdę w odległości 3,39 au. Nachylenie jej orbity nie jest znane, ale jeżeli planeta krąży w tej samej płaszczyźnie co zewnętrzny dysk materii wokół gwiazdy (), to jej masa jest nieco większa niż masa Jowisza (1,19 ).
Istnienie drugiej, dalszej planety, pozostaje niepotwierdzone.
Najbliższym sąsiadem ε Eri jest podwójny czerwony karzeł o oznaczeniu Luyten 726-8 (tworzą go składniki UV Ceti i BL Ceti), znajdujący się w odległości .
Poszukiwanie cywilizacji pozaziemskich.
W latach 60. XX wieku Epsilon Eridani i Tau Ceti zostały przez Franka Drake’a wytypowane do projektu OZMA, którego celem było poszukiwanie sygnałów radiowych mogących pochodzić od cywilizacji pozaziemskich. Kryteriami wyboru była stosunkowo nieduża odległość oraz fizyczne podobieństwo obu gwiazd do Słońca. W ramach projektu przeprowadzono ponad 100 godzin nasłuchu radiowego na częstotliwości 1420 MHz (promieniowanie neutralnego wodoru), wykorzystując do tego celu 26-metrowy Radioteleskop Green Bank. Wyniki obserwacji były negatywne.
W fikcji.
W uniwersum gry komputerowej Halo, gwiazdę tę okrążają planety Tribute, Circumstance, Beta Gabriel, Tantalus, Epsilon Eridani IV, a przede wszystkim Reach. Wszystkie te planety znajdują się we władzy Dowództwa Kosmicznego Narodów Zjednoczonych (UNSC). Podczas wojny z przedstawicielem obcej cywilizacji, Przymierzem (Covenant), kolonia staje się bastionem desperackich walk Sił Zbrojnych UNSC z Przymierzem o kontrolę nad tą najważniejszą kolonią ludzkości.
W cyklu Przestrzeń objawienia Alastaira Reynoldsa, umiejscowionym w odległej przeszłości, miejscem akcji wielu powieści jest planeta Yellowstone znajdująca się w układzie Epsilon Eridani.
W serialu telewizyjnym Babilon 5 na orbicie wokół fikcyjnej trzeciej planety znajduje się tytułowa stacja kosmiczna.
W cyklu Oko Jelenia Andrzeja Pilipiuka łasica pochodzi z planety Czita z układu planetarnego wokół Epsilon Eridani.

</doc>
<doc id="301902" url="https://pl.wikipedia.org/wiki?curid=301902" title="Pluralizm (socjologia)">
Pluralizm (socjologia)

Pluralizm – w życiu społecznym jest to taka sytuacja w funkcjonowaniu państwa lub innej organizacji, gdy różne grupy mają prawo wyrażać swoje interesy, w tym zwłaszcza mieć udział w sprawowaniu władzy. Pluralizm zakłada poszanowanie zróżnicowań społecznych i kulturowych i uznanie równości poglądów.
Pluralizm kulturowy dotyczy świadomego wysiłku grup mniejszościowych celem podtrzymania własnej etniczności. Mniejszość jednocześnie pracuje na uzyskanie politycznego i ekonomicznego wpływu w społeczeństwie dominującym. 
Pluralizm jest kategorią trwałego występowania kilku kategorii kulturowych w społeczeństwie, z połączeniem z akceptacją ze strony grupy większościowej oraz równością grup mniejszościowych.

</doc>
<doc id="301903" url="https://pl.wikipedia.org/wiki?curid=301903" title="Fruitarianizm">
Fruitarianizm



</doc>
<doc id="301905" url="https://pl.wikipedia.org/wiki?curid=301905" title="Parmenion">
Parmenion

Parmenion (ur. ok. 400 p.n.e., zm. w 330 p.n.e. w Ekbatanie) – macedoński generał w służbie Filipa II Macedońskiego i Aleksandra Macedońskiego.
Życiorys.
Parmenion był ojcem macedońskiego arystokraty Filotasa. Za panowania Filipa II w 356 p.n.e. odniósł wielkie zwycięstwo nad Illirią; był jednym z delegatów macedońskich, którzy zawarli pokój w Atenach w 346 p.n.e., potem został posłany z armią, aby wzmocnić wpływy Macedonii w Eubei, w 342 p.n.e.
W 336 p.n.e. prowadził razem z Amyntasem i Attalosem macedońską kampanię w Azji Mniejszej, służącą przygotowaniu planowanej przez Filipa wyprawy przeciwko imperium Perskiemu.
Po objęciu władzy królewskiej przez Aleksandra został drugim co do ważności wodzem armii macedońskiej. Między innymi dowodził lewym skrzydłem armii w bitwach nad Granikiem, pod Issos i pod Gaugamelą.
Gdy Aleksander dowiedział się, że Filotas, syn Parmeniona, był zamieszany w spisek na jego życie, Filotas został skazany na śmierć i stracony, ale podobny los spotkał także Parmeniona, choć nie było bezpośrednich dowodów jego zdrady.

</doc>
<doc id="301907" url="https://pl.wikipedia.org/wiki?curid=301907" title="Tajmyrski (Dołgańsko-Nieniecki) Okręg Autonomiczny">
Tajmyrski (Dołgańsko-Nieniecki) Okręg Autonomiczny

Tajmyrski (Dołgańsko-Nieniecki) Okręg Autonomiczny (, "Tajmyrskij (Dołgano-Nienieckij) awtonomnyj okrug") – dawna jednostka administracyjna Rosji w 2007 roku zlikwidowana i włączona do Kraju Krasnojarskiego jako rejon tajmyrski (dołgańsko-nieniecki).
Geografia.
Tajmyrski (Dołgańsko-Nieniecki) Okręg Autonomiczny położony był na kontynencie azjatyckim, na północy Rosji.
Miasta.
Stolicą okręgu była Dudinka (25 000 mieszkańców), która jest portem dla największego miasta regionu – Norylska. Innym większym miastem jest Dikson (1200 mieszkańców)
Historia.
Okręg utworzono 10 grudnia 1930.
1 stycznia 2007 r. okręg został zlikwidowany i jako rejon wszedł w skład Kraju Krasnojarskiego.
Tablice rejestracyjne.
Tablice pojazdów zarejestrowanych w Tajmyrskim (Dołgańsko-Nienieckim) Okręgu Autonomicznym mają oznaczenie 24 w prawym górnym rogu nad flagą Rosji i literami RUS.

</doc>
<doc id="301908" url="https://pl.wikipedia.org/wiki?curid=301908" title="Tajmyrski (Dołgano-Nieniecki) Okręg Autonomiczny">
Tajmyrski (Dołgano-Nieniecki) Okręg Autonomiczny



</doc>
<doc id="301909" url="https://pl.wikipedia.org/wiki?curid=301909" title="Aptiv">
Aptiv

Aptiv (wcześniej "Delphi Corporation") – przedsiębiorstwo powstałe 28 maja 1999 roku ze struktur General Motors.
Korporacja ta jest jedną z największych w branży zajmującej się produkcją części dla przemysłu samochodowego. Zatrudnia około 163 tys. pracowników (w USA około 50 tys.). Posiada 167 fabryk i następne 41 jako joint ventures z innymi spółkami, 53 centra sprzedaży. Aptiv operuje na terenie 46 krajów w tym w Polsce (Gdańsku, Jeleśni oraz Centrum Techniczne w Krakowie).
W 1996 r. Delphi przejmuje Zakłady Sprzętu Mechanicznego w Ostrowie Wielkopolskim.
30 czerwca 1997 roku Delphi Automotive Systems nabyło polską Fabrykę Amortyzatorów S.A. z Krosna.
W celu uniknięcia odpowiedzialności przed wierzycielami, 8 października 2005 roku Delphi Corporation wniosła o bankructwo.
13 maja 2006 roku Delphi sprzedało polskim przedsiębiorcom części zakładu w Krośnie zajmującą się produkcją sprężyn gazowych, drążków kierowniczych i przegubów kulowych, a także linie do regeneracji sprzęgieł samochodowych i zakład obróbki skrawaniem, a w 2009 roku pozostałą część krośnieńskiej fabryki stanowiącej linię produkcyjną amortyzatorów i hamulców chińskiej spółce Beijing West Industries.
Od 2009 – jako Delphi Automotive – ponownie jest notowana na Giełdzie Nowojorskiej, mając siedzibę w Gillingham w Wielkiej Brytanii.
W lipcu 2015 roku Delphi Thermal Systems w Ostrowie Wielkopolskim zostaje nabyte przez niemiecki koncern Mahle
Aptiv Services Poland S.A. zatrudnia obecnie ponad 4 tysiące pracowników w dwóch zakładach produkcyjnych i w działającym od 2000 roku Centrum Technicznym w Krakowie.
12 grudnia 2017 roku Delphi sfinalizowało wydzielenie segmentu Powertrain, w wyniku czego powstały dwie nowe spółki: Aptiv PLC oraz . Przeważająca część pracowników spółki Aptiv jest zatrudniona fabrykach w Gdańsku i w Jeleśni oraz w Centrum Technicznym w Krakowie, gdzie większość pracowników to inżynierowie zajmujący się elektroniką, oprogramowaniem i aktywnym bezpieczeństwem (w tym technologiami autonomicznej jazdy), jak też architekturą elektryczno-elektroniczną.

</doc>
<doc id="301910" url="https://pl.wikipedia.org/wiki?curid=301910" title="Bezstronność">
Bezstronność

Bezstronność - dyrektywa sprawiedliwości, w myśl której decyzja powinna być podejmowana na podstawie obiektywnych kryteriów, a nie osobistych przekonań, uprzedzeń, preferencji lub w wyniku wpływu innych osób. Jest to brak dezaprobaty, pewne przyzwolenie, brak sprzeciwu.
Bezstronność jest też stanowiskiem osoby, która nie chce brać udziału w sporze lub konflikcie.

</doc>
<doc id="301912" url="https://pl.wikipedia.org/wiki?curid=301912" title="Dołgano-Nieniecki Okręg Autonomiczny">
Dołgano-Nieniecki Okręg Autonomiczny



</doc>
<doc id="301914" url="https://pl.wikipedia.org/wiki?curid=301914" title="Prodašice">
Prodašice

Prodašice – miejscowość i gmina (obec) w Czechach, w kraju środkowoczeskim, w powiecie Mladá Boleslav. W 2022 roku liczyła 91 mieszkańców.

</doc>
<doc id="301915" url="https://pl.wikipedia.org/wiki?curid=301915" title="Ustrój polityczny Szwajcarii">
Ustrój polityczny Szwajcarii

Ustrój polityczny Szwajcarii
Szwajcaria jest federacją demokratyczną oraz parlamentarną, gdzie na szeroką skalę wykorzystywana jest instytucja referendum (demokracja bezpośrednia). Szczególnie silna pozycja parlamentu i władz kantonalnych.
Szwajcaria jest związkiem państw. Tworzą ją republiki będące kantonami konfederacji, posiadające charakter organizmów państwowych. Jest to wyrażone nawet w ich oficjalnym nazewnictwie np. oficjalna nazwa Jury to "Republika i Kanton Jura". Konstytucja przeprowadza podział kompetencji pomiędzy federację a kantony.
Zgromadzenie Federalne (parlament) to najwyższa władza rządząca Szwajcarii. Nie ma żadnych tzw. „hamulców” – nie można rozwiązać jej izb przed upływem kadencji. Wybiera również członków rządu (Rady Związkowej) i Trybunału Federalnego.
Nazywa się to „"rządami zgromadzenia"” – supremacja parlamentu nad pozostałymi władzami, które sam powołuje i sam nimi kieruje oraz kontroluje. Nie mają one możliwości hamowania jego poczynań lub tym bardziej przeciwstawiania się mu.
Konstytucja szwajcarska, pomimo powyższego, posiada przepisy o trójpodziale władz. Nie ma jednak tam zagwarantowanej ich równowagi.
Inna charakterystyczna cecha systemu szwajcarskiego to bezpośredniość – zarówno legislatywa, jak i egzekutywa mają równy stopień legitymizacji politycznej.
Konstytucja.
Konstytucja Federalna Konfederacji Szwajcarskiej (niem. "Bundesverfassung der Schweizerischen Eidgenossenschaft", fr. "Constitution fédérale de la Confédération suisse", wł. "Costituzione federale della Confederazione Svizzera", retorom.: "Constituziun federala da la Confederaziun svizra") została uchwalona 18 grudnia 1998 roku, poddana pod referendum 18 kwietnia 1999 roku, a weszła w życie 1 stycznia 2000 roku. Poprzednio obowiązująca pochodziła z 29 maja 1874 roku (była ona efektem gruntownej rewizji konstytucji z 12 września 1848 roku).
Konstytucja należy do sztywnych co oznacza, ze jej zmiana jest trudniejsza niż zmiana ustawy zwykłej. Spowodowane to jest to ogromnym zróżnicowaniem kraju.
Procedura zmiany konstytucji:
Do powyższego należy dodać, iż:
Referendum.
W systemie politycznym Szwajcarii referendum zarządza się w szeregu przypadków:
Także w kantonach występuje ludowa inicjatywa ustawodawcza (dotycząca ustaw kantonalnych), referendum budżetowe (budżet w Szwajcarii nie ma formy ustawy), w kilku kantonach funkcjonuje jako najwyższy organ władzy zgromadzenie ludowe wszystkich obywateli kantonu (wiec).
Parlament (Zgromadzenie Federalne).
Zgromadzenie Federalne – parlament szwajcarski (niem. "Bundesversammlung", fr. "Assemblée fédérale", wł. "Assemblea Federale", retorom. "Assemblea Federala") składa się z dwóch izb:
System dwuizbowości szwajcarskiej ma charakter symetryczny („"egalitarny"”) – obie izby mają takie same prawa, zgoda obu izb jest konieczna dla uchwalenia czegokolwiek, a postępowanie ustawodawcze może się rozpocząć w każdej z izb.
Konstytucja wspomina o kadencji wyłącznie Rady Narodu (4 lata), która nie może być rozwiązana przedterminowo. Nie precyzuje czasu trwania kadencji Rady Kantonów – zasady wyborów do RK regulują bowiem konstytucje poszczególnych kantonów. Pojęcie kadencji nie odnosi się do całej Rady, tylko do jej członków (trwa – w zależności od wewnętrznych przepisów kantonalnych – od roku do 4). Ustawodawstwo kantonalne jest jednak w tej sferze zasadniczo zbieżne.
Zgromadzenie Federalne ma niezwykle szerokie uprawnienia. Wyróżnia się szereg jego funkcji. Najważniejsze to:
Na czele każdej izby stoi przewodniczący, wybierany na 1 rok, bez prawa powtórnego wyboru. Do pomocy ma on dwóch wiceprzewodniczących. Zajmuje się on kierowaniem pracami izby, a w przypadku równości głosów, ma głos rozstrzygający.
W każdej izbie występuje dodatkowo ciało wewnętrzne – Biuro. Składa się ono z przewodniczącego, przewodniczących frakcji parlamentarnych (w Radzie Narodu) lub skrutatorów (w Radzie Kantonów). Biura ustalają merytoryczny program każdej sesji, proponują sposoby prowadzenia obrad nad danymi zagadnieniami, liczebność i skład komisji, ustalają rezultaty głosowań plenarnych itd.
Biura obu izb tworzą Konferencję Koordynacyjną. Ustala ona priorytet czasowy rozpatrywania poszczególnych spraw przedstawianych parlamentowi i ustala plan jego funkcjonowania w ramach sesji, a także zapewnia odpowiednie kontakty z Radą Federalną.
Izby obradują w ramach 4 sesji w roku. Początek każdej sesji ustalony jest w sposób trwały w odpowiedniej ustawie. Natomiast sesje nadzwyczajne zwoływane są wtedy, gdy zażąda tego Rada Federalna lub minimum 1/4 deputowanych którejś z izb. Na sesję nadzwyczajną zbierają się obie izby. Quorum to obecność większości ich członków.
Pomimo iż w parlamencie szwajcarskim znajdują się przedstawiciele różnych partii, to jednak nie można mówić tutaj o systemie partyjnym w pełnym tego słowa znaczeniu. Rząd powoływany jest przez parlament, ale nie jest on rządem koalicyjnym – ponieważ nie ma w nim przywódców partii politycznych, tylko ci, którzy zostali do niego powołani. Członkami rządu nie mogą zostać parlamentarzyści.
Od 1959 do 2003 roku, cztery największe partie były reprezentowane w parlamencie, co przekładało się na tzw. „"magiczną formułę"” – stałe proporcje ich reprezentacji w rządzie:
Taka tradycyjna redystrybucja stanowisk ministerialnych nie miała żadnej podstawy prawnej. W efekcie, w 2003 roku CVP/PDC straciło jedno miejsce na rzecz SVP/UDC.
System wyborczy.
Wybory do Rady Narodu odbywają się w kantonach, ponieważ każdy kanton to jednocześnie okręg wyborczy. Liczba deputowanych wybieranych z każdego kantonu jest proporcjonalna do liczby obywateli go zamieszkujących (co najmniej jeden deputowany na kanton). Wybory muszą być proporcjonalne (w kantonach wybierających jednego deputowanego jednak większościowe).
Prawo składania zgłoszenia kandydata ma 15-osobowa grupa wyborców na ręce rządów kantonalnych albo też partie, zgłaszające całe listy swoich kandydatów.
Wyborca może głosować w różnoraki sposób:
Przekładanie głosów na ilość mandatów przypadających na poszczególne listy partyjne odbywa się według systemu Hagenbacha-Bischoffa.
Wybory do Rady Kantonów są wyborami powszechnymi, większościowymi. Odbywają się w dwóch turach. W pierwszej z nich wymagana jest większość bezwzględna, w drugiej – większość zwykła.
Rząd (Rada Federalna).
Rząd liczy 7 osób i liczba ta jest zawarta w konstytucji. Jego skład wybierany jest przez Zgromadzenie Federalne. Członkami rządu muszą być osoby z różnych kantonów. Nie mogą one być spokrewnione ani spowinowacone. Istnieje zwyczaj ustanowiony przez tak zwaną Formułę magiczną, iż w rządzie muszą zasiadać przedstawiciele głównych grup językowych oraz wyznaniowych Szwajcarii, a także pochodzący z trzech największych kantonów: Berna, Zurychu i Vaud.
Rząd Szwajcarii działa na zasadzie kolegialności. Teoretycznie oznacza to, iż każdy akt rządowy musi dochodzić do skutku na posiedzeniach rządu, z udziałem wszystkich członków, po przegłosowaniu go i po uprzedniej dyskusji. Ale z powodu natłoku zadań, konstytucja powołuje „departamenty federalne” (ministerstwa), z kierownikami departamentów na czele. Istnieją następujące departamenty: spraw zagranicznych, spraw wewnętrznych, wymiaru sprawiedliwości i policji, finansów i ceł, gospodarki, komunikacji i energetyki, spraw wojskowych. Każdy z takich kierowników jest jednocześnie członkiem Rady Federalnej.
Działalność departamentów podlega kontroli i krytyce ze strony parlamentu (jego komisji). Jednak szefowie departamentów nie mogą być przez niego odwoływani.
W skład Rady Federalnej wchodzą obecnie:
Prezydent Federacji.
Nie jest on głową państwa, ma znaczenie raczej marginalne, czysto proceduralne (primus inter pares). Jest jednym z członków Rady Federalnej, którego Zgromadzenie Federalne wybrało na przewodniczącego tego ciała. Wybierany jest tylko na jeden rok. Prezydentem zostaje osoba, która w poprzednim roku pełniła funkcję wiceprezydenta.
Jako przewodniczący Rady Federalnej, prowadzi jej obrady, podpisuje jej uchwały i przedstawia jej oświadczenia w parlamencie.
Prezydent posiada jedno „mocniejsze” uprawnienie – może mianowicie wydawać zarządzenia w sprawach pilnych, takich, którymi powinna zająć się Rada, jednak kiedy nie można czekać na jej posiedzenie. Takie zarządzenie musi jednak zostać rozpatrzone w celu zatwierdzenia przez Radę na jej najbliższym posiedzeniu.
Trybunał Federalny.
Jest to organ składający się z 39 sędziów i podzielony na kilka wydziałów. Wybierany jest przez Zgromadzenie Federalne na 6 lat. Zasadą tutaj jest wybieranie tych samych sędziów ponownie, jeżeli tylko pragną oni kontynuować swą pracę w Trybunale.
Trybunał Federalny nie jest trybunałem konstytucyjnym. Posiada on inne kompetencje. M.in. rozpatruje:
Trybunał Federalny nie może badać zgodności ustaw z konstytucją. Ustawy bowiem może uchylać tylko parlament. Za to może badać i ewentualnie uchylać prawodawstwo kantonalne.

</doc>
<doc id="301919" url="https://pl.wikipedia.org/wiki?curid=301919" title="Policyjny Klub Sportowy Katowice">
Policyjny Klub Sportowy Katowice

Policyjny Klub Sportowy Katowice − wielosekcyjny klub sportowy z Katowic.
Historia.
Założony został w 1924 pod nazwą Policyjny Klub Sportowy. Wówczas prezesem klubu został komendant na miasto i powiat Katowice, Karol Niewiadomski.
Od 1945 działał pod nazwą Wojewódzki Milicyjny Klub Sportowy (WMKS), natomiast w 1949 przyjął nazwę Gwardia Katowice. Aktualnie nosi on nazwę KS Gwardia 1924 Sosnowiec.
W 1947 klub brał udział w Mistrzostwach Polski w piłce nożnej.

</doc>
<doc id="301920" url="https://pl.wikipedia.org/wiki?curid=301920" title="Pogoń Katowice">
Pogoń Katowice

TS Pogoń Katowice – klub sportowy z Katowic założony w 1920.
Historia.
Powstał 16 lutego 1920 jako klub piłkarski. Czołowymi działaczami z tamtego okresu byli Czesław Bloch, Baltazar Szaflik, Paweł Wybierski i Alojzy Budniok. Prawdopodobnie był to najstarszy polski klub w Katowicach. W dniu 7 października 1920 r. do Klubu dołączył KS "Siła"-Zawodzie. W połowie 1921 r. "Pogoń"-Katowice zrzeszała 270 członków. Od 1928 roku klub stał się klubem wielosekcyjnym. Pod koniec 1938 r. liczył 700 członków i posiadał sześć sekcji. W sekcji hokeja i piłki ręcznej grał Ernest Wilimowski, piłkarz Erster Fussball-Club Katowice, a następnie Ruchu Hajduki Wielkie. 
W 1949 roku klub został odgórnie połączony z KS Baildon Katowice lub ze Zrzeszeniem Sportowym "Stal". W następnych latach działacze próbowali reaktywować Pogoń, jednak władze na to nie zezwoliły ponieważ był to klub zbyt "inteligencki". Być może miało to związek z tym, że podczas meczu Polska - ZSRR kibice "Pogoni" skandowali na widok radzieckich sportowców "Bierzcie zegarki i rowery i jedźcie do jasnej cholery".
Stadion Pogoni powstał w 1925 r., dziś jest to stadion AWF Katowice przy ul. Kościuszki. 
Zawodnicy.
Pogoń wychowała pięciu olimpijczyków: przed wojną Wilhelma Schneidera, a po wojnie Rajmunda Karwickiego, Jana Nawrockiego, Antoniego Sobika i Teodora Zaczyka.

</doc>
<doc id="301921" url="https://pl.wikipedia.org/wiki?curid=301921" title="Sparta Katowice">
Sparta Katowice

BKS Sparta Katowice − polski klub sportowy założony w 1946 jako K.S. Społem, którego kierownikiem był Florian Rozpendowski. Klub prowadził sekcję piłki ręcznej i gimnastyki. W następnych latach częste zmiany nazwy: w 1946 na K.S. Tęcza, w czerwcu 1950 na K.S. Spójnia. W grudniu 1954 zmienia na K.S. Sparta. Od lutego 1957 do grudnia 1958 klub posiada własny statut. W wyniku fuzji z K.S. Budowlani (Ligocianka) oba kluby połączyły się w dniu 1 stycznia 1965 w jeden pod nazwą Budowlany Klub Sportowy Sparta Katowice. Od tego czasu, nowy klub posiadał wiele sekcji sportowych m.in. piłka nożna, piłka ręczna, akrobatyka sportowa, podnoszenie ciężarów, tenis stołowy i siatkówka. Dodatkowo sekcja piłkarska przejęła datę założenia (1924) i kontynuuje historię od zespołu z Ligoty.
Sekcje.
Do najważniejszych sekcji sportowych w klubie należą/należały:

</doc>
<doc id="301928" url="https://pl.wikipedia.org/wiki?curid=301928" title="Troyes AC">
Troyes AC

Troyes AC, właśc. Espérance sportive Troyes Aube Champagne – francuski klub piłkarski z siedzibą w Troyes.
Historia.
Klub założony został w 1900 roku. Status klubu zawodowego uzyskał w 1935 roku, jednak utracił go w 1963 roku. Ponownie klubem zawodowym Troyes AC był w latach 1970–1979. Po raz trzeci status klubu zawodowego został uzyskany w 1996 roku. W latach 1986–2000, klub nosił nazwę Association Troyes Aube Champagne (ATAC). W 2001 Troyes AC zdobył Puchar Intertoto po wygranej w finale z Newcastle United (gole 4:4, jednak więcej na wyjeździe zdobył ich zespół z Troyes). W sezonie 2004/05 klub zajął 3 miejsce w 20-drużynowej drugiej lidze i dzięki temu w sezonie 2005/2006 wystąpił jako beniaminek we francuskiej ekstraklasie – Ligue 1. Po zajęciu 18 miejsca w sezonie 2006/07 Troyes AC spadł do drugiej ligi (Ligue 2). W 2012 roku, wygrywając 2:0 z Amiens SC, zajął trzecie miejsce w Ligue 2 i po 5 latach wrócił do Ligue 1, z której po zaledwie jednym sezonie spadł. W 2015 klub ponownie awansował do Ligue 1 i znowu spadł po jednym sezonie do Ligue 2. Po roku zajmując 3 miejsce na drugim poziomie rozgrywkowym uzyskał ponowną promocję do Ligue 1 po zwycięstwie z Lorient.
Obecny skład.
"Aktualny na 2 września 2020."

</doc>
<doc id="301929" url="https://pl.wikipedia.org/wiki?curid=301929" title="Szkieletowa załoga">
Szkieletowa załoga

Szkieletowa załoga – zbiór opowiadań Stephena Kinga opublikowanych w 1985. W skład zbioru wchodzi dziewiętnaście opowiadań, jedna nowela ("Mgła") oraz dwa wiersze ("Lament paranoika" i "Dla Owena").

</doc>
<doc id="301930" url="https://pl.wikipedia.org/wiki?curid=301930" title="FC Sète">
FC Sète

Football Club de Sète 34 - francuski klub piłkarski z siedzibą w mieście Sète w Langwedocji.
Historia.
Klub FC Sète założony został w 1900 roku, a największe sukcesy święcił we francuskim futbolu przed II wojną światową, kiedy to dwukrotnie zdobywał mistrzostwo Francji. W sezonie 2006/2007 występuje w rozgrywkach Championnat National (3. liga), jako spadkowicz z Ligue 2.

</doc>
<doc id="301933" url="https://pl.wikipedia.org/wiki?curid=301933" title="FC Sete">
FC Sete



</doc>
<doc id="301934" url="https://pl.wikipedia.org/wiki?curid=301934" title="Stacje kolejowe w Gliwicach">
Stacje kolejowe w Gliwicach



</doc>
<doc id="301936" url="https://pl.wikipedia.org/wiki?curid=301936" title="Sunset Beach">
Sunset Beach

Sunset Beach – amerykański serial telewizyjny, emitowany w stacji NBC od 6 stycznia 1997 do 31 grudnia 1999. Serial był koprodukcją stacji NBC oraz wytwórni Aarona Spellinga. Emitowany był w ponad 70 krajach na świecie, w wielu zdobył ogromną popularność. Nazwa serialu została zaczerpnięta od niewielkiej plaży na południe od Seal Beach w Kalifornii.
Serial był emitowany w Polsce w stacji RTL7. Wyemitowano wszystkie odcinki w okresie od 22 września 1997 do 31 sierpnia 2000. Od 2014 do 2017 roku emitowany był w CBS Drama.
Historia.
Wątki serialu przez trzy lata produkcji oscylowały między romansem, sensacją, kryminałem, pojawiły się też fragmenty thrilleru i science-fiction. Początek akcji związany jest z romansem internetowym. Córka farmerów z Kansas odkrywa szokującą prawdę o swym narzeczonym: Tim dopuścił się zdrady w dniu ślubu z jej najlepszą przyjaciółką. Meg od dłuższego czasu regularnie rozmawiała online z tajemniczym SB – mężczyzną mieszkającym w Sunset Beach w Kalifornii. Teraz zdecydowała się wreszcie opuścić rodzinne Ludlow i poznać go. SB czyli Ben Evans okazał się zamożnym, tajemniczym wdowcem, właścicielem kawiarni internetowej „Java Web” mieszkającym w przepięknej willi na plaży. Cały pierwszy sezon "Sunset Beach" skupiony był przede wszystkim na wątku Meg i Bena. Zanim tych dwoje zeszło się na dobre, musiało pokonać mnóstwo przeciwności losu. Prawdopodobnie najważniejszą z nich była Annie Douglas – długoletnia przyjaciółka Bena, zakochana w nim bez wzajemności, która w celu rozdzielenia tych dwojga zjednoczyła siły z Timem, ex-narzeczonym Meg, który podążył za niedoszłą żoną w nadziei na odzyskanie jej miłości. Na przeszkodzie związkowi Meg i Bena stanęła także Maria – tragicznie zmarła żona Bena, której okoliczności śmierci były bardzo niejasne (wiele osób podejrzewało Bena o zamordowanie małżonki).
Drugi istotny wątek tej telenoweli związany był z klanem Richardsów. Olivia Richards była żoną bogatego przedsiębiorcy Gregory’ego Richardsa, właściciela m.in. lokalnej gazety „The Sentinel”. Razem z nimi mieszkała dwójka ich nastoletnich dzieci. Starsza córka – Caitlin to oczko w głowie Gregory’ego. Jest inteligentną studentką zakochaną bez pamięci w Cole'u St. Johnie – uwodzicielskim młodzieńcu otoczonym aurą tajemniczości. Natomiast młodszy syn – Sean to uczeń college’u. Jego miłosna wyprawa z koleżanką stała się powszechnie znana, gdy w motelu, w którym się zatrzymali popełniono morderstwo. Ofiarą był Del Douglas – ojciec Annie, znienawidzony przez większość mieszkańców Sunset Beach. W oczach prowadzącego śledztwo detektywa Torresa główną podejrzaną była właśnie córka Dela. Dlatego właśnie Annie musiała przez kilka tygodni ukrywać się w domu Bena i z pomocą swojej zwariowanej ciotki Bette szukać prawdziwego winowajcy. Po długim śledztwie okazało się, że strzelała Elaine Stevens. Szantażowana przez Dela, doprowadzona do ostateczności, właścicielka miejscowej cukierni skazana została ku nieszczęściu zrozpaczonej Annie tylko na 3 lata w zawieszeniu.
Związek Cole’a i Caitlin także był napiętnowany przez los. Gregory Richards za cel #1 obrał sobie rozdzielenie tej pary. Nie mógł dopuścić, by jego córka związała się z pierwszym lepszym mężczyzną. Nieszczęśliwa w małżeństwie i topiąca swe smutki w kieliszku, Olivia również zwróciła uwagę na chłopaka córki i przeżyła z nim namiętny romans. Jakież było jej zdziwienie gdy odkryła, że zaszła ze swym kochankiem w ciążę mniej więcej w tym samym czasie co jej córka! Gregory, nie wiedząc o ciąży niewiernej żony, zaplanował wykradnięcie dziecka swej córki i wychowanie go jako syna swojego i Olivii. Wskutek wypadku samochodowego Caitlin poroniła. Jako że bała się, że zostanie porzucona przez Cole’a udawała ciążę i planowała adopcję. W tym samym czasie Annie dowiedziała się, że jedynym sposobem na odziedziczenie majątku po ojcu jest małżeństwo z Gregorym Richardsem. Zdecydowała się sprzymierzyć z Caitlin, pomogła jej odurzyć Olivię i sztucznie wywołać poród dziecka. Caitlin zabrała niemowlę i wmówiła wszystkim, że należy do niej, matce powiedziała, że jej ciąża była martwa. W ten sposób Annie udało się doprowadzić do rozpadu małżeństwa Gregory’ego i Olivii, a następnie wyjść za tego pierwszego. W końcu Olivia dowiedziała się o straszliwym kłamstwie swej córki, zanim doszło do pojednania minęło jednak bardzo dużo czasu.
"Sunset Beach" to nie tylko świat ludzi białych, lecz także afroamerykanów. Zgodnie ze wstępnym scenariuszem wszystkie postaci murzyńskie miały zostać usunięte z serialu przed końcem pierwszego sezonu. Stało się jednak inaczej. Ze względu na dobre przyjęcie ze strony telewidzów wątek namiętności między ambitną dziennikarką Vanessą i odważnym ratownikiem Michaelem rozbudowano dodając pierwszą w historii telenoweli postać czarnoskórej nemezis – Virginii Harrison. Jako wdowa i samotna matka nastoletniego Jimmy’ego, Virginia pragnęła Michaela tylko dla siebie. W tym celu odurzyła Vanessę i zapłodniła wykradzioną z banku nasienia spermą, również czarnoskórego, doktora Tyusa Robinsona. Upozorowała to na niewierność Vanessy wobec Michaela, który cierpiał na bezpłodność. Gdy to się nie powiodło udała się do szamanki voodoo po specyfik powodujący olbrzymie wypryski skórne. Virginia przypadkiem dowiedziała się, że matka Vanessy choruje na trąd i pomyślała, że ta sama choroba u jej rywalki rozbije związek z Michaelem. Prawda wyszła w końcu na jaw i Virginia trafiła do szpitala psychiatrycznego.
Kolejnym z wątków były losy rodziny Torres, na którą składała się trójka rodzeństwa: Ricardo, Antonio i zaginiona przed laty Maria, oraz ich matka – jasnowidzka Madame Carmen. Jedyna postać z klanu Torresów, która została wprowadzona od samego początku serialu to Ricardo. Był on nie tylko policjantem, pilnującym porządku w Sunset Beach, ale też miejscowym podrywaczem. W momencie rozpoczęcia serialu jego kochanką była koleżanka z pracy, Paula Stevens. Znajomość ta nie miała jednak dalszej przyszłości, gdyż razem z awansem detektyw Torres zaczął zaniedbywać dziewczynę, a następnie wdał się w romans z jej siostrą – Gabriellą Martinez. Postać księdza Antonio Torresa została wplątana w akcję serialu w momencie, kiedy Gabi i Ricardo tworzyli już szczęśliwą parę. Początkowo dziewczyna widziała w nim przyjaciela, jednak z czasem uczucie to przerodziło się w miłość i pożądanie. Niestety dla Antonia pokusa okazała się silniejsza od woli i spędził upojną noc z dziewczyną brata. Zbliżenie tych dwojga zostało utrwalone na kasecie video, która oczywiście trafiła w niepowołane ręce, a w ostateczności dotarła do Ricarda, powodując u niego wylew i paraliż.
Carmen Torres była uważana za niepoczytalną, a jej dar jasnowidzenia był traktowany jak wymysł chorej kobiety. Jak się z czasem okazało, słusznie ostrzegała Meg Cummings przed wyjazdem na wyspę, Ricarda przed Gabi, ale jej największą racją było przekonanie, o tym, że Maria nie umarła. To właśnie Carmen doprowadziła do rozstania syna ze znienawidzoną Gabriellą. Imię Maria widzowie mogli usłyszeć już w jednym z pierwszych odcinków serialu, jednak tajemnicę tej postaci ujawniano przez długi czas. Ostatecznie po jej powrocie, rodzina Torresów zaczęła nowe życie.
Najbardziej niesamowity wątek serialu okrzyknięto mianem „Wyspy terroru” (z ang. „Terror Island”). Gdy grupa znajomych z Sunset Beach organizowała przyjęcie na nieopodal leżącej wysepce, nikt nie podejrzewał, że skończy się to śmiercią kilku bohaterów. Zamaskowany morderca przez wiele odcinków siał grozę wśród odciętych od reszty świata postaci. Od początku było wiadomo, że celem głównym zabójcy była Meg Cummings nikt jednak nie mógł się czuć wówczas bezpiecznie. Zamordowana została Jade – pracownica firmy cateringowej obsługującej przyjęcie; kapitan łodzi, którą wszyscy przypłynęli; Elisabeth – nowo poznana dziewczyna Seana oraz Mark – barman z „Java Web”. W swych ostatnich chwilach Markowi udaje się ściągnąć maskę z głowy mordercy i oczom widzów ukazuje się twarz ... Bena. W końcu wyszedł na jaw fakt, że był to Derek – opętany żądzą zemsty brat-bliźniak Bena. Dopiero pod koniec trzeciego sezonu Derek ostatecznie zginął postrzelony przez swego brata.
Maria Torres Evans, która poślubiła Bena, gdy była jeszcze nastolatką zaginęła i została uznana za zmarłą po wypadku na łodzi kilka lat przed akcją pierwszego odcinka serialu. Ben był cały czas opętany przez straszliwy sekret, który ukrywał: przyłapał żonę w łóżku z Derekiem. Maria nie miała pojęcia, że jej mąż ma brata bliźniaka, zdrada była więc nieświadoma. Poczucie winy Bena kładło się cieniem na związku z Meg już od samego początku. Sytuacja pogorszyła się, gdy Maria (mająca amnezję) odnalazła się w 1998 w czasie trzęsienia ziemi i została zaproszona przez niczego nie domyślającą się Meg na ślub z Benem.
Ben i Maria stawali się sobie coraz bliżsi w czasie gdy on pomagał jej odzyskać pamięć. Ku rozpaczy Meg, w ostatnim sezonie serialu w drzwiach domu Bena stanęła Tess – nieznajoma kobieta z dzieckiem, które rzekomo miałoby być Bena i Marii. Test na ojcostwo wypadł pozytywnie a Meg straciła złudzenia na zejście się z Benem. Wtedy jej w oko wpadł Casey, chłopak jej siostry Sary. Doprowadziło to do spięcia między siostrami. Tymczasem Derek, który niesłusznie został uznany za zmarłego, porwał Bena i przez kilka tygodni podszywał się pod niego, aby zdobyć Meg. Ostatecznie to on okazał się ojcem Benjy'ego, a jego wspólniczka Tess – matką.
Równie ciekawym wątkiem było trzęsienie ziemi, przez bohaterów odbywających akurat rejs statkiem odczuwane jako tsunami. Większość bohaterów znalazło się wówczas w ciężkiej sytuacji. Podczas gdy połowa z nich zmagała się z katastrofą na lądzie, reszta obsady przeżywała istną „Tragedię Posejdona”. Casey i Sara zanim zostali uratowani przez straż przybrzeżną spędzili kilka dni na bezludnej wyspie.
Akcja serialu przybrała ponadnaturalny przebieg, gdy z pobliskiego kościoła skradziono przeklęte klejnoty jednej z ikon. Wszyscy, którzy choć przez chwilę mieli je w ręku zaczęli zamieniać się w wysychające mumie. Moment kulminacyjny nastąpił w Wigilię, gdy kamienie zostały w porę odnalezione i zwrócone Madonnie co zapobiegło śmierci kilku kluczowych bohaterów.
Równie interesujący był wątek uwodzicielskiej i niebezpiecznej Franceski Vargas. Każdy w miasteczku pragnął jej śmierci, a gdy ta nastąpiła policja miała niemały orzech do zgryzienia szukając właściwego winowajcy. Pod koniec serialu wydało się, że zabił ją Gregory. Aby umknąć wymiarowi sprawiedliwości upozorował swoją śmierć, a następnie wrócił do Sunset Beach, udając swego angielskiego wuja Tobiasa.
"Who shot Francesca?” („Kto zastrzelił Franceskę?”) był jednym z najbardziej zagmatwanych wątków serialu. Poczynania każdego z podejrzanych oraz detektywa Torresa prowadzącego śledztwo były pisane przez różnych scenarzystów, dzięki czemu akcja robiła się ciekawsza. Vargas miała zdolność odkrywania cudzych tajemnic, przez co zyskała sobie wielu wrogów. To właśnie w jej ręce dostała się kaseta z nagraniem zbliżenia ojca Antonia z Gabi, której umiejętnie użyła do szantażu kochanków. Odkryła również, że Trey jest synem Olivii i Cole’a, a Caitlin i Annie uprowadziły go przy porodzie. Informację tę postanowiła wykorzystać do rozbicia małżeństwa Cailtin, a następnie uwiedzenia jej męża, w którym to podkochiwała się od lat. Tak więc z odcinka na odcinek Franceska budziła nienawiść w kolejnych osobach, aż w końcu jedna z nich postanowiła się jej pozbyć. Początkowo śledztwo ograniczało się jedynie do zniknięcia Franceski, jednak przybrało poważny obrót, kiedy ta podczas przyjęcia, wyskoczyła z tekturowego tortu z raną postrzałową w piersi, a następnie, umierając wskazała palcem na Antonia, czyniąc go głównym podejrzanym. Tajemnica śmierci Franceski została rozwiązana w dużym stopniu dzięki Annie, która paradowała po miasteczku przebrana w jej ciuchy i perukę. Ostateczna konfrontacja nastąpiła, kiedy Gregory zażądał spotkania z „Franceską”, aby tym razem pozbyć się jej ostatecznie.
Produkcja "Sunset Beach" została zakończona tuż przed 3. rocznicą. Większość głównych bohaterów doczekało się dobrego zakończenia. Ben i Meg oraz Vanessa i Michael pobrali się na podwójnym ślubie. Casey i Sara zaręczyli się, Cole i Caitlin zeszli się z powrotem a Olivia zdecydowała się wychowywać swojego syna samotnie. Maria dała rozwód Benowi i poznała nowego mężczyznę, Rossa Englisha. Zajęła się też adopcją Benjy'ego. Czarne charaktery doczekały się zakończeń odpowiednich dla siebie. Derek zginął, Tess i Gregory wylądowali w więzieniu. Zaborczy Tim został zamordowany przez Dereka. Tymczasem Annie Douglas nie poniosła konsekwencji swych matactw, tylko pogodziła się z Olivią i znalazła swą drugą połowę w agencie FBI – Jude Kavanaugh.
W zaskakującym ostatnim odcinku, Meg budzi się w Kansas i zdaje sobie sprawę, że te trzy lata spędzone w Sunset Beach to był tylko sen a wszystkie postacie to w rzeczywistości jej rodzina i przyjaciele z Ludlow. Jednakże, w ostatniej minucie Meg budzi się ze swojego „snu w śnie” w łóżku z Benem, dzień po ślubie!

</doc>
<doc id="301937" url="https://pl.wikipedia.org/wiki?curid=301937" title="Hyundai Atos">
Hyundai Atos

Hyundai Atos – samochód osobowy klasy najmniejszej produkowany pod południowokoreańską marką Hyundai w latach 1997 – 2008 oraz ponownie w latach 2018 – 2022.
Pierwsza generacja.
Hyundai Atos I został zaprezentowany po raz pierwszy w 1997 roku.
Atos został opracowany jako najtańszy i najmniejszy, pierwszy tego typu model w ofercie Hyundai. Samochód przyjął postać 5-drzwiowego hatchbacka z pudełkowatą sylwetką z wysoko poprowadzoną linią dachu i charakterystycznym, ściętym tyłem przyozdobionym wysoko umieszczonymi, wąskimi lampami w pionowej formie. Proporcje samochodu zostały podporządkowane wygospodarowaniu jak najbardziej przestronnej kabiny pasażerskiej i obszernego bagażnika, wyraźnie większego w porównaniu do np. konkurencyjnego Daewoo Matiza.
Pod kątem technicznym Atos pierwszej generacji charakteryzował się zawieszeniem składającym się z zamontowanych z przodu kolumn MacPersona i belki skrętnej z tyłu, z kolei na rynku europejskim gamę jednostek napędowych utworzyła tylko jedna - opracowana z myślą o modelu 12-zaworowa, o pojemności 1 litra.
Lifting.
W 2001 roku Hyundai Atos pierwszej generacji razem z droższym Atosem Prime przeszedł drobną restylizację nadwozia. Samochód otrzymał odświeżone klosze reflektorów i lamp, a także chromowaną poprzeczkę w atrapie chłodnicy i odświeżony wygląd zderzaka. Pojawiły się też zmiany pod kątem wykorzystanych materiałów w kabinie pasażerskiej.
Sprzedaż.
Hyundai Atos został skonstruowany jako samochód globalny. Trafił on do sprzedaży na rynkach azjatyckich, latynoamerykańskich i na Bliskim Wschodzie, a także w Europie, z czego w Wielkiej Brytanii samochód otrzymał inną ostatnią literę w emblemacie, nosząc nazwę Hyundai Atoz.
Samochód produkowano także w Malezji pod lokalną marką Inokom jako Inokom Atos, a po restylizacji adaptującej pas przedni z globalnego Atosa Prime II zyskując dłuższą nazwę, Inokom Atos Prima.
Atos Prime.
Hyundai Atos Prime I został zaprezentowany po raz pierwszy w 1999 roku.
Po przejęciu Kia Motors przez Hyundai Motor Group, zdecydowano się zbudować z myślą o rynku Korei Południowej i Indonezji bliźniaczy wobec Atosa model Kia Visto, który jednakże uzyskał przemodelowaną bryłę nadwozia i inny wygląd tylnego pasa.
Pierwotnie samochód miał trafić do sprzedaży również w Europie, jednak ostatecznie zdecydowano się nazwać go Atos Prime i uzupełnić ofertę jako droższy, lepiej wyposażony wariant oferowany równolegle z klasycznym Atosem.
Hyundai Atos Prime od pierwowzoru odróżniał się niższym o 35 centymetrów nadwoziem z opadającą linią dachu, a także pochyloną pod większym kątem tylną szybą i bardziej ściętymi słupkami C. Tylne lampy umieszczono niżej, nadając im bardziej ściętą formę. Pod kątem cenowym, na polskim rynku wariant Prime od podstawowego Atosa był droższy o ok. 2 tys. złotych.
Lifting.
Restylizacja, jaką Atos Prime przeszedł w 2001 roku razem z tańszym Atosem, przyniosła dla niego obszerniejsze zmiany. Poza nowym wyglądem atrapy chłodnicy i nowym kolorem kierunkowskazów w reflektorach, zmienił się także wygląd oraz układ lamp tylnych.
Sprzedaż.
Podobnie jak klasyczny Atos, także i wariant Prime był samochodem o globalnym zasięgu rynkowym. Dostępny był on m.in. na rynkach azjatyckich, w Ameryce Południowej czy na Bliskim Wschodzie, a także trafił do produkcji w Indiach jako Hyundai Santro. 
Spośród rynków europejskich, niewielki hatchback ponownie nosił inną nazwę w Wielkiej Brytanii - tym razem, jako Hyundai Amica. Na rynku meksykańskim sprzedażą modelu zajmował się z kolei Dodge, oferując go jako Dodge Atos.
Druga generacja.
Hyundai Atos Prime II został zaprezentowany po raz pierwszy w 2003 roku.
Nowa wersja najmniejszego modelu w gamie Hyundaia zastąpiła zarówno podstawowego Atosa, jak i wyżej pozyckonowanego Atosa Prime. Samochód powstał na bazie nowszego z nich, wykorzystując platformę i podzespoły techniczne, a także przednie i tylne drzwi oraz wystrój kabiny pasażerskiej. 
Poza tymi elementami - Atos Prime II był zupełnie nową konstrukcją, z innymi wymiarami zewnętrznymi i zaprojektowaną na nowo stylizacją nadwozia z charakterystycznymi, dużymi reflektorami. Głównym celem konstruktorów było zapewnienie ogólnej, lepszej jakości wykonania i bogatszego wyposażenia standardowego. Wprowadzono także nową, mocniejszą jednostkę napędową o pojemności 1,1-litra, która zapewniała lepszą dynamikę i elastyczność.
Sprzedaż.
Atos Prime II ponownie był samochodem przeznaczonym do sprzedaży na rynkach globalnych. Spośród rynków europejskich producent kontynuował odrębną politykę nazewniczą wobec Wielkiej Brytanii, gdzie podobnie jak dotychczas samochód nosił nazwę Hyundai Amica.
Z Indiach z racji pozostania w produkcji starszego odpowiednika, odnowiony model otrzymał dłuższą nazwę, Hyundai Santro Xing. Podobnie jak poprzednik, także i nowszy Atos Prime był sprzedawany w Meksyku jako Dodge Atos w ramach sieci dealerskiej Dodge.
Koniec produkcji i następca.
W 2008 roku produkcja i sprzedaż Atosa Prime zakończyła się m.in. w Europie i Meksyku na rzecz zupełnie nowego modelu, Hyundai i10. Produkcja pojazdu pod nazwą Santro Xing była kontynuowana w Indiach do 2014 roku, po czym zastąpił ją nowy, budżetowy model skonstruowany specjalnie z myślą o rynkach rozwijających się - Hyundai Eon.
Trzecia generacja.
Hyundai Atos III został zaprezentowany po raz pierwszy w 2018 roku.
Hyundai zdecydował się powrócić do nazwy "Atos" na rzecz nowej generacji najmniejszego, budżetowego samochodu miejskiego zbudowanego z myślą o rynkach rozwijających się. Samochód został skonstruowany przez indyjski oddział jako następca modelu Eon, stanowiąc uzupełnienie oferty wobec większego Grand i10.
Samochód utrzymano w stylistyce tożsamej z większymi pojazdami Hyundaia, wyróżniając się wzbogaconą licznymi łukami i przetłoczeniami sylwetką, a także charakterystycznym, dużym wlotem powietrza w przedniej części nadwozia utworzonym przez sześciokątną atrapę chłodnicy. Rozstaw osi został zoptymalizowany do wygospodarowania jak największej przestrzeni w kabinie pasażerskiej.
Samochód wyposażono w systemy bezpieczeństwa jak ABS czy ESP, a także opcjonalny, 7-calowy ekran dotykowy systemu multimedialnego Mirror Link umożliwiający łączność z systemami Apple CarPlay i Android Auto.
Sprzedaż.
Na rodzimym rynku indyjskim samochód powrócił do stosowanej przez dekadą nazwy Hyundai Santro, z kolei na rynkach eksportowych z wyjątkiem Filipin oferowany jest on jako Hyundai Atos. Taką nazwę nosi m.in. w Brunei, Chile, Peru i Południowej Afryce.
W połowie maja 2022 indyjski oddział Hyundaia poinformował, że po zaledwie 4 latach produkcji podjął decyzję o zakończeniu produkcji modelu Santro. Producent argumentował to niezadowalającymi wynikami sprzedaży i niepowodzeniem w zagrożeniu pozycji rynkowej lokalnego lidera, Maruti Suzuki.

</doc>
<doc id="301941" url="https://pl.wikipedia.org/wiki?curid=301941" title="Kroniki Riddicka">
Kroniki Riddicka

Kroniki Riddicka – film przygodowy z gatunku science fiction wyprodukowany przez Vina Diesela i wyreżyserowany przez Davida Twohy’ego w 2004 roku. Film stanowi kontynuację losów Richarda Riddicka z pierwszego filmu pt. "Pitch Black". We wrześniu 2013 roku ukazał się kolejny film zatytułowany "Riddick".
Fabuła.
Na wszechświat pada cień ze strony Nekromongerów i ich przywódcy Lorda Marshala (Colm Feore). Przemierzają oni wszechświat podbijając kolejne planety. Podbite ludy mają prosty wybór – przyłączyć się do Nekromanów, czyli przyjąć ich religię, lub zginąć. Najeźdźcy opanowują kolejne układy planetarne.
Ktoś wysyła list gończy za zbiegłym skazańcem, którym był Riddick (Vin Diesel). Zbieg porywa statek, na którego czele stoi Toombs. On i jeden z czteroosobowej załogi zostają pozostawieni sami sobie na U.V. System Planet 6. Tymczasem Riddick porywa statek Toombsa i odlatuje na planetę skąd pochodził list gończy- w układzie Heliona, czyli Helion Prime (Helion 1).
Na Helion 1 odnajduje kapłana któremu wcześniej pomógł i dowiaduje się, że dziewczyna którą chciał chronić znajduje się w więzieniu. Gdy nekromani napadają na helion 1, Riddickowi udaje się uciec z ich statku ale zostaje schwytany przez najemnika – Toombsa. Najemnik wywozi go do najbliższego więzienia o potrójnym zaostrzonym rygorze, czyli do Krematorii. W więzieniu odnajduje tę, której szukał – Jack. Następnie razem z Jack i innymi próbują uciec z Krematorii. Gdy udaje im się dojść do hangaru spotykają na swojej drodze nekromanów. Uprowadzają oni Kire [Jack] a Riddick prawie umiera na słońcu w temperaturze prawie 700 stopni. Ratuje go jeden z nekromantów i mówi, że także jest Furianinem.
Riddick dostaje się na ich statek i próbuje uratować Kirę, lecz ona mówi że jest jedną z nich. Riddick walczy z lordem Marshalem. W trakcie walki pomaga mu Kira, która zostaje zabita przez lorda. Ostatecznie Riddick pokonuje lorda Marshala i ma zostać nowym przywódcą Nekromanów. Żegna się z Kirą, która umierając mówi mu, że zawsze była po jego stronie.

</doc>
<doc id="301942" url="https://pl.wikipedia.org/wiki?curid=301942" title="Samuel Bayer">
Samuel Bayer

Samuel David Bayer (ur. 17 lutego 1962 (niektóre źródła podają rok 1965) w Syracuse w Nowym Jorku) – amerykański reżyser filmowy. 
W 1987 roku ukończył School of Visual Arts w Nowym Jorku z dyplomem licencjata (Bachelor of Arts). W 1991 osiadł w Los Angeles. Jest znany głównie jako twórca teledysków i filmów reklamowych. Współpracował m.in. z The Rolling Stones, Green Day, Johnem Lee Hookerem, Sheryl Crow, grupą Marilyn Manson, Metallicą, Nirvaną, My Chemical Romance Good Charlotte, Davidem Bowie, Aerosmith, Lennym Kravitzem. Reklamy kręcił m.in. dla Nike, Pepsi, Nissana i Mountain Dew.
Do jego najbardziej znanych teledysków zaliczają się: "Smells Like Teen Spirit" (Nirvana), "Zombie" (The Cranberries), "American Idiot" (Green Day), "Boulevard of Broken Dreams" (Green Day), "Holiday" (Green Day), "Wake Me Up When September Ends" (Green Day) i "Keep Your Hands Off My Girl" (Good Charlotte).
Wytwórnie New Line Cinema i Platinum Dunes wyselekcjonowały Bayera do reżyserii horroru "Koszmar z ulicy Wiązów" – reboota kultowego "filmu pod tym samym tytułem" z 1984 roku. Premiera projektu odbyła się w kwietniu 2010 roku.

</doc>
<doc id="301944" url="https://pl.wikipedia.org/wiki?curid=301944" title="Bulbulators">
Bulbulators

Bulbulators – polska grupa muzyczna, grająca w stylu punk rock. Zespół koncertował m.in. z The Adicts, Angelic Upstarts, 999, UK Subs, The Exploited, Charge 69, Po Prostu.
Zespół istnieje od końca 1989 roku, kiedy to gitarzysta Artur „Burak” Latosiński w momencie zawieszenia działalności grupy Ramzes &amp; The Hooligans postanowił założyć nowy zespół. Od początku inspiracją dla zespołu był wczesny punk lat 70. oraz klasyczne zespoły street punkowe. 
Po wielu koncertach granych głównie na terenie polskiego i czeskiego Śląska i kilku zmianach personalnych, w 2000 roku zespół nagrał swój pierwszy album "Prawdziwe Życie". Po wydaniu płyty z grupy odszedł i wyjechał za granicę basista Wojciech „TikTak” Stephan (zmarł w Niemczech 12 kwietnia 2007 roku), jego następcą został Paweł „Gruby” Siegel, znany dotąd m.in. z grupy Skampararas.
W 2002 ukazał się drugi album zespołu "Nie! Nie! Nie!", zawierający m.in. takie utwory jak „Biało-Czerwoni”, „Pakiet socjalny” czy „Nie ma kwiatków”. W tym czasie Bulbulators dołączył do krajowej czołówki sceny punk grając koncerty u boku takich sław jak The Exploited, Angelic Upstarts, The Business, UK Subs, The Vibrators, Menace, 999 czy Guitar Gangsters.
W roku 2004 zespół nagrał kolejny album "Punkophilia" a autorskie utwory jak choćby „Ulubieńcy kobiet”, „Bieda” czy „10 powodów” uzupełnił coverem zespołu TZN Xenna w którym gościnnie zaśpiewał lider Xenny Krzysztof „Zygzak” Chojnacki. Na wyprodukowanej płycie poszerzono też instrumentarium o gitarę akustyczną, pianino i sekcję dętą.
Czwarty album "Aut Punk Aut Nihil" wydała w 2007 roku łódzka wytwórnia Noise Annoys.
W 2009 roku zespół wydał "Deja Vu" w formie winyla. Płyta ukazała się w limitowanym nakładzie 500 sztuk, z czego 100 sztuk na czerwonej płycie winylowej. Strona A albumu zawiera nowe wersje utworów z pierwszych dwóch płyt, strona B to wybrane utwory z trzeciej i czwartej płyty.
Kolejnym albumem był "Principes Mortales Punk Aeterna" z 2010 roku. Krążek wydany w formacie CD zawiera 11 nowych, autorskich utworów zespołu, ale wzorem z przeszłości muzycy także tym razem sięgnęli po cover nagrywając swoją własną interpretację utworu „Przyjdź w taką noc” wykonywaną w oryginale przez zespół Niebiesko-Czarni i Helenę Majdaniec, ale bardziej spopularyzowanego przez Czesława Niemena i zespół Akwarele.
Stylistycznie i brzmieniowo nowy album jest kontynuacją poprzednich dokonań grupy, a wśród tekstów znalazł się wiersz Andrzeja Bursy „Pantofelek”. W sesji nagraniowej do płyty gościnnie udział wzięli: wokalistka grupy The End – Pauka oraz klawiszowiec Tomasz Drachus. Okładkę zaprojektował Michał Arkusiński.
Album "Inter Punk" powstał w rzeszowskim studio nagrań Big Bit Audio. Nad realizacją nagrań czuwał Jacek Młodochowski, który współpracował z zespołem przy poprzednich albumach: "Punkophilia", "Aut Punk Aut Nihil" oraz "Principes Mortales Punk Aeterna". Album zawiera 11 premierowych autorskich utworów oraz cover zespołu Śmierć Kliniczna, w którym gościnnie solówkę zagrał autor utworu Dariusz Dusza. W tytułowym, mówiącym o ponadnarodowym wymiarze punka utworze gościnnie zaśpiewali wokaliści zaprzyjaźnionych z Bulbulators zespołów The Fialky (Czechy), Charge 69 (Francja), Argies (Argentyna), oraz Wayne LOST SOUL z Anglii. W dwóch utworach ma klawiszach wsparła ich Magdalena Czerwińska z zespołu Alians. Autorem szaty graficznej albumu jest łódzki grafik Michał Arkusiński.
Album "Homo Polonicus" został wydany pod koniec 2020 roku i jest ósmą płytą w dyskografii zespołu. Zawiera 10 premierowych, autorskich kompozycji, cover „Ambicja” z repertuaru grupy Deadlock i Kryzys oraz nagrany na nowo, znany z płyty Nie Nie Nie utwór „Uwierz w Siebie”. Wydawcą albumu Homo Polonicus jest Pasażer Records. Pomysłodawcą i wykonawcą szaty graficznej albumu Michał Arkusiński. Album zarejestrowano na przełomie 2019 i 2020 roku w Waiting Room Studio w Oświęcimiu. Tekst utworu „Niemöller 2020” to uwspółcześniona wersja wiersza niemieckiego pastora luterańskiego, działacza antynazistowskiego Martina Niemöllera, oryginalnie napisanego w KL Dachau w 1942 roku.

</doc>
<doc id="301945" url="https://pl.wikipedia.org/wiki?curid=301945" title="Janusz Krężelok">
Janusz Krężelok

Janusz Adam Krężelok (ur. 18 grudnia 1974 w Istebnej) – polski biegacz narciarski, wielokrotny mistrz Polski, zawodnik klubu AZS-AWF Katowice.
Życiorys.
Młodość.
Syn Antoniego i Anny z Legierskich, urodził się w Istebnej, lecz od urodzenia mieszka w Lalikach. Ukończył szkołę zawodową w Bielsku-Białej (1996) oraz studia na Akademii Wychowania Fizycznego w Katowicach (2000). Po studiach podjął pracę w Katedrze Sportów Indywidualnych na tej uczelni.
Kariera.
Treningi narciarskie rozpoczął w klubie LKS Milówka, potem startował w barwach LKS Soła Rajcza, a od 1996 roku AZS-AWF Katowice. Początkowo startował w klasycznych konkurencjach biegowych, zdobywając seryjnie tytuły mistrzowskie w Polsce (do 2001 r. 26 złotych i 9 srebrnych medali); wygrywał m.in. w latach 1997-1999 na dystansie 50 km. Na arenie międzynarodowej nie odnosił sukcesów; uczestniczył w zawodach Pucharu Świata i światowych imprezach mistrzowskich, ale zajmował odległe miejsca. Pierwsze punkty pucharowe zdobył w grudniu 1997 w Val di Fiemme, gdzie zajął 29. miejsce w biegu na 15 km techniką dowolną, a w sprincie – w grudniu 2001 roku w Asiago w sprincie stylem klasycznym, kiedy zajął wysokie 11. miejsce. W startach indywidualnych w mistrzostwach świata najwyżej był podczas Mistrzostw Świata Trondheim w 1997 roku – zajął tam 31. miejsce w biegu na 15 km techniką dowolną. Odległe miejsca zajmował także na Igrzyskach Olimpijskich w Nagano w 1998 roku: 76. w biegu na 10 km klasykiem, 53. miejsce w biegu na 15 km techniką dowolną oraz 40. miejsce na dystansie 50 km techniką dowolną.
Po kolejnych mało udanych Mistrzostwach Świata w Ramsau w 1999 r. rozważał zakończenie kariery sportowej. Spróbował jednak swoich sił w coraz szerzej promowanej wówczas konkurencji sprintu i udało mu się wywalczyć miejsce w szerokiej czołówce. Na Mistrzostwach Świata w Lahti w 2001 roku sprint stylem dowolnym ukończył na 17. pozycji - pierwszym miejscu nie dającym awansu do decydującej rozgrywki. Polak uzyskał w eliminacjach 16. czas wspólnie z utytułowanym Norwegiem Thomasem Alsgaardem, ale awansował rywal ze względu na większą liczbę tzw. FIS-punktów. Rok później, na Igrzyskach Olimpijskich w Salt Lake City w eliminacjach Krężelok uzyskał trzeci czas i pewnie awansował do dalszej rywalizacji, ostatecznie jednak zajął 9. miejsce. Na Mistrzostwach Świata w Oberstdorfie w 2005 roku zajął siódme miejsce w sprincie klasykiem, a dwa lata później, podczas Mistrzostw Świata w Sapporo w 2007 roku w tej samej konkurencji był dziesiąty. W Japonii był ponadto piąty w sztafecie sprinterskiej razem Maciejem Kreczmerem, tracąc do zwycięskiej sztafety włoskiej zaledwie 0,9 sekundy. We wszystkich tych imprezach rywalizował także w biegach długich, ale bez sukcesów.
Pierwsze pucharowe podium wywalczył 24 lutego 2004 roku w Trondheim, gdzie równocześnie odniósł swoje pierwsze zwycięstwo wygrywając sprint techniką dowolną. Został tym samym pierwszym i jedynym Polakiem, który zwyciężył w zawodach zaliczanych do Pucharu Świata. W całej karierze jeszcze tylko raz udało mu się stanąć na podium - 13 lutego 2005 roku w Reit im Winkl był trzeci w sprincie klasykiem. W listopadzie 2005 roku po raz pierwszy od początku kariery znalazł się także w czołówce zawodów pucharowych w biegu długim – był piąty w biegu na 15 km techniką klasyczną w Beitostølen.
Dwukrotnie wygrywał Bieg Sylwestrowy w Zakopanem (1997 i 1998). na Zimowej Uniwersjadzie w Zakopanem w 2001 roku zdobył brązowy medal w sztafecie 4×10 km. W 1994 roku brał udział w Mistrzostwach Świata Juniorów w Breitenwang, gdzie zajął siódme miejsce w biegu na 30 km techniką dowolną. Zakończył karierę po sezonie 2009/2010.

</doc>
<doc id="301947" url="https://pl.wikipedia.org/wiki?curid=301947" title="Pitch Black">
Pitch Black

Pitch Black – film przygodowy z gatunku science fiction wyreżyserowany przez Davida Twohy’ego w 2000 roku. Film doczekał się dwóch kontynuacji pt. "Kroniki Riddicka" oraz "Riddick".
Fabuła.
Akcja filmu rozpoczyna się w chwili, gdy uszkodzony statek kosmiczny, przewożący pasażerów i niebezpiecznego więźnia Riddicka, ląduje na nieznanej planecie. Załoga i podróżnicy zmuszeni są walczyć nie tylko o przetrwanie w nieznanym świecie, lecz i bronić się przed szaleńcem, któremu udaje się zbiec ze statku. Szybko okazuje się, że glob jedynie z pozoru pozbawiony życia stanowić może śmiertelną pułapkę. Jest tam coś o wiele gorszego niż Riddick. Gdy zapada ciemność, tylko on może ich uratować.

</doc>
<doc id="301948" url="https://pl.wikipedia.org/wiki?curid=301948" title="Albert Gore senior">
Albert Gore senior

Albert Arnold Gore, senior (ur. 26 grudnia 1907, zm. 5 grudnia 1998) – amerykański polityk, demokrata ze stanu Tennessee.
Urodził się w Granville w Tennessee jako syn farmera. Ukończył szkołę publiczną po czym studiował na uniwersytecie stanowym. Przez pewien czas pełnił funkcję inspektora ds. szkolnictwa w różnych powiatach (1932-1936). W tym samym roku, kiedy skończyła mu się kadencja inspektora został stanowym komisarzem ds. pracy (1936-1937).
Po raz pierwszy na członka Izby Reprezentantów Stanów Zjednoczonych wybrano go w roku 1938. Jego pierwszy okres zasiadania w niej przypada na lata 1939–1944, kiedy to wstąpił ochotniczo do armii.
Po powrocie z wojska ponownie zasiadł w ławach kongresowych (1945-1953), do czasu wybrania go na senatora.
W roku 1956 zasłynął tym, że jako jeden z trzech południowych demokratycznych senatorów (czyli wraz ze swoim kolegą z Tennessee Estesem Kefauverem i przyszłym prezydentem Lyndonem B. Johnsonem) odmówił podpisania tzw. "Southern Manifesto", który potępiał desegregację rasową. Ale nie był zwolennikiem znaczącego rozszerzenia praw obywatelskich dla Murzynów, czemu dał wyraz głosując w roku 1964 przeciw popieranej przez prezydenta Johnsona ustawą o prawach obywatelskich. Z łatwością odnawiał swój mandat w senacie w wyborach roku 1958 i 1964.
Ale w roku 1970, ubiegając się o czwartą 6-letnią kadencję, wyszedł pokonany z walki. Kampanię jego republikańskiego kontrkandydata w tym roku wspierał osobiście wiceprezydent Spiro T. Agnew, który publicznie nazwał Gore’a "szefem wschodnio-liberalnego establishmentu w Tennessee".
Syn senatora, Al Gore junior, był senatorem, kongresmenem i w latach 1993–2001 wiceprezydentem w gabinecie Billa Clintona oraz prezydenckim kandydatem demokratów w roku 2000, kiedy to wygrał w głosowaniu powszechnym przewagą ponad pół miliona głosów nad George’em W. Bushem, ale przegrał w kolegium elektorskim.

</doc>
<doc id="301949" url="https://pl.wikipedia.org/wiki?curid=301949" title="Albert Gore">
Albert Gore



</doc>
<doc id="301952" url="https://pl.wikipedia.org/wiki?curid=301952" title="Augustyn Jankowski">
Augustyn Jankowski

Augustyn Jankowski (ur. 14 września 1916 w m. Złotoust na Uralu, zm. 6 listopada 2005 w Krakowie), właściwie Bogdan Jankowski – benedyktyn, opat tyniecki, biblista, redaktor naukowy Biblii Tysiąclecia, członek Papieskiej Komisji Biblijnej Kongregacji Nauki Wiary, doktor honoris causa PAT.
Życiorys.
Bogdan Jankowski urodził się w Rosji, w rodzinie inżyniera. Na mocy traktatu ryskiego z 1921 przyjechał do Polski. Studiował filozofię i filologię klasyczną na Wydziale Humanistycznym Uniwersytetu Warszawskiego (1934-1939), następnie przez cztery lata przygotowywał się do kapłaństwa w warszawskim seminarium duchownym. 19 czerwca 1943 przyjął święcenia kapłańskie z rąk biskupa Antoniego Szlagowskiego, po czym przez dwa lata pracował jako wikariusz w Kołbieli. Następnie studiował teologię na Wydziale Teologii Katolickiej Uniwersytetu Warszawskiego (1945-1946) i w Papieskim Instytucie Biblijnym w Rzymie (1946-1948). Po powrocie do Polski pełnił funkcję prefekta studiów w Seminarium Duchownym w Warszawie.
W roku 1956, po 12 latach pracy kapłańskiej w Archidiecezji warszawskiej, został benedyktynem i zamieszkał w opactwie tynieckim, zmienił wtedy imię na Augustyn. 30 listopada 1959 złożył tam śluby wieczyste. W latach 1985-1993 pełnił funkcję opata tynieckiego.
Należał do grona polskich biblistów. Już w 1959 wydał obszerny komentarz naukowy do Apokalipsy św. Jana, swojej ulubionej księgi biblijnej. W tym samym roku rozpoczął pracę nad polskim przekładem Pisma Świętego z języków oryginalnych, którą zakończył w 1965. Był współautorem tłumaczenia Listu do Efezjan, Listu do Filipian, Listu do Kolosan, Listu do Filemona i Apokalipsy św. Jana zawartych w wydanej pod jego redakcją naukową Biblii Tysiąclecia. Przełożył też Apokalipsę św. Jana zamieszczoną w Biblii poznańskiej.
Był profesorem zwyczajnym teologii, licencjatem nauk biblijnych (w specjalności: teologia biblijna Nowego Testamentu) i magistrem filozofii. Wykładał na Papieskiej Akademii Teologicznej w Krakowie (od 1963). W latach 1978-1989 był członkiem Papieskiej Komisji Biblijnej. W 1996 został doktorem honoris causa Papieskiej Akademii Teologicznej w Krakowie.
Napisał 30 własnych książek, był współautorem kolejnych 10. Opublikował też ponad 100 artykułów w pismach teologicznych i dziełach zbiorowych. Od 1972 redagował serię biblijną „Attende lectioni”. Był wieloletnim kierownikiem duchowym prof. Anny Świderkówny.

</doc>
<doc id="301954" url="https://pl.wikipedia.org/wiki?curid=301954" title="Analizator czasu przelotu">
Analizator czasu przelotu

Analizator czasu przelotu (TOF, "Time Of Flight") – urządzenie do analizy stosunku masy do ładunku poprzez pomiar czasu przelotu jonu przez urządzenie. Jest wykorzystywane w spektrometrach masy.
Analizatory TOF charakteryzują się stosunkowo dużą rozdzielczością, rzędu kilkudziesięciu tysięcy daltonów (do 100 000), oraz dosyć dużą czułością. Są najczęściej stosowane przy analizie jonów wzbudzanych metodą MALDI, która nie powoduje rozpadu analizowanych związków chemicznych.
Zasada działania.
Jony generowane w jonizatorze są przyspieszane w analizatorze przy pomocy impulsu elektrycznego, następnie dryfują przez jego komorę. Na końcu analizatora znajduje się detektor połączony z urządzeniem rejestrującym czas od impulsu przyspieszającego do momentu uderzenia jonu w detektor. Czas przelotu jonu przez detektor liniowy określa wzór:
Przy czym, pierwsza część wzoru zależy tylko od parametrów urządzania. Co umożliwia wyrażenie czasu przelotu jako:
gdzie:
Czas przelotu jest przeliczany na stosunek masy cząsteczkowej jonu do jego ładunku elektrycznego (m/z). Czym większy jest stosunek masy do ładunku tym wolniej poruszają się analizowane jony.
Analizatory ze zwierciadłem elektrostatycznym.
Obecnie stosuje się często analizatory czasu przelotu ze zwierciadłem elektrostatycznym. Zwierciadło takie jest metalową płytą umieszczoną na drodze jonów. Przed płytą znajduje się kilka równoległych do niej metalowych pierścieni. Do płyty przyłożone jest napięcie elektryczne większe od napięcia przyspieszającego jony, do płytek odpowiednio mniejsze, tak by uzyskać optymalny gradient potencjału elektrycznego. Kiedy dryfujące jony zbliżają się do zwierciadła, działają na nie siły odpychania elektrostatycznego, co powoduje zmianę kierunku ruchu tych jonów (odbicie).
Jony o identycznym stosunku e/m, ale mniejszej energii odbijają się wcześniej, co umożliwia zmniejszenie różnic czasu przelotu wynikających z energii początkowej jonu, w wyniku czego poprawia się rozdzielczość urządzenia oraz zmniejsza jego długość. Zwierciadło zmniejsza jednak zakres mas cząsteczkowych, które aparat jest zdolny analizować. Obecnie produkowane są także analizatory TOF wyposażone w dwa zwierciadła.

</doc>
<doc id="301955" url="https://pl.wikipedia.org/wiki?curid=301955" title="Skalne Podhale">
Skalne Podhale

Skalne Podhale – górzysty region Podhala, obejmuje teren między rzeką Białką (granica wschodnia), granicą dorzeczy Dunajca i Orawy (granica zachodnia) i Tatrami (granica południowa). Granica północna jest nieścisła i różnie określana. Obszar powyżej tej granicy aż po Gorce nazywany jest Niżnym Podhalem.

</doc>
<doc id="301958" url="https://pl.wikipedia.org/wiki?curid=301958" title="Boża Wola (województwo łódzkie)">
Boża Wola (województwo łódzkie)

Boża Wola – wieś w Polsce położona w województwie łódzkim, w powiecie kutnowskim, w gminie Kutno.
W latach 1975–1998 miejscowość administracyjnie należała do województwa płockiego.
1 września 1939 niedaleko Bożej Woli pociąg wypełniony ludnością cywilną, jadący z Kutna do Łodzi, został zbombardowany przez niemieckie samoloty. Zginęło 30 osób, kilkanaście zostało rannych.

</doc>
<doc id="301959" url="https://pl.wikipedia.org/wiki?curid=301959" title="Sektor magnetyczny">
Sektor magnetyczny

Sektor magnetyczny rodzaj analizatora jonów stanowiący element konstrukcji spektrometrów mas. Sektor magnetyczny charakteryzuje się stosunkowo małą rozdzielczością, mniej niż 5000 daltonów. Związane jest to głównie z różną energią jonów wpadających do urządzenia. Problem ten rozwiązuje zastosowanie sektora elektrycznego przed sektorem magnetycznym.
Zasada działania.
Analizator ten wykorzystuje zjawisko zmiany toru lotu jonów w polu magnetycznym. Tor lotu jonów jest zakrzywiany, stopień zakrzywienia lotu zależy od stosunku masy do ładunku elektrycznego (m/z) jonu i od parametrów pola magnetycznego. W analizatorze tym pole magnetyczne tworzone jest przez elektromagnesy. 
Rodzaje.
Istnieją dwa podstawowe typy urządzeń różniących się sposobem wykrywania jonów. W pierwszym typie jony, których tor lotu został zakrzywiony, padają na detektor w różnych miejscach. Detektorem może być klisza fotograficzna lub rząd innych elementów rejestrujących jony (np. fotopowielaczy). Znając miejsce w którym jon trafił do detektora, można obliczyć, jakie było jego zakrzywienie toru lotu co umożliwia obliczenie stosunku masy do ładunku (m/z). 
W drugim typie analizatorów detektor jest umieszczony za szczeliną, przez którą przelatują jony. Zmieniając natężenie pola magnetycznego można zmieniać m/z jonów, które będą trafiały do szczeliny. 

</doc>
<doc id="301962" url="https://pl.wikipedia.org/wiki?curid=301962" title="Sektor elektryczny">
Sektor elektryczny

Sektor elektryczny (Analizator elektrostatyczny) - rodzaj analizatora jonów, element konstrukcyjny spektrometru mas. 
Urządzenie to wykorzystuje zjawisko zmiany toru lotu jonów w polu elektrostatycznym. Sektor ten zbudowany jest z dwóch równoległych, często zakrzywionych płyt do których przyłożono potencjał elektryczny. Jony o jednakowym stosunku ładunku do energii kinetycznej mają jednakowe tory lotu w sektorze elektrycznym. Za sektorem elektrycznym znajduje się szczelina, przez którą przelatują tylko jony o określonej, podobnej energii. Jednocześnie w selektorze jony są rozpędzane.
Sektor elektryczny jest stosowany przed sektorami magnetycznymi w spektrometrach mas o podwójnym ogniskowaniu. Spektrometry takie charakteryzują się znacznie lepszą rozdzielczością niż spektrometry wyposażone tylko w sektor magnetyczny (obecnie jako samodzielne urządzenie nie produkowane).

</doc>
<doc id="301970" url="https://pl.wikipedia.org/wiki?curid=301970" title="Kwadrupol (analizator masy)">
Kwadrupol (analizator masy)

 
Kwadrupol - analizator jonów, element konstrukcji wielu spektrometrów mas. Działa jako filtr masy - w ustalonych warunkach pracy przepuszcza tylko jony o określonym zakresie stosunku masy do ładunku elektrycznego (m/z).
Analizator ten zbudowany jest z czterech symetrycznie ułożonych równoległych prętów, najlepiej o przekroju hiperbolicznym. Przeciwległe pręty są ze sobą połączone elektrycznie, do dwóch sąsiednich prętów kwadrupola przyłożone jest napięcie, które jest sumą napięcia stałego i zmiennego (patrz kwadrupol). W tak utworzonym polu elektromagnetycznym tylko jony o odpowiednim stosunku ładunku do masy poruszają się w centralnej jego części (podobnie jak odbywa się ruch w cyklotronie), pozostałe ulegają rozproszeniu i nie przechodzą przez analizator. 
Poprzez zmianę napięcia stałego lub zmiennego a także częstotliwości napięcia przyłączonego do prętów można ustawić analizator tak, aby przepuszczał tylko jony o określonym zakresie stosunku masy do ładunku (m/z) i z określoną dokładnością.
Kwadrupol można ustawić tak aby przepuszczał jony o szerokim zakresie m/z. W takim trybie kwadrupol tylko transportuje jony do kolejnych przedziałów spektrometru (np. spektrometru tandemowego). Pomiar masy jest przeprowadzany przez skanowanie - systematyczne zmienianie m/z jonów przepuszczanych przez kwadrupol. Za kwadrupolem musi znajdować się detektor jonów, którym najczęściej jest powielacz elektronowy. Detektor wykrywa jony przepuszczane przez kwadrupol. Wewnątrz analizatora panuje próżnia.

</doc>
<doc id="301973" url="https://pl.wikipedia.org/wiki?curid=301973" title="Timur Mutsuraev">
Timur Mutsuraev



</doc>
<doc id="301975" url="https://pl.wikipedia.org/wiki?curid=301975" title="Grzegorzewice (powiat grodziski)">
Grzegorzewice (powiat grodziski)

Grzegorzewice – wieś w Polsce położona w województwie mazowieckim, w powiecie grodziskim, w gminie Żabia Wola. Leży nad Pisią Gągoliną.
Wieś szlachecka położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa skierniewickiego.
Mieszkańcy Grzegorzewic, co najmniej od roku 1800, trudnili się tkactwem płótna i sukna. Przed 1830 rokiem były tu znaczne fabryki tych tkanin. W 1827 roku folwark i wieś Grzegorzewice liczyły 24 domy i 190 mieszkańców, ok. 50 lat później było tu przeszło 400 mieszkańców.
W samych Grzegorzewicach i w ich najbliższej okolicy znajdują się liczne stawy retencyjne oraz hodowlane (niektóre nie są już eksploatowane), stanowiące ostoję wielu gatunków ptaków wodnych.
Pałac w Grzegorzewicach - Od 1879 roku Julian Ankiewicz władał posiadłością, dworem, na prawie własności nabytym wraz z folwarkiem Kotbus od poprzednich właścicieli Ksawerego i Józefy Czermińskich. Jego córka Małgorzta Teodora Wiśniewska z Ankiewiczów sprzedaje majątek w 1905 roku Janowi Francewiczowi Kijewskiemu, od którego go odkupuje w 1909 roku Stefan Ignatiewicz Kuszell (zm. 1920) i przebudowuje murowany dwór oraz zakłada park (sprzedany przez jego córki Irenę i Janinę w 1927 roku). W latach trzydziestych XX wieku dwór zostaje rozbudowany do neorenesansowej formy "pałacu" przez chirurga stomatologa profesora Alfreda Seweryna Meissnera, który w jego sąsiedztwie tworzy zespół stawów hodowlanych istniejący do dziś. Od 1945 roku, po parcelacji majątku, pałac i park stopniowo ulegały zniszczeniu aż do 1973 roku, kiedy przekazano je Naczelnej Radzie Adwokackiej, która po remoncie i przebudowie wnętrz, urządziła w pałacu Dom Pracy Twórczej Adwokatury (do roku 2007).

</doc>
<doc id="301977" url="https://pl.wikipedia.org/wiki?curid=301977" title="Stade de Reims">
Stade de Reims

Stade de Reims – francuski klub piłkarski założony 18 czerwca 1931, w mieście Reims, w regionie Szampanii. Obecnie ma siedzibę w miejscowości Bétheny, na przedmieściach Reims.
Historia.
Klub założony został w 1909 roku pod nazwą Société Sportive du Parc Pommery, która obowiązywała do 1931 roku. Stade Reims uzyskał status klubu zawodowego w 1935 roku, który jednak utracił w 1991 roku. Ponownie stał się klubem zawodowym w roku 2002. Klub jest 6-krotnym mistrzem Francji. W latach 50. dwukrotnie przegrywał batalię z Realem Madryt o Klubowy Puchar Europy, najpierw w 1956 3:4 w Paryżu, a następnie w 1959 0:2 w Stuttgarcie. Filarami drużyny byli jedni z najsłynniejszych francuskich piłkarzy: Just Fontaine i Raymond Kopa. W sezonie 2009/2010 występował w rozgrywkach trzecioligowych – Championnat National. W sezonie 2011/2012 znalazł się wśród drużyn Ligue 2. Na koniec tego sezonu piłkarze z Szampanii świętowali powrót do Ligue 1 po 33 latach gry w niższych klasach rozgrywkowych.
Obecny skład.
"Stan na 16 lipca 2021" 

</doc>
<doc id="301979" url="https://pl.wikipedia.org/wiki?curid=301979" title="Pułapka jonowa">
Pułapka jonowa

Pułapka jonowa - urządzenie, którego podstawowym zadaniem jest przechowywanie cząstek obdarzonych ładunkiem (np. jonów, elektronów, protonów) przez pewien czas. Do uwięzienia jonów wykorzystuje się połączenie pól elektrycznych i magnetycznych. 
Najważniejsze typy pułapek:
Pułapki jonowe rozbudowane o dodatkowe elementy umożliwiają manipulację jonami przez co mają szereg zastosowań naukowych, takich jak pomiar masy, własności magnetycznych i elektrycznych cząstek, wytwarzanie jonów, separatory jonów. Dzięki temu znajdują zastosowanie w badaniach podstawowych fizyki jak i pomiarach technicznych.

</doc>
<doc id="301980" url="https://pl.wikipedia.org/wiki?curid=301980" title="Mieczysław Pawlikowski">
Mieczysław Pawlikowski

Mieczysław Pawlikowski (ur. 9 stycznia 1920 w Żytomierzu, zm. 23 grudnia 1978 w Warszawie) – polski aktor teatralny, filmowy, telewizyjny i radiowy, reżyser, sierżant bombardier Polskich Sił Powietrznych w Wielkiej Brytanii.
Życiorys.
Urodził się 9 stycznia 1920 w Żytomierzu jako syn Józefa, starszego sekretarza Sądu Okręgowego w Równem, i Floriany z domu Runowska. Ponieważ Żytomierz pozostał na radzieckiej Ukrainie, w 1922 jego rodzina przeniosła się do Łucka. Jako uczeń gimnazjum im. Tadeusza Kościuszki ukończył w 1937 r. kurs szybowcowy.
Podczas II wojny światowej przedostał się przez Słowację, Węgry i Francję do Wielkiej Brytanii i służył w Polskich Siłach Powietrznych. Otrzymał numer służbowy RAF 781181, przeszedł przeszkolenie w Air Crew Training Centre w Hucknall, a następnie w 10 (Observers) Advanced Flying Unit w Dumfries, 10 września 1942 r. przeszedł do 18 Operational Training Unit w Bramcote. Po ukończeniu szkolenia został przydzielony do 305 dywizjonu bombowego. 1 kwietnia 1943 r. został przydzielony do dywizjonu 300, 24 maja 1943 r. został przedzielony do eskadry C 138 dywizjonu RAF. Ponadto, poza służbą wojskową, realizował swe aktorskie pasje i w 1942 roku zdał w Londynie eksternistyczny egzamin aktorski.
W nocy z 16 na 17 sierpnia 1943 samolot Halifax Mk II NF-J "Janka," na którym Pawlikowski pełnił służbę, po przeprowadzeniu zaplanowanego w ramach misji "Wheelwright 17/24" zrzutu lądował awaryjnie bez podwozia 3 kilometry na wschód od miejscowości Arx w departamencie Landy we Francji z powodu przegrzania i w konsekwencji awarii silników. Tuż po wylądowaniu, załodze pomocy udzieliła miejscowa komórka ruchu oporu, ukrywając ją przed Niemcami i pomagając przedostać się przez Pireneje do Hiszpanii. Po powrocie do Anglii rozpoczął działalność artystyczną, a także był lektorem i spikerem polskich audycji radia BBC. W latach 1943–1944 występował w zorganizowanej przez por. Leopolda Skwierczyńskiego Lotniczej Czołówce Teatralnej. 1 maja 1945 został na własną prośbę zwolniony z Polskich Sił Powietrznych. Został dwukrotnie odznaczony Krzyżem Walecznych. Łącznie wykonał 29 lotów bojowych.
W sierpniu 1945 wrócił do Polski. Występował w teatrach w Kielcach, ale przede wszystkim w teatrach warszawskich: Klasycznym, Powszechnym, Narodowym, Ateneum, Współczesnym, Syrena, Polskim i Nowym. W 1950 zadebiutował w filmie "Warszawska premiera" w reżyserii Jana Rybkowskiego. Popularność przyniosła mu rola Zagłoby w "Panu Wołodyjowskim" i w serialu "Przygody pana Michała", jak również prowadzenie "Podwieczorku przy mikrofonie". Ostatnią filmową kreacją była rola w komedii sensacyjnej "Skradziona kolekcja" Jana Batorego. Film miał premierę w 1979, już po śmierci aktora.
Zmarł na zawał serca. Został pochowany na Cmentarzu Wojskowym na Powązkach w Warszawie (kwatera D12-2-2).
Książki.
Autor książki wspomnieniowej "Siedmiu z Halifaxa „J”" (pierwsze wydanie w 1958).
Upamiętnienie.
22 lutego 1980 w Warszawie jednej z ulic na terenie obecnej dzielnicy Praga-Południe zostało nadanie imię Mieczysława Pawlikowskiego.

</doc>
<doc id="301981" url="https://pl.wikipedia.org/wiki?curid=301981" title="Jess Willard">
Jess Willard

Jess Willard (przydomek "Pottawatomie Giant") (ur. 29 grudnia 1881, zm. 15 grudnia 1968) - amerykański bokser, mistrz świata wagi ciężkiej.
Urodził się 29 grudnia 1881 roku w St.Clere w hrabstwie Pottawatomie w stanie Kansas. Był kowbojem, pracował także w cyrku, gdzie prezentował sztukę ujeżdżania koni i rzucania lassem, potem został farmerem. Do boksu trafił dopiero w wieku 29 lat, kiedy w całych Stanach Zjednoczonych trwały poszukiwania "Białej Nadziei", czyli białego pięściarza który odebrałby tytuł mistrza świata Jackowi Johnsonowi. Willard, który posiadał imponujące warunki fizyczne (wzrost według różnych źródeł 199–201 cm, naturalna waga około 115 kg) został namówiony przez znajomych do wzięcia udziału w kilku próbnych walkach. Pierwszy poważny pojedynek co prawda przegrał przez dyskwalifikację za zadawanie nieprawidłowych ciosów, szybko jednak zaczął poznawać tajniki pięściarstwa i wygrywać z coraz lepszymi przeciwnikami. Jak na swoje warunki fizyczne poruszał się całkiem zwinnie, zadawał piekielnie mocne ciosy z obu rąk. W 1913 roku jeden z jego rywali (John "Bull" Young) zmarł w wyniku obrażeń otrzymanych w walce. Willard został obwołany "Białą Nadzieją" i rozpoczęto starania, aby doprowadzić do jego walki z Johnsonem.
Odbyła się ona 5 kwietnia 1915 roku w Hawanie w obecności 30000 widzów, została zakontraktowana na 45 rund. W 26. rundzie Willard znokautował Johnsona (była to najdłuższa walka o tytuł mistrza świata wagi ciężkiej w historii) i w ten sposób stał się amerykańskim bohaterem, odbył triumfalną podróż po Stanach Zjednoczonych. Występował również w filmach i rewiach na scenach najpopularniejszych teatrów, boksował bardzo rzadko.
Tytuł stracił na rzecz Jacka Dempseya 4 lipca 1919 roku w Toledo w stanie Ohio. Walka odbyła się w ogromnym upale (35 °C) w obecności 19000 widzów. Dempsey zaskoczył Willarda szybkim, nieprzerwanym atakiem, w ciągu pierwszej rundy siedmiokrotnie powalał go na deski, atmosfera na widowni była tak gorąca, że nie usłyszano gongu na koniec starcia i sędzia wyliczył mistrza. Kiedy pomyłka wyszła na jaw walkę kontynuowano, po kolejnych dwóch rundach sekundanci poddali Willarda. Doznał on złamania pięciu żeber, stracił sześć zębów; do końca życia uważał, że walka była nieczysta i że Dempsey musiał mieć coś twardego w rękawicach.
Za tę walkę Willard otrzymał ogromne jak na owe czasy honorarium 100.000 dolarów, które rozsądnie zainwestował i zabezpieczył sobie byt do końca życia. Miał ponad 3-letnią przerwę w boksowaniu, wrócił na ring w 1922 roku i stoczył 32 walki pokazowe, aż wreszcie 12 lipca 1923 w Jersey City został znokautowany przez robiącego wówczas furorę argentyńskiego pięściarza Luisa Angela Firpo.
Dożył sędziwego wieku, zmarł 15 grudnia 1968 roku w Los Angeles.
W 2003 roku został wpisany do bokserskiej galerii sław (International Boxing Hall of Fame).

</doc>
<doc id="301983" url="https://pl.wikipedia.org/wiki?curid=301983" title="Analizator cyklotronowego rezonansu jonów z fourierowską transformacją wyników">
Analizator cyklotronowego rezonansu jonów z fourierowską transformacją wyników

Analizator cyklotronowego rezonansu jonów z fourierowską transformacją wyników ("Fourier Transform Ion Cyclotron Resonance", FT-ICR) – analizator stosunku masy do ładunku elektrycznego jonów, jest głównym elementem konstrukcji niektórych spektrometrów mas.
Analizator zbudowany jest w oparciu o pułapkę jonową. Jony wstrzyknięte do pułapki poruszają się w polu magnetycznym. W pierwszej fazie jony są wzbudzone (przyspieszane) zmiennym polem elektrycznym, wzbudzeniu ulegają tylko jony będące w rezonansie cyklotronowym z pobudzającym je polem. Po wzbudzeniu jony krążą w polu magnetycznym jako „pakiet” jonów. Krążący pakiet jonów indukuje napięcie elektryczne w elektrodach detekcyjnych. Indukowany sygnał rejestruje się, jako zależność napięcia od czasu. Poprzez wykonanie transformacji Fouriera zależność napięcia od czasu jest przekształcana na rozkład ilości jonów od stosunku masy do ładunku. Pomiar nie usuwa (zazwyczaj) badanych jonów z pułapki.
W pułapce analizatora poprzez odpowiednie wzbudzanie można selekcjonować jony, usuwać wybrane jony, chłodzić jony.
Analizatory FT-ICR są znacznie szybsze niż tradycyjne analizatory ICR. Inne parametry takie jak rozdzielczość, czułość, są podobne. Do przetwarzania sygnału z analizatora FT-ICR stosuje się komputery. Analizatory FT-ICR wyparły obecnie z rynku analizatory ICR.
Historia.
Pierwszy analizator FT-ICR skonstruowali Melvin B. Comisarow i Alan G. Marshall w 1973 roku na University of British Columbia. Pierwsze spektrum [CH4]+ uzyskano 17 grudnia 1973 roku. A.G. Marshal przyczynił się do opracowania teorii wzbudzenia jonów i wprowadził wzbudzanie szerokopasmowe z użyciem odwrotnej transformaty Fouriera (SWIFT), w celu uzyskania optymalnego kształtu fali wzbudzenia w pułapce jonowej spektrometru mas.
Konstrukcja FT-ICR jest połączeniem rozwijanych od około 1970, między innymi przez McIvera, konstrukcji analizatorów masy opartych o rezonans magnetyczny (ICR), oraz używanej już wówczas w spektroskopii magnetycznego rezonansu jądrowego transformacji Fouriera.
Teoria.
Cyklotronowy rezonans jonów.
Jon poruszający się w polu magnetycznym doznaje działania siły od tego pola. Siła ta działa prostopadle do pola magnetycznego i zależy od składowej prędkości prostopadłej do indukcji magnetycznej. Pole magnetyczne nie wpływa na składową prędkości równoległą do linii pola magnetycznego. W wyniku tego, pomijając ruch jednostajny wzdłuż linii pola magnetycznego, w stałym i jednorodnym polu magnetycznym jon porusza się po okręgu, a jego prędkość kątową i promień okręgu określają wzory:
Z prawidłowości tych wynika, że wszystkie jony o danym stosunku ładunku do masy poruszają się z taką samą częstością kołową, zjawisko to nazywa się rezonansem cyklotronowym. Promień ruchu jonu zależy od jego prędkości. Ruch jonu w polu magnetycznym może być rejestrowany nawet przez sekundę umożliwiając dokładne zmierzenie częstości kołowej, a tym samym dokładne wyznaczenie stosunku masy do ładunku.
Jedną z technik detekcji jonów jest rejestracja potencjału /prądu wzbudzanego w elektrodach detekcyjnych przez przelatujący w pobliżu elektrody jon. Detekcja nie jest możliwa jeżeli jony poruszają się po okręgu o zbyt małym promieniu oraz gdy w pobliżu elektrody jest ich cały czas tyle samo bo są równomiernie rozłożone na okręgu. Dlatego do wydajnej pracy analizatora potrzebne są jony o odpowiedniej prędkości i uformowane w odpowiedni pakiet.
Jony wprowadzane do analizatora są w równowadze termicznej z otoczeniem mają przypadkowe prędkości zależne od temperatury. Prędkościom tym odpowiada pewien promień cyklotronowy. Promień ten musi być znacznie mniejszy od promienia przyspieszonych jonów, tak by nieprzyspieszone jony nie zaburzały detekcji jonów. Dlatego w analizatorach musi być silne pole magnetyczne, przykładowo w polu magnetycznym o indukcji 3 tesli promień cyklotronowy jonu o masie 100 u w przybliżeniu wynosi 0,08 mm.
Pobudzanie.
Jony krążące w polu magnetycznym mogą być poddane działaniu zmiennego pola elektrycznego, pole to przekazuje tylko energię tym jonom, które są w rezonansie (mają tę samą częstość kołową co pole). Pozostałe jony nie są pobudzane, są cyklicznie przyspieszane i opóźniane.
Przykładowo jon o jednym ładunku elementarnym i masie 100 u, w polu o indukcji 3 T, którego promień cyklotronowy wynosi 1 cm ma prędkość 29 700 m/s, co odpowiada energii 434 eV, podczas fazy pomiaru trwającej jedną sekundę jon taki przebywa drogę około 30 km. Pułapka o średnicy kilku centymetrów zapewnia rozdzielczość jak urządzenie sektor magnetyczny o długości kilku metrów.
Jeżeli układ rozpędzający jony jest zbudowany z dwóch równoległych płyt, zasilanych napięciem przemiennym to uzyskuje energię kinetyczną równą:
gdzie:
Energia uzyskiwana przez jon w wyniku działania pola elektrycznego przez określony czas nie zależy od indukcji magnetycznej, a zależy od masy jonu. Promień cyklotronowy jonu zależy od masy jonu i jego prędkości, a ta zależy od energii.
Pobudzanie odbywa się napięciem przemiennym, jon zachowuje się jak oscylator harmoniczny wymuszony bez tłumienia. Intensywność pobudzenia maleje wraz z oddalaniem się od rezonansu, szerokość krzywej rezonansowej określa wzór:
Nierówność ta określa zakres selekcji mas podczas pobudzania. Z zależności tej wynika; by uzyskać pobudzenie jonów w określonym przedziale stosunku masy do ładunku czas pobudzania musi być mniejszy od wyznaczonego z tego wzoru. Czas i napięcie między płytami wyznaczają energię uzyskaną przez jony, dlatego by uzyskać odpowiednią energię (promień cyklotronowy) trzeba stosować wysokie napięcie pobudzania, w praktyce nawet rzędu 10 000 V.
Pobudzaniem szerokopasmowym nazywa się takie pobudzenie, w którym zmienia się częstotliwość drgań pobudzających.
W metodzie przemiatania częstotliwości zwanej "ćwierkaniem" (j. ang. "chirp") wzbudzenia jest wykonywane przez ciągłą zmianę częstotliwości wzbudzenia, odpowiednio dobrana zależność częstotliwości od czasu umożliwia osiągnięcie wzbudzenia o stosunkowo płaskiej charakterystyce w szerokim zakresie częstotliwości, przy wykorzystaniu stosunkowo niskiego napięcia wzbudzenia. Wadą tej metody wzbudzenia jest niejednorodność amplitudy wzbudzenia w całym spektrum i ograniczona selektywność masowa na początku i na końcach przedziału wzbudzania, co przekłada się na błędy stężania jonów o różnych masach.
Lepszą metodą jest pobudzanie napięciem którego chwilowa wartość jest określona przez odwrotną transformatę Fouriera zwana SWIFT (j. ang. "stored waveform inverse Fourier transform"). Chodzi o odwrócenie procesu i rozpoczęcia od określenia żądanego profilu wzbudzenia w dziedzinie masy, przekształcenie go na widmo wzbudzenia w dziedzinie częstotliwości, wykonywania odwrotnej transformaty Fouriera, w celu otrzymania żądanej charakterystyki wzbudzenia drgań w dziedzinie czasu (zależność napięcia pobudzającego od czasu). W ten sposób można stworzyć w widmie masowym "okna", w których jony są wzbudzane, a w innych "oknach" tak silnie wzbudzone, że zostaną wyrzucone z analizatora, zapewniając w ten sposób pełną masową selektywność w szerokim pasmie lub zwiększenia zakresu dynamicznego za pomocą selektywnego wyrzucania jonów, które nie interesują badaczy a poprzez swą obfitość zaburzają analizę innych jonów. W SWIFT osiąga się najbardziej płaską i najbardziej selektywną charakterystykę wzbudzenia.
Po wzbudzeniu jony mają energię będącą sumą energii termicznej jonów w momencie ich wytworzenia oraz energii pobudzania. Prędkość jonu wynikająca z temperatury początkowej jonów ma kierunek i wartość przypadkową, podczas gdy prędkość uzyskana przez wszystkie jony o tej samej masie znajdujące się w jednym pakiecie jest jednakowa. Pomijając energię termiczną, grupa jonów tworząca pakiet krąży w analizatorze jako pakiet.
Przyspieszony jon może pozostać w analizatorze i będzie wykrywany w fazie detekcji, jeżeli uzyska zbyt dużą energię opuści analizator. Przestrzeń analizatorów nie jest idealną próżnią, a wręcz czasami jest celowo wypełniany atomami gazu. Jony zderzają się z atomami zmieniając swą energię, taki jon może opuścić pakiet i nie będzie rozpoznawany jako jon o danym stosunku m/z.
Detekcja jonów.
Podstawowym sposobem detekcji jonów w analizatorach masy ICR jest indukowanie się "obrazu" ładunku w elektrodach detekcyjnych. W układzie detekcyjnym wykonanym z dwóch równoległych płyt, ładunek jonu indukuje ładunek:
Poruszanie się jonu między płytami wywołuje w układzie detekcyjnym prąd o natężeniu:
Prędkość jonu jest proporcjonalna do promienia cyklotronowego jonu, a ten jest zależny od wzbudzania na częstotliwości cyklotronowej jaką ma jon, dlatego wielkość sygnału ICR na danej częstotliwości zależy nie tylko od liczby jonów, ale także od intensywności wzbudzania na danej częstotliwości. Transformata Fouriera sygnału ICR w dziedzinie czasu daje to samo widmo absorpcyjne, które zostałoby uzyskane przez pomiar absorpcji energii podczas przeszukiwania nieskończenie powoli bardzo wąskim pasmem w całym zakresie. Z zasady superpozycji wynika, że sygnały z dowolnej liczby jonów o dowolnej wartości m/z dodają sygnał do detektora; w ten sposób, jony o szerokim zakresie m/z mogą być jednocześnie wykrywane. Z powyższych własności wynika, że można wzbudzać jony z wybranego przedziału, następnie analizować otrzymany sygnał z użyciem transformacji Fouriera, uzyskując spektrum punktów, co skraca czas potrzebny do skanowania widma w porównaniu od jednopunktowej analizy spektrum m/z.
Zdolność wykrywania jonów (limit detekcji) przez elektryczny układ detekcyjny zależy od pojemności elektrycznej układu wejściowego, czułości wzmacniacza, szumu układu oraz współczynnika zależnego od promienia cyklotronowego jonu w analizatorze. Limit detekcji dla typowej pułapki to około 190 jonów.
Zderzenia z neutralnymi cząsteczkami.
W analizatorach ICR obserwuje się zmniejszanie się sygnału od pakietu jonów o identycznym m/z. Jeśli wyciek jonów z pułapki jest niewielki, to jednorodny (relaksacyjny) zanik sygnału może być wywołany przez zderzenia jonów z cząstkami neutralnymi w analizatorze. Jeśli krążące jony mają masę znacznie większą od neutralnych cząsteczek (atomów), to jon w każdym zderzeniu traci niewielką część swej energii. Takie przypadkowe zderzania jonów, w których jon traci niewielką część swej energii nie wyrzucają jonów z pakietu a pakiet jako całość zmniejsza promień oscylacji. Opracowywane są różne modele tłumienia ruchu jonów, jednym z nich jest rozważenie ruchu pakietu jonów jako drgań oscylatora harmonicznego z tłumieniem. Częstość oscylatora tłumionego jest mniejsza od oscylatora bez tłumienia:
gdzie:
W analizatorach ICR wprowadza się celowo atomy helu lub cząstki azotu w celu tłumienia ruchu jonów (studzenia jonów). Jony w wyniku zderzeń z obojętnymi cząstkami dążą do równowagi termodynamicznej.
Oscylacje jonów wzdłuż pola magnetycznego.
Jony w analizatorze masy muszą w nim pozostać przez czas wzbudzania oraz pomiaru, czas ten może przekroczyć nawet 1 sekundę. Silne jednorodne pole magnetyczne uniemożliwia ucieczkę jonu w kierunku prostopadłym do pola, ale wzdłuż linii pola (oś Z) jon porusza się bez ograniczeń. By przeciwdziałać ucieczce jonów wzdłuż pola magnetycznego najczęściej stosuje się pole elektrostatyczne ukształtowane tak by jon w środku analizatora miał minimum energii. Jony w tym kierunku mają niewielką energię (energię termiczną) do pułapkowania jonów wystarcza napięcie około 1 wolta. Jeżeli potencjał pola wzdłuż osi Z jest funkcją kwadratową (kwadrupolowy osiowo), to ruch jonu wzdłuż osi Z jest ruchem harmonicznym, jego częstotliwość nie zależy od miejsca jonu w pułapce. Osiowe pole pułapkujące wpływa na częstość ruchu cyklotronowego jonu. Potencjał jonu w oraz równanie ruchu jonu w jednorodnym polu magnetycznym i kwadrupolowym polu elektrycznym można wyrazić wzorami:
Dla pułapki o idealnie kwadrupolowym potencjale współczynniki wynoszą formula_19 i formula_20 w takiej pułapce przy formula_21 a formula_22 dla jonu o m/z = 1000, częstość kołowa jonu wynosi około 1,5 s−1 (częstotliwość drgań 4,58 Hz). Konstrukcja pułapki o elektrodach zapewniających kwadrupolowy potencjał pułapkujący jest trudna, konstruuje się pułapki w których elektrody przyspieszające, detekcyjne i pułapkujące mają inny kształt. W pułapce, której elektrody tworzą sześcian (Comisarow) współczynnik formula_23 a formula_24 w pułapce w kształcie cylindra współczynnik formula_25 a formula_26
Ruch w obecności pola elektrycznego w płaszczyźnie prostopadłej do pola magnetycznego.
Kwadrupolowy potencjał elektryczny wytwarza także siłę w płaszczyźnie prostopadłej do linii pola magnetycznego w której krążą jony:
Siła ta zmienia równanie ruchu jonu na:
Z rozwiązania tego równania wynika, że ruch jonu jest złożeniem dwóch ruchów po okręgu o częstościach:
Pierwsza częstość niewiele różni się od częstotliwości jonu bez kwadrupolowego pola elektrycznego i zwana zredukowaną częstością cyklotronową, druga jest znacznie mniejsza od częstości cyklotronowej i jest zwana częstością magnetronową. Dla jonów o większej masie częstotliwość cyklotronowa jest mniejsza, a częstotliwość magnetronowa większa. Jon krąży w polu magnetycznym jeżeli wartość pod pierwiastkiem w powyższych równaniach jest większa od zera, co prowadzi do warunku
Częstość cyklotronowa zależy od indukcji pola magnetycznego, a częstość drgań wzdłuż pola od napięcia pułapkującego i konstrukcji pułapki, warunek ten narzuca stosowanie silnego pola magnetycznego w pułapkowych analizatorach masy.
Istnienie pola elektrycznego pola pułapkującego zaburza liniową zależność stosunku z/m (odwrotności m/z) z częstością cyklotronową, którą trzeba uwzględnić przy obliczaniu stosunku m/z. Stosuje się zależność (Ledford i inni., 1984):
Współczynniki korekcyjne formula_33 i formula_34 dopasowuje się dla danej pułapki poprzez pomiar częstości dla znanych jonów. Proces ten nazywa się kalibracją analizatora.
Ruch jonu w pułapce w obecności gazu.
Oddziaływanie gazu obojętnego z jonami krążącymi w pułapce modeluje się jako siłę o wartości proporcjonalnej do wartości prędkości jonu i o zwrocie przeciwnym do zwrotu prędkości jonu. W modelu tym prędkość cyklotronowa jonu, a tym samym i promień tego ruchu zmniejsza się, zaś prędkość magnetronowa i odpowiadający jej promień zwiększa się. Wzrost promienia magnetronowego prowadzi do tego, że jony krążą coraz dalej od środka pułapki, co może doprowadzić do ucieczki jonów z pułapki. Prędkość cyklotronowa zmniejsza się aż jon będzie w równowadze termicznej z gazem buforującym.
Oddalanie się jonów do środka pułapki może być złagodzone, a nawet można zbliżyć jony do środka pułapki, poprzez sprzężenie ruchu magnetronowego i cyklotronowego za pomocą fali elektromagnetycznej o częstotliwości radiowej. Jony wzbudza się z częstotliwością równą sumie częstotliwości obu ruchów.

</doc>
<doc id="301985" url="https://pl.wikipedia.org/wiki?curid=301985" title="Kunai">
Kunai

 – japońskie narzędzie m.in. ogrodnicze, stolarskie (szpadel lub kielnia). Istnieją dwie odmiany – i . Jest to dobry przykład prostego narzędzia, które w rękach eksperta sztuk walki mogło być użyte jako broń wielofunkcyjna.
Tradycyjnie "kunai" było wykuwane w długościach od 20 do 60 cm, średnio 40 cm. "Kunai" były używane jako wielofunkcyjne narzędzie ogrodnicze. Używali go także kamieniarze i murarze. "Kunai" nie jest nożem, jest bardziej zbliżone do łomu. Ostrze było wykonane z miękkiego żelaza i niezaostrzone, ponieważ krawędzie były używane do rozgniatania gipsu, drewna, kopania dziur i podważania czegoś. Zwykle tylko czubek był zaostrzony. Sposoby użycia "kunai" zniszczyłyby każde poddane obróbce termicznej i zaostrzone narzędzie, takie jak nóż.
Typowe "kunai" miało ostrze w kształcie liścia i uchwyt z pierścieniem na rękojeści, aby umożliwić zaczepienie liny. Dzięki temu uchwyt "kunai" mógł być owinięty w celu wzmocnienia chwytu. Można było przymocować je do kija jako ostrze włóczni, przywiązać do ciała w celu ukrycia albo użyć w roli haka wspinaczkowego.
Wbrew popularnym przekonaniom nie były one pierwotnie zaprojektowane jako broń miotana, choć mogą być rzucane i powodować obrażenia. Były używane raczej do zadawania pchnięć.
Jako broń.
Wiele broni stosowanych przez ninja było zaadaptowanymi narzędziami rolniczymi, w przeciwieństwie do broni używanych przez mnichów z Szaolin. Ponieważ kunai było tanie, miało przyzwoity rozmiar i ciężar, i łatwo było je zaostrzyć, zostały zaadaptowane jako broń.
Tak jak w przypadku "shurikenów" i "ninjutsu", przesada obecna w mitach o ninja odegrała dużą rolę w tworzeniu popkulturowego obrazu "kunai". Jest ono przedstawiane jako japoński nóż, używany zarówno do rzucania, jak i zadawania pchnięć.
Jako broń "kunai" jest większe i cięższe niż "shuriken", a dzięki obecności uchwytu łatwiej jest się nim posłużyć w walce wręcz. Dodatkowo może być użyte do wspinaczki jako hak.
Jest kilka rodzajów kunai, krótkie i długie, o ostrzach wąskich i szerokich, a także ostrzach jak w pile. W niektórych przypadkach ciężko rozróżnić "kunai" od "shikoro", piłę o szerokim ostrzu z uchwytem jak w sztylecie.

</doc>
<doc id="301987" url="https://pl.wikipedia.org/wiki?curid=301987" title="Sokołowsko">
Sokołowsko

Sokołowsko (niem. "Görbersdorf") – wieś w Polsce położona w województwie dolnośląskim, w powiecie wałbrzyskim, w gminie Mieroszów, w Górach Suchych w Sudetach Środkowych.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa.
Sokołowsko swoją nazwę zawdzięcza profesorowi Uniwersytetu Warszawskiego Alfredowi Sokołowskiemu, który przyczynił się do rozwoju uzdrowiska, prowadząc tu na przełomie XIX i XX w. badania nad klimatycznym leczeniem chorób płucnych.
Położenie geograficzne.
Największa wieś położona w Górach Suchych (Sudety Środkowe) w Kotlinie Sokołowskiej , w dolinach potoku Sokołowca i Bednarskiego Potoku. Sokołowsko otaczają: od północnego zachodu Stożek Mały (zwany też przez miejscowych „Bocianią Małą”, „Bocianką”) 750 m n.p.m., od północnego wschodu masyw Bukowca 898 m n.p.m., od południowego zachodu Garbatka 797 m n.p.m., od południa i południowego wschodu Włostowa 903 m n.p.m. oraz od wschodu Suchawa 928 m n.p.m.
Klimat.
W Sokołowsku występują dwa poziomy klimatyczne o silnym zróżnicowaniu: poziom dna dolinnego (sanatoria) i poziom południowego stoku (od 600 do 620 m n.p.m.). Dno doliny charakteryzuje się zacisznością – prędkości wiatrów są tu minimalne. Na stokach wiatr znacznie przyspiesza. Wiatry z kierunków wschodnich są bardzo rzadkie. Sokołowsko jest najzimniejszą miejscowością tej części Gór Suchych. Występuje tu stosunkowo długa zima i krótkie lato, a także obfite opady deszczu, z których 61% spada latem, z maksimum w lipcu.
Demografia.
Według Narodowego Spisu Powszechnego (2011-03) liczyło 944 mieszkańców. Jest największą miejscowością gminy Mieroszów.
Historia.
Trudno dzisiaj określić dokładną datę powstania osady. Była to wieś związana z zamkiem Radosno. Pierwsza wzmianka o "Goerbersdorff" pojawiła się w 1357 r., jako o istniejącej wsi założonej najprawdopodobniej przez zakon benedyktynów w Broumovie. Do końca XV w. miejscowość miała kilku właścicieli. W 1509 r. ówczesny "Görbersdorf" wraz z południową częścią księstwa świdnickiego nabył hr. von Hochberg, który założył rodową siedzibę w Książu. Do połowy XIX w. miejscowość nie różniła się niczym od innych wsi w dobrach Hochbergów. Zmiana w jej losach nastąpiła w 1849, kiedy na wypoczynek zajechała tu hr. Maria von Colomb. Zachwycona lokalnym krajobrazem nabyła działkę i otwarła zakład hydroterapeutyczny leczący metodą Vinceza Priessnitza. Kiedy popadła w długi w roku 1854, uzdrowisko przejął jej szwagier dr Hermann Brehmer.
W roku 1855 we wsi zostało uruchomione pierwsze na świecie specjalistyczne sanatorium dla osób chorych na gruźlicę, w którym zastosowano nowatorską metodę leczenia klimatyczno-dietetycznego. Na jego wzór został stworzony później, w 1868 roku, ośrodek leczenia gruźlicy w Davos. W późniejszym czasie "Görbersdorf zyskał" miano „śląskiego Davos”, chociaż to Davos powinno nazywać się „szwajcarskim Görbersdorfem (Sokołowskiem)”. Bliskim współpracownikiem Brehmera stał się Alfred Sokołowski. Uzdrowisko nie należało do tanich, lecz było dobrze zagospodarowane. Już przed rokiem 1888 posiadało pocztę i połączenia telefoniczne.
W roku 1887 przebywało tu 730 kuracjuszy. Pobyt Tytusa Chałubińskiego zaowocował pośrednio jego zainteresowaniem Zakopanem, gdyż rozpoczął poszukiwania okolicy zbliżonej do tego uzdrowiska, dla zorganizowania w Polsce takiego samego ośrodka leczenia gruźlicy. 22 października 1911 zmarł w sanatorium w wieku lat 25 węgierski historyk sztuki Leo Popper, przyjaciel Györgya Lukácsa. W latach 30. XX wieku zbudowano nieopodal 60-metrową skocznię narciarską.
Po kapitulacji Niemiec – 8 maja 1945 – wieś została zajęta przez wojska radzieckie, a wkrótce przekazana władzom polskim. Ludność niemieckojęzyczna została wysiedlona do Niemiec, zaś na jej miejsce przybyli polscy przesiedleńcy. W 1946 miejscowość nazwano "Sokołowskiem" dla uczczenia zasług prof. Alfreda Sokołowskiego.
Po II wojnie światowej pozostało tutaj uzdrowisko o profilu przeciwgruźliczym. Pod naciskiem Stanisława Domina zmieniono profil leczenia w kierunku leczenia chorób dróg oddechowych. W latach 70. XX wieku miejscowość zaczęto przekształcać w ośrodek sportów zimowych dla potrzeb klubów wałbrzyskich, docelowo miał powstać Wojewódzki Ośrodek Sportów Zimowych. Jednak z braku środków finansowych nie wszystko udało się zrealizować. Pozostały tylko trasy biegowe (w tym nartorolkowa), które włączono do Biegu Gwarków.
Po II wojnie światowej status wsi Sokołowsko uzyskało dopiero na początku XXI wieku.
W młodości mieszkał tu reżyser filmowy Krzysztof Kieślowski. We wsi przypominają o tym fakcie dwie tablice pamiątkowe, w tym na domu, w którym mieszkał. W Sokołowsku, od 2011 roku, odbywa się cykliczny festiwal filmowy – „Hommage à Kieślowski”, poświęcony twórczości i osobie reżysera. Organizatorem Festiwalu jest «Fundacja Sztuki Współczesnej – In Situ».
W Sokołowsku urodził się także Jerzy Baczyński, redaktor naczelny tygodnika „Polityka”.
W 2007 dawne Sanatorium Brehmera zmieniło właściciela. Od tego czasu «Fundacja Sztuki Współczesnej – In Situ» odbudowuje, spalony w 2005 r. obiekt, tworząc w tym miejscu "Międzynarodowe Laboratorium Kultury" wraz z "Archiwum Twórczości Krzysztofa Kieślowskiego".
«Sanatoria Dolnośląskie Sp. z o.o.» przeprowadziły remont zabytkowego szpitala „Biały Orzeł”. Kosztem 4,5 mln PLN budynek został przystosowany do prowadzenia opieki długoterminowej i rehabilitacji. Inwestycja w modernizację „Białego Orła” jest częścią planów gminy Mieroszów, mających na celu odzyskanie przez Sokołowsko statusu uzdrowiska. Obecnie (2022) działa tu Dolnośląski Ośrodek Opieki Międzypokoleniowej "Biały Orzeł"
W Sokołowsku ma miejsce akcja książki Olgi Tokarczuk – "Empuzjon".
Zabytki.
Do wojewódzkiego rejestru zabytków wpisane są:
inne zabytki:
Wspólnoty wyznaniowe.
Na terenie wsi działalność religijną prowadzą następujące Kościoły i związki wyznaniowe:

</doc>
<doc id="301988" url="https://pl.wikipedia.org/wiki?curid=301988" title="1. Międzynarodowy Festiwal Filmowy w Berlinie">
1. Międzynarodowy Festiwal Filmowy w Berlinie

1. Międzynarodowy Festiwal Filmowy w Berlinie – pierwszy Międzynarodowy Festiwal Filmowy w Berlinie odbył się w roku 1951.
Jury.
W skład jury wchodzili:

</doc>
<doc id="301991" url="https://pl.wikipedia.org/wiki?curid=301991" title="André Boisclair">
André Boisclair

André Boisclair (ur. 14 kwietnia 1966 w Montrealu) – polityk kanadyjski, od listopada 2005 do listopada 2007 przywódca socjaldemokratycznej i secesjonistycznej Parti Québécois.
W 1989 jako 23-latek został najmłodszym w historii deputowanym do Zgromadzenia Narodowego Quebecu. W latach 1998-2003 sprawował kilka funkcji ministerialnych w rządach Luciena Boucharda (minister ds. obywatelskich i imigracji oraz ds. solidarności społecznej) i Bernarda Landry'ego (minister środowiska). W 2003 stanął na czele parlamentarnej opozycji; w 2004 zrezygnował z mandatu deputowanego oraz funkcji lidera opozycji i wyjechał na studia w dziedzinie administracji rządowej na Harvardzie.
Po rezygnacji Bernarda Landry'ego z kierowania Parti Québécois w czerwcu 2005 stanął do wyborów o fotel szefa partii. W kampanii wyborczej nie przeszkodziło mu przyznanie się do zażywania kokainy w czasie sprawowanie funkcji rządowych oraz ujawnienie własnej orientacji homoseksualnej; został wybrany na szóstego przywódcę Parti Québécois w listopadzie 2005 (siódmego uwzględniając czasowo pełniącą funkcję jego poprzedniczkę, Louise Harel). Jest pierwszym otwarcie przyznającym się do swojej orientacji gejem w całej Ameryce pełniącym funkcję szefa partii mającej reprezentację parlamentarną.

</doc>
<doc id="301993" url="https://pl.wikipedia.org/wiki?curid=301993" title="2. Międzynarodowy Festiwal Filmowy w Berlinie">
2. Międzynarodowy Festiwal Filmowy w Berlinie

Nagrody rozdane na festiwalu filmowym w Berlinie w roku 1952
Jury.
W latach 1952 – 1955 nagrody były wręczane osobom wybranym przez publiczność.

</doc>
<doc id="301997" url="https://pl.wikipedia.org/wiki?curid=301997" title="3. Międzynarodowy Festiwal Filmowy w Berlinie">
3. Międzynarodowy Festiwal Filmowy w Berlinie

Nagrody rozdane na festiwalu filmowym w Berlinie w roku 1953
Jury.
W latach 1952 – 1955 nagrody były wręczane osobom wybranym przez publiczność.

</doc>
<doc id="302001" url="https://pl.wikipedia.org/wiki?curid=302001" title="Diecezja gorzowska">
Diecezja gorzowska



</doc>
<doc id="302002" url="https://pl.wikipedia.org/wiki?curid=302002" title="Teksty Piramid">
Teksty Piramid

Teksty Piramid – niejednorodny zbiór staroegipskich tekstów religijnych, związanych z kultem zmarłych i zredagowanych w Starym Państwie przez kapłanów z On (Heliopolis). Obejmowały formuły, zaklęcia, hymny, mity. Teksty utrwalane były na ścianach wewnętrznych korytarzy i komór grobowych władców, gdyż tylko dla nich były przeznaczone. Najstarsze inskrypcje pochodzą z komory grobowej piramidy Unisa z V dynastii.
Występowanie.
Piramidy władców IV i V dynastii nie zawierają w swych wnętrzach żadnych ściennych inskrypcji i reliefów. Są nieme, nie zawierają żadnych przekazów. Wyjątkiem jest właśnie piramida Unisa – ostatniego władcy V dynastii, a także piramidy władców VI dynastii: Pepiego I, Tetiego i Pepiego II.
Historia odkrycia.
Odkrycia tego dokonał Gaston Maspero, gdy w 1880 roku zainteresował się blokiem pochodzącym z piramidy Pepiego I pokrytym nieznanym tekstem. Przekonawszy Augusta Mariette'a przeszukał ruiny piramidy Merenre I i wtedy okazało się, że ściany wewnątrz pokryte są niekończącymi się kolumnami hieroglificznych tekstów. Kolejno przeszukane zostały piramidy Unisa, Tetiego i Pepiego II. W ich wnętrzach natrafiono na podobne inskrypcje.
Inny egiptolog francuski G. Jéquier w l. 1924–1932 odkrył cztery następne piramidy z Tekstami, należące do trzech żon władców z VI dynastii oraz króla Ibi, panującego w Pierwszym Okresie Przejściowym. Liczba znanych Tekstów Piramid wzrosła więc do dziewięciu.
Wygląd.
Hieroglify gęsto pokrywają ściany przedsionka oraz sali sarkofagowej. Każdy znak wykuty został ze szczególną starannością, głęboko i bardzo dokładnie. Zostały pomalowane na zielono co doskonale kontrastuje z bielą wapienia ścian, czernią bazaltowego sarkofagu i rojem złotych, pięcioramiennych gwiazd, pokrywającym dwuspadowe sklepienie sali sarkofagowej.
Treść.
Tematem "Tekstów Piramid" jest podróż faraona po Zaświatach – Krainie Wiecznej Szczęśliwości, jego nieustanna wędrówka i ciągła przemiana jego duszy w Świetlaną Istotę ("ach"), dzięki „magicznym formułom”. Ciekawą cechą hieroglifów, przedstawiających stworzenia niebezpieczne, jest ich przedstawienie bez nóg lub głów, aby nie stanowiły zagrożenia dla króla.
Hieroglify uważane były za istoty żywe, a ich zadaniem było nakarmienie duszy – "ka" władcy. Nad całością sprawuje pieczę bogini Nieba Nut. Władca, aby dostać się do "niebiańskiej strefy", używał najróżniejszych sposobów; stawał się dymem, kadzidłem, ptakiem, wstępował po wysokich schodach lub szczeblach drabiny łączącej Ziemię z Niebem, a dostawszy się tam żywił się na wieki "magiczną energią bogów".
Znaczenie.
"Teksty Piramid" są jedną z najstarszych „świętych ksiąg” starożytności, pierwszą w dziejach ludzkości księgą literatury religijnej o olbrzymim bogactwie wątków mitologicznych, odzwierciedlającą wierzenia starożytnych Egipcjan oraz ich wyobrażenia o życiu pośmiertnym. Stanowią we współczesnych czasach znakomite źródło podstawowych wiadomości o egipskich bogach i koncepcjach kosmogonicznych, powstałych w tej wczesnej epoce. Odkrycie ich w XIX wieku stało się wielką sensacją – oto po raz pierwszy piramidy „przemówiły”.
Ewolucją i dalszym rozwinięciem Tekstów Piramid były "Teksty Sarkofagów", które pojawiły się już w Pierwszym Okresie Przejściowym, a zastąpiły całkowicie "Teksty Piramid" w okresie Średniego Państwa.
Polski przekład.
Po raz pierwszy "Teksty piramid z piramidy Unisa" na język polski przełożył (z tłumaczenia angielskiego) Andrzej Sarwa w roku 2005, a wydało je w formie książkowej Wydawnictwo Armoryka w Sandomierzu w roku 2006.

</doc>
<doc id="302004" url="https://pl.wikipedia.org/wiki?curid=302004" title="Analizator cyklotronowego rezonansu jonów">
Analizator cyklotronowego rezonansu jonów

Analizator cyklotronowego rezonansu jonów (ICR, "Ion Cyclotron Resonance") - analizator stosunku masy do ładunku jonów wykorzystujący w swym działaniu zjawisko rezonansu cyklotronowego, polegające na wielokrotnym przekazywaniu energii przez zmienne pole elektryczne cząstkom krążącym w polu magnetycznym tylko tym których częstotliwość obiegu jest taka sama jak częstotliwość pobudzającego pola. Analizator jest elementem konstrukcji spektrometrów mas.
Zasada działania.
Analizator jest cyklotronem. Częstotliwość ruch jonów po okręgu w polu magnetycznym cyklotronu zależy od natężenia pola magnetycznego oraz stosunku masy do ładunku elektrycznego jonów (m/z). Jony o większym m/z (cięższe) poruszają się z mniejszą częstotliwością. Duanty cyklotronu zasilane są zmiennym polem elektrycznym, jony poruszające się synchronicznie do pola elektrycznego są przyspieszane. Jony, które zaabsorbowały energię (zostały wzbudzone) poruszają się z tą samą częstotliwością, jednak promień ich ruchu staje się większy. 
Aby stwierdzić ile jonów uległo wzbudzeniu przy danej częstotliwości, można mierzyć energię pochłoniętej fali elektromagnetycznej. 
Można także umieścić w cyklotronie płyty. Jony wzbudzone mają większy promień ruchu kołowego, więc przelatują bliżej płyt, wzbudzając prąd. Prąd ten jest mierzony. Widmo m/z jest tworzone przez działanie na jony polem elektromagnetycznym o zmieniającej się częstotliwości i rejestrację zmian natężenia prądu w płytach detektorowych (lub zmiany absorpcji fali elektromagnetycznej). 
W analizatorze panuje bardzo wysoka próżnia - ciśnienie nie większe niż 10-4 Pa, zwykle 10-6 Pa lub mniejsze. Im niższe ciśnienie, tym wyższa rozdzielczość analizatora cyklotronowego. Rozdzielczości analizatorów cyklotronowych mogą być bardzo duże, zwykle kilkaset tysięcy, a mogą dochodzić nawet do miliona (przy m/z 500 Th). Rozdzielczości tych analizatorów szybko maleją wraz ze wzrostem m/z analizowanych jonów. 
Stałe pole magnetyczne jest zapewniane przez elektromagnesy nadprzewodzące. Elektromagnesy stosowane w analizatorach ICR dostarczają pola o sile od 3 do 12 T. Zwiększenie siły pola magnetycznego zwiększa rozdzielczość urządzenia. Analizatory ICR charakteryzują się także bardzo dużą czułością.

</doc>
<doc id="302006" url="https://pl.wikipedia.org/wiki?curid=302006" title="Analizator cyklotronowego rezonansu jonowego">
Analizator cyklotronowego rezonansu jonowego



</doc>
<doc id="302007" url="https://pl.wikipedia.org/wiki?curid=302007" title="4. Międzynarodowy Festiwal Filmowy w Berlinie">
4. Międzynarodowy Festiwal Filmowy w Berlinie

Nagrody rozdane na festiwalu filmowym w Berlinie w roku 1954
Jury.
W latach 1952 - 1955 nagrody były wręczane osobom wybranym przez publiczność.

</doc>
<doc id="302009" url="https://pl.wikipedia.org/wiki?curid=302009" title="5. Międzynarodowy Festiwal Filmowy w Berlinie">
5. Międzynarodowy Festiwal Filmowy w Berlinie

Nagrody rozdane na festiwalu filmowym w Berlinie w roku 1955
Jury.
W latach 1952 - 1955 nagrody były wręczane osobom wybranym przez publiczność.

</doc>
<doc id="302010" url="https://pl.wikipedia.org/wiki?curid=302010" title="Paczka">
Paczka



</doc>
<doc id="302011" url="https://pl.wikipedia.org/wiki?curid=302011" title="Louise Harel">
Louise Harel

Louise Harel (ur. 22 kwietnia 1946 w Sainte-Thérèse) – kanadyjska działaczka polityczna, tymczasowa przywódczyni Parti Québécois w 2005.
Zarys biografii.
W 1977 ukończyła studia socjologiczne na Uniwersytecie Montrealu. Po raz pierwszy zasiadła w Zgromadzeniu Narodowym Quebecu w 1991. We wrześniu 1984 otrzymała tekę ministra ds. imigrantów w rządzie Quebecu premiera René Lévesque'a, ale w listopadzie zrezygnowała ze stanowiska wskutek różnic programowych. W latach 1985-1994 była deputowaną opozycyjną. Następnie – w gabinetach Lévesque'a, Jacques'a Parizeau i Bernarda Landry'ego (1994-2002) – ponownie była ministrem: zatrudnienia i ds. municypalnych oraz ministrem stanu ds. metropolii. W latach 2002-2003 pełniła funkcję przewodniczącej Zgromadzenia Narodowego Quebecu.
Od czerwca do listopada 2005 była tymczasową liderką Parti québécois, w okresie między rezygnacją Bernarda Landry'ego a wyborem André Boisclaira.

</doc>
<doc id="302016" url="https://pl.wikipedia.org/wiki?curid=302016" title="BMP-3">
BMP-3

BMP-3 – radziecki bojowy wóz piechoty.
Historia.
Wprowadzenie pod koniec lat 70. XX wieku do uzbrojenia Armii Radzieckiej bojowego wozu piechoty BMP-2 nie zatrzymało prac nad wozami tej kategorii. Poza próbami udoskonalania BMP-2 rozpoczęto prace nad bojowym wozem piechoty nowej generacji.
Podstawą do prac nad nowym bojowym wozem piechoty stał się prototypowy lekki czołg pływający "Obiekt 685". Nie został on wprowadzony do uzbrojenia, ale jego podwozie uznano za na tyle udane, że postanowiono wykorzystać je w budowie nowego bwp. Zespołem konstruującym miał kierować A. Błogonrawow (później zastąpił go A. Nikonow).
Konstruktorzy postanowili nie wprowadzać większych zmian w konstrukcji podwozia, dlatego projektowany bojowy wóz piechoty zachował typowo czołgowy układ przedziałów z silnikiem w tylnej części (większość bwp ma silnik w przedniej części, co umożliwia umieszczenie dużych drzwi z tyłu pojazdu). Zmieniono jednak silnik na płaski UTD-29, dzięki czemu nad silnikiem powstała wolna przestrzeń o wysokości kilkudziesięciu centymetrów. Po otwarciu górnych pokryw przedziału desantowego możliwe jest opuszczenie wozu przez małe drzwi w tylnej części wozu, ale jest to rozwiązanie znacznie mniej bezpieczne i wygodne niż w innych bwp.
Kadłub nowego bwp został nieznacznie podwyższony w porównaniu z "Obiektem 685". Wykonano go ze stopu aluminium. Pojazd wyposażono w przekładnię hydromechaniczną i hydrokinetyczny mechanizm skrętu GOMP. Nowy prototyp był prawdopodobnie pierwszym radzieckim pojazdem pancernym pozbawionym zewnętrznych zbiorników paliwa. Pojemność zbiorników wewnętrznych wynosiła 690 dm³ i zapewniała zasięg 600 km.
Dzięki nowym gąsienicom o szerokości 380 mm i pędnikom wodnym nowy wóz miał mieć lepsze właściwości trakcyjne i prędkość pływania.
Uzbrojenie nowego wozu miało stanowić 30 mm armata 2A42, 30 mm granatnik automatyczny AGS-17, karabin maszynowy PKT i wyrzutnia ppk 9M113 Konkurs. Uzbrojenie miało być zamocowane w płaskiej bezzałogowej wieży. Dodatkowo w przedniej części kadłuba zainstalowano dwa kursowe PKT.
Prototypy wozu w takiej konfiguracji oznaczonej jako "Obiekt 688" były gotowe do prób w 1981 roku. Prototypy miały numery "602" i "603".
W 1982 roku powstały następne prototypy oznaczone numerami "601" i "604". Były one wyposażone w nową wieżę opracowaną w KBP z Tuły. W nowej wieży zainstalowane były nowe wzory uzbrojenia, 100 mm armata 2A70 sprzężona z 30 mm armatą 2A72 i 7,62 karabinem maszynowym PKT. Armata 2A70 pełniła dodatkowo rolę wyrzutni ppk 9M117 Bastion (AT-10). Ostatecznie zrezygnowano z testów wozów ze starą wieżą i postanowiono zbudować jeszcze dwa prototypy z wieżami z Tuły (nr. "605" i "606"). Zbudowano łącznie 27 pojazdów prototypowych. Od 1985 roku cztery wozy skierowano do prób państwowych.
Produkcję seryjną nowego bojowego wozu piechoty uruchomiono w 1986 roku. Wozy seryjne wyposażane były w nowe silniki UTD-29M o mocy 370 kW. W marcu 1988 roku pierwsze 10 wozów seryjnych zostało skierowanych do jednego z pułków Białoruskiego Okręgu Wojskowego w celu przeprowadzenia prób w warunkach polowych. Wyniki prób okazały się niejednoznaczne. Nowy pojazd miał bardzo dużą siłę ognia, ale jednocześnie był bardzo awaryjny. Z uwagi na nietypowe umieszczenie, skomplikowana była wymiana silnika, zajmująca 20 godzin. Dodatkowo okazało się, że hydrokinetyczny mechanizm skrętu GOMP wymaga częstych regulacji, możliwych jedynie po zdemontowaniu silnika. Za niezbyt optymalne uznano także rozmieszczenie desantu.
Pomimo uwag krytycznych BMP-3 był produkowany i kolejne pojazdy kierowano do jednostek. Z czasem zmniejszyła się awaryjność pojazdu, ale rozmieszczenia żołnierzy desantu w wozie nie można było poprawić. Między 1988 a 1992 rokiem w BMP-3 całkowicie przezbrojono jako pierwszy jeden z pułków Syberyjskiego Okręgu Wojskowego. W lutym 2010 roku na uzbrojeniu wojsk Federacji Rosyjskiej pozostawały 464 BMP-3. Stanowią one uzbrojenie: 5 Samodzielnej Brygady Zmotoryzowanej, 9 Samodzielnej Brygady Zmotoryzowanej, 74 Samodzielnej Brygady Zmotoryzowanej oraz 20 Samodzielnej Brygady Zmotoryzowanej.
BMP-3 odniósł spory sukces eksportowy. W 1989 roku Zjednoczone Emiraty Arabskie i Kuwejt zamówiły odpowiednio 650 i 150 egzemplarzy BMP-3. Wozy eksportowane do krajów arabskich posiadają termowizor "Mamut-Athos" (taki sam jak czołgi Leclerc) umieszczony w osłonie z tyłu wieży. Później 43 wozy sprzedano cypryjskim Grekom, a 40 przekazano Korei Południowej w zamian za anulowanie części długów. Po rozpadzie ZSRR część BMP-3 znalazła się na uzbrojeniu armii Ukrainy, Azerbejdżanu i Kazachstanu. Według niepotwierdzonych informacji pewną liczbę tych wozów zakupiły także ChRL, Sri Lanka i Syria.
Sprzedaż BMP-3 umożliwiła kontynuowanie rozwoju tego pojazdu i powstanie kolejnych wersji:
Opis konstrukcji.
BMP-3 jest pływającym opancerzonym, gąsienicowym wozem bojowym, przeznaczonym do wspierania czołgów.
Załogę BMP-3 tworzy dowódca, kierowca, działonowy i siedmiu żołnierzy desantu. Kierowca i dwóch żołnierzy desantu zajmują miejsce w przedniej części pojazdu, działonowy i dowódca w wieży, a pięciu żołnierzy desantu w przedziale pomiędzy wieżą a przedziałem napędowym.
W przedniej części kadłuba znajduje się przedział kierowania. W środkowej przedział bojowy z wieżą, a w tylnej przedział desantu i napędowy. Opancerzenie kadłuba i wieży chroni przed ostrzałem broni strzeleckiej i odłamkami pocisków artyleryjskich (według oficjalnych danych pancerz czołowy chroni przed pociskami przeciwpancernymi o kalibrze do 30 mm, ale niska masa wozu sugeruje, że tak wysoka skuteczność opancerzenia jest mało prawdopodobna). Kadłub wykonany jest ze stopu aluminium.
W przedziale napędowym umieszczony jest silnik i układ przeniesienia mocy. Napęd BMP-3 stanowi 10-cylindrowy czterosuwowy, wysokoprężny, chłodzony cieczą silnik UTD-29M o mocy 370 kW. Silnik ma układ widlasty, kąt rozwarcia cylindrów wynosi 144°. Moc z silnika na koła napędowe jest przenoszona przy pomocy hydromechanicznego układu przeniesienia mocy połączonego z hydrokinetycznym mechanizmem skrętu GOMP. Mechanizm przenoszenia mocy umożliwia ruch wozu do tyłu, hamowanie oraz skręcanie.
Zawieszenie pojazdu oparte jest na drążkach skrętnych. Dodatkowo, 1., 2. i 6. para kół jezdnych wyposażona jest w amortyzatory hydrauliczne.
Napęd w wodzie zapewniają dwa pędniki strugowodne, co umożliwiło zwiększenie prędkości i manewrowości w wodzie w stosunku do poprzednich konstrukcji.
W przedziale kierowania stanowiska mają kierowca i dwóch żołnierzy desantu po jego obu stronach. Kierowca obserwuje teren przed wozem za pomocą trzech peryskopów. Środkowy peryskop może być zamieniony na peryskop nocny. Kierowca i obaj żołnierze mają trzy indywidualne włazy w górnej płycie.
Żołnierze desantu siedzący po obu stronach kierowcy obsługują kursowe karabiny maszynowe PKT kalibru 7,62 mm. Każdy z nich może obserwować teren przed wozem przy pomocy dwóch peryskopów. Kursowe karabiny maszynowe mają kąt ostrzału w pionie od -5 do +15°, w poziomie w zakresie 35° (odpowiednio w prawą i lewą stronę). Po zablokowaniu, mogą być odpalane zdalnie przez kierowcę. 
W środkowej części pojazdu znajduje się przedział bojowy z wieżą obrotową. Wieża pancerna ma kształt stożka ściętego. W wieży znajduje się zasadnicze uzbrojenie wozu: 100 mm armata 2A70, 30 mm armata 2A72 i sprzężony z nimi karabin maszynowy PKT. Maksymalny kąt wychylenia armat +60° pozwala używać armaty 2A72 jako broni przeciwlotniczej. Wokół wieży zamocowane jest sześć wyrzutni granatów dymnych 902W Tucza.
Armata 2A70 ma masę 330 kg. Ma lufę cienkościenną, gwintowaną. Można z niej wystrzeliwać pociski odłamkowo-burzące ZUOF-17 ładowane przy pomocy automatu. W karuzeli automatu znajdują się 22 naboje (łączny zapas amunicji 40 naboi). Armata 2A70 pełni także rolę wyrzutni ppk 9M117/9M117M. W wersji dla tej armaty mają one oznaczenie ZUBK-10-3. Ppk muszą być ładowane ręcznie. W wozie przewożone jest 8 ppk. Naprowadzanie pocisków przeciwpancernych zapewnia laserowy podświetlacz celów 1D16-2 (lub nowszy 1D-16-3) umieszczony w bloku KDT-2 zamocowanym nad lufą.
Armata 2A72 jest bronią automatyczną. Zapas amunicji to 500 naboi. Stosowane są naboje odłamkowe i przeciwpancerne rdzeniowe. Zapas amunicji do km PKT wynosi 6000 sztuk.
Do celowania służy działonowemu system kierowania ogniem 2K23 złożony z komputera balistycznego 1W539, celownika 1K12-2 (lub nowszego 1K13-2) i przeciwlotniczych PPB-2 (działonowego) i 1PZ-10 (dowódcy). Dodatkowo dowódca dysponuje dzienno-nocnym przyrządem obserwacyjnym TKN-3MB. Użycie torów nocnych przyrządów obserwacyjno-celowniczych wymaga użycia reflektora podczerwieni OU-5 (zamocowany z prawej strony lufy)
Pomiędzy wieżą a przedziałem napędowym znajduje się przedział desantowy. Zajmuje w nim miejsce pięciu żołnierzy desantu, w tym trzech na poprzecznej ławce wzdłuż tylnej ściany przedziału desantowego i dwóch na składanych siedzeniach przy burtach między ławką a wieżą. Mogą oni prowadzić ogień przez cztery strzelnice w burtach bwp i jedną w tylnych prawych drzwiach (tylko w pozycji leżącej). Żołnierze opuszczają przedział desantowy dwoma korytarzami nad silnikiem, po otwarciu dwóch tylnych drzwi i dwóch górnych prostokątnych włazów nad całą długością korytarzy. Otwierają się one na zewnątrz i osłaniają częściowo przechodzących nad przedziałem silnikowym żołnierzy. W górnych włazach umieszczone są dwa małe luki pozwalające prowadzić z wnętrza pojazdu ogień do celów wysoko położonych.

</doc>
<doc id="302020" url="https://pl.wikipedia.org/wiki?curid=302020" title="Palczara">
Palczara



</doc>
<doc id="302023" url="https://pl.wikipedia.org/wiki?curid=302023" title="Heksyl">
Heksyl

Heksyl, dipikryloamina (HNDP) – kruszący materiał wybuchowy. Stosowany głównie w mieszaninie z trotylem, azotanem amonu i glinem do napełniania torped, min morskich, bomb lotniczych itp.
Mieszanina 40% heksylu i 60% trotylu nosi nazwę heksanit. Inne mieszaniny z użyciem heksylu, określane "Schießwolle" 18, 36 i 39 były używane do napełniania niemieckich głowic torpedowych w czasie obu wojen światowych. 
Otrzymywanie.
Heksyl można otrzymać poprzez nitrowanie difenyloaminy:
 formula_1 
lub w reakcji kwasu pikrynowego z amoniakiem:
2 + NH3 formula_2 + 2 H2O

</doc>
<doc id="302024" url="https://pl.wikipedia.org/wiki?curid=302024" title="Ollières-sur-Eyrieux">
Ollières-sur-Eyrieux



</doc>
<doc id="302027" url="https://pl.wikipedia.org/wiki?curid=302027" title="1,3,5-Trinitrobenzen">
1,3,5-Trinitrobenzen

1,3,5-Trinitrobenzen ("TNB") – organiczny związek chemiczny z grupy nitrozwiązków, trinitrowa pochodna benzenu o właściwościach wybuchowych. Ma dwa izomery podstawienia: 1,2,3-trinitrobenzen i 1,2,4-trinitrobenzen. Pomimo dobrych parametrów detonacyjnych, nie znalazł zastosowania jako materiał wybuchowy.
Otrzymywanie.
Bezpośrednie nitrowanie benzenu do trinitrobenzenu wymaga drastycznych warunków przeprowadzania procesu (na etapie wprowadzania trzeciej grupy nitrowej) i jednocześnie uzyskuje się produkt z małą wydajnością. Stąd ta metoda nie jest z reguły wykorzystywana. Dobrą wydajność otrzymywania TNB osiąga się poprzez utlenianie pochodnych 1,3,5-trinitrobenzenu (np. trotylu) do kwasu 2,4,6-trinitrobenzoesowego i dekarboksylacji tego kwasu. Inną metodą jest redukcja chlorku pikrylu za pomocą miedzi w 85% roztworze etanolu w temperaturze wrzenia.
Trinitrobenzen jest również produktem rozkładu fotochemicznego trotylu i występuje w miejscach zanieczyszczonych tym materiałem wybuchowym.
Właściwości.
Trinitrobenzen jest trwały w kwaśnym środowisku, jednak w obecności zasad tworzy barwne kompleksy Meisenheimera. Działając łagodnymi utleniaczami (np. żelazocyjankiem potasu) można otrzymać kwas pikrynowy, natomiast działając siarczkiem sodu redukuje się jedną z grup nitrowych otrzymując 3,5-dinitroanilinę. Redukcja wszystkich trzech grup nitrowych (do triaminobenzenu) jest możliwa przy zastosowaniu cyny lub żelaza w kwasie solnym. Trinitrobenzen tworzy z wielopierścieniowymi węglowodorami aromatycznymi i ich pochodnymi krystaliczne addukty. Podobne połączenia powstają również z aminami aromatycznymi, fenolami i nitrobenzenem. Addukty te są często barwne.
Może być oczyszczany z niesymetrycznych izomerów poprzez siarczynowanie. W reakcji z wodnym roztworem siarczynu sodu tworzy się addukt , który po zakwaszeniu środowiska rozpada się uwalniając TNB. Niesymetryczne trinitrobenzeny ulegają natomiast substytucji grupy nitrowej na grupę sulfonową z powstaniem soli sodowej.
Trinitrobenzen ma nieco wyższe parametry detonacyjne od trotylu. Jego prędkość detonacji wynosi 7300 m/s (przy gęstości 1,71 g/cm3). Jest odporny na tarcie (powyżej 353 N), a jego wrażliwość na uderzenie wynosi 7,4 J. Zdolność do wykonania pracy badana w bloku ołowianym (próba Trauzla) wynosi 325 cm³.
Zastosowanie.
Z uwagi na uciążliwość i duże koszty produkcji przy zbyt małym zwiększeniu parametrów detonacyjnych względem trotylu, trinitrobenzen nie znalazł praktycznego zastosowania jako materiał wybuchowy. Może być stosowany jako wskaźnik pH w postaci roztworu 0,1–0,5% w etanolu (bezbarwny roztwór barwi się na pomarańczowo w zakresie pH 12–14). Znajduje również zastosowanie w syntezie organicznej (np. do wytwarzania floroglucyny).

</doc>
<doc id="302029" url="https://pl.wikipedia.org/wiki?curid=302029" title="Tetryl">
Tetryl

Tetryl (tetrylit, 2,4,6-trinitrofenylo-"N"-metylonitroamina, (NO2)3C6H2NCH3NO2) – organiczny związek chemiczny z grupy nitroamin, materiał wybuchowy będący produktem nitrowania dimetyloaniliny.
Tetryl został po raz pierwszy otrzymany w 1877, jednak jako wojskowy materiał wybuchowy zaczęto go stosować dopiero na początku XX w. – nieco później niż trotyl.
Właściwości.
Tetryl jest praktycznie niehigroskopijny i nierozpuszczalny w wodzie. Źle rozpuszcza się w etanolu, natomiast dobrze w benzenie, dichloroetanie i szczególnie dobrze w acetonie. Z metalami tetryl nie reaguje.
Przy długotrwałym działaniu kwasów i zasad tetryl ulega przemianom. Dlatego też po nitrowaniu przemywa się go starannie wodą i oczyszcza przez krystalizację z rozpuszczalników. Tetryl ma nieco mniejszą trwałość aniżeli trotyl i kwas pikrynowy, jednak praktycznie trwałość jego jest wystarczająca.
Temperatura pobudzenia tetrylu wynosi około 190 °C.
Na powietrzu tetryl pali się gwałtownie.
Wrażliwość tetrylu na uderzenie jest większa niż kwasu pikrynowego. Przy badaniu na kafarze według próby standardowej tetryl daje 50–60% wybuchów. Wrażliwość tetrylu na detonację jest większa aniżeli trotylu. Graniczny ładunek inicjujący (według prób standardowych) wynosi 0,29 g piorunianu rtęci. Przy gęstości 1,68 tetryl łatwo detonuje od spłonki zawierającej 0,54 g piorunianu rtęci. Pod względem siły tetryl przewyższa kwas pikrynowy. Prędkość detonacji tetrylu wynosi 7700 m/s, wydęcie w bloku ołowianym 390 ml, kruszność według próby na cylindrach ołowianych – 19 mm.
Zastosowanie.
Zakres zastosowania tetrylu jest ograniczony wskutek wielkiej jego wrażliwości na bodźce mechaniczne. Tetryl używany jest do wyrobu detonatorów, stosowanych do ładunków kruszących pocisków, bomb lotniczych i innej amunicji, gdzie stanowi on ładunek wtórny. Wykorzystuje się tutaj jego znaczną wrażliwość na detonację i dużą siłę. Tetryl stosuje się czasami do napełniania pocisków małokalibrowych: używany jest do tego celu albo w postaci flegmatyzowanej, albo w stopach (mieszaninach) z trotylem i heksogenem. Dawniej stosowano tetryl w mieszaninie z piorunianem rtęci w lontach detonujących.
Otrzymywanie.
Materiałami wyjściowymi do otrzymywania tetrylu są: dimetyloanilina, kwas siarkowy i kwas azotowy. Kwas azotowy stosuje się w postaci nitrozy o składzie 85-86% kwasu azotowego, 6-8% kwasu siarkowego i 8% wody. Kwas siarkowy stosowany tutaj zawiera 92-96% monohydratu.
Proces otrzymywania tetrylu składa się z następujących operacji:
Siarczan dimetyloaniliny otrzymuje się w wyniku traktowania dimetyloaniliny kwasem siarkowym w temperaturze 33-40 °C, w aparatach podobnych pod względem swej budowy do zwykłych nitratorów.
Reakcja przebiega według równania:
Operację otrzymywania siarczanu dimetyloaniliny należy przeprowadzić dlatego, że wskutek wzrostu aktywności pierścienia benzenowego, spowodowanej obecnością grupy N(CH3)2, reakcja nitrowania czystej dimetyloaniliny przebiega bardzo energicznie i powstaje przy tym szereg produktów ubocznych. Siarczan dimetyloaniliny nitruje się spokojniej i daje tetryl z większą wydajnością. Tetryl otrzymuje się poprzez nitrowanie siarczanu dimetyloaniliny mieszaniną nitrującą w temperaturze 50-55 °C. Nitrowanie siarczanu dimetyloaniliny jest bardziej niebezpieczne aniżeli nitrowanie toluenu, ponieważ jednocześnie zachodzi nitrowanie i utlenianie. Reakcjom tym towarzyszy wydzielanie się dużych ilości ciepła. Dlatego też tetryl otrzymuje się w niewielkich nitratorach.
Reakcja nitrowania najprawdopodobniej przebiega według równania:
lub
Po zakończeniu nitrowania tetryl oddziela się od kwasów na filtrze i przemywa niewielką ilością wody; następnie przesyła się go do stacji przemywania, gdzie odmywa się go od kwasów w kadziach zaopatrzonych w mieszadła. Produkt przemywa się kilkakrotnie początkowo zimną wodą, a następnie gorącą wodą. Wodę zawartą w przemytym tetrylu odciąga się na filtrach próżniowych; stąd tetryl przesyła się do krystalizacji z benzenu lub dwuchloroetanu. Przy krystalizacji z acetonu tetryl uprzednio suszy się.
W celu przekrystalizowania tetrylu rozpuszcza się go na gorąco w benzenie lub dwuchloroetanie dla otrzymania roztworu nasyconego w aparatach zwanych rozpuszczalnikami. W rozpuszczalniku zwykle przeprowadza się jeszcze dodatkowe przemywanie gorącą wodą w celu możliwie całkowitego usunięcia resztek kwasów. Gorący roztwór przesyła się poprzez filtry do krystalizatora, gdzie roztwór stopniowo ochładza się, wskutek czego tetryl wytrąca się w postaci osadu. Zawartość krystalizatora przesyła się na filtr próżniowy, gdzie tetryl oddziela się od ługu pokrystalicznego, a następnie przemywa się wodą i alkoholem.
Oczyszczony tetryl suszy się na tacach umieszczonych na półkach w temperaturze 40-60° C; po zakończeniu suszenia dla oddzielenia grudek materiał przesiewa się przez sito i pakuje.

</doc>
<doc id="302030" url="https://pl.wikipedia.org/wiki?curid=302030" title="Żelechów (ujednoznacznienie)">
Żelechów (ujednoznacznienie)

W Polsce: 
W Ukrainie:

</doc>
<doc id="302035" url="https://pl.wikipedia.org/wiki?curid=302035" title="(127) Johanna">
(127) Johanna

(127) Johanna – planetoida krążąca pomiędzy orbitami Marsa i Jowisza. 
Odkrycie.
Została odkryta 5 listopada 1872 roku w Obserwatorium paryskim przez Prospera Henry’ego. Nazwa planetoidy pochodzi od Joanny d’Arc, francuskiej bohaterki narodowej.
Orbita.
(127) Johanna krąży w średniej odległości 2,75 jednostek astronomicznych od Słońca (okres obiegu to 4 lata i 209 dni). Ma średnicę ok. 122 km i wykonuje jeden pełny obrót wokół własnej osi w czasie ok. 11 godzin. 
(127) Johanna ma bardzo ciemną powierzchnię i prawdopodobnie składa się z pierwotnych węglanów.

</doc>
<doc id="302036" url="https://pl.wikipedia.org/wiki?curid=302036" title="(128) Nemesis">
(128) Nemesis

(128) Nemesis – bardzo duża i ciemna planetoida pasa głównego asteroid.
Odkrycie.
Została odkryta 25 listopada 1872 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od imienia bogini zemsty Nemezis z mitologii greckiej.
Orbita.
(128) Nemesis krąży w średniej odległości 2,75 jednostek astronomicznych od Słońca (okres obiegu to 4 lata i 205 dni). Ma średnicę ok. 188 km i wykonuje jeden pełny obrót wokół własnej osi w czasie ok. 39 godzin. Jest członkiem rodziny planetoid Nemesis i jednocześnie jej największym obiektem (stąd nazwa).

</doc>
<doc id="302037" url="https://pl.wikipedia.org/wiki?curid=302037" title="TNB">
TNB



</doc>
<doc id="302038" url="https://pl.wikipedia.org/wiki?curid=302038" title="(130) Elektra">
(130) Elektra

(130) Elektra – duża planetoida z pasa głównego.
Odkrycie.
Planetoida została odkryta przez Christiana Petersa 17 lutego 1873 w Clinton w stanie Nowy Jork. Nazwana planetoidy pochodzi od Elektry, postaci z mitologii greckiej znanej z tragedii Sofoklesa.
Orbita.
Orbita (130) Elektry jest nachylona do płaszczyzny ekliptyki pod kątem 22,85°. Na jeden obieg wokół Słońca ciało to potrzebuje 5 lat i 197 dni, krążąc w średniej odległości 3,13 au od Słońca. Średnia prędkość orbitalna tej planetoidy to ok. 16,67 km/s.
Właściwości fizyczne.
Elektra ma średnicę ok. 182 km. Jej albedo wynosi 0,08, a jasność absolutna to 7,12. Planetoida ta zalicza się do planetoid typu G. Średnia temperatura na jej powierzchni sięga 157 K.
Księżyce planetoidy.
W roku 2003 teleskop Keck II wykrył obecność małego księżyca Elektry o średnicy około 7 km, orbitującego w odległości ok. 1170 km od tej planetoidy. Na razie nosi on tymczasowe oznaczenie S/2003 (130) 1.
W 2014 roku za pomocą teleskopu VLT odkryto drugi, nieco mniejszy księżyc. Orbituje on w odległości około 460 km od planetoidy. Otrzymał tymczasowe oznaczenie S/2014 (130) 1.
W 2021 roku, stosując algorytm redukcji światła halo od głównej planetoidy, odkryto trzeci księżyc Elektry, oddalony od niej o 344 km (okres obiegu 16,3 godziny). Otrzymał on oznaczenie S/2014 (130) 2.

</doc>
<doc id="302041" url="https://pl.wikipedia.org/wiki?curid=302041" title="RAND Corporation">
RAND Corporation

RAND Corporation (Research ANd Development) – amerykański think tank i organizacja badawcza non-profit, pierwotnie sformowana dla potrzeb Sił Zbrojnych Stanów Zjednoczonych. Założona 14 maja 1948 roku w Santa Monica w Kalifornii na bazie rozpoczętego w końcu 1945 roku wojskowego Projektu RAND, realizowanego na rzecz dowództwa Sił Powietrznych Stanów Zjednoczonych przez Douglas Aircraft Company (pierwszy raport RAND ukazał się już w maju 1946 roku). Nazwa RAND jest skrótowcem od "Research ANd Development" (badania i rozwój)
W późniejszym okresie organizacja pracowała także dla innych organizacji rządowych i komercyjnych.
Obecnie RAND posiada około 1600 pracowników w sześciu siedzibach – trzech w USA: Santa Monica w Kalifornii, Arlington w Wirginii i Pittsburghu (Pensylwania), oraz trzech w Europie: Lejdzie w Holandii, Berlinie i brytyjskim Cambridge. W campusie w Santa Monica w Kalifornii prowadzi również kształcenie doktoranckie w Pardee RAND Graduate School.
Korporacja RAND jest znana z dużego wkładu w naukę, zwłaszcza w metody ilościowe, na polu m.in. badań operacyjnych, studiów nad przyszłością, rozwoju badań nad sztuczną inteligencją czy Internetu.
Obecnie RAND prowadzi badania na tak różnych polach jak obronność i terroryzm, stosunki międzynarodowe, edukacja czy zdrowie publiczne.

</doc>
<doc id="302042" url="https://pl.wikipedia.org/wiki?curid=302042" title="Tetrylit">
Tetrylit



</doc>
<doc id="302043" url="https://pl.wikipedia.org/wiki?curid=302043" title="Lakshman Kadirgamar">
Lakshman Kadirgamar

Lakshman Kadirgamar (tamil. லக்ஷமன் கதிர்காமர், syng. ලක්ශමන් කදිර්ගාමර්; ur. 12 kwietnia 1932 w Kolombo, zm. 12 sierpnia 2005 tamże) – polityk Sri Lanki, minister spraw zagranicznych w latach 1994–2001 i od 2004.
Życiorys.
Studiował nauki prawne na Uniwersytecie Cejlonu oraz w Oxfordzie, praktykował jako adwokat na Sri Lance i w Wielkiej Brytanii. Był również konsultantem w Międzynarodowej Organizacji Pracy w Genewie. W życiu politycznym pozostawał związany z Partią Wolności Sri Lanki.
W 1994 został wybrany do parlamentu i po raz pierwszy objął funkcję ministra spraw zagranicznych w rządzie Sirimavo Bandaranaike. Po porażce wyborczej Partii Wolności (2001) był doradcą ds. polityki zagranicznej prezydent Chandriki Kumaratungi. Sam był z pochodzenia Tamilem, ale zdecydowanie wspierał prezydent Kumaratungę w jej polityce wrogiej Tamilskim Tygrysom. W 2003 bez powodzenia ubiegał się o stanowisko sekretarza generalnego Brytyjskiej Wspólnoty Narodów.
Po zwycięstwie wyborczym Partii Wolności Sri Lanki w kwietniu 2004 był wymieniany w gronie kandydatów na szefa rządu, ale ostatecznie ponownie otrzymał tekę spraw zagranicznych w gabinecie Mahindy Rajapaksy. W sierpniu 2005 padł ofiarą zamachu; śmiertelnie postrzelony przez nieznanego snajpera w swojej rezydencji, zmarł w szpitalu. Oskarżenia o zabójstwo kierowano głównie w stronę Tamilskich Tygrysów, jednak organizacja ta odrzucała zarzuty. Następcą Kadirgamara na stanowisku ministra spraw zagranicznych został Anura Bandaranaike (brat prezydent Chandriki Kumaratungi).

</doc>
<doc id="302045" url="https://pl.wikipedia.org/wiki?curid=302045" title="(132) Aethra">
(132) Aethra

(132) Aethra – jasna, metaliczna planetoida z grupy planetoid przecinających orbitę Marsa. 
Odkrycie.
Planetoida została odkryta 13 czerwca 1873 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od Ajtry, która była matką Tezeusza w mitologii greckiej.
Orbita.
Asteroida okrąża Słońce w średniej odległości ok. 2,61 j.a. w czasie 4 lat i 77 dni. W ciągu 5 godzin i 10 minut wykonuje pełny obrót wokół własnej osi.
Była pierwszą odkrytą asteroidą poruszającą się po trajektorii przecinającej orbitę obiegu Marsa (tzn. że czasami znajduje się ona bliżej Słońca niż Mars).

</doc>
<doc id="302046" url="https://pl.wikipedia.org/wiki?curid=302046" title="NGC 1300">
NGC 1300

NGC 1300 (również PGC 12412) – galaktyka spiralna z poprzeczką, znajdująca się w konstelacji Erydanu. Została odkryta 11 grudnia 1835 roku przez Johna Herschela. Galaktyka ta należy do gromady w Erydanie.
NGC 1300 posiada ciemną poprzeczkę, przeciągającą się przez jej środek, wynikającą z obecności cząstek pyłów. Na fotografiach wykonanych przy użyciu dużych teleskopów jądro galaktyki ma średnicę kątową 18", co w rzeczywistości odpowiada 9600 latom świetlnym. Masę jądra ocenia się na 11 miliardów . Galaktyka ma jasność 11,8. Znajduje się w odległości około 69 milionów lat świetlnych. Na niebie zajmuje obszar 6' × 3'.

</doc>
<doc id="302048" url="https://pl.wikipedia.org/wiki?curid=302048" title="Kuklówka">
Kuklówka

Obecnie wieś Kuklówka dzieli się administracyjnie na:

</doc>
<doc id="302051" url="https://pl.wikipedia.org/wiki?curid=302051" title="(133) Cyrene">
(133) Cyrene

(133) Cyrene – duża planetoida pasa głównego asteroid.
Odkrycie.
Została odkryta 16 sierpnia 1873 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od Kyrene, nimfy z mitologii greckiej.
Orbita.
(133) Cyrene krąży w średniej odległości 3,06 j.a. od Słońca (okres obiegu to 5 lat i 135 dni). Jeden pełny obrót wokół własnej osi wykonuje w czasie 12,7 godziny.
Składa się najprawdopodobniej z krzemianów oraz niklu-żelaza.

</doc>
<doc id="302052" url="https://pl.wikipedia.org/wiki?curid=302052" title="Friedrich Schelling">
Friedrich Schelling



</doc>
<doc id="302054" url="https://pl.wikipedia.org/wiki?curid=302054" title="Friedrich Wilhelm Schelling">
Friedrich Wilhelm Schelling



</doc>
<doc id="302056" url="https://pl.wikipedia.org/wiki?curid=302056" title="(134) Sophrosyne">
(134) Sophrosyne

(134) Sophrosyne – planetoida krążąca pomiędzy orbitami Marsa i Jowisza.
Odkrycie.
Planetoida została odkryta 27 września 1873 roku w obserwatorium w Düsseldorfie przez Roberta Luthra. Nazwa pochodzi od pojęcia "sophrosyne" – u Platona określenie umiarkowania (panowania nad sobą) i zdrowego rozsądku.
Orbita.
(134) Sophrosyne krąży w średniej odległości 2,56 j.a. od Słońca (okres obiegu to ok. 4 lata i 37 dni).
Ma bardzo ciemną powierzchnię i najprawdopodobniej składa się z pierwotnych węglanów.

</doc>
<doc id="302057" url="https://pl.wikipedia.org/wiki?curid=302057" title="Friedrich Wilhelm Joseph Schelling">
Friedrich Wilhelm Joseph Schelling



</doc>
<doc id="302058" url="https://pl.wikipedia.org/wiki?curid=302058" title="Jamais vu">
Jamais vu

Jamais vu (fr. „nigdy nie widziane”) – objaw psychopatologiczny polegający na błędnym uznaniu znanej sytuacji za nową.
"Jamais vu" należy do zaburzeń pamięci. W ich obrębie objaw ten klasyfikowany jest wśród paramnezji (zaburzeń jakościowych pamięci), a wśród nich do złudzeń utożsamiających.
Zjawisko to polega na tym, że znana z przeszłości (np. wspominana) sytuacja zostaje błędnie uznana za całkowicie nową, dotychczas nieprzeżywaną, obcą dla przeżywającego.
Funkcjonuje także podobne pojęcie "jamais vécu" („nigdy nie przeżyte”). "Jamais vu" i "jamais vécu" określane są jako przeżycia wyobcowujące.
Przeciwieństwem "jamais vu" jest "déjà vu" (fr. „już widziane”).

</doc>
<doc id="302060" url="https://pl.wikipedia.org/wiki?curid=302060" title="Friedrich Wilhelm von Schelling">
Friedrich Wilhelm von Schelling



</doc>
<doc id="302061" url="https://pl.wikipedia.org/wiki?curid=302061" title="(136) Austria">
(136) Austria

(136) Austria – planetoida pasa głównego asteroid.
Odkrycie.
(136) Austria została odkryta 18 marca 1874 roku w "Austrian Naval Observatory" (Pula, półwysep Istria) przez doświadczonego odkrywcę planetoid Johanna Palisę. Była to jego pierwsza w kolejności odnaleziona planetoida (spośród 122 odkrytych), nazwał ją na cześć swojego kraju rodzinnego.
Orbita.
Planetoida krąży w średniej odległości 2,29 jednostek astronomicznych od Słońca (okres obiegu to 3 lata i 181 dni). Obrót wokół własnej osi wykonuje co 11 godzin i 30 minut.

</doc>
<doc id="302063" url="https://pl.wikipedia.org/wiki?curid=302063" title="(137) Meliboea">
(137) Meliboea

(137) Meliboea – duża, bardzo ciemna planetoida krążącą w pasie głównym asteroid.
Odkrycie.
(137) Meliboea została odkryta 21 kwietnia 1874 w Austrian Naval Observatory (Pula, półwysep Istria) przez Johanna Palisę, jako druga z wielu odnalezionych później przez niego. Nazwa planetoidy pochodzi od Meliboi, która była okeanidą i matką króla Likaona w mitologii greckiej.
Orbita.
Planetoida krąży w średniej odległości 3,11 jednostek astronomicznych od Słońca (okres obiegu to 5 lat i 186 dni). Jest obiektem o średnicy ok. 145,4 km (jeden pełny obrót wokół własnej osi wykonuje raz na 15 godzin i 8 minut). Jest największym obiektem rodziny planetoidy Meliboea. Spośród całej rodziny jedynie (791) Ani dorównuje jej rozmiarami.
Składa się najprawdopodobniej z węglanów.

</doc>
<doc id="302065" url="https://pl.wikipedia.org/wiki?curid=302065" title="(142) Polana">
(142) Polana

(142) Polana – bardzo ciemna planetoida pasa głównego asteroid.
Odkrycie.
Została odkryta 28 stycznia 1875 roku w Austrian Naval Observatory (Pula, półwysep Istria) przez Johanna Palisę i nazwana na cześć miasta Pola (obecnie Pula), gdzie dokonano odkrycia.
Orbita.
(142) Polana krąży w średniej odległości 2,42 jednostek astronomicznych od Słońca (okres obiegu 3 lata i 277 dni). Jest największym obiektem rodziny planetoid Polana, która jest spokrewniona z rodziną planetoid Nysa.
Obiekt o typie spektralnym F (podgrupa typu spektralnego C), składający się głównie pierwotnych węglanów.

</doc>
<doc id="302071" url="https://pl.wikipedia.org/wiki?curid=302071" title="Demokryt z Abdery">
Demokryt z Abdery



</doc>
<doc id="302072" url="https://pl.wikipedia.org/wiki?curid=302072" title="(147) Protogeneia">
(147) Protogeneia

(147) Protogeneia – planetoida pasa głównego asteroid.
Odkrycie i nazwa.
Została odkryta 10 lipca 1875 roku w Wiedniu przez Lipóta Schulhofa. Nazwę planetoidzie nadał na prośbę odkrywcy Karl Ludwig von Littrow i w łacinie oznacza ona „pierworodna”, co było aluzją do tego, iż była to pierwsza planetoida odkryta przez Schulhofa (i jak się później okazało – jedyna).
Orbita.
(147) Protogeneia krąży w średniej odległości 3,14 j.a. od Słońca (okres obiegu to 5 lat i 200 dni).
Ma ciemną powierzchnię i prawdopodobnie składa się z pierwotnych węglanów.
Obserwacje.
Zostało odnotowane jedno zaćmienie gwiazdy przez (147) Protogeneia (28 maja 2002 w Teksasie).

</doc>
<doc id="302079" url="https://pl.wikipedia.org/wiki?curid=302079" title="Karl Rove">
Karl Rove

Karl Christian Rove (ur. 25 grudnia 1950 w Denver) – amerykański strateg polityczny, sprawujący w przeszłości funkcję zastępcy szefa personelu Białego Domu oraz doradcy prezydenta George’a Busha.
Rove kierował kampaniami wyborczymi George’a Busha w latach 1994 i 1998 (w wyścigu do fotela gubernatora Texasu) oraz kampaniami prezydenckimi w latach 2000 i 2004. Jego klientami byli też m.in. John Ashcroft (wybory 1994 do Senatu), Bill Clements (1986, wybory gubernatora Texasu) oraz Phil Gramm (1982, wybory do Izby Reprezentantów; 1984, wybory do Senatu).
Karl Rove jest jednym z bohaterów tzw. Sprawy Plame, trwającego do dziś skandalu związanego z ujawnieniem prasie tożsamości Valerie Plame, agentki CIA, żony dyplomaty Josepha C. Wilsona, oskarżającego administrację prezydenta Busha o prezentowanie opinii publicznej nieprawdziwych informacji dotyczących programu budowy broni jądrowej przez Irak. Ujawnienie tożsamości agenta CIA jest przestępstwem federalnym. Prowadzący dochodzenie w sprawie specjalny prokurator Patrick Fitzgerald nie przedstawił dotychczas Rove'owi zarzutów, choć wielokrotnie go przesłuchiwał. Zarzuty takie postawione zostały natomiast Lewisowi „Scooterowi” Libby’emu, byłemu obecnie szefowi gabinetu wiceprezydenta Dicka Cheneya.
W opinii wielu, w osobie Karla Rove’a personifikację znajdują wszystkie cechy charakteryzujące prezydenturę George’a W. Busha. Przedstawiany przez jednych jako błyskotliwy strateg zwycięskich kampanii politycznych, przez innych postrzegany jest jako inspirator nie zawsze etycznych, czy wręcz bezprawnych działań administracji Busha.
W 2018 filmie "Vice" w reżyserii Adama McKaya w postać Rove’a wcielł się Joseph Beck.

</doc>
<doc id="302081" url="https://pl.wikipedia.org/wiki?curid=302081" title="Pauper">
Pauper



</doc>
<doc id="302082" url="https://pl.wikipedia.org/wiki?curid=302082" title="Mgławica Kocie Oko">
Mgławica Kocie Oko

Mgławica Kocie Oko (znana również jako "NGC 6543") – mgławica planetarna znajdująca się w gwiazdozbiorze Smoka. Została odkryta 15 lutego 1786 roku przez Williama Herschela. Znajduje się w odległości około 3500 lat świetlnych od Ziemi.
NGC 6543 jest mgławicą o nierównomiernej jasności powierzchniowej. Jej obserwowana średnica – wraz z halo – wynosi ok. 5', a rzeczywista średnica to około 5 lat świetlnych. Jej całkowita jasność obserwowana to około 8,9m. Gwiazda centralna o jasności 11,1m, z temperaturą powierzchniową 35 000 K, należy do bardzo młodych, gorących gwiazd typu widmowego O. Mgławica rozszerza się z prędkością ok. 16,4 km/s.Usytuowana prawie idealnie w biegunie ekliptyki. Oznacza to, że jej współrzędne prawie nie podlegają zmianom wynikającym z precesji.
Halo.
Z obserwacji wynika, że gwiazda centralna pozbywała się swojej masy, wyrzucając ją podczas pojawiających się co 1500 lat eksplozji. W czasie każdego wybuchu wyrzucana była masa przekraczająca łączną masę wszystkich planet Układu Słonecznego.
Mgławica Kocie Oko jest otoczona słabym halo. Jest to materia pochodząca z materiału odrzuconego przez gwiazdę we wcześniejszych okresach aktywności gwiazdy. Wiek samej mgławicy jest szacowany na około 10 000 lat, a wiek zewnętrznej, włóknistej powłoki (halo) ocenia się na 50 000 do 90 000 lat.

</doc>
<doc id="302083" url="https://pl.wikipedia.org/wiki?curid=302083" title="Jerzy Koszutski">
Jerzy Koszutski

Jerzy Koszutski, ps. „Jurand” (ur. 30 stycznia 1905 w Siedlcach, zm. 15 czerwca 1960 w Nowej Rudzie) – polski muzyk i sportowiec.
Jerzy Koszutski był synem Kazimierza Koszutskiego, prezydenta Kalisza. Ukończył Szkołę Muzyczną w Kaliszu. Od wczesnej młodości wykazywał zainteresowania muzyczne i sportowe. W 1928 brał udział w Igrzyskach Olimpijskich w Amsterdamie jako przedstawiciel Polski w kolarstwie torowym, gdzie dotarł do ćwierćfinału w sprincie. W tym samym roku ustanowił rekord Polski w sprincie – 19,6 s. Mimo dobrych osiągnięć w 1929 zrezygnował z kariery sportowej i poświęcił się muzyce.
Po wypadku przy naprawie motocykla, w którym stracił dwa palce, skierował zainteresowania na muzykę lekką. W 1932 zorganizował męski kwartet wokalny pod nazwą Chór Juranda, który z dużym powodzeniem występował w teatrzyku „Wielka Rewia” w Warszawie. Prowadził wielostronną działalność artystyczną, był aranżerem, dyrygentem, pianistą, kompozytorem utworów wokalnych. Najbardziej znane piosenki to: "Kilka słów" do tekstu Jerzego Jurandota, "Komendancie", "Oj Kasiu, Kasieńko", "Panna Nacia" do słów Zenona Friedwalda, "Pani mnie poznaje" do słów Władysława Jastrzębca, "Wiosenne marzenie" do słów Jaremy Mirskiego oraz tango "Nie gniewaj się" do słów Wiktora Friedwalda i "Pierwsza miłość" do słów Cz. Opałki. Chór Juranda znany w Polsce i za granicą, koncertował w Holandii, Estonii i Łotwie.
Wybuch II wojny światowej zastał chór we Lwowie. Koncertowali w Związku Radzieckim w Leningradzie, Mińsku, Moskwie, Odessie i w wielu innych miastach. Po zajęciu terenów Związku Radzieckiego przez Niemców muzykom z chóru udało się wrócić do Warszawy, a od końca 1943 występowali w kawiarniach Warszawy.
Po wojnie „Chór Juranda” występował wraz z orkiestrą pod dyrekcją Stefana Rachonia w Warszawie i na terenie całego kraju. W czasie swej działalności odbył kilka tysięcy koncertów estradowych, wiele audycji radiowych i nagrań płytowych. Od 1957 Koszutski zajął się głównie komponowaniem, pisał piosenki i utwory fortepianowe, wykładał jednocześnie w Państwowej Wyższej Szkole Muzycznej we Wrocławiu.
Chory na nowotwór przewodu pokarmowego Koszutski w 1950 został skierowany przez lekarzy na leczenie w uzdrowiskach kłodzkich. Po poznaniu mieszkanki Kłodzka Salomei (1920–1996), w 1955 zawarł z nią ślub w Zakopanem i zamieszkał w ówczesnym Powiatowym Domu Kultury w Kłodzku. Od 1957 prowadził tu m.in. amatorski kwartet rewelersów, jednak z Chórem Juranda występował w całej Polsce, m.in. w Kraśniku, Nowym Targu. Do miejsc, w których prowadził chóry męskie należą m.in.: Warszawa, Jelenia Góra, Lubań, Słupiec (kwartet męski przy Kopalni Węgla Kamiennego w Nowej Rudzie), Krosnowice (tu został zaangażowany na prośbę poety Jana Kulki).
Żonaty był wcześniej z Haliną Wiórkowską-Jurandową, akordeonistką i autorką tekstów piosenek.
W 1960 stan zdrowia Koszutskiego znacznie się pogorszył. W marcu i kwietniu był pacjentem III Kliniki Chorób Wewnętrznych Akademii Medycznej we Wrocławiu. Zmarł w szpitalu w Nowej Rudzie. Pochowany został na cmentarzu w Kłodzku.

</doc>
<doc id="302084" url="https://pl.wikipedia.org/wiki?curid=302084" title="Norderney">
Norderney

Norderney (wschodniofryz. "Nörderneei") – miasto uzdrowiskowe i jednocześnie wyspa wchodząca w skład Wysp Wschodniofryzyjskich w Niemczech u wybrzeży Morza Północnego, w kraju związkowym Dolna Saksonia, w powiecie Aurich. W 2008 roku miasto zamieszkiwało 5866 osób.

</doc>
<doc id="302088" url="https://pl.wikipedia.org/wiki?curid=302088" title="Wyspy Skellige">
Wyspy Skellige



</doc>
<doc id="302089" url="https://pl.wikipedia.org/wiki?curid=302089" title="Przejścia graniczne Austrii">
Przejścia graniczne Austrii

Wszystkie granice Austrii: z Niemcami, Włochami (od 1 grudnia 1997), Czechami, Słowacją, Węgrami, Słowenią (od 21 grudnia 2007), ze Szwajcarią (od 12 grudnia 2008) i Liechtensteinem (od 19 grudnia 2011) są wewnętrznymi granicami strefy Schengen. W myśl art. 2 układu z Schengen na granicach tych nie prowadzi się kontroli paszportowej, a ich przekraczanie jest dozwolone w każdym miejscu i o każdym czasie; wobec tego nie ma na nich przejść granicznych. 
Od czasu przystąpienia Austrii do UE jej granice – najpierw z Niemcami i Włochami, później również z Czechami, Słowacją, Węgrami i Słowenią są wewnętrznymi granicami Unii Europejskiej. Do czasu przystąpienia sąsiadów Austrii do strefy Schengen (2004–2007) odbywała się na nich tylko kontrola paszportowa. 
Obecnie tylko granica ze Szwajcarią i Liechtensteinem jest granicą zewnętrzną Unii Europejskiej i odbywa się na niej wyrywkowa kontrola celna. 
Informacje austriackiej policji z . Jeśli nie zaznaczono inaczej, przejście jest otwarte cały rok, codziennie, całą dobę, dla ruchu osobowego i towarowego, dla obywateli wszystkich państw świata. Aktualność danych nie została wskazana; niektóre informacje budzą wątpliwości. 
Dawne przejścia graniczne.
Granica ze Słowenią.
przejścia turystyczne (alpejskie).
Alpejskie turystyczne przejścia graniczne (Alpiner Grenzübergang) są czynne od świtu do zmierzchu w okresie od 15 kwietnia do 15 listopada. Są przeznaczone dla ruchu turystycznego. Są dostępne dla obywateli Austrii i Słowenii oraz obywateli państw, z którymi te państwa mają ruch bezwizowy. Wyjątki zaznaczono. 

</doc>
<doc id="302091" url="https://pl.wikipedia.org/wiki?curid=302091" title="Dżuczejskie metody pracy">
Dżuczejskie metody pracy



</doc>
<doc id="302094" url="https://pl.wikipedia.org/wiki?curid=302094" title="Małgorzata Maciągowa">
Małgorzata Maciągowa

Małgorzata Łada Maciągowa (ur. 6 sierpnia 1881 w Siedlcach, zm. 12 października 1969) – malarka. 
Życiorys.
Córka Bazylego Łady i Marii z Szaniawskich.
Ukończyła gimnazjum w Krakowie, uczęszczając jednocześnie na lekcje rysunku i malarstwa na Kursach Wyższych dla Kobiet im. A. Baranieckiego. W 1907 r. wyjechała na studia w Académie Julian w Paryżu. Od wczesnej młodości odznaczała się wybitnym talentem malarskim, a jej prace zyskały aprobatę społeczną oraz nagrody i wyróżnienia. Już w gimnazjum otrzymała nagrody za swoje prace na dorocznych wystawach. W Paryżu otrzymała I nagrodę za szkic węglem i wyróżnienie za portret
kobiecy. W 1931 za wystawiony w Towarzystwie Zachęty Sztuk Pięknych w Warszawie projekt witrażu "św. Trójca", "św. Anna" i św. Władysław" otrzymała brązowy medal, a w 1932 r. srebrny medal za "Autoportret z paletą". W dwa lata później za projekt witrażu "Zaślubiny Polski z morzem" otrzymała Nagrodę im. Leokadii Łempickiej. Po wojnie swoje prace prezentowała najczęściej na wystawach w Towarzystwie Przyjaciół Sztuk Pięknych w Krakowie. Prace malarki znajdują się w Muzeum Regionalnym w Siedlcach oraz w Muzeum Narodowym w Krakowie. W okresie powojennym nastąpiło okresowe załamanie sił twórczych Artystki, spowodowane tragedią rodzinną; mąż i syn Malarki (dr med. płk Adam Maciąg i pchor. Adam Maciąg) w 1940 roku zostali zamordowani przez NKWD w Charkowie w ramach akcji "likwidacji" polskich oficerów - Zbrodni Katyńskiej. Ta tragedia odcisnęła swoje piętno nie tylko na życiu osobistym Małgorzaty Łady Maciągowej - miała również wpływ na charakter twórczości w której oprócz pogodnych motywów związanych z Krakowem, pojawiły się szkice i studia do dramatycznej kompozycji "Katyń", prezentowanej obecnie w Siedleckim Muzeum.

</doc>
<doc id="302095" url="https://pl.wikipedia.org/wiki?curid=302095" title="Cirilla">
Cirilla



</doc>
<doc id="302096" url="https://pl.wikipedia.org/wiki?curid=302096" title="Ciri">
Ciri

Cirilla Fiona Elen Riannon, zdrobniale "Ciri" (zwana "Jaskółką", w Starszej Mowie "Zireael" i Falką) – postać fikcyjna, jedna z bohaterek cyklu wiedźmińskiego Andrzeja Sapkowskiego. Księżniczka Cintry, córka Pavetty i Duny’ego z Erlenwaldu, wnuczka Calanthe, Dziecko Niespodzianka, Dziecko Przeznaczenia, reprezentantka Starszej Krwi, nosicielka genu Lary, Lwiątko z Cintry.
Życiorys.
Ciri to cintryjska księżniczka, córka Pavetty, a wnuczka Calanthe. Jej rodzice zginęli podczas sztormu, a raczej w momencie, gdy Vilgefortz chciał porwać statek z rodzicami Ciri na prośbę jej ojca, gdy była małym dzieckiem. Dzieciństwo spędziła w Cintrze i na Wyspach Skellige na dworze swojej babki.
Jest legendarnym Dzieckiem Niespodzianką, została przeznaczona wiedźminowi Geraltowi. Podczas oblężenia Cintry została uprowadzona przez nilfgaardzkiego rycerza Cahira. Udało się jej jednak uciec. Powojenna zawierucha doprowadza ją do tułaczki po krainie Sodden.
Ostatecznie Geralt i Ciri odnajdują się w chacie ubogiego kupca Yurgi i jego żony Złotolitki. Wiedźmin zabiera księżniczkę do Wiedźmińskiego Siedliszcza, Kaer Morhen, gdzie z pomocą Vesemira, Lamberta, Coëna i Eskela szkoli ją na wiedźminkę. Dziewczynka nie zostaje jednak poddana Próbie Traw, gdyż ujawnia się jej magiczny potencjał i zdolności do wieszczenia. To zmusza wiedźminów do zasięgnięcia porady czarodziejów. Jako że Geralt jest wtedy pokłócony z Yennefer, do Kaer Morhen zostaje sprowadzona inna znajoma czarodziejka, Triss Merigold. To ona potwierdza nietypowe zdolności Lwiątka i pomaga jej zapanować nad snami. Jednakże czując jak ogromną mocą włada "Jaskółka", radzi by zwrócić się jednak o pomoc do Yennefer.
Chęć zapewnienia jej kontaktów z rówieśnikami, a także potrzeba zarobku Geralta prowadzi do oddania jej na wychowanie w świątyni Wielkiej Melitele w Ellander. Tam, zgodnie z radą Triss, rozpoczyna się magiczna edukacja Ciri pod okiem Yennefer, członkini Rady Czarodziejów. Mimo początkowej niechęci obu pań, po jakimś czasie wytwarza się między nimi bardzo silna więź emocjonalna. Łączy je nie tylko osoba wiedźmina, ale także magia i potrzeba posiadania matki (ze strony Ciri) oraz potrzeba posiadania dziecka (Yennefer). Z Ellander Ciri i czarodziejka udają się na zjazd czarodziejów na wyspę Thanedd. Po zjeździe, Ciri ma rozpocząć naukę w Szkole Magii Aretuza, do której niegdyś uczęszczała także Yennefer. W wyniku zbiegu okoliczności na Thanedd przybywa również Geralt z Jaskrem. Geralt godzi się wreszcie z Yennefer. Jednakże ich plany krzyżuje przewrót dokonany podczas zjazdu przez czarodziejkę Filippę Eilhart, wyprzedzając przewrót czarnoksiężnika Vilgefortza. W jego wyniku Geralt, Yennefer i Ciri zostają rozdzieleni. Ciri uciekając przed Vilgefortzem przechodzi przez spaczony portal w Wieży Mewy. Portal nie działał już od bardzo dawna, ale uaktywnił się pod wpływem mocy Ciri.
Portal, w wyniku swojego uszkodzenia, nie przenosi księżniczki do Wieży Jaskółki, lecz wyrzuca ją na pustynię Korath, gdzie niemal ginie z głodu i wycieńczenia. Po próbach z czerpaniem mocy z ognia, wyrzeka się swojej magicznej mocy. Odnaleziona przez łowców niewolników, zwanych Łapaczami, umyka im wraz z bandą Szczurów, do których później dołącza, przybierając imię Falka. Tam poznaje Mistle, też rozbójniczkę, która zakochuje się w niej z wzajemnością. Mistle jest jedyną osobą w całej Sadze, z którą Ciri sypia i którą kocha. Dziewczyny zrobiły sobie takie same tatuaże – czerwone róże na wewnętrznej stronie uda. Pobyt u Szczurów odmienia jej charakter. Ciri wyzbywa się oporów przed zabijaniem, życie traci wartość w jej oczach.
Jednakże śmierć depcze jej po piętach. Na Ciri poluje bowiem wywiad Nilfgaardu, a na Falkę okoliczni możnowładcy. Szczury dopada płatny zabójca Leo Bonhart. Zabija je wszystkie prócz Ciri, której zdolność do władania mieczem, a także rozkaz koronera Nilfgaardu Stefana „Puszczyka” Skellena pozwalają przeżyć. Bonhart nie ma jednak zamiaru szybko pozbywać się takiego skarbu, jakim jest Ciri. Dziewczyna zostaje pewnego rodzaju gladiatorką zabójcy, który zmusza ją do występowania na arenie i zabijania. Jednak umowa wiążąca go z koronerem zmusza go do spotkania się z Puszczykiem. Przy przypadkowej pomocy Kenny Selborne i Neratina Ceki Ciri udaje się uciec. Niestety zostaje ciężko ranna. Znajduje ją pustelnik, Vysogota z Korvo i leczy ją, ukrywając w swojej chacie wśród mokradeł.
Obawa przed pościgiem zmusza ją do opuszczenia pustelni. Jej decyzję przyspieszają wiadomości zdobyte przez pustelnika o zbójach, porozstawianych we wsiach graniczących z mokradłami. Udaje się do jednej z nich, Dun Dare, gdzie zabija czterech czyhających na nią morderców. Później kieruje się ku Mil Trachta, krainie jezior. Zmierza do jeziora Tarn Mira, na którego brzegu znajduje się Tor Zireael, czyli Wieża Jaskółki, mieszcząca magiczny teleport. Ciri ma nadzieję, że przeniesie on ją na Thanedd. Cały czas jest jednak ścigana. Wprowadza ludzi koronera w zasadzkę na Tarn Mira, zabija prawie wszystkich, oprócz Skellena, Bonharta i tropiciela Boreasa Muna. Wchodzi do Tor Zireael.
Wieża jest portalem, przez który, dzięki swym zdolnościom magicznym, Ciri ucieka do innego świata. Dowiaduje się, że była tam wyczekiwana przez elfy. Mimo początkowej uldze, Ciri odkrywa, że nie może się wydostać z tajemniczej krainy. W dodatku elfy żądają od niej poczęcia dziecka z ich królem. Według przepowiedni bowiem to dziecko, dzięki genowi Lary, ma być potężną istotą władającą czasem i przestrzenią. Ciri tak bardzo pragnie powrotu do swego świata, że zgadza się na to, lecz mimo wielokrotnych prób król nie jest w stanie „dopełnić” aktu. Umiera. Po jego śmierci Ciri, wraz ze swoją wierną klaczą Kelpie, ucieka przy pomocy jednorożca, którego uratowała niegdyś na pustyni Korath. Okazuje się, że Ciri również posiada potężną moc, która pozwala jej podróżować przez czasy i światy. Rozpaczliwie stara się trafić do swojego czasu i świata ścigana przez okrutnych Czerwonych Jeźdźców – elfich wojowników. W końcu dzięki czarodziejce z przyszłości, Nimue, trafia do swojego świata. Wprost do zamku Stygga, gdzie Vilgefortz więzi Yennefer. W tym samym czasie do kryjówki czarownika przybywa z odsieczą Geralt wraz z Milvą, Regisem, Cahirem i Angouleme. W zamczysku znajduje się również Bonhart. Rozpoczyna się walka. Ciri staje oko w oko ze swoim koszmarem, czyli zabójcą i pokonuje go. W tym samym czasie Geralt i Yennefer walczą z Vilgefortzem i również udaje im się go pokonać. Niestety reszta towarzyszy Geralta ginie. Wiedźmin, czarodziejka i Ciri są znowu razem. Tymczasem na zamku Stygga pojawia się imperator Nilfgaardu, cesarz Emhyr var Emreis. W rozmowie z cesarzem, Geralt odkrywa prawdziwą tożsamość imperatora. Okazuje się, że to Duny, ojciec Ciri. Chce on zabrać swoje dziecko do Nilfgaardu i spłodzić z nią dziecko. Jednakże dziewczyna nigdy nie ma poznać prawdy o swoim pokrewieństwie z cesarzem. Po rozmowie z Geraltem cesarz zrozumiał, że nie jest w stanie spłodzić dziecka z własną córką. W trakcie rozmowy z Ciri wyjawia jej prawdę, po czym zostawia ją razem z Geraltem i Yennefer.
Niedługo potem czarodziejka zabiera Ciri do zamku Montecalvo, gdzie zebrane tam czarodziejki, tworzące Lożę (coś na miarę Kapituły, jaka istniała przed przewrotem na wyspie Thanedd) uświadamiają dziewczynie, jaki jest jej los. Jako nosicielka genu Lary ma zostać wydana za mąż i jako posiadaczka magicznych zdolności umiejętnie kierować losami świata. Zaprowadzić w nim pokój, stać się przeciwwagą dla Nilfgaardu. Początkowe oburzenie Lwiątka ustępuje miejsca akceptacji. Dziewczyna ma jednak warunek – chce się pożegnać z Geraltem. Panie z Montecalvo pozwalają jej na to. I tak w towarzystwie Yennefer i Triss zmierza do miasta Rivia, gdzie ma na nie czekać wiedźmin. W Rivii dochodzi do pogromu „nieludzi”. Geralt, który ma przyjaciół wśród krasnoludów, staje w ich obronie. Zostaje ciężko ranny. Yennefer i Triss wywołują potężnym zaklęciem burzę z gradobiciem (wydarzenie to zostało nazwane "Niszczącym gradobiciem Merigold"), po której zamieszki ustają. Jednak docierają za późno do konającego wiedźmina. Yennefer próbując uratować Geralta wyczerpuje swoją moc i mdleje. Wtedy pojawia się ponownie zaprzyjaźniony z Ciri jednorożec, który przekazuje Ciri swoją moc (nie jest jednak jasne czy wystarcza to do uratowania wiedźmina i czarodziejki, i czy następna scena ukazująca ich przebywających w Krainie Jabłoni jest rzeczywistością czy tylko marzeniem Ciri). Ciri, za sugestią jednorożca, prosi zgromadzonych przyjaciół o przeniesienie Geralta i Yennefer do łodzi, a następnie odpływa z nimi w mgłę. Sama trafia do świata Króla Artura, gdzie poznaje młodego rycerza Galahada. Razem z nim rusza na zamek Camelot.
Ciri pojawia się jeszcze w opowiadaniu "Coś się kończy, coś się zaczyna" napisanym przez Andrzeja Sapkowskiego w 1993 r. Bierze w nim udział w ślubie wiedźmina i czarodziejki.
Pochodzenie Ciri i genu Lary.
Ród Ciri ma elfickie korzenie, wywodzi się od Shiadal i jej córki Lary Dorren, która miała córkę Riannon z człowiekiem – Cregennanem z Lod. Oboje zginęli a sierotę przygarnęła Cerro, królowa Redanii w obawie przed klątwą, jaką rzuciła na nią Lara (początkowo Cerro odmówiła pomocy). Przysposobiona Riannon nosiła oficjalny tytuł redańskiej królewny. Została wydana za mąż za Goidemara, młodego króla Temerii. W trakcie rebelii Falki, która miała miejsce trzy lata po ślubie, Riannon została uwięziona w zamku Houtborg przez rebeliantów. Była wtedy w ciąży. Urodziła w więzieniu bliźnięta, do których Falka dołączyła własne dziecko, dziewczynkę. Po stłumieniu rebelii przez Goidemara, uwolniono Riannon, która była jednak obłąkana. Zrozpaczony Goidemar chciał pozbyć się „bękarta” Falki, ale Riannon nie miała pojęcia, które z dzieci nie jest ich. Goidemar zatrudnił czarodziei, aby to wykryli – w zespole znaleźli się: Tissaia de Vries, Augusta Wagner, Leticia Charbonneau, Hen Gedymdeith i Francesca Findabair. Trójka dzieci, Adela, Fiona i Amavet razem wychowywało się na dworze. Czarodzieje bardzo szybko wykryli, że dzieckiem Falki jest Adela. Nie powiedzieli o tym jednak Goidemarowi, nie chcieli skazywać dziecka na śmierć. Adela umarła jako młoda dziewczyna podczas szalejącej epidemii dżumy, pomagając kapłanom w szpitalu. Amavet wdał się w romans ze szlachcianką Anną Kameny i został zamordowany przez jej męża. Fiona natomiast została wydana za mąż za Corama, króla Cintry.
Czy tym sposobem gen Lary, gen Starszej Krwi dostał się do cintryjskiej dynastii? Początkowo myślano, że nie, że Fiona nie była nosicielką genu. Nosicielem był Amavet. Anna Kameny urodziła mu bliźnięta, Muriel i Crispina. Gen Lary ujawnił się u Muriel, która była matką Adalii, Adalia Calanthe, Calanthe Pavetty, a Pavetta Ciri. Gen Lary miała Fiona, ale był on u niej ukryty, był genem latentnym. Amavet zaś dysponował aktywizatorem. Córka Amaveta, Muriel i jego wnuczka Adalia również dysponowały aktywizatorem, który powoli zanikał. Druga linia to siostra Amaveta, Fiona, nosicielka ukrytego genu. Jej syn, królewicz Cintry Corbett także miał ukryty gen. Syn Corbetta i Ellen z Kaedwen, Dagorad również miał ukryty gen. Adalia, córka Muriel była księżną Mariboru, Dagorad, królem Cintry. Przeoczono dalekie pokrewieństwo tych dwojga – Anna Kameny nikomu nie powiedziała, że jej dzieci pochodzą z romansu z Amavetem. I tak, w dziecku Adalii (aktywizator) i Dagorada (gen ukryty), Calanthe odrodził się silny gen Lary. Córka Calanthe, Pavetta również jest nosicielką genu Lary. Gen bowiem gładko przechodzi tylko po linii żeńskiej. Cirilla, córka Pavetty również dziedziczy gen. Tym sposobem jest spadkobierczynią Lary Dorren, dysponuje unikalnym materiałem genetycznym, co potwierdzają jej niesamowite magiczne zdolności, takie jak podróżowanie między światami. Ciri jest „Panią Miejsc i Czasów”.
Charakter i wygląd.
Cirilla miała popielate włosy, szmaragdowe oczy, blade usta i szczupłą, drobną twarz. Jej sylwetka była zwiewna i smukła. Mimo swojego młodego wieku Ciri świetnie radzi sobie z mieczem. Osiągnęła sprawność niemalże młodych wiedźminów, mimo że nie została poddana Próbie Traw. Przedstawiana jest jako osoba silna, zdecydowana, uparta i niezależna. Wykształcenie otrzymane w świątyni Melitele sprawia, że dobrze posługuje się Starszą Mową. Jest inteligentna i bystra, choć nieco niecierpliwa. Ciri to osoba lojalna, bardzo ceni sobie przyjaźń, szczególnie Geralta i czarodziejki Yennefer. W trakcie cyklu dojrzewa, dorośleje, zmieniając się na oczach czytelnika z małej dziewczynki w dorosłą kobietę.
Adaptacje.
W polskim filmie i serialu w roli Ciri wystąpiła Marta Bitner. W serialu Netfliksa w postać Ciri wciela się Freya Allan.

</doc>
<doc id="302108" url="https://pl.wikipedia.org/wiki?curid=302108" title="Nissan Sunny">
Nissan Sunny

Nissan Sunny – samochód osobowy klasy niższej-średniej, produkowany przez koncern Nissan od 1966 roku do chwili obecnej.
Historia.
Do początku lat osiemdziesiątych XX w., koncern Nissan produkował samochody osobowe, przeznaczone na eksport pod marką Datsun. Pierwszy Nissan Sunny znany był poza Japonią jako Datsun 1000.
Nissan jako Datsun.
Modele Datsunów noszących nazwę Nissan Sunny:
Nissan Sunny.
Od roku 1982 rozpoczęła się zmiana marki. Model B11 występował już nie jako Datsun, ale jako Nissan/Datsun Sunny. Tak zwana "japońska" wersja Sunny, sprzedawana w Ameryce Północnej jako Sentra, oznaczana jest w kodzie wewnętrznym literą B a wersja "europejska" (sprzedawana również poza Europą, np. w Japonii jako Pulsar) literą N. Poprzedni model oznaczany tą literą, to Cherry, zwany też Pulsar (modele N10 i N12).
B11.
Nissan Sunny B11, produkowany w latach 1982–1986, był pierwszym modelem Nissana tej klasy wyposażonym w przedni napęd. W stosunku do poprzednika miał dużo bardziej funkcjonalne wnętrze. Dostępne były nadwozia typu: 2 i 4-drzwiowy sedan, 3 i 5-drzwiowy hatchback i 5-drzwiowe kombi. Do napędu służyły silniki o pojemnościach 1,3 (56 KM) i 1,5 l (72 KM) i 1,7 l Diesel.
B12/N13.
Sprzedaż Sunny/Sentra B12 wystartowała w roku 1985 i trwała cztery lata. Oprócz wersji przednionapędowej dostępna była też wersja z napędem na obie osie.
Sunny N13 pojawił się w Europie w 1986 roku. Technicznie był bardzo zbliżony do modelu B12, lecz nadwozie zaprojektowano od nowa. Do napędu posłużyły silniki benzynowe o pojemnościach 1,0 (50 KM), 1,3 (60 KM), 1,4 (75 KM), 1,6 (90 i 115 KM) i 1,8 (125 KM) oraz 1,7 (54 KM) D. Obok 3 i 5-drzwiowego hatchbacka, sedana i kombi, dodatkową propozycję stanowił trzydrzwiowy model coupé Pulsar NX. Produkcję zakończono w 1991 roku.
B13/N14.
W 1989 r. zaprezentowano Sunny/Sentra B13. Jednak to nie jedyne nazwy tego modelu, gdyż w Meksyku nosił nazwę Tsuru (jest tam produkowany do dzisiaj). 2 lub 4-drzwiowy sedan napędzany był silnikami o pojemnościach 1.4 (86 KM), 1.6 (110 KM) i 2.0. (140 KM). Jego produkcję zakończono w 1994 r.
W 1991 zadebiutował Sunny/Pulsar N14, technicznie niemal identyczny z modelem B13. Do wyboru były nadwozia typu: 3-drzwiowy hachback, 5-drzwiowy liftback, 4-drzwiowy sedan, kombi (Traveller) a na niektórych rynkach także pick-up. Wygląd wersji kombi i pick-up odbiegały nieco od pozostałych modeli. Różniły się przednią częścią nadwozia, inne w nich były m.in. reflektory, migacze i drzwi przednie. Do napędu Sunny posłużyły silniki benzynowe o tych samych pojemnościach co w B13, lecz odpowiednio o mocach 75 (pod koniec produkcji 87), 90 (lub 102 z wielopunktowym wtryskiem paliwa) i 143 KM (3-drzwiowe i 5-drzwiowe GTi). Sunny 5d w wersji GTi jeździł Olgierd Halski w pierwszej serii serialu "Ekstradycja". Oprócz wersji GTi była też GTi-R z silnikiem o mocy 226 KM (również tylko jako 3-d) i napędem na cztery koła. Obok silników benzynowych oferowano też diesla o pojemności 2,0 l i mocy 75 KM. Japońska wersja zwana Pulsar, dostępna tylko w wersji 3-d, napędzana była silnikami 1,5 l (94 KM) i 2,0 l (230 KM). Oprócz modelu Traveller produkcję zakończono w 1995 roku. W statystykach bazawaryjności Sunny N14 wypada lepiej, niż jego następca. W 1995 r., Nissana Sunny N14 (w Europie) zastąpił Nissan Almera N15.
Na bazie modelu Sunny N14 powstało małe coupe nazwane Nissan 100NX.
B14.
W 1994 r. zaprezentowano model Sunny/Sentra B14. W Japonii sedana nazywano Sunny, kombilimuzynę Pulsar a coupe Lucino. Luksusową wersję sprzedawano jako Presea. W USA 4-drzwiowego sedana nazwano Sentra a dwudrzwiowego 200SX, nie miał on jednak nic wspólnego z większym coupé o tej samej nazwie (200SX/Silvia). Do napędu użyto silników 1,5 (105 KM) i 1,8 l (140 KM). Mimo że były one znacznie mocniejsze, niż te stosowane w siostrzanej Almerze, to auto zyskało miano ociężałego i gorzej się prowadziło. Było to spowodowano m.in. zastąpieniem tylnego niezależnego zawieszenia belką skrętną. Produkcję zakończono w 1998 r.
B15/N16.
Model Sunny B15 (Japonia) zaprezentowano w 1998 roku. W ofercie jest tylko 4-drzwiowy sedan, napędzany silnikami 1,3 (87 KM), 1,5 (105 KM), 1,6 (175 KM) i 1,8 l (130 KM). Na rynku amerykańskim model B15 zadebiutował jako Sentra w roku 2000. Napęd stanowiły silniki czterocylindrowe o pojemnościach 1,8 (126 KM) i 2,0 l (145 KM). W 2002 r. silnik 2,0 został zastąpiony przez 2,4 l (165 lub 175 KM).
Zaprezentowana w 2000 r. Almera N16, zaprojektowana z myślą o rynku europejskim, jest oferowana w wersji 4-drzwiowej na rynkach bliskiego wschodu jako Nissan Sunny, a w Tajlandii jako Sunny Neo. Do ich napędu przewidziano silniki o pojemnościach 1,3 (90 KM), 1,6 (118 KM) i 1,8 l (114 KM).
W 2006 r. zadebiutowała zrestylizowana wersja modelu Bluebird Sylphy poprzedniej, XI generacji. W Afryce i Azji sprzedawana jest pod nazwą Sunny, a w Rosji i na Ukrainie – jako Almera Classic. Auto jest produkowane przez Renault Samsung Motors w Korei i jest odpowiednikiem oferowanego na tamtejszym rynku Samsunga SM3.
Model ten napędzany jest silnikami 1,6 l/107-116 KM.
Sunny 2011.
Najnowsza generacja zadebiutowała w grudniu 2010 roku i trafiła do produkcji w 2011 roku. Występuje pod nazwami: Sunny w Azji, Latio w Japonii, Versa w Amerykach oraz Almera w Australii i Nowej Zelandii. W Indiach natomiast sprzedawane auto jest sprzedawane równolegle pod dwoma markami - pod szyldem Nissana oraz (wyłącznie na indyjskim rynku), także jako Renault Scala. Auto jest napędzane silnikiem benzynowym 1.5 HR15DE o mocy 98 KM / 134 Nm przekazującym ją na przednią oś opcjonalnie za pomocą skrzyni Xtronic CVT. W ofercie jest także silnik 1.5 dCi 86 KM / 200 Nm. Bagażnik tego sedana mieści 490 litrów bagażu.

</doc>
<doc id="302114" url="https://pl.wikipedia.org/wiki?curid=302114" title="Jacob Friedrich von Abel">
Jacob Friedrich von Abel

Jacob Friedrich von Abel (ur. 9 maja 1751 w Vaihingen, zm. 7 lipca 1829 w Schorndorf) – niemiecki filozof, psycholog i pedagog.
Życiorys.
Von Abel studiował filologię, filozofię i teologię w Denkendorfie, Maulbronn i Tybindze. Ukończył naukę w 1770 r. po czym został mianowany profesorem szkoły wojskowej przy Schloß Solitude w okolicach Stuttgartu. Był tam jednym z nauczycieli i przyjaciół Schillera. Jego wykłady obejmowały psychologię, historię i etykę.
W 1790 r. został powołany na profesora filozofii uniwersytetu w Tybindze, od 1793 był kierownikiem szkół wirtemberskich. W 1811 r. został prałatem, generalnym superintendentem w Öhringen i członkiem ciała wykonawczego kościoła protestanckiego Wirtembergii, a w 1825 r. generalnym superintendentem w Bad Urach i Reutlingen. Zmarł 7 lipca 1829 r. podczas wycieczki do Schorndorfu.
Interesował się przede wszystkim zagadnieniem duszy ludzkiej i jej nieśmiertelności, próbując eklektycznie godzić ideały niemieckiego oświecenia z mistycyzmem. Pod imieniem "Pythagoras Abderitis" był członkiem Zakonu Iluminatów. Wywarł znaczny wpływ na Schillera (istnieje zachowana korespondencja).

</doc>
<doc id="302118" url="https://pl.wikipedia.org/wiki?curid=302118" title="Adam Karl August von Eschenmayer">
Adam Karl August von Eschenmayer

Adam Karl August von Eschenmayer (ur. 4 lipca 1768 w Neuenbürgu, zm. 17 listopada 1852 w Kirchheim unter Teck) – niemiecki filozof i lekarz. 
Życie.
W czerwcu 1768, po ukończeniu edukacji podstawowej w akademii karolińskiej w Stuttgarcie, wstąpił na uniwersytet w Tybindze, gdzie otrzymał doktorat z medycyny. Przez jakiś czas był lekarzem w Sulz am Neckar, a następnie w Kirchheim unter Teck. W 1811 został mianowany profesorem nadzwyczajnym filozofii i medycyny Uniwersytetu Eberharda i Karola w Tybindze. W 1818 został profesorem zwyczajnym filozofii praktycznej, ale w 1836 złożył rezygnację i zamieszkał w Kirchheim unter Teck, gdzie poświęcił całą swoją uwagę studiom filozoficznym.
Poglądy.
Poglądy Eschenmayera są bardzo zbliżone do filozofii Schellinga, z którym jednak różni się co do koncepcji wiedzy o absolucie. Eschenmayer wierzył, że aby odkryć pełną prawdę, filozofia musi być uzupełniana przez coś, co nazywał niefilozofią – rodzaj mistycznego oświecenia, dzięki któremu otrzymuje się wiarę w Boga, a które nie może być zastąpione przez wysiłek czysto rozumowy. Przeniósł tę tendencję do mistycyzmu na pole swoich badań przyrodniczych, przez co wykazał wielkie zainteresowanie fenomenem magnetyzmu zwierzęcego. Ostatecznie został wyznawcą wiary w siły duchowe i demoniczne, a w swoich późnych pismach jest pod silnym wpływem niewybrednego supranaturalizmu. 

</doc>
<doc id="302119" url="https://pl.wikipedia.org/wiki?curid=302119" title="Nicolai Hartmann">
Nicolai Hartmann

Nicolai Hartmann ("Nikolajs Hartmanis"; ur. 20 lutego 1882 w Rydze, zm. 9 października 1950 w Getyndze) – niemiecki filozof, neokantysta, logik i historyk filozofii. Znany również ze swojej krytycznej ontologii.
Życie.
Syn inżyniera Carla Augusta Hartmanna i Helene Hackmann. Po ukończeniu gimnazjum św. Katarzyny w Sankt Petersburgu był guwernerem, a następnie rozpoczął studia medyczne w Dorpacie. Nie dawały mu one satysfakcji, więc przeniósł się do Petersburga by rozpocząć studia w dziedzinie filozofii, historii i filologii klasycznej. Po ukończeniu studiów przeniósł się do Marburga (1905), gdzie znajdując się pod wpływem neokantystów początkowo zajmował się filozofią grecką: w 1907 r. obronił pracę doktorską "Über das Seinsproblem in der griechischen Philosophie von Plato", która ukazała się drukiem jako wprowadzenie do jego pracy "Platos Logik des Seins" (1909), a w 1909 r. habilitacyjną "Des Proklus Diadochus philosophische Anfangsgründe der Matematik nach der ersten zwei Büchern des Euklidkommentars dargestellt" – następnie publikował artykuły z metodologii historii. Później zwrócił swoje zainteresowania w kierunku metodologii nauk przyrodniczych. Od neokantyzmu zwrócił się do fenomenologii, poza którą usiłuje jednak wyjść w swoich próbach stworzenia nowej krytycznej ontologii.
Po pierwszej wojnie światowej, w której przez cztery lata brał udział, zaczął oddalać się od neokantyzmu. Bardziej niż Platonem i Kantem zajmował się Arystotelesem i Heglem. W 1920 r. został mianowany profesorem zwyczajnym w Marburgu, a dwa lata później objął katedrę po Paulu Natorpie. W roku 1926 został profesorem w Kolonii, gdzie współpracował z Maxem Schelerem. W 1931 roku objął katedrę w Berlinie. W czasach rządów narodowych socjalistów został odsunięty od nauczania akademickiego. Jednak, jako członek Berlińskiej Akademii Nauk, nie został pozbawiony możliwości publikowania. Po wojnie, w latach (1945-1950) był profesorem w Getyndze.
Filozofia.
Zwieńczeniem ewolucji poglądów Hartmanna jest złączenie fenomenologii (inaczej rozumianej od Husserla) z neokantyzmem. W pracach filozofa widoczna była nieustanna próba takiego łączenia. Według Hartmanna wartościowe jest „trzeźwe badanie, pozbawione patosu i żądzy sensacji, czyste umiłowanie prawdy, posłuszeństwo jej prawu”; wymaga to jednak odrzucenia jakichkolwiek narzuceń światopoglądowych. Pytania metodologiczne ocierają się o pytania bytowe, czyli o metafizykę. Owa "krytyczna metafizyka" (analiza ontyczna w której filozof niemiecki odchodzi od dogmatycznego neokantyzmu) stanowi ważny, kolejny trzon całej filozofii Hartmanna (poglądy te zostały wyłożone w dziele "Grundzüge einer Metaphysik der Erkenntnis"). Aby dokonać dobrej analizy rzeczywistości, która niezbędna jest przy czystych badaniach oraz przy myśleniu systematycznym, należy trzymać się fenomenów, których filozofia musi być wiernym opisem. Tego typu "myślenie systematyczne" musi być powiązane ściśle z głębszymi badaniami metafizycznymi; a w konsekwencji prowadzić do stawiania i rozwiązania problemów najbardziej podstawowych. Hartmann przedstawia tezę, że metafizyka jest jedyną podstawą wszelkich badań systematycznych, a nawet większości badań naukowych; np. w psychologii.
Ważny jest również następujący pogląd historiozoficzny: filozofia – podobnie jak inne nauki – ma już stałe osiągnięcia (są to rzeczy ponadhistoryczne). Ciężko je jednak zauważyć, ponieważ dominuje myślenie o zabarwieniu relatywnym; zamknięte szeregi systemów filozoficznych traktowane są na równi sobie. To "niezależne traktowanie" odbywa się ostatecznie ze szkodą dla filozofii. Niemiec postuluje rozpoczęcie poszukiwań tych stałych osiągnięć. Pogląd ten jest również przedstawiony w "Myśli filozoficznej i jej historii": „Nikt już dziś chyba nie praktykuje poważnie platońskich dowodów nieśmiertelności i nikt nie będzie oczekiwał zbawienia ludzkości przez utopię państwa ani nawet nie umieści królestwa idei obok realnego świata”. Hartmann negatywnie ocenia dorobek historyków filozofii; uważa, że wiele rzeczy wymaga ponownego przemyślenia. Chodzi właśnie o rozgraniczenie rzeczy historycznych od ponadhistorycznych. Rzeczy ponadhistoryczne są uniwersalnymi zdobyczami filozofii; np. cnota u Arystotelesa. Rzeczy historyczne to niewygodne naleciałości, które niczego nowego nie wprowadzają i nie powinny interesować filozofów.
W "Systematycznej Autoprezentacji" autor postuluje także o zadawanie podstawowych pytań filozoficznych – jest to nawiązanie do metod stosowanych przez Sokratesa. Pytania takie nie muszą zawierać gotowych odpowiedzi, ale mają skłaniać zainteresowanego do myślenia i większego wgłębiania się w dany problem.
Dzieła.
Teksty po polsku:

</doc>
<doc id="302121" url="https://pl.wikipedia.org/wiki?curid=302121" title="Hans Albert">
Hans Albert

Hans Albert (ur. 8 lutego 1921 w Kolonii) – niemiecki filozof i socjolog.
Krytyczny racjonalista, poświęcający specjalną uwagę racjonalnej heurystyce. Krytyk kontynentalnej tradycji hermeneutycznej.

</doc>
<doc id="302123" url="https://pl.wikipedia.org/wiki?curid=302123" title="Robert Alexy">
Robert Alexy

Robert Alexy (ur. 9 września 1945 w Oldenburgu), niemiecki filozof i prawnik. 
Życiorys.
Studiował prawo i filozofię w Getyndze. Uzyskał tytuł doktora filozofii w 1976 przedstawiając dysertację "Theorie der juristischen Argumentation", a w 1984 r. habilitację przedstawiając rozprawę "Theorie der Grundrechte".
Od 1986 jest profesorem Christian-Albrechts-Universität w Kilonii. 
W latach 1994-1998 przewodniczył niemieckiej sekcji IVR, a od 2006 jest jej honorowym członkiem. W 2002 został członkiem zwyczajnym Akademii Nauk w Getyndze.

</doc>
<doc id="302127" url="https://pl.wikipedia.org/wiki?curid=302127" title="Alfred Jules Ayer">
Alfred Jules Ayer

Alfred Jules Ayer (ur. 29 października 1910 w Londynie, zm. 27 czerwca 1989 tamże) – brytyjski filozof analityczny i lewicowy intelektualista. Bywa określany jako empirysta dawnego stylu. Jeden z ważnych przedstawicieli angielskiej szkoły analitycznej.
Życiorys.
Jego matka była Belgijką, a ojciec Szwajcarem. Ukończył studia na uniwersytecie w Oksfordzie, przez rok (1932) studiował także w Wiedniu. Następnie nauczał w Oksfordzie, od 1946 w University College London, od 1959 ponownie w Oksfordzie.
Jego filozofia nawiązuje do empiryzmu Hume'a i logiki Russella. Otwarty na neopozytywizm, który przeniósł do Wielkiej Brytanii ("Language, Truth and Logic", 1936). Jego podstawowym dziełem jest "Foundations of empirical knowledge". Podczas drugiej wojny światowej pracował w wywiadzie angielskim. W dziedzinie etyki sformułował pogląd nazywany emotywizmem. Pod koniec życia zajął się historią filozofii, pisząc o Russellu, pragmatyzmie, Humie i Wolterze. Uprawiał także lewicową publicystykę polityczną, nie wstąpił jednak do partii komunistycznej, gdyż nie mógł uwierzyć w prawdziwość materializmu dialektycznego. Jego pisma odznaczają się wysoka kulturą języka i elegancją.
Publikacje.
Inne prace Ayera to:

</doc>
<doc id="302130" url="https://pl.wikipedia.org/wiki?curid=302130" title="Chrzest ognia">
Chrzest ognia

Chrzest ognia – powieść z gatunku fantasy, napisana przez Andrzeja Sapkowskiego, wydana w 1996. Jest trzecią z pięciu części tzw. sagi o wiedźminie.
Fabuła.
Wiedźmin Geralt po wyleczeniu się w lesie Brokilon i zasięgnięciu informacji od łuczniczki Milvy wyrusza wraz z Jaskrem, by uratować Ciri. Ruszają wzdłuż rzeki Wstążki na zachód w kierunku Verden. Wpadają na havekarów – kupców handlujących ze Scoia'tael, do których przybywa kilku nilfgaardzkich rycerzy. Dochodzi do walki, w której Geraltowi i Jaskrowi z pomocą nagle nadciąga Milva. Po walce okazuje się, że havekarzy wieźli zamkniętego w trumnie Cahira aep Ceallacha, którego dostarczył im Isengrim Faolitiarna – dowódca elfiego komanda z Thanedd. Młodzieńca mieli przejąć Nilfgaardczycy, gdyż ten nie wykonał rozkazu – nie schwytał Ciri na wyspie.
Tymczasem Emhyr var Emreis zrywa rozejm z Temerią i atakuje Brugge z trzech stron – od północy, z Brokilonu, uderzają skoncentrowane elfie komanda, od zachodu oddziały verdeńskie, a od południa wojska nilfgaardzkie. Geralt, Jaskier i Milva zostają osaczeni przez wojska i zmuszeni są do podróży na wschód, kryjąc się po lasach. Dołączają do kompanii krasnoludów eskortującej grupkę uchodźców, której przewodzi Zoltan Chivay. Kompania wspólnie przemierza ogarnięte wojną i pożarem Brugge. Za rzeką Chotlą, na elfim cmentarzysku Fen Carn spotykają ekscentrycznego cyrulika o imieniu Emiel Regis, który postanawia wyruszyć dalej z nimi. Wkrótce docierają do obozu uchodźców. Tam pewien pustelnik podburza chłopów przeciwko upośledzonej dziewczynie, oskarżając ją o czary. W jej obronie staje wiedźmin i jego kompania, których pustelnik wyzywa na próbę ognia, mówiąc że tylko osoba o nieskazitelnym sercu może wyjąć gołą dłonią rozżarzoną do czerwoności podkowę. Ku zdziwieniu wszystkich Regis wyjmuje z ogniska gorącą podkowę. Wówczas obóz zostaje zaatakowany przez nilfgaardzki zagon i cała kompania ulega rozproszeniu. Okazuje się, że w Sodden z Nilfgaardem walczy wydzielony z armii temerskiej cintryjski korpus pod dowództwem marszałka Vissegerda. W ich ręce wpadają Geralt oraz Jaskier i zostają zatrzymani w obozie wojskowym pod fortem Armeria.
W nocy wiedźmina i barda uwalnia Regis, po czym znika. Gdy jednak uciekinierzy próbują się wymknąć, obóz atakują nilfgaardczycy. Dochodzi do bitwy, w której Jaskier zostaje ranny w głowę. Ostatecznie obydwu udaje się uciec. Tymczasem Cahir ratuje Milvę walczącą o konie z chłopskimi uciekinierami. Cała piątka spotyka się znów nad Iną, gdzie Regis opatruje ranę Jaskra oraz zdradza, iż jest wampirem. Wiedźmin nakazuje Regisowi odejść. Wkrótce potem wampir mimo to powraca. Tam też, podczas wspólnego jedzenia zupy rybnej, formuje się wiedźmińska kompania.
Tymczasem Filippa Eilhart powołuje tajną Lożę Czarodziejek dla ochrony spraw magii, która ma odmienić losy świata. Na pierwsze posiedzenie w zamku Montecalvo Francesca Findabair przybywa wraz z Yennefer, którą na Thanedd zamieniła w nefrytową statuetkę, rzekomo w celu ochrony przed Riencem. Gdy wychodzi na jaw, że loża chce wykorzystać Ciri do własnych, wielkich planów – Yennefer z pomocą Fringilli Vigo ucieka z Montecalvo.
Wiedźmińska kompania udaje się na wschód w stronę Caed Dhu – do druidów, by dowiedzieć się gdzie jest Ciri, gdyż Cahir zaręcza, iż nie ma jej w Nilfgaardzie. Spotykają na swej drodze Zoltana Chivaya, który daje Geraltowi swój miecz – sihil. Podróżując przez ogarnięty wojną lesisty Angren, kompania postanawia przekroczyć Jarugę. Tam wpadają w sam środek walk między wojskami nilfgaardzkimi a liryjskimi partyzantami królowej Meve i biorą udział w bitwie o most na Jarudze. Geralt z Rivii i Cahir stają po stronie Lyrii. Meve, w zamian za to, pasuje wiedźmina na rycerza o tytule "Geralt z Rivii".
Słuchowisko.
9 marca 2018 roku wydane zostało słuchowisko na podstawie "Chrztu ognia", zrealizowane przy udziale zespołu lektorów aktorów. Jest to szóste słuchowisko zrealizowane na podstawie "Sagi o wiedźminie". 

</doc>
<doc id="302134" url="https://pl.wikipedia.org/wiki?curid=302134" title="Sir Alfred Jules Ayer">
Sir Alfred Jules Ayer



</doc>
<doc id="302136" url="https://pl.wikipedia.org/wiki?curid=302136" title="Alfred Ayer">
Alfred Ayer



</doc>
<doc id="302138" url="https://pl.wikipedia.org/wiki?curid=302138" title="Fermentacja spontaniczna">
Fermentacja spontaniczna

Fermentacja spontaniczna – w browarnictwie rodzaj fermentacji polegający na tym, że brzeczka piwna nie jest zaszczepiana drożdżami, lecz pozostawia się ją gorącą w otwartych beczkach, kadziach lub tacach, pozostawiając okna i dachy otwarte, by drożdże wraz z powietrzem przedostały się do kadzi z brzeczką. Ta metoda fermentacji stosowana jest jedynie w Belgii, na obszarze wokół Brukseli, w dolinie rzeki Senny. Występujące w naturze drożdże i inne mikroorganizmy osadzają się na odsłoniętej powierzchni brzeczki, która po ochłodzeniu zaczyna samoczynnie fermentować. Najczęściej trwa to od kilku miesięcy do roku. Produkowane w ten sposób piwa należą do belgijskiej rodziny piw typu lambic.

</doc>
<doc id="302139" url="https://pl.wikipedia.org/wiki?curid=302139" title="Martin Dahlin">
Martin Dahlin

Martin Nathaniel Dahlin (ur. 16 kwietnia 1968 w Uddevalli) – szwedzki piłkarz, napastnik reprezentacji Szwecji, III miejsce na Mistrzostwach Świata 1994.
Swoją piłkarską karierę Martin Dahlin, w połowie Szwed, w połowie Wenezuelczyk, rozpoczynał w klubie Lunds BK. Później został dostrzeżony przez przedstawicieli czołowego szwedzkiego klubu Malmö FF, grającego w I lidze (Allsvenskan). W 1988 roku Dahlin zdobył z nowym zespołem mistrzostwo kraju. W 1991 roku przeniósł się do Niemiec, gdzie grał w Bundeslidze, w klubie Borussia Mönchengladbach. W 1993 został wybrany najlepszym piłkarzem Szwecji (plebiscyt Guldbollen – złota piłka). Był już wtedy reprezentantem Szwecji. Z drużyną narodową występował na Mistrzostwach Świata 1994, na których zdobył 4 gole, w meczach z Kamerunem, 2 z Rosją oraz w 1/8 finału z Arabią Saudyjską. Wraz z drużyną zdobył brązowy medal po wygranym meczu o 3. miejsce z Bułgarią 4:0. W 1995 roku Dahlin cieszył się ze zdobytego wraz z Borussią Mönchengladbach Pucharu Niemiec. W 1996 roku opuścił klub znad Renu i przeniósł się do Włoch, do Serie A i klubu AS Roma, tam nie grał zbyt długo i już w 1997 zmienił klimat na Anglię, gdzie grał w zespole Blackburn Rovers. Karierę piłkarską kończył w Niemczech, w Hamburgerze SV, w którym występował aż do 1999 roku.
Dahlin był znany z bardzo silnej psychiki, przez co porównywano go do byłego gracza futbolu amerykańskiego O.J. Simpsona, a na Mistrzostwach Świata 1994, rozgrywanych w Stanach Zjednoczonych przylgnął do niego pseudonim „O.J.”.

</doc>
<doc id="302143" url="https://pl.wikipedia.org/wiki?curid=302143" title="Reprezentacja RPA w piłce nożnej">
Reprezentacja RPA w piłce nożnej



</doc>
<doc id="302146" url="https://pl.wikipedia.org/wiki?curid=302146" title="Kupażowanie">
Kupażowanie

Kupażowanie – mieszanie różnych stylów, bądź roczników wina, piwa lub whisky w celu uzyskania odpowiednich parametrów: 
Możliwe jest dodanie barwników i aromatów.

</doc>
<doc id="302147" url="https://pl.wikipedia.org/wiki?curid=302147" title="Premierzy Wysp Owczych">
Premierzy Wysp Owczych



</doc>
<doc id="302148" url="https://pl.wikipedia.org/wiki?curid=302148" title="Kufa">
Kufa



</doc>
<doc id="302150" url="https://pl.wikipedia.org/wiki?curid=302150" title="Pomarańcze">
Pomarańcze



</doc>
<doc id="302152" url="https://pl.wikipedia.org/wiki?curid=302152" title="Timur Mucurajew">
Timur Mucurajew

Timur Mucurajew (ros. Тимур Хамзатович Муцураев, czecz. Муцурай ХIамзат-кIант Темур), ur. 25 lipca 1976 r. w Groznym (Czeczenia) – czeczeński bard. 
Życiorys.
Autor i wykonawca pieśni, które odnoszą się do konfliktu rosyjsko-czeczeńskiego na Kaukazie. Timur Mucurajew posiada charakterystyczny tembr głosu z rozpoznawalną wibracją orientalną. Śpiewa w języku rosyjskim.
W wieku 15 lat został mistrzem Czeczeni i Inguszetii w karate, zaś 2 lata później podobny sukces uzyskał w skali Federacji Rosyjskiej. Dalszą karierę sportową przerwała w 1994 r. wojna rosyjsko-czeczeńska. Przystąpił do czeczeńskiego ruchu oporu, a w trakcie walk na tzw. froncie centralnym został ranny. Zaczął śpiewać podczas rekonwalescencji.
W twórczości Mucurajewa dominują odwołania do islamu, dżihadu, niepodległości Czeczenii. Znaczna część pieśni poświęcona jest konkretnym partyzantom, którzy zginęli podczas wojen czeczeńskich.
Do najbardziej znanych jego pieśni należą: "Grozny" znana także jako "Miasto Grozny" ("Грозный", "Город Грозный!") oraz "Jeruzalem" ("Иерусалим"). Do tej pory wydano kilka jego albumów. W Polsce w 2004 r. ukazała się płyta ""The Best of Timur Mutsuraev" oraz płyty "Gelayevsky Specnaz", "Edinobozhe", "Dzhohar" oraz "Dvenatsat Tisyach Mudzhahedinov"" wydane przez Komitet Wolny Kaukaz.
W Polsce nagrania jego rozprowadzane są przez aktywistów pro-czeczeńskich i anarchistycznych, a zysk z nich zasila pomoc dla uchodźców z Czeczenii.
W czerwcu 2008 Mucurajew powrócił do Czeczenii za zgodą Kadyrowa.

</doc>
<doc id="302153" url="https://pl.wikipedia.org/wiki?curid=302153" title="Mahinda Rajapaksa">
Mahinda Rajapaksa

Mahinda Rajapaksa (syng. මහින්ද රාජපක්ෂ, tamil. மகிந்த ராசபக்ச, ur. 18 listopada 1945 w Weerakatiya) – lankijski polityk, prezydent Sri Lanki w latach 2005–2015, premier Sri Lanki w latach 2004–2005, w 2018 i w latach 2019–2022.
Życiorys.
Mahinda Rajapaksa ukończył studia prawnicze i pracował w zawodzie adwokata. W życiu politycznym związał się z Partią Wolności Sri Lanki. Wieloletni współpracownik prezydent Chandriki Kumaratungi, w latach 1994–2001 pełnił funkcję ministra pracy i rybołówstwa. Po zwycięstwie wyborczym Partii Wolności został powołany na stanowisko premiera w kwietniu 2004, zastępując Ranila Wickremesinghe. Funkcję tę pełnił do listopada 2005.
Partia Wolności Sri Lanki wybrała go na swojego kandydata w wyborach prezydenckich, wyznaczonych na listopad 2005 (jednym z jego rywali w łonie partii był brat ustępującej prezydent Kumaratungi, Anura Bandaranaike). W wyborach pokonał nieznacznie swojego poprzednika na stanowisku premiera, Wickremesinghe, do czego miał przyczynić się bojkot elekcji przez Tamilów na północnym wschodzie Sri Lanki. 19 listopada 2005 Rajapaksa został zaprzysiężony na stanowisku prezydenta.
W listopadzie 2009 rozpisał wcześniejsze wybory prezydenckie, w których ubiegał się o reelekcję na stanowisku. 26 stycznia 2010 odniósł zwycięstwo w wyborach, zdobywając 57,8% głosów i pokonując głównego kontrkandydata, generała Saratha Fonsekę. W kwietniu 2010 koalicja wyborcza Partii Wolności Sri Lanki odniosła zwycięstwo w wyborach parlamentarnych. 
W wyborach prezydenckich, które odbyły się 8 stycznia 2015 przegrał z kandydatem Nowego Frontu Demokratycznego Maithripalą Siriseną, uzyskując 47,58% głosów. Następnego dnia złożył urząd szefa państwa. 
Życie prywatne.
Jego ojciec Don Alwin Rajapaksa zasiadał w parlamencie w latach 1947–1960. Jego dwaj synowie – Yoshitha i Namal, reprezentują kraj w rugby union.

</doc>
<doc id="302158" url="https://pl.wikipedia.org/wiki?curid=302158" title="Sphagnidae">
Sphagnidae



</doc>
<doc id="302160" url="https://pl.wikipedia.org/wiki?curid=302160" title="1. FC Köln">
1. FC Köln

1. Fußball-Club Köln 01/07 – niemiecki klub sportowy z siedzibą w Kolonii.
Historia.
Klub powstał z połączenia klubów BC 01 i Sülz 07 13 lutego 1948. Drużyna jest pierwszym, historycznym zwycięzcą rozgrywek ligowych Bundesligi RFN w 1964, ćwierćfinalistą Klubowego Pucharu Europy w 1965 roku, z którego został wyeliminowany przez przegrany rzut monetą po remisowym dwumeczu z . Klub posiada również sekcje piłki ręcznej, tenisa stołowego i gimnastyki. W sezonie 2021/2022 występuje w Bundeslidze.
Sponsorzy.
Sponsor techniczny
Sponsor główny

</doc>
<doc id="302164" url="https://pl.wikipedia.org/wiki?curid=302164" title="Fred Haise">
Fred Haise

Fred Wallace Haise, Jr. (ur. 14 listopada 1933 w Biloxi) – amerykański pilot wojskowy i astronauta.
Wykształcenie i służba wojskowa.
Szkołę średnią ("Biloxi High School") ukończył w Biloxi w stanie Missisipi.
Jako pilot wylatał ponad 9300 godzin, z czego 6200 na samolotach z napędem odrzutowym.
Kariera astronauty.
Apollo 13.
Statek Apollo 13 wystartował 11 kwietnia 1970. W skład załogi wchodzili: James Lovell – dowódca misji, Jack Swigert – pilot modułu dowodzenia „Odyssey” i Haise – pilot modułu księżycowego „Aquarius”. Celem misji było lądowanie Lovella i Haise'a na Księżycu w okolicy krateru Fra Mauro.
13 kwietnia 1970 w drodze na Księżyc i odległości 328 000 km od Ziemi w module serwisowym Apolla 13 eksplodował zbiornik z tlenem. W Houston usłyszano wówczas pamiętne: „Houston, mamy problem” ("Houston, we've had a problem"). W rezultacie kolejne lądowanie człowieka na Srebrnym Globie okazało się niemożliwe. Najistotniejszym problemem stało się bezpieczne sprowadzenie załogi na Ziemię. Astronauci, wykorzystując moduł księżycowy i jego zapasy powietrza oraz akumulatory, okrążyli Księżyc i skierowali statek w kierunku Ziemi. Po licznych perypetiach 17 kwietnia pomyślnie wodowali na Oceanie Spokojnym. Była to prawdopodobnie najtrudniejsza misja w historii lotów załogowych zarówno dla załogi, jak i Centrum Kontroli Lotów.
Załoga Apollo 13 wciąż zachowuje rekord największej odległości od Ziemi (400 171 km), na jaką oddalili się astronauci w statku kosmicznym.

</doc>
<doc id="302165" url="https://pl.wikipedia.org/wiki?curid=302165" title="Dno kotliny">
Dno kotliny



</doc>
<doc id="302167" url="https://pl.wikipedia.org/wiki?curid=302167" title="Husajn asz-Szafi’i">
Husajn asz-Szafi’i

Husajn asz-Szafi’i (ur. w 1918 w Tancie, zm. 18 listopada 2005 w Kairze) – egipski wojskowy, minister wojny i wiceprezydent Egiptu.
Jako oficer uczestniczył w wojnie z Izraelem w 1948 roku; wkrótce niezadowolony z rządów króla Faruka I przyłączył się do Ruchu Wolnych Oficerów pod kierownictwem Gamala Abdel Nasera. Wziął udział w przewrocie, który odsunął od władzy Faruka w lipcu 1952 roku. W nowym rządzie został powołany na ministra wojny i blisko współpracował z Naserem. Kolejny szef państwa Anwar as-Sadat powołał go w 1970 roku na stanowisko wiceprezydenta.
Pełnił funkcję wiceprezydenta Egiptu do 1975 roku, kiedy popadł w konflikt z as-Sadatem na temat jego polityki wobec Izraela; następcą asz-Szafi’iego w roli wiceprezydenta został późniejszy wieloletni prezydent Egiptu, Husni Mubarak. Asz-Szafi’i zdecydowanie przeciwstawiał się porozumieniu egipsko-izraelskiemu w Camp David (1978).
W 1965 otrzymał Order Odrodzenia Polski I klasy.

</doc>
<doc id="302170" url="https://pl.wikipedia.org/wiki?curid=302170" title="Ascoli Calcio 1898 FC">
Ascoli Calcio 1898 FC

Ascoli Calcio 1898 Football Club – włoski klub piłkarski z siedzibą w mieście Ascoli Piceno, założony w 1898, obecnie występuje w rozgrywkach Serie C. W 2002 roku powrócił do Serie B po sześciu sezonach spędzonych w Serie C. Po raz ostatni (przed 2005 rokiem) w Serie A rywalizował w 1992 roku. W sierpniu 2005 awansował do Serie A, mimo zajęcia dopiero 6. miejsca w tabeli 2. ligi. Jednak machinacje finansowe w Genoi i Torino FC umożliwiły zespołowi Ascoli awans. Klub spadł jednak z najwyższej klasy rozgrywkowej we Włoszech dwa lata później.
Aktualny skład.
Stan na 17.10.2021 r.

</doc>
<doc id="302171" url="https://pl.wikipedia.org/wiki?curid=302171" title="Lista Komisji Prawdy i Pojednania">
Lista Komisji Prawdy i Pojednania

Komisje Prawdy i Pojednania, są powoływane pod różnymi nazwami w celu udokumentowania wykroczeń ludzi w czasach zamieszek, wojen domowych czy dyktatury.

</doc>
<doc id="302173" url="https://pl.wikipedia.org/wiki?curid=302173" title="Georg Anton Friedrich Ast">
Georg Anton Friedrich Ast

Georg Anton Friedich Ast (ur. 1778 w Gocie, zm. 31 października 1841 w Monachium), filozof i filolog niemiecki.
Życiorys.
Ukończył szkoły w Gocie i uniwersytet w Jenie, gdzie w 1802 został "privatdozentem". W 1805 został profesorem literatury klasycznej w Landshut. W 1826 uniwersytet przeniesiono do Monachium, gdzie Ast żył aż do śmierci w 1841 r.
W uznaniu dla jego pracy został mianowany radcą i członkiem Bawarskiej Akademii Nauk. Jest znany przede wszystkim z pracy nad dialogami Platona, którymi zajmował się przez dwadzieścia pięć ostatnich lat swojego życia. Jego "Plato's Leben and Schriften" (1816) było pierwszą z prac krytycznych o życiu i dziele Platona inspirowanych przez wprowadzenie do "Dialogów" Schleiermachera i historyczny sceptycyzm Niebuhra i Wolfa.
Okazując brak zaufania do tradycji, starał się na podstawie zewnętrznych przesłanek wykazać nieautentyczność nie tylko dialogów za nieautentyczne uznawanych powszechnie ("Epinomis", "Minos", "Theages", "Arastae", "Klejtofont", "Hipparch", "Eryxias", "Listy") ale też wielu uznawanych za autentyczne, jak "Menon", "Eutydem", "Charmides", "Lizys", "Alkibiades" "I" i "II", "Hippiasz mniejszy" i "Hippiasz większy", "Ion", "Eutyfron", "Apologia", "Kriton" a nawet (wbrew wyraźnej opinii Arystotelesa) "Prawa". Dialogi, które uznał za autentyczne podzielił na trzy grupy:
I Najwcześniejsze, odznaczające się elementami poetyckimi i dramaturgicznymi: "Protagoras", "Fajdros", "Gorgiasz", "Fedon".
II Środkowe, odznaczające się subtelnością dialektyczną: "Teajtet", "Sofista", "Polityk", "Parmenides", "Kratyl".
III Późne, harmonijnie komponujące obie jakości: "Fileb", "Uczta", "Państwo", "Timajos", "Kritias".
Po dokonaniu tego podziału Ast wydał kompletną edycję dzieł Platona (II vols., 1819-1832) z łacińskim przekładem i komentarzem. Jego ostatnim dziełem był "Lexicon Platonicum"(3 vols., 1834-1839), wartościowy a zarazem obszerny. W swoich dziełach estetycznych łączył poglądy Schellinga z poglądami Winckelmanna, Lessinga, Kanta, Herdera, Schillera i innych. Jego historie filozofii odznaczają się raczej akademickim krytycyzmem niż oryginalnością myśli, chociaż są interesujące jako utwierdzenie oczywistej obecnie zasady, że historia filozofii nie jest historią poszczególnych opinii, ale raczej historią rozumu jako pewnej całości; był jednym z pierwszych, którzy starali się sformułować zasady rozwoju myślenia (zob. Hegel, dialektyka).
Oprócz dzieł o Platonie, pisał dzieła z:
1. estetyki: "System der Kunstlehre" (1805), "Grundriss der Aesthetik" (1807);
2. historii filozofii: "Grundlinien der Philosophie" (1807, wydane ponownie 1809, lecz wkrótce zapomniane), "Grundriss einer Geschichte der Philosophie" (1807 i 1825) i "Hauptmomente der Geschichte der Philosophie" (1829);
3. filologii: "Grundlinien der Philologie" (1808), "Grundlinien der Grammatik, Hermeneutik and Kritik" (1808).

</doc>
<doc id="302174" url="https://pl.wikipedia.org/wiki?curid=302174" title="Franciszek Rabelais">
Franciszek Rabelais



</doc>
<doc id="302175" url="https://pl.wikipedia.org/wiki?curid=302175" title="Guillermo Stábile">
Guillermo Stábile

Guillermo Stábile (przydomek El Filtrador, ur. 17 stycznia 1906 w Buenos Aires, zm. 26 grudnia 1966) – argentyński piłkarz, grał na pozycji środkowego napastnika. Podczas kariery zawodniczej mierzył 168 centymetrów i ważył 69 kilogramów.
Zawodowym piłkarzem został w 1920 roku, kiedy to został zawodnikiem klubu CA Huracán. Po dziesięciu latach gry w lidze argentyńskiej, wyjechał do Włoch. Przez pięć lat grał dla klubu Genoa CFC, gdzie rozegrał 41 meczów i zdobył 13 goli. W 1935 roku został zawodnikiem klubu z Neapolu – SSC Napoli. Była to jednak krótkotrwała przygoda. Przez rok wystąpił tam 20 razy i strzelił 3 bramki, po czym wyjechał do Francji i został piłkarzem klubu Red Star 93, gdzie w 1939 roku zakończył karierę.
W reprezentacji Argentyny rozegrał 4 mecze na pierwszych mistrzostwach światach w piłce nożnej. Zdobywał gole w każdym spotkaniu – także w finale, co było ewenementem aż do roku 1970, kiedy taki sam rezultat osiągnął brazylijski napastnik Jairzhinho. Z ośmioma bramkami na koncie został królem strzelców tego Mundialu.
Stábile był również trenerem. Prowadził drużynę Genoa CFC w sezonie 1931/1932 wspólnie z Luigim Burlando. Od 1936 roku prowadził Red Star 93. Po trzech latach pracy w Paryżu wrócił do Argentyny i od 1939 roku na następnie 21 lat został trenerem reprezentacji tego kraju. Z narodową drużyną Argentyny zdobył 6-krotnie Copa América. W międzyczasie prowadził również kluby CA Huracán i Racing Club de Avellaneda.
Później został komentatorem radiowym i wykładowcą wychowania fizycznego w Buenos Aires.

</doc>
<doc id="302177" url="https://pl.wikipedia.org/wiki?curid=302177" title="Georg Anton Friedich Ast">
Georg Anton Friedich Ast



</doc>
<doc id="302178" url="https://pl.wikipedia.org/wiki?curid=302178" title="Rolowanie kredytu lub obligacji">
Rolowanie kredytu lub obligacji

Rolowanie obligacji polega na zamianie obligacji podlegających wykupowi (tj. obligacji, których okres termin zapadalności minął) na obligacje nowej emisji. Rolowanie obligacji pozwala na odroczenie terminu spłaty zobowiązań, co może być z różnych przyczyn pożądane przez emitenta. Aby zachęcić inwestorów do nabycia obligacji nowej emisji, wspomnianej zamianie często towarzyszą dodatkowe zachęty, jak np. wyższe oprocentowanie lub możliwość zakupu obligacji nowej emisji z dyskontem.
Rolowanie kredytu polega na spłacie wcześniej zaciągniętego kredytu, wykorzystując w tym celu środki pozyskane w wyniku zaciągnięcia nowego kredytu. Rolowanie kredytów może prowadzić do wzrostu zadłużenia, zwiększając ryzyko niewypłacalności kredytobiorcy, jednak w niektórych przypadkach może mieć również pozytywne skutki ekonomiczne. Korzystne dla wyniku finansowego i płynności danego podmiotu może być np. refinansowanie wysoko oprocentowanego kredytu w sytuacji niskich stóp procentowych na rynku międzybankowym. 

</doc>
<doc id="302180" url="https://pl.wikipedia.org/wiki?curid=302180" title="Tariq Aziz">
Tariq Aziz



</doc>
<doc id="302181" url="https://pl.wikipedia.org/wiki?curid=302181" title="Legion Bajoński">
Legion Bajoński



</doc>
<doc id="302182" url="https://pl.wikipedia.org/wiki?curid=302182" title="Mandryl barwnolicy">
Mandryl barwnolicy

Mandryl barwnolicy, mandryl ("Mandrillus sphinx") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae), blisko spokrewniony z mandrylem równikowym, największy przedstawiciel koczkodanowców.
Nazewnictwo.
W polskiej literaturze zoologicznej gatunek "M. sphinx" był oznaczany nazwą „mandryl”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „mandryl barwnolicy”, rezerwując nazwę „mandryl” dla rodzaju tych naczelnych.
Zasięg występowania.
Mandryl barwnolicy występuje w środkowo-zachodniej Afryce, od południowego Kamerunu (na południe od rzeki Sanaga) do kontynentalnej Gwinei Równikowej, w zachodnim Gabonie (na wschodzie jego zasięg rzeki ograniczają Ivindo i Ogowe) i w południowo-zachodnim Kongu (na południe od rzeki Kouilou i w dół do rzeki Kongo). Nie występuje na wschód od rzeki Dja w Kamerunie oraz w lasach południowo-wschodniego Kamerunu.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia sphinx". Jako miejsce typowe odłowu holotypu Linnaeus wskazał Borneo (), poprawione na Bitye, w okolicy rzeki Dja, w Kamerunie.
Badania molekularne sugerują, że istnieją dwie odrębne populacje "M. sphinx"; badanie z 2003 roku wykazało, że rzeka Ogowe w Gabonie przecina ich zasięg występowania, dzieląc je na dwie odrębne populacje: w Kamerunie i północnym oraz południowym Gabonie. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 55–67 cm, samców 62–110 cm, długość ogona samic 5–9 cm, samców 7–10 cm; masa ciała samic 11–13 kg, samców 18–33 kg. Mandryle są największymi małpami po człekokształtnych gorylach, szympansach i orangutanach. Samce mają charakterystyczne ubarwienie. Pysk i modzele siedzeniowe są wyraźnie ubarwione na niebiesko, czerwono i fioletowo. Młode oraz samice są bardziej brązowe. Młode samce zyskują swe ubarwienie dopiero w 5–6 roku życia, gdy osiągną dojrzałość płciową. 
Ekologia.
Tryb życia.
Mandryle żyją w wiecznie zielonych wilgotnych lasach równikowych. Mandryle głównie przebywają na ziemi, niekiedy także w dolnej warstwie koron drzew. Zwierzęta te tworzą grupy (haremy) liczące do 20 osobników, przewodzone są przez jednego samca i zajmują terytorium ok. 50 km². Często kilka takich grup łączy się i powstają w ten sposób duże, luźne zgrupowania.
Pożywienie.
Mandryle jedzą owoce, nasiona, korzenie, bulwy, grzyby, owady, oraz niekiedy małe bezkręgowce.
Rozmnażanie.
Po ciąży trwającej 220-270 dni rodzi się 1 młode. Samice są płodne średnio co 33 dni. Dojrzałość płciową osiągają po ukończeniu 4 lat. Najdłuższy zanotowany wiek mandryla to 46 lat.
Status i zagrożenia.
Niszczenie naturalnego środowiska i nadmierne polowania (na mięso lub do hodowli w zwierzyńcach) spowodowały, że mandrylowi zagraża wymarcie. Dla jego ocalenia konieczne jest szybkie zorganizowanie rezerwatów w dżungli.

</doc>
<doc id="302185" url="https://pl.wikipedia.org/wiki?curid=302185" title="Zatoka Obska">
Zatoka Obska

Zatoka Obska () – zatoka Morza Karskiego u wybrzeży Azji, między półwyspem Jamał a półwyspem Gydańskim.
Długość ponad 800 km, szerokość od 30 do 100 km, głębokość od 10 do 12 m. Zamarznięta od października do czerwca. Wpada do niej rzeka Ob, a także Nadym i Nyda. Od wschodu łączy się z nią Zatoka Tazowska, do której wpada rzeka Taz. Nad zatoką leżą dwa większe miasta portowe: Nowy Port i Jamburg. W sezonie intensywna żegluga.
W XVI i na początku XVII wieku przez Zatokę Obską prowadził mangazejski morski szlak handlowy prowadzący od ujścia Północnej Dźwiny przez morza wokół półwyspu Jamał do ujścia Obu, dalej Tazem do Jeniseju. Szlak ten miał duże znaczenie w kolonizacji środkowej i zachodniej Syberii przez Rosję. Oprócz tego zatoka była częścią szlaku handlowego po rzece Ob i Irtyszu.

</doc>
<doc id="302187" url="https://pl.wikipedia.org/wiki?curid=302187" title="Choroby opłucnej">
Choroby opłucnej

Choroby opłucnej – termin medyczny obejmujący wszystkie choroby ściśle związane z opłucną.
Szacuje się, że około 10% pacjentów oddziałów internistycznych ma stwierdzone zmiany w opłucnej. W połowie przypadków jest to płyn przesiękowy, najczęściej w przebiegu niewydolności krążenia, ewentualnie przy hipoalbuminemii w przebiegu marskości wątroby lub zespołu nerczycowego. Pozostała część zmian w opłucnej to płyn wysiękowy spowodowany odczynem opłucnej w przebiegu zapalenia płuc albo wysięku z nowotworu rozprzestrzeniającego się na opłucną. Możliwy jest również wysięk w gruźliczym zapaleniu opłucnej. Rzadziej powodem są inne schorzenia typu chorób toczących się w jamie brzusznej, zakażeń wirusowych, chorób kolagenowych, mocznicy, zawału serca, zatoru płuc i innych.
Odczyn opłucnowy bez płynu w opłucnej nazywamy suchym zapaleniem opłucnej.
Do chorób opłucnej należą:

</doc>
<doc id="302188" url="https://pl.wikipedia.org/wiki?curid=302188" title="Moduł (informatyka)">
Moduł (informatyka)

Moduł, pakiet (, , ) – oddzielny twór, przeważnie w postaci osobnego pliku, zawierający zdefiniowany interfejs, a także implementacje typów wartości, klas, zmiennych, stałych oraz treści procedur i funkcji. Jest to podstawowy element koncepcji programowania modularnego pozwalający na podział kodu programu na funkcjonalne części i umieszczenie ich w osobnych modułach, które są ponadto niezależne i wymienne. Korzystanie z modułów jest również blisko związane z programowaniem strukturalnym i programowaniem zorientowanym obiektowo.
W językach programowania takich jak Java i Go czasami używa się pojęcia pakiet w znaczeniu moduł, w Pythonie pakiet jest zbiorem modułów, a od Java 9 moduł będzie oznaczał zbiór pakietów.
Moduł to również procedura, która realizuje w systemie komputerowym (np. ERP) jedną lub więcej funkcji przedsiębiorstwa lub części tych funkcji. W konsekwencji moduł będzie często wdrażany jako program komputerowy.
Duże, złożone programy można podzielić i ustrukturyzować za pomocą modułów. Może to być przydatne na wiele sposobów. Na przykład rozmiar modułów ma wpływ na gęstość uszkodzenia - jest to najmniejszy z wielkością modułu od 200 do 400 linii kodu. Projektowanie i definicja modułów i interfejsów jest częścią fazy projektowania w tworzeniu oprogramowania.

</doc>
<doc id="302193" url="https://pl.wikipedia.org/wiki?curid=302193" title="Legion Puławski">
Legion Puławski

Legion Puławski (właściwie I Legion Polski, 739 Nowoaleksandryjska Drużyna) – polska formacja zbrojna utworzona w czasie I wojny światowej pod auspicjami Komitetu Narodowego Polskiego, licząca ok. tysiąca ochotników; walczyła w składzie armii rosyjskiej przeciwko Niemcom na froncie wschodnim.
Początki.
14 sierpnia 1914 z inicjatywy Wielkiego Księcia Mikołaja Mikołajewicza została wydana odezwa o zjednoczeniu ziem polskich pod berłem carów. Głosiła „"Nie zardzewiał jeszcze miecz, który poraził wroga pod Grunwaldem"”. Akt nie spotkał się z uznaniem, jednak tworzono oddziały ochotników. Pierwszym, który wystąpił z inicjatywą tworzenia oddziałów polskich w Rosji był kielczanin Bonawentura Snarski. Oddział utworzony w sile ok. 200 żołnierzy został skierowany na front pod Pajęczno. Rosjanie używali go do rozpoznania, w związku z tym poniósł duże straty i został rozwiązany. Szerszą próbę tworzenia oddziałów podjęli posłowie do carskiej Dumy Wiktor Jaroński i Zygmunt Balicki, następnie Bolesław Matuszewski. Zakończyły się one fiaskiem. Podobne starania ziemianina powiatu szawelskiego Witolda Ostoja-Gorczyńskiego przyniosły powodzenie. Razem z Gorczyńskim o tworzenie oddziałów polskich wystąpiło 18 września dowództwo Frontu Południowo-Zachodniego, stacjonujące wtedy w Chełmie.
31 października 1914 W. Gorczyński otrzymał telegram od dowódcy Frontu Południowo-Zachodniego: „zwierzchni wódz zezwolił panu na formowanie Legionu, polecił przybyć do kwatery głównej” znajdującej się w Baranowiczach. 9 listopada Gorczyński otrzymał patent, w którym szef sztabu Stawki gen. Nikołaj Januszkiewicz dawał mu prawo do formowania „polskich drużyn” (rozumianych jako bataliony). Zgodnie z ustaleniami Gorczyńskiego z przedstawicielem Frontu gen. M. Pustowojtenko formowane oddziały nazwano Legionami. W myśl dokumentu parafowanego przez Mikołaja Mikołajewicza 17 listopada 1914 tworzone oddziały miały, jako Legiony ochotniczo, do zadań partyzancko-wywiadowczych, skierowane do działań rozpoznawczych i dywersyjnych, operować grupami na tyłach i skrzydłach nieprzyjaciela. Nie były to wojska regularne, a warunki służby w nich mało atrakcyjne. W listopadzie opiekę nad oddziałem przyjął Komitet Narodowy Polski kierowany przez Romana Dmowskiego. 21 listopada na miejsce formowania Legionu wyznaczono pomieszczenia Instytutu Agronomicznego i Leśnego w Puławach (ówczesna Nowo-Aleksandria). Na początku grudnia 1914 do Puław przetransportowano około 40 ochotników zwerbowanych w Brześciu Litewskim i około 30 w Chełmie, którzy razem z ochotnikami przebywającymi już w tym mieście utworzyli 1 kompanię pod dowództwem kpt. Aleksandra Maciejewskiego. Od początku organizacji przyszli legioniści borykali się z dużymi trudnościami, brakowało bowiem mundurów, płaszczy i butów. Lepiej pod tym względem prezentowali się ochotnicy z Brześcia, którzy ku zawiści ochotników z Chełma byli umundurowani w czamary koloru marengo, buty z cholewami i częściowo w płaszcze.
Jeszcze w grudniu próbowano zorganizować normalne szkolenie wojskowe zebranej w Puławach grupy ochotników, lecz napotkano na wiele trudności, których dowództwo Legionu, bez pomocy wojsk rosyjskich nie było w stanie rozwiązać. Rosjanie bowiem opóźniali dostawy uzbrojenia i umundurowania. Kiedy na początku stycznia nadeszły pierwsze transporty, wyposażenie było niekompletne i nie najlepszej jakości. Braki w umundurowaniu oraz wyposażeniu sprawiały legionistom wiele kłopotów w czasie szkolenia, pełnienia służby garnizonowej i wewnętrznej. Karabiny kawaleryjskie, które otrzymali legioniści, były wprawdzie z bagnetami, ale nie miały pochew na bagnety, co zmuszało do noszenia ich za pasem głównym. Było to nie tylko niewygodne, ale także niebezpieczne, ponieważ mogło dojść do groźnego w skutkach zranienia. Dodatkowym utrudnieniem podczas prowadzenia szkolenia była nieznajomość polskich komend wojskowych, a rosyjskich legioniści nie chcieli respektować.
Rozbudowa Legionu.
Sytuacja uległa znacznej poprawie w 1915, kiedy 13 stycznia, z upoważnienia KNP, organizację legionów przejął specjalnie do tego powołany Komitet Organizacyjny Legionów Polskich (od 7 lutego Komitet Organizacyjny Polskich Drużyn Ochotniczych), na którego czele stanął generał Edmund Świdziński - noszący tytuł Naczelnika Organizacji Legionów Polskich. W skład Komitetu weszli ponadto jeszcze dwaj oficerowie zawodowi: gen. ppor. Ludomir Stępowski-Junosza i gen. ppor. Piotr Szymanowski oraz cztery osoby cywilne: Zygmunt Balicki, Konstanty hr. Plater-Broel, Antoni Sadzewicz oraz Witold Ostoja-Gorczyński, który w sztabie armii rosyjskiej w Baranowiczach uzyskał zezwolenie na prowadzenie werbunku, a wkrótce nominację na „naczelnika” (W. Gorczyński wycofał się z działalności w Legionach). Komitet prowadził ożywioną działalność w siedmiu sekcjach: werbunkowej, finansowej, informacyjno-prasowej, technicznej, wojskowej, gospodarczej i sanitarnej. Najlepiej funkcjonowała Sekcja Wojskowa kierowana przez gen. Edmunda Świdzińskiego.
Nominalnym naczelnikiem był wprawdzie Witold Ostoja-Gorczyński, ale dowódcą I Legionu Polskiego, zwanego potocznie Legionem Puławskim, mianowano 13 stycznia 1915 ppłk. Antoniego Reutta, oficera armii czynnej. W związku z dalszym napływem ochotników, podjęto również decyzję o tworzeniu 2 Legionu w Lublinie, zwanego skrótowo „2 Legion” do którego gen. Świdziński 4 lutego 1915 skierował 800 zwerbowanych ochotników, oraz o formowaniu dwóch szwadronów ułanów w Krępie i Ksawerynowie pod Maciejowicami, gdzie skierowano około 300 ochotników.
Dokonane zmiany organizacyjne oraz nowy status legionów przyspieszyły napływ ochotników. Sekcja Werbunkowa zorganizowana w Warszawie, zwana również Głównym Biurem Werbunkowym, nadzorowała działalność siedmiu terenowych biur werbunkowych powołanych w Warszawie, Łomży, Siedlcach, Suwałkach, Lublinie, Płońsku i Kijowie. Ten ostatni utworzono z myślą o Polakach przebywających na terenie Rosji. W Odessie miejscowa Polonia wystąpiła z prośbą do dowódcy okręgu wojskowego o wydanie zezwolenia na organizację poboru ochotników do legionów polskich. Próby rekrutacji na terenie Rosji zakończyły się ostatecznie niepowodzeniem, przede wszystkim z powodu nieprzejednanego stanowiska rosyjskich władz wojskowych. Podobnym fiaskiem zakończyła się próba wcielenia do legionów jeńców austriackich narodowości polskiej.
W wymienionych ośrodkach werbunkowych dopełniano tylko formalności związanych ze stwierdzeniem stanu zdrowia, a zakwalifikowanych odsyłano do Puław, gdzie po przedstawieniu odpowiednich dokumentów byli kierowani do poszczególnych pododdziałów zgodnie z posiadanymi kwalifikacjami. Codziennie zgłaszało się średnio około 100 ochotników. Największą grupę stanowili ochotnicy roczników poborowych, którzy unikali w ten sposób służby w wojsku rosyjskim. Do formujących się polskich oddziałów zgłaszali się także chłopcy w wieku 18 lat (przeważnie uczniowie szkół średnich) oraz osoby starsze spośród inteligencji urzędniczej. Żołnierze rekrutowali się głównie z chłopów i robotników (głównie Warszawy) oraz drobnych rzemieślników. Trafiali więc do legionu: piekarze, blacharze, ślusarze, kowale, szewcy, krawcy, bednarze, ludzie bez żadnego wyuczonego zawodu oraz liczny element z marginesu społecznego.
Do szwadronów kawalerii (ułanów) stawiali się ochotnicy, od których żądano by przybyli z własnym siodłem i uzdą. Znaleźli się więc w szeregach jako zwyczajni ułani ludzie z ziemiaństwa i inteligencji jak np. przyszły dowódca (w 1939) 1. pułku Ułanów Krechowieckich Jan Litewski i znany później tenor Salecki. Jednym z oficerów w 1. szwadronie był Ryszard Bolesławski (Wł. Srzednicki), aktor i reżyser MChAT później w Hollywood, który opisał dzieje szwadronu i pułku w swej książce wydanej po angielsku w Stanach Zjednoczonych "The Way of the Lancer", używając jednak pseudonimów zamiast nazwisk swych braci-oficerów.
Formowanie I Legionu Polskiego (etat 17 oficerów i 909 szeregowych) zostało zakończone pod koniec stycznia 1915. Jednak w jego szeregach znalazło się około 1000 ochotników, ale początkowo tylko 800 otrzymało karabiny i amunicję. Natomiast wszyscy wyfasowali rosyjskie sorty mundurowe i od żołnierzy carskich można ich było odróżnić jedynie po noszonych na naramiennikach napisach „I LP” – Pierwszy Legion Polski. Mimo wcześniejszych uzgodnień i przyrzeczeń dowództwa rosyjskiego, legion nie otrzymał taborów oraz artylerii. Został natomiast wyposażony w karabiny maszynowe, ale w austriackie i to bez amunicji, dlatego też nie brały one udziału w walkach stoczonych przez legionistów.
Zgrupowani w Puławach żołnierze stanowili według etatów rosyjskich równowartość batalionu piechoty liniowej. W lutym Legion podzielono na cztery kompanie strzeleckie, pododdział łączności i kompanię karabinów maszynowych.
Dalsze próby werbunku.
Jeszcze w grudniu 1914 KNP zwrócił się do Polonii amerykańskiej z apelem o wstępowanie do legionów organizowanych po stronie rosyjskiej. Wiązano duże nadzieje z możliwościami kadrowymi Polonii amerykańskiej. Ostoja-Gorczyński liczył na aktywne poparcie amerykańskiego Związku Sokoła. W styczniu 1915 przybyli: Leon Sułkowski i Adam Trygar, obaj reemigranci ze Stanów Zjednoczonych, głównie w celu dokonania oceny szans rozwoju imprezy legionowej. Po zbadaniu sytuacji przesłali władzom Związku Sokoła zaszyfrowaną korespondencję. Nie doczekano się jednak masowego napływu ochotników zza oceanu. W konsekwencji do kraju przybyły, obok wymienionych, jeszcze tylko dwie osoby – Gabriel Pawłowski i Wawrzyniec Butkowski.
Początkowo liczono, że rosyjski Sztab Generalny zezwoli na przeniesienie z armii czynnej do legionów wszystkich oficerów Polaków, którzy wyrażą na to zgodę. Kiedy jednak zezwolenie otrzymało tylko paru oficerów, trzeba było należycie wykorzystać własne skromne kadry. Nieocenione usługi przy organizacji i szkoleniu pododdziałów oddali dwaj ochotnicy amerykańscy – kpt. Adam Trygar i kpt. Leon Sułkowski, którzy poza bogatym doświadczeniem instruktorskim wnieśli do Legionu ducha ofiarności i braterstwa broni.
W szkoleniu żołnierzy pomagali im nieliczni oficerowie przeniesieni z armii carskiej, a przede wszystkim por. Stanisław Wecki, który pełnił w batalionie funkcję adiutanta dowódcy.
Ćwiczenia z musztry batalionu, kompanii i plutonu odbywały się codziennie, z wyjątkiem świąt i niedziel. Kierował nimi por. Stanisław Wecki. Kompaniami strzeleckimi Legionu Puławskiego dowodzili kapitanowie: Witold Komierowski, Konrad Dołęga-Ossowski, Leon Sułkowski i Adam Trygar. Dowódcą kompanii karabinów maszynowych był ppor. Stanisław Jaworski, a pododdziału łączności – chor. inżynier Jan Wlekliński. Na czele służby sanitarnej stał lekarz Jan Załuska.
Stosunki wewnątrz Legionu były demokratyczne. Nawzajem zwracano się „druhu”, a oficerowie, jak i podoficerowie zwracali się do szeregowych przez „wy” i „druhu”, co odbiegało od stosunków panujących w armii carskiej, gdzie do szeregowców mówiono per „ty”. W połowie marca 1915 Legion Puławski był już nieźle przygotowany do prowadzenia działań bojowych, a jego żołnierze niecierpliwie oczekiwali skierowania na front.
Dama Pikowa.
Na postawę żołnierzy Legionu Puławskiego wpływ wywierała grupa funkcjonująca w niezalegalizowanym klubie o nazwie „Dama Pikowa”. W okresie początkowym, gdy Legion kwaterował jeszcze w Puławach, działalność klubu koncentrowała się na życiu towarzyskim, na urozmaicaniu chwil wolnych od zajęć służbowych.
Po wyjeździe na front 20 marca 1915, w działalności klubu zaznaczyły się akcenty patriotyczne. Już w czasie przejazdu członkowie „Damy Pikowej” brali udział w rozpowszechnianiu zmyślonych informacji o tym, że Legion Puławski zostanie użyty na wschodniokarpackich odcinkach frontu i będzie musiał uczestniczyć w bratobójczych walkach z jednostkami taktycznych Brygad Legionów Polskich Karola Trzaski-Durskiego i Józefa Hallera. Na tę informację w legionie ukształtowała się napięta sytuacja, dlatego też transporty z żołnierzami tej jednostki zatrzymano w Chełmie, a następnie skierowano pośpiesznie na zachód. Formacja przewidziana do służby garnizonowej we Lwowie znalazła się w konsekwencji na przeciwniemieckim odcinku linii frontowej.
Likwidacja i walki Legionu.
Wskutek nieprzychylnych knowań różnych osobistości, car Mikołaj II wydał ukaz zakazujący dalszego organizowania oddziałów polskich, i wcielenia istniejących do pospolitego ruszenia. Na mocy rozkazu z 5 lutego (starego stylu), Legion Puławski stał się oficjalnie 739 drużyną nowoaleksandryjską, a Legion Lubelski - 740 drużyną lubelską w ramach 104 Brygady Państwowego Pospolitego Ruszenia; szwadrony jazdy zaś przemianowane zostały na 104 i 105 sotnie konne pospolitego ruszenia. Oddziały wyłączono spod gestii KPN i podporządkowano warszawskiemu generałowi gubernatorowi - gen. P. Jengałyczewowi. Cenzura rosyjska nie pozwalała na publikowanie w prasie nazwy „Legion”, a później blokowała też informacje o polskich drużynach. Formalnie Legiony Polskie zostały przez to zlikwidowane; mimo to, żołnierze I Legionu nie akceptowali nowej nazwy i jednostka nadal określana była nieoficjalnie w taki sposób. Zachowano też w korespondencji wewnętrznej i komendzie polski język. KPN nie widząc żadnych szans, odciął się od dalszych starań na rzecz tworzenia oddziałów polskich. 27 marca 1915 rozwiązano Komitet Organizacyjny Polskich Drużyn Ochotniczych.
Władze rosyjskie utrudniały dalsze formowanie i wyposażanie oddziałów polskich, wobec tego 27 marca gen. Świdziński podał się do dymisji. Funkcje organizacyjne oddziału przejął sztab 104 Brygady Pospolitego Ruszenia, której dowódcą 30 marca został gen. ppor. jazdy Piotr Szymanowski. Z brygady wyłączono jednak dawny I Legion, skierowany na front. W związku z odwrotem rosyjskim i faktycznym zaprzestaniem formowania polskich drużyn, sztab brygady rozwiązano 20 lipca 1915, a resztki dawnego Legionu Lubelskiego wcielono jako uzupełnienie do Legionu Puławskiego. 
20 marca 1915 roku 739 drużyna nowoaleksandryjska pospolitego ruszenia – dawny I Legion, skompletowany do etatu batalionu piechoty (ok. 1000 żołnierzy, w tym 800 w pododdziałach liniowych), słabo uzbrojony, skierowano na linię frontu pod Fałków (powiat konecki), w składzie rosyjskiego Korpusu Grenadierów, a potem 18 maja pod Iłżę. 19 maja Legion wykonał nocny atak na pozycje niemieckie pod Pakosławiem zdobywając cztery pozycje okopów niemieckich, które musiał jednak opuścić, ponieważ oddziały rosyjskie sąsiadujące z lewa i prawa nie dotarły do pozycji niemieckich. Poniósł przy tym znaczne straty. Na 493 żołnierzy biorących udział w ataku, zginęło 42, 60 było rannych, a 11 zaginionych. Ranny też został płk Reutt. Na jego miejsce, dowództwo objął płk Jan Rządkowski.
15 czerwca Legion, w walce na bagnety, odrzucił Niemców spod Michałowa, a 17 lipca pod Władysławowem skutecznie
osłaniał odwrót Rosjan. Dnia 20 lipca stoczył walkę pod Kolonią Chechelską, a 20 sierpnia pod Nurcem-stacją, gdzie poniósł
olbrzymie straty. Stoczył jeszcze bój pod Czeremchą - 24 sierpnia, w wyniku czego z batalionu pozostaje tylko 150 żołnierzy. Legion wycofał się w kierunku Sejn i 10 września zlikwidował zdobyty przez Niemców przyczółek mostowy na rzece Marycha.
Dnia 18 września resztki Legionu wycofane zostały z frontu i skierowane do Bobrujska celem reorganizacji. Walki Legionu (739 drużyny) zostały pochwalone w rozkazie rosyjskiego dowódcy Korpusu Grenadierów gen. Mrozowskiego, który wskazał, że ani razu nie oddał wrogowi swoich pozycji. Na skutek strat, w szeregach Legionu znajdowało się już tylko 7 oficerów i 105 szeregowców.
Był to koniec jednostek wywodzących się wprost z obu Legionów Polskich, a ich legioniści zostali wcieleni jako kadra I batalionu nowo sformowanej we wrześniu 1915 roku, staraniami dowództwa 104 Brygady Pospolitego Ruszenia (gen. Szymanowskiego), Brygady Strzelców Polskich, która jednak nie miała już tak jednoznacznie polskiego charakteru.
W powyższym okresie, polskie szwadrony kawalerii walczyły w składzie 3 Armii Imperium Rosyjskiego działającej w rej. Brześcia Litewskiego. Tutaj szwadrony zostały rozdzielone: 1 szwadron walczył w rej. Pińska, a 2 szwadron - nad Kanałem Ogińskiego. Na przełomie września i października oba szwadrony, w Barańczycach, połączono w Dywizjon Ułanów Polskich pod dowództwem rtm. Butkiewicza, przekształcony następnie w 1 Pułk Ułanów Polskich. Po bitwie i szarży tego pułku pod Krechowcami, pułk zyskał przydomek „Krechowiecki”.
Dnia 27 lipca I baon Brygady opanował okopy niemieckie w rej. Zaosia (miejsca urodzenia Adama Mickiewicza), ponosząc straty ok. 140 żołnierzy, po czym wycofany został na pozycje wyjściowe. Front zamarł na długie miesiące.
Upamiętnienie.
W Pakosławiu postawiono pomnik Legionu Puławskiego z napisem:
W celu upamiętnienia Legionu Puławskiego w setną rocznicę jego powstania zorganizowano wystawę edukacyjną w Puławach w okresie 10 września - 18 listopada 2015.
Legioniści.
Żołnierze Legionu Puławskiego odznaczeni 12 kwietnia 1922 Krzyżem Srebrnym Orderu Virtuti Militari:
26 czerwca 1922 ogłoszono nadanie Krzyży Walecznych żołnierzom byłego Legionu Puławskiego.

</doc>
<doc id="302194" url="https://pl.wikipedia.org/wiki?curid=302194" title="Zatoka Koryncka">
Zatoka Koryncka

Zatoka Koryncka (nowogr.: "Κορινθιακóς κóλπος", Korintiakos Kolpos) – głęboka, wąska zatoka, wschodnia odnoga Morza Jońskiego, od którego oddziela ją na zachodzie Zatoka Patraska. Położona wewnątrz Grecji, rozdziela Peloponez (na południu) od kontynentu (na północy). Rozciąga się od cieśniny Riońskiej na zachodzie, po Przesmyk Koryncki na wschodzie. Długość akwenu 130 km, szerokość 8,4–32,0 km, głębokość do 935 m. Wody zatoki bogate w ryby. Na północno-zachodnim skraju zatoki, miasto portowe Naupaktos, (dawniej nazywane "Lepanto").
Geologia.
Zatoka Koryncka ma pochodzenie tektoniczne i pod względem geologicznym jest stosunkowo młoda gdyż liczy około 1-2 mln lat. Badania geotektoniki tego obszaru wskazują na jego aktywność powodującą, że północny i południowy brzeg zatoki oddalają się od siebie o około 15 mm rocznie. Naprężenia jaki występują w uskoku leżącym pod zatoką powodują częste trzęsienia ziemi. Ostatnie duże trzęsienie ziemi miało miejsce w lutym i marcu 1981 roku. Najsilniejsze osiągnęło siłę 6,7 magnitudy, i spowodowało poważne uszkodzenia domów w Perakora, Pision i Skinos - miejscowościach leżących na południowym brzegu zatoki. Przez kolejne 7 tygodni wystąpiło bardzo wiele mikrowstrząsów.

</doc>
<doc id="302200" url="https://pl.wikipedia.org/wiki?curid=302200" title="Beata Tadla">
Beata Tadla

Beata Edyta Tadla (ur. 14 czerwca 1975 w Legnicy) – polska dziennikarka radiowa i telewizyjna oraz prezenterka telewizyjna, mistrzyni mowy polskiej. 
Życiorys.
Jest córką Ireny i Stanisława Tadlów, nauczycielki i kierownika magazynu opakowań. Wychowała się w Legnicy, gdzie ukończyła I Liceum Ogólnokształcące im. Tadeusza Kościuszki. W 1991 zaczęła pracować w lokalnym Radiu Legnica, a 3 września 1992 zagrała Nutelię, damę dworu w sztuce "Miss baśni i bajek" (reż. Krzysztof Gradowski) w Centrum Sztuki – Teatrze Dramatycznym w Legnicy. Ukończyła szkołę muzyczną w klasie fortepianu.
Ukończyła studia na kierunku „kulturoznawstwo i zarządzanie instytucjami kultury” na Uniwersytecie im. Adama Mickiewicza w Poznaniu, a następnie studia podyplomowe w zakresie „kształcenia głosu i mowy” na Uniwersytecie Humanistycznospołecznym w Warszawie. W trakcie studiów była reporterką i redaktorką warszawskich rozgłośni: Eska, Super FM i Plus, a także rozpoczęła pracę w telewizji – debiutowała na antenie TV Puls.
W sierpniu 2004 została prezenterką TVN Style, gdzie do 2006 prowadziła magazyn "Klub młodej mamy". Od 13 października 2005 do 27 kwietnia 2012 związana była z redakcją TVN24 – początkowo przygotowywała reportaże emitowane w serwisie informacyjnym "Dzień na żywo", następnie prowadziła program, z czasem została też prowadzącą serwisy: "Magazyn 24 godziny", "Fakty po Faktach" i "Fakty po południu", a od 6 października 2007 do 22 kwietnia 2012 współprowadziła weekendowe wydania "Faktów" w TVN. Równocześnie z działalnością dziennikarską, w 2008 była lektorką w filmie dokumentalnym "Moje Camino", 31 marca 2012 wystąpiła na scenie Teatru Syrena w premierowym spektaklu "Trójka do potęgi" w reżyserii Wojciecha Malajkata i zaśpiewała gościnnie w piosence "Karp 2012".
Od 6 listopada 2012 do 3 stycznia 2016 była gospodynią głównego wydania "Wiadomości". Od września 2013 do stycznia 2016 prowadziła w TVP Info program "Dziś wieczorem", a od grudnia 2012 do czerwca 2013 prowadziła poniedziałkowe wydania porannego programu TVP1 "Kawa czy herbata?". Równocześnie angażowała się w kolejne aktorskie projekty: w 2013 wystąpiła w roli prezenterki w spektaklu telewizyjnym "Bezdech", w 2014 pojawiła się gościnnie w serialu "Barwy szczęścia" oraz wystąpiła w serialu dokumentalnym "Ocalony świat", a w 2016 zagrała gościnnie w serialu "Pakt".
Od 9 listopada 2016 do 30 listopada 2018 współprowadziła serwis informacyjny Nowa TV – "24 godziny". W 2017 pojawiła się w serialu "Wataha". Wiosną 2018 w parze z Janem Klimentem zwyciężyła w finale ósmej edycji programu rozrywkowego "Dancing with the Stars. Taniec z gwiazdami". Od stycznia 2019 współpracuje z Radiem Zet, dla którego prowadzi audycje "To właśnie weekend" i "Zet jak związki", a w przeszłości także program "StereoTYP". Od lutego do lipca 2019 współprowadziła program "Bez ograniczeń" w Superstacji. Od marca 2020 jest jedną z prowadzących program internetowy "Onet Rano".
Współpracuje jako wykładowca z Instytutem Dziennikarstwa i Komunikacji Społecznej Uniwersytetu Wrocławskiego.
Życie prywatne.
Jej pierwszym mężem był sierżant Wojska Polskiego, którego poślubiła, mając niecałe 20 lat. W latach 2001–2014 jej mężem był dziennikarz Radosław Kietliński, z którym ma syna, Jana (ur. 2001). W latach 2013–2018 pozostawała w nieformalnym związku z prezenterem telewizyjnym Jarosławem Kretem, a ich rozstanie było szeroko komentowane przez ogólnopolską prasę. W 2021 wyszła za Michała Cebulę, wiceprezesa zarządu ds. pracowniczych w spółce skarbu państwa Enea Operator.
Nagrody i wyróżnienia.
W 2009 zajęła trzecie miejsce w plebiscycie "Mistrz Mowy Polskiej" w kategorii Vox Populi. W 2010 otrzymała w tym samym plebiscycie tytuł "Mistrza Mowy Polskiej". W 2013 została uznana za „najlepiej ubraną kobietę mediów”. W 2018 zwyciężyła w plebiscycie magazynu „Party” w kategorii „debiut roku”.

</doc>
<doc id="302201" url="https://pl.wikipedia.org/wiki?curid=302201" title="BWP-40">
BWP-40

BWP-40 – polski prototypowy bojowy wóz piechoty. Zmodernizowany BMP-1 z wieżą szwedzkiego bwp CV90.
Historia.
Na początku lat 90. XX wieku podjęto w Polsce próby modernizacji bojowego wozu piechoty BMP-1. Najczęściej polegały one na wymianie wieży. Jednym z prototypów był BWP-40 wyposażony w wieżę szwedzkiego bwp CV-90.
Prototyp powstał dzięki współpracy Ośrodka Badawczo-Rozwojowego Maszyn Ziemnych i Transportowych, Huty Stalowa Wola i szwedzkiej firmy Bofors Weapons Systems. Zabudowa wieży CV-90 wymusiła zlikwidowanie włazu dowódcy (stanowisko dowódcy przeniesiono do wieży) i dwóch z czterech górnych włazów do przedziału desantowego. Zmniejszyła się także wielkość przedziału desantowego (w praktyce można w nim było przewieźć tylko czterech żołnierzy).
Montaż nowej, cięższej wieży spowodował pogorszenie właściwości trakcyjnych bwp i praktycznie pozbawił go możliwości pływania (pojazd unosił się na wodzie, ale zapas pływalności był minimalny). Prawie o połowę zmniejszył się także zasięg pojazdu w porównaniu z BMP-1.
Po testach uznano, że wieża wozu CV-90 jest zbyt ciężka dla BMP-1 i z planów przebudowy BMP-1 do standardu BWP-40 zrezygnowano.
Opis.
BMP-40 był opancerzonym, gąsienicowym wozem bojowym, przeznaczonym do przewożenia drużyny piechoty i wspierania czołgów.
Załogę BWP-40 tworzyli: dowódca, działonowy, kierowca i sześciu (w praktyce czterech) żołnierzy desantu. Kierowca zajmował miejsce w przedziale kierowania, działonowy i dowódca w wieży, a żołnierze desantu w tylnej części pojazdu.
Kadłub BWP-40 tworzył sztywną skrzynię zespawaną ze stalowych blach o grubości 6 - 19 mm. Część przednią tworzyły dwie pochylone płyty pancerne odporne na ostrzał pociskami kalibru 12,7 mm. Boczne płyty pancerza chroniły przed ostrzałem pociskami kalibru 7,62 mm i odłamkami.
W przedniej części kadłuba znajdował się przedział kierowania i napędowy z silnikiem UTD-20. W środkowej przedział bojowy z wieżą, a w tylnej przedział desantu.
W przedziale napędowym umieszczony był silnik i układ przeniesienia mocy. Napęd BWP-40 stanowił 6-cylindrowy, czterosuwowy, wysokoprężny, niedoładowany, chłodzony cieczą silnik UTD-20. Jest on zbudowany w układzie V i ma pojemność 15 800 cm³ i moc 300 KM przy 2600 obr./min. Moc z silnika na koła napędowe była przenoszona przy pomocy sterowanego mechanicznie i hydraulicznie mechanicznego układu przeniesienia mocy. Mechanizm przenoszenia mocy umożliwiał ruch wozu do tyłu, hamowanie oraz skręcanie. Skrzynia biegów pięciobiegowa (pięć biegów do przodu + wsteczny).
BWP-40 posiadał zawieszenie niezależne na wałkach skrętnych. Każde z 12 kół jezdnych było połączone za pomocą wahacza z wałkiem skrętnym. Wahacze pierwszej, drugiej i ostatniej pary kół nośnych były dodatkowo zamocowane do teleskopowych amortyzatorów hydraulicznych dwustronnego działania. Napęd z silnika był przekazywany na znajdujące się w przedniej części pojazdu koła napędowe. Z tyłu pojazdu znajdowały się koła napinające. Pojazd posiadał dwie gąsienice, każda składała się z 84 ogniw.
W przedziale kierowania znajdowało się stanowisko kierowcy. Kierowca obserwuje teren przed wozem za pomocą czterech peryskopów TNPO-170A umieszczonych wokół włazu i zapewniających obserwację w sektorze 197°. Środkowy peryskop może być zamieniony na peryskop podnoszony TNPO-350B, zapewniający obserwację przy podniesionym falochronie, lub peryskop nocny TWNE-1PA (lub TWNO-2) o polu widzenia 35°, zapewniający obserwację na odległość 60-100 m. Użycie peryskopu nocnego wymaga oświetlenia terenu przed BWR reflektorem podczerwieni PG-125.
W środkowej części pojazdu znajduje się przedział bojowy z wieżą obrotową. W wieży zamocowana była armata automatyczna Bofors kalibru 40 mm o lufie długości 70 kalibrów. Kąt ostrzału w płaszczyźnie pionowej wynosi od -8 do +35°. Prędkość obrotu wieży wynosiła 57°/s, uzbrojenia w pionie 28,5°/s. Prototyp BWP-40 nie był wyposażony w żaden inny typ uzbrojenia poza armatą.
Armata ma masę 665 kg (łącznie z pełnym 24-nabojowym magazynem). Amunicja w magazynie jest podzielona na trzy części, w każdej mogą się znajdować naboje z pociskami innego typu. Dodatkowo nad armatą znajduje się bęben zawierający 48 nabojów. Z armaty można prowadzić ogień pojedynczy lub seryjny. Standardowe typy amunicji to:
W przedziale transportowym zajmowało miejsce 4-6 żołnierzy desantu. Mogli oni obserwować teren naokoło wozu przy pomocy czterech peryskopów w stropie pojazdu i prowadzić ogień przez sześć otworów strzelniczych w burtach pojazdu.

</doc>
<doc id="302204" url="https://pl.wikipedia.org/wiki?curid=302204" title="Via Hanseatica">
Via Hanseatica

Via Hanseatica – nazwa trasy łączącej miasta południowego Bałtyku. Zaczyna się w Lubece w Niemczech a kończy w Rydze na Łotwie. W niektórych dokumentach trasa jest przedłużana do Hamburga po stronie zachodniej oraz do Petersburga w Rosji po wschodniej. W znacznej części pokrywa się z E28.
Przebieg przez Niemcy.
W Niemczech trasa przebiega drogami:
Przebieg przez Polskę.
W Polsce trasa przebiega drogami:

</doc>
<doc id="302208" url="https://pl.wikipedia.org/wiki?curid=302208" title="Cagliari Calcio">
Cagliari Calcio

Cagliari Calcio – włoski klub piłkarski z siedzibą w mieście Cagliari na Sardynii, założony w 1920 roku.
Obecnie występuje w rozgrywkach Serie B. Ostatnie lata spędził balansując między pierwszą a drugą ligą. Jedyne "scudetto" Cagliari zdobyło w 1970 roku, a do tego sukcesu w głównym stopniu doprowadził najlepszy strzelec reprezentacji Włoch - Luigi Riva. W 2003 roku kontrakt z Cagliari podpisała największa gwiazda piłki nożnej z Sardynii - Gianfranco Zola, piłkarz Chelsea F.C. i reprezentacji Włoch.
Zespół obecnie rozgrywa swoje spotkania na Sardegna Arena który może pomieścić 16 233 widzów. W 2015 roku po spadnięciu do Serie B zespół zmienił swój dotychczasowy herb. W tym samym sezonie karierę zakończyła klubowa legenda Daniele Conti.
W sezonie 2015/2016 Cagliari występowało w Serie B (2 liga). Drużyna zakończyła sezon na pierwszym miejscu z 83 punktami na koncie gwarantując sobie awans do Serie A. Zawodnicy grali w najwyższej włoskiej lidze aż do sezonu 2021/2022, który zakończył się ponownym spadkiem do Serie B.
Obecny skład.
"Stan na 27 sierpnia 2021"

</doc>
<doc id="302210" url="https://pl.wikipedia.org/wiki?curid=302210" title="Fyleus">
Fyleus

Fyleus - jeden z synów Augiasza. Wypędzony wraz z Heraklesem z Elidy przez własnego ojca.
Augiasz przyrzekł oddać Heraklesowi dziesiątą część swojego stada w zamian za uprzątnięcie stajni w jeden dzień. Fyleus był świadkiem tej obietnicy. Gdy Herakles, po wykonaniu zadania, przyszedł po nagrodę, Augiasz nie chciał dzielić się swoim stadem i zaprzeczył, że kiedykolwiek zawierał taką umowę. Wtedy wezwano Fyleusa. On natomiast stanął po stronie herosa. Augiasz wypędził swojego syna wraz z Heraklesem. Herakles po zabraniu ludzi ruszył na Elidę. Zabił Augiasza i jego synów, zaś Fyleusa osadził na tronie.

</doc>
<doc id="302219" url="https://pl.wikipedia.org/wiki?curid=302219" title="Sygnał zastępczy">
Sygnał zastępczy

Sygnał zastępczy, Sz – kolejowy sygnał wzrokowy podawany poprzez wyświetlanie migającego białego światła, przy pomocy jednej z komór semafora świetlnego (o ile ma białą komorę), dodatkowego sygnalizatora na słupie semafora, albo oddzielnego urządzenia tzw. sygnalizatora sygnału zastępczego.
Sygnał zastępczy jest stosowany do wydania zezwolenia na jazdę w szczególnych sytuacjach, takich jak:
W wymienionych sytuacjach sygnał zastępczy pozwala na przejechanie obok semafora bez dodatkowego pisemnego rozkazu z tym, że:
Użycie sygnału zastępczego, co wynika ze specyfiki sytuacji, w których jest stosowany, nie zależy od ustawień innych urządzeń sterowania ruchem (oraz nie wpływa na sygnał wyświetlany przez tarcze ostrzegawcze i powtarzacze). Bezpieczeństwo prowadzenia ruchu pociągów zależy wówczas wyłącznie od personelu kolei; przy użyciu sygnału zastępczego można bowiem np. wyprawić pociąg na zajęty odcinek toru, co normalnie uniemożliwiłyby urządzenia sterowania. Z tego powodu stosowanie sygnału wymaga szczególnej ostrożności i jest każdorazowo odnotowywane w odpowiednich dokumentach. Mimo to, w przeszłości, niejednokrotnie zdarzały się wypadki kolejowe wynikłe z nieuzasadnionego użycia sygnału zastępczego, jak np. katastrofa kolejowa pod Szczekocinami. To również stało się przyczyną zmiany zasad używania przedmiotowego sygnału.

</doc>
<doc id="302227" url="https://pl.wikipedia.org/wiki?curid=302227" title="Gennaro Gattuso">
Gennaro Gattuso

Gennaro Ivan Gattuso (ur. 9 stycznia 1978 w Corigliano Calabro) – włoski trener i piłkarz występujący na pozycji defensywnego pomocnika. 
Jedna z legend Milanu, w którym występował w latach 1999–2012, zdobywając m.in. dwukrotnie Ligę Mistrzów (2003, 2007) i Mistrzostwo Włoch (2004, 2011). W latach 2000–2010, reprezentant Włoch. Mistrz Świata z 2006 roku.
Kariera klubowa.
Gattuso rozpoczynał karierę w Perugii, z której przeniósł się w lipcu 1997 do szkockiego Rangers F.C. Gennaro szybko zdobył uznanie fanów "The Gers". W dużej mierze dzięki grze w Szkocji nauczył się agresywnego stylu gry. Cieszył się dużym zaufaniem trenera ekipy z Ibrox Park Waltera Smitha, którego nazwał nawet "drugim ojcem".
Następca Smitha na stanowisku trenera Rangers Dick Advocaat nie widział jednak Gattuso w drużynie. W październiku 1998 Gennaro wrócił więc do Włoch i został zawodnikiem Salernitany.
Dziesięć miesięcy później Gattuso przeniósł się do A.C. Milan. Szybko stał się ważnym ogniwem drużyny. W sezonie 2002/2003 dotarł z Milanem do finału Ligi Mistrzów, gdzie jego zespół pokonał po serii rzutów karnych Juventus F.C. W tym samym roku Gattuso zdobył także Puchar Włoch. W sezonie 2003/2004 Gattuso zdobył pierwsze w swoim życiu Mistrzostwo Włoch. W sezonie 2004/2005 po raz drugi doszedł do finału Ligi Mistrzów, lecz jego drużyna po serii rzutów karnych przegrała z Liverpoolem. W sezonie 2006/2007 Gennaro Gattuso ponownie dotarł z Milanem do finału Ligi Mistrzów, w którym znów przyszło mu się zmierzyć z Liverpoolem, tym razem Milan wygrał. W sezonie tym A.C. Milan sięgnął także po Klubowe Mistrzostwo Świata. W sezonie 2010/2011 Gattuso świętował zdobycie swojego drugiego Mistrzostwa Włoch.
Kariera trenerska.
W czerwcu 2012 Gattuso podpisał dwuletni kontrakt ze szwajcarskim zespołem F.C. Sion, w którym pełnił funkcję grającego trenera. 13 maja 2013 został zwolniony z funkcji trenera F.C. Sion. Powodem słabe wyniki drużyny.
Później w czerwcu Gattuso został trenerem US Palermo, które w sezonie 2012/13 spadało do Serie B. Zadaniem Włocha było powrócić do najwyższej klasy rozgrywkowej we Włoszech - Serie A. We wrześniu 2013 roku po porażce 1:2 z Bari Gattuso został zwolniony z funkcji trenera. Jego następcą został Giuseppe Iachini. Powodem zwolnienia Gattuso słabe wyniki zespołu. Drużyna prowadzona przez Włocha w sześciu meczach zdobyła zaledwie siedem punktów.
27 listopada 2017 roku został trenerem piłkarzy Milanu. Zastąpił na tym stanowisku Vincenzo Montellę.
W roku 2019 po meczu w Lidze Mistrzów z Genk wygranym 4:0 przez Napoli Carlo Ancelotti został zwolniony i Gennaro Gattuso go zastąpił.
3 czerwca 2022 został trenerem Valencii
Kariera reprezentacyjna.
W reprezentacji Włoch, z którą grał na Letnich Igrzyskach Olimpijskich w 2000, Mistrzostwach Świata w 2002 i Euro 2004 a w 2006 roku wywalczył dla zespołu Włoch Mistrzostwo Świata. Podczas tych mistrzostw trener Włochów powiedział, że Gattuso to „najbardziej zacięty pies Italii”.
Statystyki.
"stan na 5 marca 2010"
Życie osobiste.
Jest mężem Moniki Gattuso, z którą ma dwoje dzieci.

</doc>
<doc id="302228" url="https://pl.wikipedia.org/wiki?curid=302228" title="Odma urazowa opłucnej">
Odma urazowa opłucnej

Odma urazowa opłucnej (łac. "pneumothorax traumaticus") – choroba opłucnej, będąca wynikiem przedostania się powietrza do jamy opłucnej, w wyniku urazu. Ze względu na panujące jamie opłucnej podciśnienie, powietrze wnika do jamy opłucnej rozszerzając ją, a płuco ulega zapadnięciu. Zniesienie ujemnego ciśnienia względnego w opłucnej uniemożliwia prawidłową wymianę oddechową w tym płucu. 
Zależnie od połączenia jamy opłucnej z atmosferą, wyróżnia się trzy rodzaje odm:
Trzepotanie śródpiersia.
Polega na przesuwaniu się śródpiersia wskutek zmian ciśnienia wywołanych oddechem zdrowego płuca. Podczas wdechu, w zdrowej klatce piersiowej, ciśnienie w jamie opłucnej obniża się, a w czasie wydechu podnosi się równocześnie po obu stronach. W odmie otwartej, po urazie w zranionej opłucnej panuje stałe ciśnienie, a druga strona wykonuje gwałtowne ruchy oddechowe, ponieważ chory odczuwa duszność. Ciągłe zmiany ciśnienia przesuwają śródpiersie na boki.
Oddech opaczny.
Inaczej oddech paradoksalny. Gdy ranny wykonuje wdech zdrowym płucem to zasysa powietrze nie tylko z tchawicy, ale również z płuca wyłączonego z oddychania. Podczas wydechu, analogicznie powietrze będzie wydychane przez tchawicę i do chorego płuca. Płuco w uszkodzonej części klatki piersiowej będzie wykonywało ruchy odwrotne do oddechowych. Zamiast wymiany gazowej, część powietrza wędruje z jednego płuca do drugiego pogarszając i tak już upośledzoną wentylację.
Zaburzenia tego typu mogą w krótkim czasie doprowadzić do zgonu chorego z powodu niewydolności oddechowej, jeżeli połączenie opłucnej z atmosferą nie zostanie zamknięte.

</doc>
<doc id="302229" url="https://pl.wikipedia.org/wiki?curid=302229" title="Gennaro Ivan Gattuso">
Gennaro Ivan Gattuso



</doc>
<doc id="302230" url="https://pl.wikipedia.org/wiki?curid=302230" title="Øystein Aarseth">
Øystein Aarseth

Øystein Aarseth (ur. 22 marca 1968 w Egersund, zm. 10 sierpnia 1993 w Oslo), znany również jako Euronymous – norweski muzyk, kompozytor i instrumentalista. Gitarzysta zespołu black metalowego Mayhem, zamordowany 10 sierpnia 1993 przez Varga Vikernesa. Poza działalnością artystyczną prowadził wytwórnię muzyczną Deathlike Silence Productions. Był także właścicielem sklepu muzycznego pod nazwą Helvete (nor. piekło) w Oslo.
W 2004 roku muzyk został sklasyfikowany na 51. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="302231" url="https://pl.wikipedia.org/wiki?curid=302231" title="Znicz olimpijski">
Znicz olimpijski

Znicz olimpijski – znicz, który jest zapalany w dzień rozpoczęcia igrzysk olimpijskich. Znicz zapala ostatni uczestnik (czasami może to być grupa osób) sztafety biegnącej z ogniem olimpijskim zapalonym tradycyjnie w Olimpii od promieni słonecznych. Znicz pozostaje zapalony aż do końca igrzysk olimpijskich.
Historia.
Starożytne igrzyska olimpijskie.
Na czas starożytnych igrzysk olimpijskich w Olimpii zapalano ogień za pomocą promieni słonecznych skupionych przez zwierciadło. Płomień palił się na ołtarzu Hestii, ogień zapalano również na ołtarzach Zeusa i Hery. Zapalaniu ognia nie towarzyszyła żadna ceremonia. Ogień symbolizował czystość, prawdę, światło i wiedzę.
Nowożytne igrzyska olimpijskie.
Po raz pierwszy znicz olimpijski pojawił się na igrzyskach w Amsterdamie w 1928.
Od 1936 roku płomień olimpijski na igrzyska letnie zapalany jest za pomocą promieni słonecznych skupionych przez paraboliczne zwierciadło na stadionie w Olimpii. Stamtąd jest on przenoszony przez olimpijską sztafetę do miejsca rozgrywania igrzysk w danym roku. Zwyczaj ten został zapoczątkowany przed Letnimi Igrzyskami Olimpijskimi w Berlinie w 1936 roku z inicjatywy niemieckiego działacza sportowego Carla Diema (1882–1962).
W 1952 i 1960 roku płomień olimpijski na igrzyska zimowe został zapalony od ognia w piecu w domu norweskiego skoczka narciarskiego Sondre Norheima w Morgedal. W 1956 roku płomień na igrzyska zimowe w Cortinie d’Ampezzo został zapalony w Świątyni Jowisza w Rzymie. Od 1964 roku płomień olimpijski na igrzyska zimowe zapalany jest również w Olimpii. W 1994 roku jednak, przed igrzyskami w Lillehammer drugi płomień został zapalony ponownie w Morgedal.
Kilkakrotnie ceremonii zapalenia znicza nadawano symboliczny charakter, celem podkreślenia ideałów olimpijskich. Podczas igrzysk w Tokio w 1964 znicz zapalił Yoshinori Sakai, urodzony w dniu zrzucenia bomby atomowej na Hiroszimę. W 2000 w Sydney znicz zapalała Aborygenka Cathy Freeman.
Lista osób, które zapalały znicz olimpijski.
Poniższa lista została stworzona na podstawie informacji o nowożytnych igrzyskach olimpijskich 1896–2014 w encyklopedii PWN oraz na stronach Międzynarodowego Komitetu Olimpijskiego:

</doc>
<doc id="302238" url="https://pl.wikipedia.org/wiki?curid=302238" title="Ostein Aarseth">
Ostein Aarseth



</doc>
<doc id="302240" url="https://pl.wikipedia.org/wiki?curid=302240" title="AC ChievoVerona">
AC ChievoVerona

Associazione Calcio ChievoVerona (znany jako Chievo Werona) – włoski klub piłkarski z siedzibą w Weronie, założony w 1929. Właścicielem klubu jest firma Paulani, produkująca wyroby cukiernicze, a pierwotna nazwa klubu brzmiała "Paulani Chievo" (drugi człon od nazwy dzielnicy). Klub zyskał status profesjonalny dopiero w 1986, kiedy to przystąpił do rozgrywek Serie C2 i zmienił nazwę na obecną A.C. Chievo Werona. W 2001 roku awansował do Serie A, by spaść z niej w sezonie 2006/2007. Przez długi czas utrzymywał wysoką pozycję w najwyższej klasie rozgrywkowej Włoch, pokonując wiele faworyzowanych zespołów.
Chievo obecnie rozgrywa swoje mecze na stadionie Bentegodi, który dzieli z bardziej utytułowanym rywalem, Hellas Werona. Klub nazywany jest przez kibiców gialloblu (żółto-niebiescy) lub Mussi Volanti (Latające Osły). Wiele symboli Chievo to zapożyczenia (plagiaty) z Hellas.

</doc>
<doc id="302243" url="https://pl.wikipedia.org/wiki?curid=302243" title="Euronymous">
Euronymous



</doc>
<doc id="302250" url="https://pl.wikipedia.org/wiki?curid=302250" title="Manipulacja (iluzja)">
Manipulacja (iluzja)



</doc>
<doc id="302251" url="https://pl.wikipedia.org/wiki?curid=302251" title="Filc">
Filc

Filc – wyrób włókienniczy otrzymywany przez spilśnianie tkanin, zwłaszcza wełnianych. Rozróżnia się dwa rodzaje filców: filce bite, uzyskiwane przez bezpośrednie folowanie włókien, oraz filce tkane, uzyskiwane przez folowanie powierzchni tkanin.
Zdolność wyrobów wełnianych do spilśniania jest jednocześnie ich wadą, ponieważ w trakcie użytkowania dochodzi do ich samoczynnego filcowania, co psuje walory estetyczne (zmienia się faktura tkaniny) i użytkowe (sfilcowany wyrób wełniany ma znacznie mniejsze wymiary).
Otrzymywanie.
Surowcem do wytwarzania filcu może być wełna i sierść prawie wszystkich zwierząt hodowlanych oraz niektóre włókna sztuczne. Często do produkcji filców stosuje się mieszanki włókien naturalnych i sztucznych. Filce otrzymuje się w dwojaki sposób:
Produkuje się filce o grubościach od kilku milimetrów (wyroby odzieżowe), do kilku centymetrów (do zastosowań technicznych).
Zastosowanie.
Filce stosuje się do wyrobu kapeluszy, beretów, obuwia (walonek, pantofli domowych), wkładek do obuwia, różnego rodzaju tarcz polerskich, uszczelek, podkładek, wykładzin izolacyjnych i dźwiękochłonnych, na okleiny młoteczków klawiatur do pianin i fortepianów. Filc ma również szerokie zastosowanie w tapicerstwie. Wykorzystuje się go jako powłokę ochronną dla tkanin lub gąbek ze sprężynami, zapobiegając w ten sposób uszkodzeniom. Dodatkowo wygłusza dźwięk uginających się sprężyn. Na bocznych ścianach mebli osłania twardą płytę meblową zapewniając komfort i wygodę użytkowania.
Historia.
Filc jest jednym z najstarszych wyrobów włókienniczych wytwarzanych przez ludzi, prawdopodobnie starszym od tkactwa. Ślady filcu datowane na 6500 lat p.n.e. znaleziono na terenie dzisiejszej Turcji. Zaawansowane techniczne wyroby filcowe znaleziono także w wiecznej zmarzlinie na Syberii z około 600 roku n.e.
Filc jest wciąż wytwarzany przez nomadyczną ludność środkowej Azji, gdzie jest typowym materiałem do wyrobu dywanów, koców i ubrań. Inne, na przykład dekorowane papcie, są wytwarzane z przeznaczeniem na sprzedaż turystom.

</doc>
<doc id="302259" url="https://pl.wikipedia.org/wiki?curid=302259" title="Rozgwiazda czerwona">
Rozgwiazda czerwona

Rozgwiazda czerwona, rozgwiazda pospolita ("Asterias rubens") – gatunek rozgwiazdy z rzędu rozgwiazdokształtnych (Forcipulatida).
Występowanie: Europejskie i zachodnioafrykańskie wybrzeża Atlantyku. Od Morza Białego po wybrzeża Wysp Zielonego Przylądka. Drobne osobniki spotykane są w zachodniej części Bałtyku do wysokości Kołobrzegu.
Anatomia i fizjologia:
Pożywienie: Przede wszystkim małże, ryby, padlina i odpadki organiczne.
Rozwój: Rozgwiazdy czerwone rozmnażają się w okresie letnim. Po kopulacji w jednym lęgu zostaje złożonych kilka milionów jaj, o średnicy od 0,1 do 0,2 mm. W czasie wylęgu larwy mają poniżej 1 mm. Występują dwa stadia larwalne: bipinnaria i brachiolaria, całkowity rozwój larwy trwa dwa miesiące. Dojrzałość płciową osiąga najpóźniej w pierwszym roku życia. Żyje 4–5 lat.
Zagrożenie i ochrona: Nie jest gatunkiem zagrożonym wymarciem. Przez hodowców małży i ostryg uważana za szkodnika.

</doc>
<doc id="302260" url="https://pl.wikipedia.org/wiki?curid=302260" title="Wieloguzkowce">
Wieloguzkowce

Wieloguzkowce (†Multituberculata) – rząd kopalnych ssaków roślinożernych, zaliczanych przez niektórych badaczy do Mammaliaformes. Pojawiły się w Europie i Ameryce Północnej. Żyły od jury do oligocenu. Kość udowa odkryta w osadach kredowej (mastrycht) formacji Maevarano na Madagaskarze dowodzi występowania przedstawicieli grupy również na półkuli południowej. Wymarły ok. 35 mln lat temu. Były niewielkich rozmiarów, wyglądem przypominały gryzonie. Posiadały charakterystyczne uzębienie – silnie rozwinięte zęby przednie były podobne do siekaczy gryzoni, natomiast zęby policzkowe miały liczne guzki ustawione w 2 lub 3 szeregi. Wyróżniały się również budową szkieletu. Były stopochodne, prawdopodobnie jajorodne. Posiadały małą miednicę, której budowa wskazuje na to, że rodzący się płód (lub składane jajo) musiał być bardzo mały, podobnych rozmiarów jak rodzący się torbacz. Przyczyną ich wymarcia było pojawienie się roślinożernych łożyskowców (gryzoni, kopytnych).

</doc>
<doc id="302264" url="https://pl.wikipedia.org/wiki?curid=302264" title="Empoli FC">
Empoli FC

Empoli Football Club – włoski klub piłkarski z siedzibą w Empoli.
Historia.
Został założony w 1920, a swój pierwszy oficjalny mecz rozegrał rok później. Po 2000 roku zespół "Azzuri" spędził kilka sezonów na pograniczu Serie A i Serie B. W 2004 drużyna ta spadła do drugiej ligi, jednak szybko powróciła do najwyższej klasy rozgrywek we Włoszech, zajmując najpierw drugie, a po relegowaniu Genoi pierwsze miejsce w Serie B.

</doc>
<doc id="302265" url="https://pl.wikipedia.org/wiki?curid=302265" title="Mikroiluzja">
Mikroiluzja

Mikroiluzja – kategoria sztuki iluzji obejmująca prezentacje efektów iluzjonistycznych z zastosowaniem małych rekwizytów, najczęściej przedmiotów codziennego użytku, w małym gronie osób, najczęściej przy stoliku.

</doc>
<doc id="302267" url="https://pl.wikipedia.org/wiki?curid=302267" title="Loverman EP²">
Loverman EP²

Loverman EP² – singel Martina L. Gore’a, członka Depeche Mode, promujący album "Counterfeit²". Nagrań "live" dokonano 30 kwietnia 2003 podczas piątego koncertu trasy A Night With Martin L. Gore Tour w Mediolanie (Włochy).
Singel o numerze katalogowym DVD MUTE 322 lub DVD MUTE 322 NTSC wydany został pod nazwą "Loverman EP2+" i zawierał DVD wraz z singlem o numerze katalogowym CD MUTE 322.

</doc>
<doc id="302274" url="https://pl.wikipedia.org/wiki?curid=302274" title="Iluzja sceniczna">
Iluzja sceniczna

Iluzja sceniczna - kategoria sztuki iluzji, której efekty są wywoływane niewielkim nakładem zręczności, przy pomocy specjalnie skonstruowanych rekwizytów (nierzadko z użyciem luster, zapadni), błędnie określana jako "magia ogólna".

</doc>
<doc id="302275" url="https://pl.wikipedia.org/wiki?curid=302275" title="Wojna siedząca">
Wojna siedząca



</doc>
<doc id="302277" url="https://pl.wikipedia.org/wiki?curid=302277" title="Duża iluzja">
Duża iluzja



</doc>
<doc id="302281" url="https://pl.wikipedia.org/wiki?curid=302281" title="Roman Dębiński">
Roman Dębiński

Roman Dębiński (ur. 21 maja 1956 w Opolu Lubelskim) – polski piłkarz, który występował na pozycji obrońcy, trener. 
Jako piłkarz rozegrał 134 spotkania w ekstraklasie, w których zdobył 10 bramek, a także 139 meczów i 11 goli w II lidze. Na stanowisku trenera uzyskał awans do III ligi z Lewartem Lubartów. Trenował także wówczas pierwszoligową Siarkę Tarnobrzeg oraz drugoligowy Motor Lublin okresowo również p.o. prezesa drugiego z klubów. W 1980 roku został uznany drugim sportowcem Lubelszczyzny.
Zatrzymany w związku ze śledztwem w sprawie korupcji w piłce nożnej za okres pracy w Lublinie (w związku z "ustawianiem" meczów Korony Kielce), przyznał się do winy i dobrowolnie poddał się karze. W 2009 r. skazany przez Sąd Rejonowy w Kielcach na 1,5 roku więzienia w zawieszeniu na 3lata, grzywnę, przepadek 7 tys. zł przyjętych łapówek oraz dwuletni zakaz pracy w piłce nożnej. W grudniu 2009 roku został oskarżony ponownie – tym razem o ustawianie meczów Motoru Lublin.

</doc>
<doc id="302282" url="https://pl.wikipedia.org/wiki?curid=302282" title="Concept car">
Concept car



</doc>
<doc id="302283" url="https://pl.wikipedia.org/wiki?curid=302283" title="Efekt mentalny">
Efekt mentalny



</doc>
<doc id="302286" url="https://pl.wikipedia.org/wiki?curid=302286" title="Johann Heinrich Abicht">
Johann Heinrich Abicht

Johann Heinrich Abicht (ur. 4 maja 1762 w Volkstedt, zm. 28 kwietnia 1816 w Wilnie) – filozof niemiecki, wykładowca uniwersytetów w Erlangen i w Wilnie.
Życie.
Jego dziadek był nauczycielem i organistą w Wilmersdorfie, a ojciec nauczycielem w Volkstedt (obecnie dzielnica Rudolstadt). Sam Johann ukończył szkołę w Rudolstadt, a w 1781 Uniwersytet w Erlangen. W 1784 został majordomem u naczelnego koniuszego w Öhringen. W 1786 uzyskał magisterium z filozofii, a w 1790 został doktorem Uniwersytetu w Erlangen. W tym samym roku został mianowany adiunktem, a następnie profesorem nadzwyczajnym na Wydziale Filozofii. W 1796 został profesorem zwyczajnym. Jego praca "Über die Fortschritte der Metaphysik seit Leibnitzens und Wolffs Zeiten" została nagrodzona przez Królewską Akademię Nauk w Berlinie.
Prowadził wykłady z logiki, metafizyki, psychologii, etyki, prawa natury i pedagogiki. Jego filozofia znajdowała się wtedy pod silnym wpływem Kanta oraz Carla Leonharda Reinholda. 
4 sierpnia 1804 powołano go na profesora logiki i metafizyki niedawno zreorganizowanego Uniwersytetu w Wilnie. Abicht nie znał języka polskiego i nie miał pozwolenia na wykłady w języku niemieckim wykładał więc po łacinie. Jego studenci słabo znali i łacinę i niemiecki, stąd jego wykłady nie były popularne.
Abicht pozostawał zwolennikiem kantyzmu, jednym z głównych popularyzatorów tej filozofii w Polsce, a wraz z nią, filozofii niemieckiej. Prowadził też polemiki z przeciwnikami kantyzmu, m.in. z Jędrzejem Śniadeckim, który był wtedy rektorem Uniwersytetu Wileńskiego. W okresie wileńskim jego filozofia stała się bardziej samodzielna, a Abicht starał się łączyć filozofię Kanta z sensualizmem i empiryzmem. Wywodził też wyższe władze poznawcze z nieśmiertelnej duszy indywidualnej.
Abicht działał na rzecz rozwoju uniwersytetu i starał się zwiększyć liczbę godzin wykładowych filozofii. Wysłał kilka memoriałów kuratorowi uniwersytetu, Adamowi Jerzemu Czartoryskiemu, a także, wraz z innymi filozofami, oficjalne pismo do ministra oświaty. Wskutek tego, w 1810 ministerstwo nakazało otwarcie nowego kursu filozofii moralnej. Program tego kursu obejmował 3 działy: 1) antropologia filozoficzna zajmująca się stanami duszy; 2) filozofia praktyczna poświęcona moralnej naturze człowieka, czynom moralnym, rozumowi, 3) etyka połączona z estetyką.
Jego synem był Adolf Abicht, profesor patologii i terapii ogólnej oraz historii medycyny na Uniwersytecie Wileńskim. 
Dzieła.
Johann Heinrich Abicht pozostawił po sobie 22 prace drukowane oraz wiele rękopisów w języku niemieckim i łacińskim.

</doc>
<doc id="302287" url="https://pl.wikipedia.org/wiki?curid=302287" title="Skała macierzysta">
Skała macierzysta

Skała macierzysta – pojęcie używane w naukach geologicznych i naukach o glebie.
Geologia.
W petrologii termin ten oznacza protolit skały metamorficznej – skałę wyjściową.
W geologii naftowej określa się tak skałę zawierającą wystarczająco dużo kopalnej materii organicznej by, w wyniku procesów termokatalitycznych, zostały wygenerowane węglowodory, w tym ropa naftowa i gaz ziemny. Formacja skalna, która nie osiągnęła jeszcze wystarczającej dojrzałości termalnej do powstania węglowodorów jest nazywana potencjalną skałą macierzystą. Skała w której już wytworzyły się węglowodory jest nazywana jako efektywna skała macierzysta.
Gleboznawstwo.
W naukach o glebie skała macierzysta (określana również jako: materiał macierzysty, utwór macierzysty lub skała glebotwórcza) jest to podstawowy substrat, z którego powstaje gleba. Są to zwietrzałe utwory geologiczne stanowiące tworzywo, z którego, pod wpływem procesów glebotwórczych, powstają gleby. 
Ważniejsze materiały macierzyste gleb w Polsce to: 
Materiałami macierzystymi gleb górskich często są pokrywy stokowe. W obszarach górskich, utwory zwietrzelinowe ulegały przemianom wynikającym z przemieszczania po stoku, tworząc różnej miąższości pokrywy osadów stokowych. Szczególnie intensywne ich tworzenie przypada na okres zlodowaceń. Do opisania pokryw zwietrzelinowoglebowych (tzw. glebopokryw) wymagane są szczegółowe badania przy użyciu metodyki geomorfologicznej, dlatego do terenowej systematyki gleb Polski stosuje się uproszczoną klasyfikację pokryw zwietrzelinowych, stanowiących materiały macierzyste dla gleb: 
W Polsce wyróżnia się cztery strefy różniące się występującymi powierzchniowymi skałami glebotwórczymi: 

</doc>
<doc id="302288" url="https://pl.wikipedia.org/wiki?curid=302288" title="Pojazd studyjny">
Pojazd studyjny



</doc>
<doc id="302290" url="https://pl.wikipedia.org/wiki?curid=302290" title="Venus (typ jachtu)">
Venus (typ jachtu)

Venus – jednomasztowy jacht żaglowy produkcji polskiej. W latach osiemdziesiątych XX w. był popularny na Pojezierzu Mazurskim. Budowany był m.in. w Stoczni jachtowej w Chojnicach. Jest w całości wykonany z laminatu. Początkowo był produkowany z myślą o żeglowaniu po Zatoce Gdańskiej. Popularność przyniosło mu to, że swego czasu był to największy jacht pływający po Mazurach. Jacht nazywany popularnie "Venuska".

</doc>
<doc id="302291" url="https://pl.wikipedia.org/wiki?curid=302291" title="Su-26">
Su-26

Su-26 (ros. Су-26) – radziecki samolot akrobacyjny zaprojektowany w biurze konstrukcyjnym im. P. Suchoja
Historia.
W 1983 roku w biurze konstrukcyjnym im. P. Suchoja na zlecenie Komitetu Centralnego DOSAAF (pol. Ochotnicze Towarzystwo Współdziałania z Armią, Lotnictwem i Flotą ZSRR), któremu podlegała reprezentacja ZSRR w lotnictwie akrobatycznym opracowano nowy samolot akrobacyjny, który miał zastąpić dotychczas stosowany samolot Jak-50.
Pracę nad samolotem prowadzili młodzi konstruktorzy biura przy współpracy ze studentami z Moskiewskiego Instytutu Lotniczego. Samolot ten oznaczono jako "Su-26", a prototyp oblatano w dniu 30 czerwca 1984 roku, gdyż KC DOSAAF przewidywał jego użycie w mistrzostwach świata w 1986 roku. Była to konstrukcja eksperymentalna, gdyż została wykonana z kompozytów.
Po próbach w locie, które trwały zaledwie 2 tygodnie, samolot wprowadzono do produkcji i sukcesywnie przekazywano je do poszczególnych aeroklubów. W 1986 roku na samolocie tym w mistrzostwach świata brała udział reprezentacja ZSRR, która zajęła I miejsce. 
Później opracowano jeszcze dwie wersje, a produkcję zakończono 1986 roku. Łącznie zbudowano 70 samolotów tego typu wszystkich wersji. Część z nich sprzedano do Szwajcarii i Stanów Zjednoczonych.
Konstrukcja.
Samolot "Su-26" to jednomiejscowy samolot akrobacyjny o konstrukcji kompozytowej. Samolot odznaczał się prostotą rozwiązań i technologii oraz niskimi kosztami, miał także znacznie większe resursy niż używany w aeroklubach DOSAAF samolocie "Jakowlew Jak-50". 
Dla zapewnienia możliwości wykonywania bez ograniczeń – ze względu na wytrzymałość – akrobacji, przyjęto wyższe współczynniki obciążenia z porównaniu do używanych samolotów akrobacyjnych Jak-55 i Zlin 50L. Był także mniejszy od tych samolotów i zwrotniejszy.
Zbudowany jest w układzie wolnonośnego średniopłata, z wolnonośnym usterzeniem oraz resorowymi goleniami stałego podwozia przedniego. 
Skrzydło o obrysie trapezowym ze zbieżnością 1,7:1, bez skosu i wznosu. Zastosowano profil symetryczny, który w partii lotek ma część tylną podgiętą ku górze. Geometria i aerodynamika skrzydła zapewniają dużą symetrię w płaszczyźnie pionowej i ułatwiają wykonywanie figur akrobacyjnych w locie odwróconym, przy zwiększonej skuteczności lotek. Prędkość obrotu samolotu wokół osi podłużnej wynosi 6 rad./s. Skrzydło niedzielone, dwudźwigarowe z dźwigarami wykonanymi z kompozytu z włókna węglowego, z pokryciem 3-warstwowym kompozytu z włókna szklanego oraz z wypełniaczem ze spienionego tworzywa. Lotki wykonane są podobnie jak skrzydło. Kadłub ma szkielet wykonany ze spawanych rur, pokrycie kompozytowe. Kabina pilota zakryta, w bocznych ścianach zastosowano duże okna ułatwiające pilotowi obserwację. Fotel pilota pochylony jest pod kątem 45º, co ułatwia znoszenie dużych przeciążeń.
Napęd stanowi 9-cylindrowy silnik gwiazdowy "Wiedieniew M-14R" z obudowanym pierścieniem aerodynamicznym 3-łopatowym śmigłem Hoffmana.

</doc>
<doc id="302293" url="https://pl.wikipedia.org/wiki?curid=302293" title="US Lecce">
US Lecce

Unione Sportiva Lecce – włoski klub piłkarski z siedzibą w mieście Lecce, założony w 1908 roku. W sezonie 2022/2023 występuje w Serie A. 
Najwyższe miejsce w Serie A Lecce zanotowało w sezonach 1988/1989 i 2004/2005 - była to pozycja 9. Po sezonie 2011/2012 zespół został karnie zdegradowany do Lega Pro za korupcję.
Skład w sezonie 2020/2021.
"stan na 10 sierpnia 2021"

</doc>
<doc id="302294" url="https://pl.wikipedia.org/wiki?curid=302294" title="Messier 89">
Messier 89

Messier 89 (również M89, NGC 4552, PGC 41968, UGC 7760 lub VCC 1632) – galaktyka eliptyczna w gwiazdozbiorze Panny, o jasności 9,8. Na niebie ma rozmiary 5,1' × 4,7'. Jest członkiem Gromady w Pannie.
Odkrył ją Charles Messier 18 marca 1781 roku.
Jest to galaktyka z aktywnym jądrem klasyfikowana jako Seyfert typu 2 lub LINER. Szacuje się, że zawiera około tysiąca gromad kulistych.

</doc>
<doc id="302304" url="https://pl.wikipedia.org/wiki?curid=302304" title="Drogi zakażenia">
Drogi zakażenia



</doc>
<doc id="302305" url="https://pl.wikipedia.org/wiki?curid=302305" title="DJ Feel-X">
DJ Feel-X

DJ Feel-X właściwie Sebastian Filiks (ur. 7 lutego 1978 w Lublinie) – polski DJ i producent muzyczny. Sebastian Filiks znany jest przede wszystkim z występów w zespołach Wzgórze Ya-Pa 3 i Kaliber 44.
Współtworzył projekt Axe Soundsystem. W 2003 roku wydał mixtape "Dancehall Clash Mixtape". Współpracował ponadto z takimi wykonawcami jak: Bas Tajpan, Gutek, Frenchman i Marika z Bass Medium Trinity, Vavamuffin, Natural Dread Killaz, EastWest Rockers, Kali, Druga Strona Lustra, Kult, Kazik oraz Kapela ze Wsi Warszawa.

</doc>
<doc id="302310" url="https://pl.wikipedia.org/wiki?curid=302310" title="Dynastia Paleologów">
Dynastia Paleologów



</doc>
<doc id="302311" url="https://pl.wikipedia.org/wiki?curid=302311" title="Mgławica Eskimos">
Mgławica Eskimos

Mgławica Eskimos (również NGC 2392) – mgławica planetarna położona w gwiazdozbiorze Bliźniąt, owalnego kształtu z jaśniejszym brzegiem. W lunecie można ją dostrzec jako plamkę o jasności 9,1. Jej rozmiary kątowe na niebie wynoszą 47" × 43". Odkrył ją William Herschel 17 stycznia 1787 roku. Macierzysta gwiazda mgławicy – HD 59088 ma jasność obserwowaną 10,5, temperaturę powierzchniową 40 000 K i należy do typu widmowego O8e. Mgławica Eskimos znajduje się w odległości około 3830 lat świetlnych.

</doc>
<doc id="302312" url="https://pl.wikipedia.org/wiki?curid=302312" title="Aleksandr Butlerow">
Aleksandr Butlerow

Aleksandr Michajłowicz Butlerow (ros. Александр Михайлович Бутлеров, ur. 15 września 1828 w Czistopolu, zm. 17 sierpnia 1886 w Butlerowce koło m. Aleksiejewskoje) − rosyjski chemik, profesor Uniwersytetu w Kazaniu (od roku 1854) i Petersburgu (od 1869), członek Petersburskiej Akademii Nauk. Opracował teorię struktury związków organicznych. Po raz pierwszy wydzielił azobenzen. Zsyntetyzował jodek metylenu i urotropinę. Wykazał istnienie izomerii w związkach nienasyconych. Twórca kazańskiej szkoły chemików organicznych. Interesował się także pszczelarstwem i mediumizmem.
Życiorys.
Urodzony w rodzinie ziemiańskiej. Ojciec był oficerem w wojnie z Napoleonem Bonaparte w 1812 roku. Uczył się na prywatnej pensji, później w Gimnazjum Kazańskim. W latach 1844–1849 studiował na Uniwersytecie Kazańskim. 
Od 1849 roku nauczyciel akademicki, od 1854 profesor nadzwyczajny, a od 1857 profesor zwyczajny chemii w Kazaniu. W latach 1860–1863 dwukrotnie rektor Uniwersytetu Kazańskiego. W latach 1868–1885 profesor zwyczajny chemii na Uniwersytecie Petersburskim. Od 1885 roku w stanie spoczynku, jednak dalej wykładał chemię specjalną. W 1871 roku akademik nadzwyczajny, a w 1874 akademik zwyczajny Petersburskiej Akademii Nauk. W latach 1878–1882 zmienił N. N. Zinina na stanowisku przewodniczącego Oddziału Chemii Rosyjskiego Związku Fizyko-Chemicznego.
W 1856 roku zainteresował się pszczelarstwem i stało się dla niego drugą pasją. Prowadził doświadczenia nad różnymi typami uli i sposobami gospodarki pasiecznej, konstruował sprzęt pasieczny, interesował się pszczołą kaukaską. Organizował wystawy, zjazdy, występował jako prelegent. W 1885 zorganizował Ludową Buraszewską Szkołę Pszczelarską. Redagował czasopismo pszczelarskie "Russkij pczełowodnyj listok", które wychodziło 33 lata. Wydał też kilka książek o tematyce pszczelarskiej, które były przetłumaczone na język polski. Za wkład w rozwój pszczelarstwa nazwano go ojcem racjonalnego pszczelarstwa rosyjskiego.
Dorobek.
Wybrane polskie publikacje książkowe:

</doc>
<doc id="302313" url="https://pl.wikipedia.org/wiki?curid=302313" title="Forbach">
Forbach

Francja:
Niemcy:

</doc>
<doc id="302315" url="https://pl.wikipedia.org/wiki?curid=302315" title="NGC 2392">
NGC 2392



</doc>
<doc id="302319" url="https://pl.wikipedia.org/wiki?curid=302319" title="Filister">
Filister

Filister – w korporacjach akademickich nazwa używana na określenie członków, którzy ukończyli studia. Filistrzy zobowiązani są do duchowego i finansowego wspierania członków czynnych, czyli studentów.
W niektórych polskich korporacjach akademickich pojęcie „filister” zostało zastąpione innym dla wyrażenia odrębności kulturowej. W Korporacji Akademickiej Respublica używa się określenia „weteran”, a w Korporacji Jagiellonia – „stary strzecha”. 
Z Niemiec, gdzie tradycja korporacji trwa nieprzerwanie, pochodzi zwyczaj tworzenia odrębnych stowarzyszeń filistrów ("Altherrenverband", "Philisterium,"  "Philisterverband)", które służą utrzymaniu kontaktów między nimi oraz wspomaganiu finansowemu i społecznemu młodszych kolegów, będących członkami tak zwanej czynnej korporacji. Najczęściej, po ukończeniu studiów, filister przestaje być członkiem korporacji czynnej (zachowując prawa do używania jej barw, kwatery itp.) i wchodzi w szeregi organizacji filistrów danej korporacji. W nielicznych przypadkach filister łączy członkostwo w organizacji filisterskiej z biernym członkostwem w korporacji czynnej (Konwent Polonia).
W Polsce również istnieją organizacje filisterskie, tworzone przez największe polskie korporacje: Związek Filistrów Konwentu Polonia, Związek Filistrów Arkonii, Stowarzyszenie Filistrów Welecji, funkcjonujące jako odrębne od korporacji stowarzyszenia rejestrowe. Istnieją także organizacje filisterskie o charakterze międzykorporacyjnym: Stowarzyszenie Filistrów Polskich Korporacji Akademickich w Warszawie, Stowarzyszenie Filistrów Korporacji Akademickich w Poznaniu.

</doc>
<doc id="302321" url="https://pl.wikipedia.org/wiki?curid=302321" title="Straż Nocna (film 2004)">
Straż Nocna (film 2004)

Straż Nocna (ros. "Ночной Дозор") – film fantasy, thriller produkcji rosyjskiej z 2004 roku w reżyserii Timura Biekmambietowa oparty na niektórych wątkach powieści Siergieja Łukjanienki (tytuł książki przetłumaczony został jako "Nocny Patrol"). W 2004 film został wyselekcjonowany jako rosyjski kandydat do nagrody Amerykańskiej Akademii Filmowej w kategorii najlepszy film nieanglojęzyczny, ale nie uzyskał nominacji.
Przez stulecia działający w ukryciu członkowie Straży Nocnej patrolowali świat Ciemnych – wampirów, czarownic, wilkołaków i magów, którzy działają pod osłoną nocy, podczas gdy zgodnie z postanowieniami rozejmu Ciemni patrolowali siły Światła. Los całego rodzaju ludzkiego zależy od delikatnej równowagi między dobrem i złem, ale równowaga jest zagrożona. Stara przepowiednia głosi, że pewnego dnia pojawi się Wielki, który położy kres konfliktowi między Światłem i Ciemnością. Czas ten właśnie nadszedł. Nie wiadomo jednak, po której stronie opowie się Wielki.
Film ma swoją kontynuację w "Straży Dziennej".

</doc>
<doc id="302323" url="https://pl.wikipedia.org/wiki?curid=302323" title="NGC 6744">
NGC 6744

 
NGC 6744 (również PGC 62836) – galaktyka spiralna w gwiazdozbiorze Pawia w odległości około 30 milionów lat świetlnych od Ziemi. Została odkryta 30 czerwca 1826 roku przez Jamesa Dunlopa.
NGC 6744 jest jednym z najjaśniejszych obiektów pozagalaktycznych w tej konstelacji. Jej średnica kątowa wynosi 9', a jasność 10,6. 
Galaktyka jest prawie dwukrotnie większa od Drogi Mlecznej, ale, jak pokazują zdjęcia wykonane przez astronomów Europejskiego Obserwatorium Południowego (ESO), jej wygląd bardzo dobrze obrazuje, jak wyglądałaby nasza Galaktyka, gdybyśmy mogli na nią spojrzeć z zewnątrz.
W galaktyce tej zaobserwowano supernową SN 2005at.

</doc>
<doc id="302327" url="https://pl.wikipedia.org/wiki?curid=302327" title="AS Livorno Calcio">
AS Livorno Calcio

AS Livorno Calcio – włoski klub piłkarski z siedzibą w mieście Livorno, założony w 1915 roku, obecnie grający w rozgrywkach Eccellenza.
Historia.
Piłkarski klub Unione Sportiva Livorno został założony w Livorno 14 lutego 1915 roku w wyniku fuzji lokalnych klubów Virtus Juventusque i SPES Livorno. Po raz pierwszy we włoskiej ekstraklasie klub zagrał w 1929 roku. Do Serie B spadł dopiero 20 lat później, a na powrót do najwyższej klasy rozgrywek we Włoszech czekał ponad pół wieku, kiedy to zajmując drugie miejsce w drugiej lidze, awansował do Serie A w 2004 roku. Nic nie wskazywało wówczas na to, że klub utrzyma się w Serie A, jednak zakończył sezon, zajmując dobre 9. miejsce w końcowej tabeli. Królem strzelców sezonu został wówczas napastnik "Amaranto" – Cristiano Lucarelli. Największym osiągnięciem Livorno jest wicemistrzostwo Włoch w 1943 roku, po rywalizacji z zespołem Torino FC.
Kibice.
Zwolennicy Livorno są dobrze znani ze swoich lewicowy poglądów, co wiąże się z socjalistyczną oraz komunistyczną historią miasta. Ideologia prezentowana przez kibiców często stanowi powód gwałtownych starć z przeciwnymi grupami zwolenników prawicy, zwłaszcza z S.S. Lazio i Hellas Verona. Były napastnik Lazio, Paolo Di Canio, podczas jednego z meczy z Livorno wykonał w stronę kibiców swojej drużyny salut rzymski, co spowodowało wysokie napięcie pomiędzy obiema grupami.
Kibice AS Livorno Calcio utrzymują dobre stosunki z Olympique Marsylia oraz AEK Athens. Mają też powiązania z Adana Demirspor (Şimşekler) i Celtic.
Jednym z fanów klubu jest urodzony w Livorno były premier i prezydent Włoch – Carlo Azeglio Ciampi.
Skład w sezonie 2013/2014.
"Stan na 21 stycznia 2014"

</doc>
<doc id="302329" url="https://pl.wikipedia.org/wiki?curid=302329" title="Ludwig Babenstuber">
Ludwig Babenstuber

Ludwig Babenstuber (ur. 1660 w Deining – zm. 5 kwietnia 1726 w klasztorze benedyktyńskim w Ettal) – niemiecki filozof i teolog, wicekanclerz uniwersytetu w Salzburgu.
Życie.
Po ukończeniu nauki podstawowej wstąpił do nowicjatu zakonu św. Benedykta w Ettal (1681). W 1682 złożył śluby, po których poświęcił się przede wszystkim nauczaniu. Gdy rozpoczynał swoje studia nie wydawał się rokować wielkich nadziei, ale przez ciężką pracę szybko nadrobił ogromne braki w wiedzy, tak że wkrótce zaczął być uważany za jednego z najbardziej uczonych ludzi swojej epoki: "vir comsummatae in omni genere dictrinae et probitatis", jak opisuje go Dom Egger w "Idea ordinis Hierarchico-Benedictini" i historii uniwersytetu salzburskiego. Aż do 1690 Babenstuber był kierownikiem scholastykatu swojego zakonu w Salzburgu, uczył filozofii od 1690 do 1693, a następnie wywędrował do Schlehdoft by tam uczyć teologii w klasztorze kanoników regularnych.
Po powrocie do Salzburga w 1695 r. objął profesurę teologii moralnej, teologii dogmatycznej i egzegezy w sławnym benedyktyńskim uniwersytecie tego miasta. Pozostawał w Salzburgu przez 25 lat, w ciągu tego okresu przez trzy lata pełniąc funkcję wicerektora, a przez sześć lat wicekanclerza. W 1717 powrócił do klasztoru w Ettal, gdzie spędził resztę swoich dni.
Poglądy.
W teologii dogmatycznej Babenstuber był w sposób wyraźny tomistą; w moralnej zawziętym obrońcą probabilizmu. Pośród innych rzeczy twierdził, że pojedynczy autor, o ile stałby "ponad sprzecznościami" ("omni exceptione major"), może tylko na mocy własnego autorytetu przedłożyć opinię własną ponad opinię innych. Mimo to w sprawach wiary całkowicie odrzucał zasadę probabilizmu. W jednej ze swych dystynkcji twierdzi też, że odprawianie Mszy św. prywatnie w Wielki Czwartek i Wielką Sobotę może być dozwolone, ale po tym jak jego "Ethica Supernaturalis" zeszła z pras drukarskich nauczył się, że zakazują tego rzymskie trybunały, i właściwie poprawił to twierdzenie. Opublikowane dzieła Babenstubera obejmują szerokie spektrum tematów, przeważnie filozoficznych i teologicznych.
Najważniejsze dzieła.
Na podstawie "Catholic Encyclopedia"

</doc>
<doc id="302331" url="https://pl.wikipedia.org/wiki?curid=302331" title="Strajk okupacyjny">
Strajk okupacyjny

Strajk okupacyjny – rodzaj strajku, polegający na tym, iż strajkujący (protestujący) zajmują określone terytorium, budynek lub ich części, uniemożliwiając ich dalsze wykorzystywanie lub funkcjonowanie, w celu wymuszenia spełnienia swych żądań lub postulatów.

</doc>
<doc id="302334" url="https://pl.wikipedia.org/wiki?curid=302334" title="NGC 1316">
NGC 1316

NGC 1316 (również Fornax A, PGC 12651 lub Arp 154) – galaktyka soczewkowata znajdująca się w gwiazdozbiorze Pieca w odległości około 68 milionów lat świetlnych. Została odkryta 2 września 1826 roku przez Jamesa Dunlopa. Jest najjaśniejszą galaktyką Gromady w Piecu.
NGC 1316 jest olbrzymią galaktyką o masie równej masie 3100 miliardów mas Słońca. Galaktyka ta ma jasność 9,4. Jest ona również silnym źródłem promieniowania radiowego – czwartym pod względem jasności na ziemskim niebie w paśmie 1400 MHz.
Obiekt posiada liczne, chaotycznie ułożone pasma pyłowe, co sugeruje, że powstał w wyniku zlania się wielu mniejszych galaktyk.
Do tej pory w galaktyce wykryto cztery supernowe:

</doc>
<doc id="302335" url="https://pl.wikipedia.org/wiki?curid=302335" title="Andrzej Morozowski">
Andrzej Morozowski

Andrzej Morozowski (ur. 13 czerwca 1957 w Warszawie) – polski dziennikarz radiowy i telewizyjny, zawodowo związany m.in. z TVN24 i Radiem Zet.
Życiorys.
Ukończył XVII Liceum Ogólnokształcące im. Andrzeja Frycza Modrzewskiego w Warszawie (1976), a następnie studia na Wydziale Wiedzy o Teatrze Akademii Teatralnej w Warszawie.
W trakcie wyborów czerwcowych w 1989 pełnił funkcję męża zaufania strony solidarnościowej, następnie był pracownikiem Obywatelskiego Klubu Parlamentarnego.
W latach 1990–2000 pracował w Radiu Zet, w tym okresie współpracował także z TVP, gdzie był reporterem sejmowym "Teleexpressu". Od 2001 związany z TVN24 jako prowadzący lub współprowadzący takich programów jak "Skaner polityczny", "Bohater tygodnia", "Studio 24", "Kuluary", "Rozmowa bardzo polityczna", "Tak jest", a także pracował jako reporter.
Wraz z Tomaszem Sekielskim w latach 2005–2010 prowadził autorski program "Teraz my!" w TVN, przez jakiś czas uzupełniany o program "Teraz My Dogrywka". W odcinku z 26 września 2006 przy współpracy z posłanką Samoobrony Renatą Beger za pomocą ukrytej kamery nagrali jej rozmowy z politykami PiS, co zapoczątkowało tzw. aferę taśmową.
Gościnnie udzielał się jako aktor, wystąpił m.in. w jednym z odcinków serialu "Niania" (2007) i filmie "Sztos 2" (2012).
Życie prywatne.
Syn Mordechaja Mozesa (Mieczysława Morozowskiego), górnika, później pracownika archiwum Ministerstwa Bezpieczeństwa Publicznego, pochodzenia żydowskiego. Po wydarzeniach marca 1968 rodzina zdecydowała się pozostać w Polsce. Andrzej Morozowski jest żonaty z Agatą Nowakowską, dziennikarką ekonomiczną „Gazety Wyborczej”, a później rzeczniczką prasową sieci sklepów Rossmann w Polsce. Mają syna Jana.

</doc>
<doc id="302336" url="https://pl.wikipedia.org/wiki?curid=302336" title="Pałac Oskara Schöna w Sosnowcu">
Pałac Oskara Schöna w Sosnowcu

Nowy Pałac Schöna w Sosnowcu, Pałac Oskara Schöna – jedna z dwóch rezydencji rodu Schönów, zlokalizowana na złączeniu obecnie dzielnic, a w czasach powstawania, osad: Ostra-Górka i Sielec, na lewym brzegu Czarnej Przemszy.
Architektura.
Jako jedyny wśród pałaców sosnowieckich usytuowany jest w śródmieściu (ul. 1 Maja 19). Nad eklektycznym budynkiem pałacu, góruje charakterystyczna neogotycka wieża w stylu gotyku angielskiego. Także większość bryły budynku posiada cechy neogotyckie, ale w stylistyce można dostrzec także elementy stylu: neoromańskiego, neorenesansowego, neobarokowego i secesyjnego. Pałac w swej części północno - wschodniej posiadał przeszkloną oranżerię. W trakcie remontów i adaptacji pałacu na potrzeby sądownictwa oranżeria została przykryta dachem i przerobioną na pomieszczenia biurowe. 
Wnętrze pałacu charakteryzuje bogactwo elementów zdobniczych, typowych dla epoki. Centralną częścią wnętrza pałacu jest hall i okazała klatka schodowa prowadząca na I piętro. Najwspanialej prezentuje się dwukondygnacyjna sala balowa z wystrojem wnętrza stylowo opierającym się na wzorach z połowy XVIII wieku. Romantyczności wnętrz rezydencji Schonów miały dodawać ukryte w ścianach kręte schody i tajemne przejścia.
Początkowo, od południa i wschodu otoczony był rozległym parkiem i skałami. Po przebudowie centrum, po II wojnie światowej, park pozostał w szczątkowej formie i dziś jest to teren leśny, przyległy do brzegów rzeki.
Wpisany wraz z otaczającym go ogrodem do wojewódzkiego rejestru zabytków pod nr rej. 1370/88 z 10.02.1988 r.
Historia.
Wzniesiony w latach 1900 - 1903 w stylu eklektycznym, na zlecenie Oskara Schöna. Budowla została zbudowana na działce, kupionej w 1885 r. przez rodzinę Schönów, od hrabiego Mortimer-Tschirschky'ego, nad rzeką Czarną Przemszą. Pierwotny właściciel zginął podczas rewolucji w 1905 r. W pałacu zamieszkali Franz i Emma Schön. 
W czasie I powstania śląskiego, w 1919 r. w budynku pałacu była siedziba dowództwa powstania z siedzibą dowództwa obrony plebiscytu, przygotowującego III powstanie śląskie w 1921 r. 
Pożar przędzalni w 1907 oraz I wojna światowa przyczyniły się do pogorszenia sytuacji finansowej rodziny, przez co pałac został wydzierżawiony na potrzeby sądu. W 1923 r. budowla została zaadaptowana na potrzeby sądu, W okresie okupacji niemieckiej, mieścił się w nim "Deutsches Haus". Od 1945 r. pełni ponownie funkcję siedziby sądu.

</doc>
<doc id="302337" url="https://pl.wikipedia.org/wiki?curid=302337" title="Adolph Wilhelm Hermann Kolbe">
Adolph Wilhelm Hermann Kolbe

Adolph Wilhelm Hermann Kolbe (ur. 27 września 1818 w Elliehausen, k. Getyngi, zm. 25 listopada 1884 w Lipsku, cytowany zazwyczaj jako Hermann Kolbe) – niemiecki chemik-organik.
Profesor Uniwersytetu w Marburgu (od roku 1851), a następnie w Lipsku (od roku 1861). Wyznaczył wartościowość wielu pierwiastków. Jako pierwszy dokonał syntezy kwasu octowego z pierwiastków i kwasu salicylowego z fenolu (reakcja Kolbego). Opracował metodę otrzymywania węglowodorów nasyconych przez elektrolizę wodnych roztworów kwasów tłuszczowych oraz metodę przeprowadzania alkoholi w kwasy organiczne.

</doc>
<doc id="302344" url="https://pl.wikipedia.org/wiki?curid=302344" title="Zapora w Wapienicy im. Ignacego Mościckiego">
Zapora w Wapienicy im. Ignacego Mościckiego

Zapora wodna im. Prezydenta Ignacego Mościckiego – betonowo-ziemna zapora wodna zbudowana w latach 1929–1932 na rzece Wapienica oraz potoku Barbara w miejscowości Wapienica (dziś dzielnicy Bielska-Białej). Zbiornik powstały przez spiętrzenie wody nosi nazwę jezioro Wielka Łąka. 
Zbiornik znajduje się w Dolinie Wapienicy i jest otoczony z każdej strony wzniesieniami Beskidu Śląskiego. Po stronie północnej i zachodniej znajduje się: Palenica, Wysokie i Przykra, a od południa i wschodu – góry: Stołów i Szyndzielnia.
Historia.
Projekt budowy zapory w Wapienicy istniał od 1911 r., a wysunięto go w trakcie prób rozwiązania problemu zaopatrzenia w wodę szybko rozwijającego się Bielska. Dopiero jednak w 1929 r. rada miejska Bielska zdecydowała się na powierzenie budowy zapory katowickiemu oddziałowi niemieckiej firmy "Dyckerhoff und Widmann". Koszt budowy zapory, oddanej do eksploatacji 26 czerwca 1932 r. i nazwanej "Zaporą im. Prezydenta Ignacego Mościckiego", wyniósł 13 mln ówczesnych złotych, co stanowiło równowartość blisko 2,6 mln dolarów. Wówczas Zapora Wapienicka była jednym z najnowocześniejszych tego typu obiektów w Europie.
Poświęcenie zapory miało miejsce 21 października 1933 roku. Na uroczystość przybył prezydent Ignacy Mościcki w towarzystwie wojewody Grażyńskiego, premiera Jędrzejowicza, ministrów i przedstawicieli województwa śląskiego. Burmistrz Bielska witając prezydenta poprosił o zgodę na wprowadzenie w życie uchwał rady gminnej o nadaniu zaporze imienia prezydenta Mościckiego. Zaporę poświęcił biskup katowicki Stanisław Adamski.
Opis.
Długość zapory, wykonanej w postaci prostej, betonowej tamy, wynosi 309 m. Podwyższenie korony zapory w 1944 r. o 1 m, do obecnej wysokości 23 m, spowodowało wzrost pojemności zbiornika o ponad 100 tys. m³. Aktualnie zbiornik, położony na wysokości 478 m n.p.m., posiada powierzchnię 24 ha, głębokość maksymalną 22 m i pojemność ok. 1,3 mln m³.
Ze względu na przeznaczenie zbiornika (pobór wody do celów konsumpcyjnych), jego brzegi są niedostępne dla ludności (zbiornik objęty jest bezpośrednią strefą ochrony sanitarnej), zaś zlewnie potoków: Wapienica, Barbara i Żydowskiego stanowią ścisłą strefę ochronną.
Woda w zbiorniku pod względem fizyko-chemicznym jak i bakteriologicznym odpowiada normom dla wód o I klasie czystości. Stan taki utrzymuje się od roku 1993. Nie prowadzi się tu w żadnej formie gospodarki rybackiej oraz obowiązuje zakaz uprawiania sportów wodnych. Znajdują się tu także stacje filtrów, które oczyszczają wodę dla celów komunalnych.
Dane techniczne zapory:

</doc>
<doc id="302347" url="https://pl.wikipedia.org/wiki?curid=302347" title="Wapienica">
Wapienica

Wapienica to:

</doc>
<doc id="302348" url="https://pl.wikipedia.org/wiki?curid=302348" title="Jaworniki">
Jaworniki

Jaworniki (513.411; słow. i cz. "Javorníky") – pasmo górskie na granicy zachodniej Słowacji i wschodnich Moraw. Należą do fliszowego łańcucha Karpat Słowacko-Morawskich (Bielaw) w Zewnętrznych Karpatach Zachodnich. Granica Czech i Słowacji przebiega południową częścią głównego grzbietu pasma, południowa część należy wyłącznie do Słowacji.
Pasmo Jaworników ma około 55 km długości i od 12 do 23 km szerokości. Rozciąga się łagodnym łukiem z południowego zachodu, od okolic miasta Vsetín na Morawach, na północny wschód, do okolic miasta Czadca na Słowacji. Od północy Jaworniki graniczą bezpośrednio poprzez Przełęcz Makowską w dolinie Górnej Beczwy (cz. "Makovský průsmyk"), z Górami Hostyńsko-Wsetyńskimi, a dalej dolina górnej Kysucy oddziela je od pasma Turzovská vrchovina. Na wschodzie dolina dolnej Kysucy oddziela pasmo od Beskidu Kisuckiego i Gór Kisuckich. Na południu szeroka Dolina Środkowego Wagu odgranicza Jaworniki od Małej Fatry i Gór Strażowskich. Na południu, za doliną rzeki Biela Voda z Przełęczą Łyską (słow. "Lyský priesmyk", cz. "Lysský průsmyk"), pasmo Jaworników przechodzi w Białe Karpaty i w Góry Wizowickie.
Jaworniki są zbudowane z fliszu karpackiego z udziałem piaskowców. Oś pasma tworzy pojedynczy, mało rozczłonkowany grzbiet, otoczony na północy i południu przez szerokie pasma przedgórzy. Na południu przełęcz Papajské sedlo (691 m) oddziela od głównego grzbietu jego przedłużenie na południowym krańcu całego pasma – masyw Makyty (923 m). Do najwyższych szczytów należą m.in. Wielki Jawornik ("Velký Javorník", 1071 m), Hričovec (1062 m), Čemerka (1052 m), Stratenec (1065 m) i Mały Jawornik ("Malý Javorník", 1019 m, najwyższy szczyt części morawskiej). Przeważająca część pasma należy do zlewni Wagu i jest odwadniana przez Kysucę i Wag, tylko północno-zachodnie stoki są odwadniane przez Beczwę, wpadającą do Morawy.
Jaworniki leżą na pograniczu wpływów klimatu klimatu oceanicznego i kontynentalnego. Klimat pasma jest umiarkowanie ciepły. W ciągu roku jest od 60 do 100 dni z pokrywą śnieżną.
W wyższych partiach gór przeważają lasy iglaste, głównie monokultury świerkowe z pewnym udziałem jodły. Oprócz nich występują lasy bukowe. W niższych partiach lasy zostały niemal w całości wycięte pod uprawy rolne, pozostały tylko niewielkie lasy olchowe. Świat zwierzęcy jest typowy dla gór średnich; występują m.in. niedźwiedzie brunatne i rysie. Słowacka część Jaworników należy do obszaru chronionego "Chránená krajinná oblasť Kysuce" (655 km², istnieje od 1984), a morawska – do "CHKO Beskydy". Kilka rezerwatów ("Razula", "Hričovec", "Velký Javorník") chroni pozostałości pierwotnych puszcz bukowych. Chronione są także niektóre spośród licznych źródeł wód mineralnych (źródło "Vajcovka", źródło "U Vojtov", wydzielające metan).
Tereny Jaworników są wykorzystywane turystycznie, rekreacyjnie i sportowo. Pasmo stwarza idealne warunki do uprawiania sportów zimowych – licznie występują tu długie, równie stoki o niewielkim nachyleniu. Wyciągi narciarskie znajdują się między innymi w ośrodkach Velká Rač, Portáš, Velký Javorník, Čerenka, Straník, Ochotnica. Ośrodek sportów wodnych mieści się nad sztucznym jeziorem Nosice na Wagu. Pasmo przecina wiele szlaków pieszych i kilka szlaków rowerowych. Tereny wspinaczkowe znajdują się w Skałach Czertowskich ("Čertovy skály") koło wsi Lidečka nad potokiem Senica, na granicy z Górami Wizowskimi, oraz w Skałach Pulczyńskich ("Pulčínské skály") koło wsi Pulčín (zob. NPR Pulčín – Hradisko). Niedaleko, na szczycie Hradisko (773 m n.p.m.), znajduje się skalne miasto Izby z jaskinią o długości 40 m.

</doc>
<doc id="302349" url="https://pl.wikipedia.org/wiki?curid=302349" title="Włodek Pawlik">
Włodek Pawlik

Włodek Pawlik, właśc. Włodzimierz Jacek Pawlik (ur. 4 października 1958 w Kielcach) – polski kompozytor, pianista jazzowy, lider zespołu Włodek Pawlik Trio.
W jego dorobku kompozytorskim, obok utworów jazzowych, znajdują się ścieżki dźwiękowe do filmów fabularnych i dokumentalnych, teatrów telewizji, muzyka do poezji, opera, kantata, utwory na orkiestrę kameralną i symfoniczną, muzyka baletowa, muzyka do spektakli teatralnych, muzyka do słuchowisk radiowych. Współpracował z wieloma wykonawcami polskiego i amerykańskiego jazzu, takimi jak Janusz Muniak, Randy Brecker, Scott Hamilton, Billy Hart, Richie Cole, Mike Stern, Tom Kennedy czy Western Jazz Quartet. Występował także z gwiazdami polskiej muzyki pop, takimi jak Kayah czy Margaret.
Jego dyskografia obejmuje 43 autorskie albumy, wydane w Polsce i w USA. Laureat nagrody Grammy w kategorii "Best Large Jazz Ensemble Album" za płytę "Night in Calisia", która uzyskała status podwójnej platyny za sprzedaż ponad 20 tys. egzemplarzy w Polsce.
Wczesne lata.
Dzieciństwo spędził w Ostrowcu Świętokrzyskim, gdzie debiutował muzycznie jako sześciolatek. Ukończył średnią szkołę muzyczną w Kielcach. Absolwent klasy fortepianu Barbary Hesse-Bukowskiej warszawskiej Akademii Muzycznej oraz Wydziału Jazzowego Hochschule fur Musik w Hamburgu.
Kariera.
Jest laureatem m.in. Grand Prix na Międzynarodowym Konkursie Jazzowym w Dunkierce (Francja 1984) oraz II nagrody na Międzynarodowym Konkursie Kompozycji Jazzowych w Monaco (1989).
Występował na wielu festiwalach jazzowych, takich jak North Sea Jazz Festival (Haga 1998), Warsaw Summer Jazz Days (kilkukrotnie), European Jazz Festival (Ateny 2006), Bielska Zadymka Jazzowa (Bielsko-Biała 2015) czy Kaunas Jazz Festival (Kowno 2015), a także na festiwalach poświęconych muzyce poważnej, takich jak Wratislavia Cantans (Wrocław 2003), Altstadt Herbst (Düsseldorf 2007) czy Gaude Mater (Częstochowa 2015) oraz poświęconych muzyce polskiej (Polish Festival Cincinnati 2016).
Jest autorem muzyki do filmów "Wrony" i "Pora umierać" Doroty Kędzierzawskiej oraz "Rewers" Borysa Lankosza. Za muzykę do "Rewersu" otrzymał nagrodę w konkursie głównym w kategorii „Nagrody indywidualne” 34. Festiwalu Polskich Filmów Fabularnych w Gdyni oraz Polską Nagrodę Filmową „Orzeł” w 2009. Skomponował ścieżkę muzyczną do międzynarodowych produkcji: "Nightwatching" Petera Greenawaya i "Within the whirlwind" w reżyserii Marleen Gorris.
Od początku lat 80 XX w. był związany z Festiwalem Artystycznym Młodzieży Akademickiej, podczas którego przez wiele lat prowadził warsztat jazzowy.
Był twórcą oprawy muzycznej do realizowanego przez TVP widowiska taneczno-muzycznego "Chopin4", które miało premierę na Targach Kielce w 2010 w czasie uroczystości otwarcia nowej hali wystawowej E.
W 2014 skomponował na zamówienie Prezydenta RP Bronisława Komorowskiego suitę „Wolność” na chór, orkiestrę i trio jazzowe, która została wykonana 4 czerwca 2014 na Placu Zamkowym w Warszawie z okazji Święta Wolności w obecności wielu głów państw, w tym Prezydenta USA Baracka Obamy.
W 2016 podczas 54. Krajowego Festiwalu Piosenki Polskiej został uhonorowany nagrodą muzyczną 30-lecia "Teleexpress"u i wystąpił w specjalnie na tę okazję przygotowanym programie z gwiazdami polskiej muzyki pop i ze swoim trio.
W lutym 2017 był jednym z jurorów w finale krajowych eliminacji do 62. Konkursu Piosenki Eurowizji.
Był kandydatem na stanowisko rektora Uniwersytetu Muzycznego Fryderyka Chopina w Warszawie na kadencję 2020–2024.

</doc>
<doc id="302352" url="https://pl.wikipedia.org/wiki?curid=302352" title="Atrium Copernicus">
Atrium Copernicus

Galeria Copernicus – największe centrum handlowo-rozrywkowe w Toruniu, otwarte 14 listopada 2005 roku.
Lokalizacja.
Centrum handlowe znajduje się we wschodniej części miasta, w dzielnicy Jakubskie Przedmieście, przy ulicy Żółkiewskiego 15.
Charakterystyka.
Centrum Handlowe otwarto 23 listopada 2005 roku, na terenach należących wcześniej do zakładów przemysłowych Apator. Jego inwestorem była firma Atrium European Real Estate, a zaprojektowała je pracownia IMB Asymetria. W skład Centrum wchodzi hipermarket Auchan, galeria handlowa ze 145 sklepami oraz punkty rozrywkowe, gastronomiczne i usługowe. Jego powierzchnia całkowita wynosi 90 000 m², z czego 47 000 m² przeznaczono na działalność handlowo-usługową. Ponadto w jego sąsiedztwie znajduje się parking ze 1470 stanowiskami, przy którym otwarto pierwszą w Toruniu stację szybkiego ładowania samochodów elektrycznych. 
W latach 2014-2015 galeria została rozbudowana, a jej starą część zmodernizowano. Jej ponowne otwarcie miało miejsce 12 marca 2015 roku.
Godziny otwarcia.
Galeria jest otwarta:

</doc>
<doc id="302353" url="https://pl.wikipedia.org/wiki?curid=302353" title="Komitet Narodowy Polski (1914–1917)">
Komitet Narodowy Polski (1914–1917)

Komitet Narodowy Polski (KNP) – reprezentacja polityczna prawicowych stronnictw zaboru rosyjskiego popierających rozwiązanie sprawy polskiej w oparciu o Rosję, działająca w latach 1914–1917 w Warszawie i Piotrogrodzie 
Powstał 25 listopada 1914 roku w Warszawie. Mimo że zdołał skupić jedynie Stronnictwo Narodowo-Demokratyczne i Stronnictwo Polityki Realnej oraz sympatyzujące z nimi grono polityków bezpartyjnych uważał siebie za jedynego reprezentanta społeczeństwa polskiego wobec Rosji i jej aliantów. KNP za głównego wroga sprawy polskiej uznawał Cesarstwo Niemieckie i jej sprzymierzeńców. Uważał, że rezultatem toczącej się I wojny światowej będzie zjednoczenie ziem polskich pod berłem Romanowów, którzy nadadzą jej autonomię zgodnie z odezwą wydaną 14 sierpnia 1914 przez naczelnego wodza armii rosyjskiej wielkiego księcia Mikołaja Mikołajewicza. W ulotce z 25 listopada 1914 informującą o powstaniu Komitetu stwierdzano „Klęska Niemiec w tej walce – to nasze zwycięstwo. Na naszą postawę Rosja odpowiedziała (...) odezwą, zapowiadającą ziszczenie najświętszych naszych pragnień, zjednoczenie rozdartego ciała narodu, jego byt i rozwój swobodny”. Politycy KNP nie precyzowali ani zakresu owej autonomii ani też zasięgu terytorialnego mającego powstać państwa. Komitet przyjął patronat polityczny nad formowanym Legionem Puławskim mającym walczyć z państwami centralnymi w ramach armii rosyjskiej. Warszawski komitet zdecydowanie zwalczał zarówno Naczelny Komitet Narodowy w Krakowie jak Legiony Polskie walczące z Rosją u boku Austro-Węgier. 
Przewodniczącym Komitetu Narodowego Polskiego był realista Zygmunt Wielopolski, zaś prezesem jego Komitetu Wykonawczego endek Roman Dmowski. Członkami KNP byli: Zygmunt Balicki, Stefan Bądzyński, Stanisław Czekanowski, Seweryn Czetwertyński, Henryk Dembiński, ksiądz Marceli Godlewski, Jerzy Gościcki, Władysław Grabski, Jan Harusewicz, Wiktor Jaroński, Walenty Kamocki, Czesław Karpiński, Stanisław Leśniowski, Zdzisław Lubomirski, Marian Lutosławski, Józef Nakonieczny, Franciszek Nowodworski, Konstanty Broel-Plater, Maciej Radziwiłł, Jan Rudnicki, Jan Stecki, Ignacy Szebeko, Józef Wielowieyski, Stanisław Wojciechowski, Maurycy Zamoyski. 
Przed zajęciem Warszawy w sierpniu 1915 roku przez wojska niemieckie czołowi działacze Komitetu Narodowego Polskiego wyjechali do Rosji, kontynuując w Piotrogrodzie dotychczasową działalność polityczną. Do KNP wchodzili wówczas: Seweryn Czetwertyński, Władysław Grabski, Jerzy Gościcki, Jan Harusewicz, Wiktor Jaroński, Czesław Karpiński, Stanisław Kozicki, Stanisław Leśniowski, Marian Lutosławski, Franciszek Nowodworski, Maciej Radziwiłł, Antoni Sadzewicz, Władysław Sobański, Ignacy Szebeko, Zygmunt Wielopolski, Stanisław Wojciechowski oraz przebywający wtedy na zachodzie: Roman Dmowski, Konstanty Plater i Maurycy Zamoyscy. Posłowie polscy do Dumy Państwowej Imperium Rosyjskiego z Litwy i Białorusi działali w Komitecie Narodowym Polskim niejawnie jako tzw. hospitanci. Byli to: Aleksander Meysztowicz, Feliks Raczkowski, Konstanty Skirmunt, Stanisław Łopaciński, hrabia Wawrzyniec Puttkamer, ks. Stanisław Maciejewicz, Witold Bańkowski. Hospitantami byli też redaktorzy: Zygmunt Wasilewski i Bohdan Wasiutyński.
W sierpniu 1917 Komitet Narodowy Polski stał się podstawą Rady Polskiej Zjednoczenia Międzypartyjnego.

</doc>
<doc id="302355" url="https://pl.wikipedia.org/wiki?curid=302355" title="Wielki Jawornik">
Wielki Jawornik

Wielki Jawornik (słow. "Veľký Javorník") – najwyższy szczyt pasma górskiego Jaworniki w Zewnętrznych Karpatach Zachodnich, na pograniczu morawsko-słowackim. Leży w środkowej części pasma. Wysokość 1071 m n.p.m. Tuż na zachód od szczytu przebiega granica słowacko-czeska. Północno-wschodnie stoki góry obejmuje rezerwat przyrody Veľký Javorník, ale szczyt jest dostępny dla turystów, również od strony granicy.

</doc>
<doc id="302356" url="https://pl.wikipedia.org/wiki?curid=302356" title="Sukarno">
Sukarno

Sukarno, także "Bung Karno" (ur. 6 czerwca 1901 w Surabai, zm. 21 czerwca 1970 w Dżakarcie) – pierwszy prezydent niepodległej Indonezji.
Życiorys.
Młodość i działalność niepodległościowa.
Syn jawajskiego nauczyciela i jego baliskiej żony, urodził się w Surabai na wschodniej Jawie w Holenderskich Indiach Wschodnich (obecnie Indonezja). Pozwolono mu uczęszczać do szkoły holenderskiej. W 1916 zaczął naukę w szkole średniej w Surabai; spotkał tam Tjokroaminoto (przyszłego działacza niepodległościowego). W 1921 rozpoczął studia techniczne w "Technische Hoogeschool" w Bandungu.
Jako przywódca indonezyjskiego ruchu niepodległościowego, którego skrzydłem politycznym była "Partai Nasional Indonesia" (Narodowa Partia Indonezji), założona w 1927, wierzył, że z pomocą Japonii uda się mu uzyskać niezależność od Holandii. W 1929 aresztowany przez holenderskie władze kolonialne i skazany na dwa lata więzienia. Po wyjściu na wolność stał się osobą bardzo popularną, wręcz bohaterem narodowym. W latach 30. był jeszcze kilkakrotnie aresztowany i przebywał w więzieniu do 1942, kiedy Japończycy opanowali Jawę.
Jako przywódca Indonezji.
Po poddaniu się Japończyków, Sukarno, Mohammad Hatta i Radjiman Wediodiningrat zostali wezwani na spotkanie przez marszałka Terauchiego, naczelnego dowódcę japońskich wojsk na południu w Sajgonie. W reakcji na to Sukarno zamierzał przyśpieszyć ogłoszenie niepodległości. Został wtedy porwany razem z Muhammadem Hattą przez bojówkę młodzieżową do Rengasdengklok na zachodniej Jawie. Po odzyskaniu wolności Sukarno i Hatta ogłosili powstanie Republiki Indonezji 17 sierpnia 1945.
Wizja konstytucji Sukarno zawierała tzw. Pancasila (z sanskrytu „pięć filarów“). Jego filozofia polityczna wspierała się na elementach socjalizmu, nacjonalizmu i islamu. To właśnie uważał za "Panca Sila", założenia swojego programu przedstawił w mowie z 1 czerwca 1945. a były to: nacjonalizm (w narodowej jedności), internacjonalizm (niepodległy naród wśród równych sobie), demokracja reprezentatywna (wszystkie znaczące grupy mają być reprezentowane), sprawiedliwość społeczna (jako wpływ socjalizmu), wiara w Boga (ale z rozdziałem kościoła od państwa). Indonezyjski parlament, oparty na tych zasadach konstytucji okazał się bardzo nieefektywny w rządzeniu. Było to spowodowane głównie różnicami religijnym, społecznymi i etnicznymi.
Początkowo rząd Sukarno nie zamierzał tworzyć armii narodowej aby nie zaogniać stosunków z aliantami. W międzyczasie różne grupy milicji zostały zachęcone do przyłączenia się do BKR "Badan Keamanan Rakyat" (Ludowej Organizacji Bezpieczeństwa). W październiku 1945 BKR została przekształcona w TKR "Tentara Keamanan Rakyat" (Ludową Armię Bezpieczeństwa) w odpowiedzi na zwiększającą się obecność Holendrów w Indonezji, którzy próbowali przywrócić swoje władanie nad wyspami. W chaosie jaki wtedy zapanował udało się wojskom holenderskim schwytać Sukarno w grudniu 1948, ale zostali oni zmuszeni do jego uwolnienia po ogłoszeniu zawieszenia broni. Sukarno wrócił do Dżakarty 28 grudnia 1949. Jego rząd nie zyskał poparcia w całym kraju. Różne frakcje i regiony próbowały się usamodzielnić, dochodziło do starć wewnętrznych nawet w czasie walk z Holendrami. Przykładem może być lewicowa grupa działająca w Madium na wschodniej Jawie w 1948, z której większość członków osądzono i skazano, oraz rebelia skrajnych islamistów, która rozpoczęła się w 1949 roku. W 1955 roku odbyły się wybory, w których zwycięstwo odniosła Nacjonalistyczna Partia Indonezji a bardzo wysokie poparcie otrzymała Komunistyczna Partia Indonezji. Ze względu na kruchość rządów koalicyjnych, Sukarno w trakcie swoich rządów starał się równoważyć wpływy wojska, islamistów i komunistów na sytuację w kraju. Występowały dalsze próby przeprowadzenia przewrotów wojskowych w 1956, łącznie z ruchem separatystycznym na Sulawesi wspieranym przez CIA, gdzie doszło do incydentu, w czasie którego amerykański pilot został zestrzelony i pojmany.
W 1955 roku obok prezydenta Egiptu Gamala Abdel Nassera, premiera Indii Jawaharlala Nehru i przywódcy Jugosławii był współtwórcą Ruchu Państw Niezaangażowanych. Konferencja założycielska ruchu odbyła się w Bandungu w dniach 18–24 kwietnia 1955 roku. Wzięło w niej udział 29 państw, w tym 23 niepodległe i 6 stojących u progu niepodległości. Jak głosi oficjalna nazwa, była to „Konferencja solidarności krajów Azji i Afryki”. Bandung wiąże się ściśle z wojną w Indochinach, ponieważ narody kontynentu azjatyckiego miały obawy przed dalszą interwencją mocarstw i dlatego uczestnicy konferencji głosili hasło „Azja dla Azjatów”. Otwierając obrady, Sukarno stwierdził, że jest to: „pierwsza konferencja ludów kolorowych w historii ludzkości”. W 1956 roku Sukarno otrzymał doktorat honoris causa Uniwersytetu Belgradzkiego.
Schyłek lat 50. określany jest jako okres tzw. demokracji sterowanej. 30 listopada 1957 miał miejsce zamach na niego podczas odwiedzin szkoły w Cikini w Dżakarcie. Sześcioro dzieci zostało zabitych, on sam nie odniósł jednak żadnych poważniejszych obrażeń. W grudniu ogłosił nacjonalizację 246 firm holenderskich. W lutym 1958 roku rozpoczęło się zwalczanie PRRI ("Pemerintah Revolusioner Republik Indonesia") - buntowników w Bukittinggi. Byli oni mieszanką ruchów antykomunistycznych i islamskich otrzymując silne wsparcie od USA i Wielkiej Brytanii oraz Republiki Chińskiej. CIA zaopatrywało w broń i udzielało wszelkiej pomocy logistycznej ruchy powstańcze na Sulawesi i na Sumatrze aż do incydentu z zestrzelonym pilotem. Rebelia upadła pod koniec 1958 roku a ostatnie oddziały partyzanckie zlikwidowano w 1961 roku. W latach 50. nastąpiło zacieśnienie stosunków z Chinami i zwiększenia pomocy dla Indonezji z krajów bloku wschodniego. Również USA obawiając się przyłączenia Indonezji do bloku wschodniego zaczęły zwiększać swoją pomoc dla rządu Sukarno.
W latach 60. Indonezja popadła w konflikt z Malezją, wspartą przez Wielką Brytanię, względem której Indonezja zgłaszała pretensje terytorialne. Pogorszeniu uległy także relacje z Brunei po tym, gdy Indonezja wsparła tam nieudaną rewolucję. Indonezja w latach 60. wspierała antymalezyjskich, antykolonialnych i lewicowych partyzantów z Narodowej Armii Północnego Borneo (powstanie w Sarawaku), a około 700–800 młodych Chińczyków, których dotknęły represje ze strony malezyjskiego rządu, uciekło do indonezyjskiego Kalimantanu, gdzie przeszli szkolenie militarne. Indonezja, dzięki poparciu doradców prezydenta Johna F. Kennedy’ego – McGeorge Bundy’ego i Roberta Komera, zyskała wpływy handlowe w Nowej Gwinei (Papua Zachodnia) oraz wprowadziła swój korpus wojskowy na wyspę. W 1962 roku z inicjatywy senatora Roberta F. Kennedy’ego, Indonezja, Holandia i przedstawiciele ONZ podpisali umowę dotyczącą przyszłości regionu, lecz w tym samym roku grono papuaskich działaczy ogłosiło niepodległość Zachodniej Nowej Gwinei, jednak rzeczywistą kontrolę nad wyspą sprawowała Indonezja, co zostało też poparte przez opinię międzynarodową.
Odsunięcie od władzy przez Suharto.
W lipcu 1963 Zgromadzenie Narodowe ogłosiło go dożywotnio prezydentem. Ze względu na obawy interwencji ze strony Holandii, Wielkiej Brytanii lub Stanów Zjednoczonych, Indonezja rozpoczęła proces zakupu broni z ZSRR. Gdy partia komunistyczna zaczęła zdobywać coraz większe poparcie, aż w końcu zagroziła rządowi nacjonalistów, USA wycofało swoją pomoc względem Indonezji. W tym czasie pogorszył się stan jego zdrowia, lekarze postawili diagnozę choroby nerek. Gdy Sukarno znajdował się pod coraz większą presją utrzymania równowagi między wrogimi względem siebie siłami armii i komunistami, jego autorytet zmalał. W nocy 30 września 1965 sześciu czołowych generałów o poglądach antykomunistycznych zostało zabitych. O tę zbrodnię i próbę zamachu stanu została oskarżona partia komunistyczna. Armia i bojówki antykomunistyczne rozpętały nagonkę przeciw komunistom. Doszło w tym czasie do wielu zabójstw rzekomych, bądź rzeczywistych działaczy komunistycznych. Szacuje się, że od 0,5 miliona do 2 milionów (wciąż odkrywane są nowe masowe groby) Indonezyjczyków zostało wymordowanych przez żołnierzy, policję i popierających sprawcę terroru - Suharto. Celem zamachów z powodów ekonomicznych stała się także mniejszość chińska. Ponadto, więcej niż milion ludzi trafiło do więzień. Doszło także do osłabienia wpływów Sukarno, który został zmuszony przez Suharto do ustąpienia ze stanowiska 11 marca 1966 i oddania mu całej władzy. Był w tym czasie przetrzymywany w areszcie domowym aż do śmierci w wieku 69 lat w 1970. Pochowany w miejscu urodzenia w Blitar.
Życie prywatne.
Jako dwudziestolatek ożenił się z kobietą o imieniu Inggit, starszą od niego o jedenaście lat. Siedemnaście lat później Sukarno, po stwierdzeniu, że jego małżonka jest bezpłodna, wziął ślub z modelką Fatmawati. Po powstaniu państwa ożenił się jeszcze z dwiema kobietami – Hartini oraz Japonką Dewi. Jego partnerką była także Yurike Sanger, z którą jednak się nie pobrali. Uważany za kobieciarza, krytykowany był przez konserwatywnych Indonezyjczyków oraz przez media zagraniczne (które nazywały go „lubieżnikiem” i „wielkim uwodzicielem”).
Miał co najmniej ośmioro dzieci. Megawati Soekarnoputri, która była czwartym prezydentem z kolei, jest jego córką.

</doc>
<doc id="302357" url="https://pl.wikipedia.org/wiki?curid=302357" title="Velký Javorník">
Velký Javorník



</doc>
<doc id="302358" url="https://pl.wikipedia.org/wiki?curid=302358" title="Zwierzę zmiennocieplne">
Zwierzę zmiennocieplne

Zwierzę zmiennocieplne, inaczej: zimnokrwiste, ektotermiczne, pojkilotermiczne (gr. "poikilos" ‘zmienny’) – zwierzę, którego temperatura jest zmienna i zależy od temperatury otoczenia oraz zewnętrznych źródeł ciepła. Jest to pojęcie tradycyjne i silnie ugruntowane w literaturze, lecz nieścisłe, a czasami wręcz mylące. Od tej definicji są bowiem wyjątki.
Zmiennocieplność jest cechą charakterystyczną dla większości zwierząt bezkręgowych oraz dla ryb, płazów i gadów. Zwierzęta te pobierają mniej pokarmu i wykorzystują jedynie niewielką część uzyskanej z niego energii do produkcji ciepła (w przeciwieństwie do zwierząt stałocieplnych). Ich aktywność ogranicza się często wyłącznie do najcieplejszych godzin w ciągu dnia, przez resztę czasu są natomiast powolne lub całkiem zesztywniałe. Aby móc bardziej efektywnie chłonąć ciepło słoneczne, wykształcają niekiedy różne przystosowania (np. obfite unaczynienie skóry, ciemne ubarwienie ciała). W okresie zimowym niektóre z tych zwierząt zapadają w stan diapauzy.
Z uwagi na swoje wymagania termiczne, zwierzęta te występują z reguły na terenach, na których minimalna temperatura nie spada nigdy poniżej 5–10 °C, natomiast maksymalna nie przekracza 35–40 °C. Istnieją jednak zwierzęta zmiennocieplne zamieszkujące morza antarktyczne o temperaturze wody sięgającej nawet –2 °C.

</doc>
<doc id="302360" url="https://pl.wikipedia.org/wiki?curid=302360" title="Javorníky">
Javorníky



</doc>
<doc id="302363" url="https://pl.wikipedia.org/wiki?curid=302363" title="Javorniky">
Javorniky



</doc>
<doc id="302375" url="https://pl.wikipedia.org/wiki?curid=302375" title="Komora grobowa">
Komora grobowa

Komora grobowa – w starożytnym Egipcie sala sarkofagowa, komora „odrodzenia”, miejsce wiecznego pobytu zmarłego, zwane "„Dżeser-dżeseru”" – „Święte Świętych”.
W okresie Starego Państwa, za panowania władców IV, V i VI dynastii, komora grobowa, zwana „komorą odrodzenia”, umieszczana była we wnętrzu piramidy lub pod nią wykuta w podłożu. W wielkiej piramidzie Cheopsa znajdują się aż trzy komory grobowe: jedna pod powierzchnią podłoża tzw. komora pierwotna i dwie we wnętrzu: Komora Królowej oraz, umieszczona mniej więcej na 1/3 wysokości piramidy – Komora Króla. W sali tej o wymiarach 5,2x10,8x5,8 m wysokości, posadzkę i ściany wykonano z ciemnoczerwonego granitu. Jej płaski sufit tworzy dziewięć 50-tonowych bloków takiego samego granitu co reszta pomieszczenia. Jedyną rzeczą, znajdującą się w jej wnętrzu, jest sarkofag wykonany z czarnego granitu (dziś mocno już zniszczony i uszkodzony, pozbawiony pokrywy). Ściany pozbawione są jakichkolwiek dekoracji, malowideł czy też inskrypcji.
W piramidzie Chefrena wnętrze jest o wiele skromniejsze. Korytarze obłożone są czerwonym granitem, a komora grobowa, znajdująca się częściowo pod powierzchnią podłoża wapieniem. Sufit stanowi dwuspadowe sklepienie. Znajduje się w niej piękny, granitowy sarkofag. Tu także ściany pozbawione są jakichkolwiek inskrypcji czy dekoracji.
Komory grobowe w piramidach ostatniego władcy V dynastii i władców VI dynastii zasadniczo różnią się od ich poprzedników. Piramidy Unisa, Pepi I, Teti i Pepi II zwane są „Mówiącymi Piramidami” z racji tekstów, znajdujących się na ścianach przedsionków i samych komór grobowych, zwanych Tekstami Piramid.
W okresie Nowego Państwa na skutek trwającego od dziesiątek lat, złodziejskiego procederu, w wyniku którego ograbiono i zniszczono wiele królewskich nekropolii, władcy XVIII dynastii podjęli decyzję całkowicie zmieniającą odwieczną tradycję grzebalną. Jako pierwszy dokonał tego Totmes I polecając wykonanie dla siebie podziemnego, tajnego grobowca w odludnym miejscu, nieopodal urwiska płaskowyżu Pustyni Libijskiej, w miejscu zwanym "Sechet-aat", co znaczy „Wielka Łąka”, dziś znanym jako Dolina Królów. W wyniku tej decyzji zaczęto drążyć podziemne grobowce, które z czasem przekształciły się w hypogea, podziemne labirynty korytarzy, pochylni, schodów i sal. Komora grobowa znajdująca się z reguły na końcu lub pod koniec kompleksu od tej pory stała się wspaniałą, ogromną salą (w wielu grobowcach o powierzchni od 160 do ponad 200 m²), stanowiącą miejsce „wiecznego pobytu króla”. Zazwyczaj była to sala z czterema, sześcioma lub ośmioma filarami oraz kilkoma bocznymi pomieszczeniami, stanowiącymi „magazyny” wyposażenia króla w podróży po Zaświatach. W centralnym miejscu sali znajdował się królewski sarkofag wykonany zazwyczaj z: alabastru, kwarcytu, granitu lub rzadziej – bazaltu. Ściany całego grobowca, a w szczególności komory grobowej, pokryte były reliefami i wspaniałymi malowidłami, a także tekstami z Królewskich Ksiąg Grobowych: Księgi Amduat, Księgi Bram, Dnia i Nocy, Jaskiń, Ziemi... Sam, pełny tytuł Księgi Amduat przedstawia powody umieszczania świętych tekstów w królewskich grobowcach: ...”"Pisma ukrytej komnaty, siedziby dusz, bogów, cieni, i ich akcji... Dla poznania dusz Duat, dla ich aktów, dla poznania aktów wychwalania boskiej światłości, dla poznania tajemnych mocy, dla poznania zawartości godzin i ich bogów. By wiedzieć to, co On im mówi, by znać bramy i drogi, jakimi podąża Wielki Bóg, by znać bieg godzin..."”. Malowidła przedstawiają króla przed obliczem Ozyrysa – Króla Zaświatów, Wielkiego Sędziego Zmarłych, ukazują „"podróż ku kresowi nocy"”, ceremonie mumifikacji oraz ceremonie „Otwarcia Ust”, wszędzie widnieją wizerunki bogini Nieba Nut w towarzystwie boga Ziemi Geb i niekiedy boga Powietrza Szu. Najwspanialszą, chyba spośród wszystkich, komorę grobową, wykonano dla faraona Seti I. Wszędzie znajdują się wizerunki bogów oraz teksty Świętych Ksiąg. Na ciemnoniebieskim suficie uwieczniono zapis astronomiczny układu konstelacji w chwili narodzin Seti I. Gwiazdozbiory przedstawione są w formie ogromnych złocistych postaci, wśród których znajdują się bogowie Thot, Anubis, Ptah i Toeris. Barwy i kontury malowideł zachowały swoją dawną ostrość i wyrazistość. W czasie pogrzebu zmarłego króla pomieszczenia przyległe do komory grobowej zapełniano wszelkiego rodzaju przedmiotami, mającymi służyć królowi w jego pozaziemskim bytowaniu. Składano tu przedmioty codziennego użytku i żywność: wypatroszone kaczki, udźce baranie, dzbany pełne piwa i wina, setki skrzyń i skrzynek wypełnionych wszelakiego rodzaju strojami, tysiące naczyń na kosztowne oleje, maści i pachnidła, pełne zestawy uzbrojenia: łuki, strzały, harpuny, bumerangi, maczugi i włócznie. A wszędzie wokół stały rozstawione statuetki króla w różnych pozach, ze złota, fajansu i drewna. Wokół nich całe regimenty uszebti, małych drewnianych figurek, które miały wykonywać wszelkie prace w zastępstwie swego Pana. Ale nade wszystko wszędzie błyszczało złoto, całe góry złota, kaskady i strumienie złota.

</doc>
<doc id="302377" url="https://pl.wikipedia.org/wiki?curid=302377" title="Fédération Internationale des Sociétés Magiques">
Fédération Internationale des Sociétés Magiques

Fédération Internationale des Sociétés Magiques (FISM; ang. "International Federation of Magic Societies") – Światowa Federacja Stowarzyszeń Iluzjonistycznych z siedzibą w Hadze.
Założycielem i pierwszym prezydentem od roku 1948 był Francuz Jules Dhotel. Pod auspicjami tej organizacji co trzy lata odbywają się Światowe Kongresy Iluzjonistów. Pierwszy Kongres odbył się w 1948 roku. W ramach kongresów organizowane są przeglądy konkursowe iluzjonistów, w których przeciętnie uczestniczy około 150 profesjonalnych artystów.
Laureatami dotychczasowych spotkań artystów sztuki iluzji byli: Willane z Anglii, Viggo Jan z Danii, Denis Moroso z Włoch, Tonny van Dommelen z Holandii, Pierre Brahma z Francji (dwukrotnie), Mr. Cox z Niemiec, Di Sato z Holandii, Richard Ross z Holandii (dwukrotnie), Suntangali Sukurov i Sara Kabikużena z Rosji, Lance Burton z USA, Javier i Ana z Hiszpanii, Johny Ace Palmer z USA, Wladimir Danilin z Rosji, Franklin z Niemiec, Iwan Nieczeporienko z Rosji, Scot the Magician i Miss Muriel z Holandii oraz Norbert Ferre z Francji i Jason Latimer z USA.
Jedynym polskim iluzjonistą, który na Światowych Kongresach sztuki iluzji odnosi sukcesy, jest Arsène Lupin - Sławomir Piestrzeniewicz, który dwukrotnie zajął II miejsce w kategorii manipulacje (Lozanna 1982 i 1991), oraz otrzymał nagrodę w kategorii innowacje w 2003 roku w Hadze.

</doc>
<doc id="302380" url="https://pl.wikipedia.org/wiki?curid=302380" title="Sverre Fehn">
Sverre Fehn

Sverre Fehn (ur. 14 sierpnia 1924 w Kongsbergu, zm. 23 lutego 2009) – norweski architekt modernistyczny, laureat Nagrody Pritzkera w 1997.
Młodość.
Fehn studiował architekturę w Oslo i w 1949 uzyskał dyplom, po czym założył własne biuro. W latach 1952-1953 odbył podróż po Maroku, a w latach 1953-1954 współpracował z Jeanem Prouvé w Paryżu.
Kariera.
W wieku 34 lat zdobył międzynarodowe uznanie projektem Pawilonu Norweskiego na wystawę światową w Brukseli w 1958. Architektura Fehna przywołuje podstawowe formy i wzorce. W latach 60. jego projekty posiadały jasną, ortogonalną i zwartą organizację rzutu, później projektował bardziej swobodnie, jednak krytyka jego projektów ze strony postmodernistów załamała jego karierę na kilkanaście lat.

</doc>
<doc id="302381" url="https://pl.wikipedia.org/wiki?curid=302381" title="Kalman Segal">
Kalman Segal

Kalman Segal, hebr. קלמן סגל (ur. 29 grudnia 1917 w Sanoku, zm. 18 maja 1980 w Jerozolimie) – polsko-izraelski pisarz, poeta, dziennikarz radiowy. Pisał w języku polskim i jidysz. 
Życiorys.
Urodził się 29 grudnia 1917 w Sanoku. Jego rodzicami byli: Ita Manaster i Leib Segal (rolnik). Dom rodzinny Segalów znajdował się w Sanoku przy ówczesnej ulicy Królewskiej 25 (pierwotnie budynek figurował pod numerem konskrypcyjnym 893).
Kalman Segal ukończył siedem klas Publicznej Szkoły Powszechnej im. Władysława Jagiełły w Sanoku. W latach 1932–1935 uczęszczał do klasy o profilu humanistycznym w Państwowym Gimnazjum Męskim im. Królowej Zofii w Sanoku. Był tam w jednym oddziale szkolnym z innym późniejszym pisarzem, Marianem Pankowskim. Będąc w VI klasie w roku szkolnym 1934/1935 z dniem 21 stycznia 1935 został skreślony z listy uczniów z powodu niepłacenia czesnego. W młodości w Sanoku związał się z ruchem komunistycznym.
Po wybuchu II wojny światowej wraz z rodzicami przedostał się przez San do ZSRR, gdzie cała rodzinę zesłano do łagru na Kołymie. O doświadczeniach tych lat traktowała napisana później książka „Uchodźcy”, która jednak nie miała szans ukazania się w PRL-u.
Po powrocie do Polski po wojnie i krótkim tu pobycie, wyjechał z matką (ojciec zmarł w łagrze) do obozu dla uchodźców żydowskich w Linzu. Na emigracji po raz pierwszy opublikował swoje utwory literackie w czasopismach wydawanych w Austrii, takich jak „Ojfgang” i „Unterwegns”.
W 1947 wrócił do Polski. Mieszkał krótko m.in. w Sosnowcu i Chorzowie, ale ostatecznie osiedlił się w Katowicach. Początkowo pracował jako nauczyciel, a od 1952 został członkiem zespołu redakcyjnego Polskiego Radia w Katowicach, gdzie pisał liczne słuchowiska radiowe i dokonywał adaptacji tekstów literackich. W tym czasie wydał debiutancki tomik wierszy w języku jidysz pt. "Lider" (1952) i został członkiem Związku Literatów Polskich. Debiut prozatorski Segala – książka "Opowiadania z zabitego miasteczka" z 1956 roku – zapoczątkował okres jego kilkunastoletniej kariery pisarskiej, która spotykała się z dobrym odbiorem zarówno krytyków, jak i czytelników. Równolegle do polskojęzycznych tomów prozy w kraju pojawiło się także kilka ich wersji napisanych w jidysz. Ponadto Segal był bardzo płodnym publicystą; jego felietony i recenzje (niektóre w ramach stałej rubryki autorskiej) regularnie zamieszczano w tytułach regionalnych (np. „Dziennik Zachodni”, „Nowiny Rzeszowskie”, „Trybuna Opolska”) i w periodykach ogólnopolskich („Perspektywy”, „Widnokrąg”, „Panorama”, „Przyjaciółka”), w tym także poświęconych życiu artystycznemu („Odra”, „Tygodnik Kulturalny”, „Życie Literackie”, „Kultura”). Drukowano go jednocześnie za granicą w wielu czasopismach żydowskich, były to m.in.: „Naje Welt” (Tel Awiw), „Jeruszalaimer Almanach” (Jerozolima), „Di naje prese” (Paryż), „Idisze Kultur” (Nowy Jork), „Ojfgang” (Linz), „Sowietisz hejmland” (Moskwa) i „YKUF” (Buenos Aires).
Przygnębiony kampanią antysemicką zainicjowaną przez Gomułkę w Marcu 1968, w listopadzie 1969 Kalman Segal wyemigrował na znak protestu i solidarności z Polski do Izraela. Spędził tam ostatnią dekadę swojego życia, pracując dla radia Kol Israel i pisząc recenzje do czasopism artystycznych. Wydał również kilka zbiorów wierszy i prozy w języku hebrajskim oraz jidysz.
Tematyka polskojęzycznych utworów Segala w dużej mierze wiąże się ze wspomnieniami z okresu dzieciństwa spędzonego w Sanoku: obejmują one wątki autobiograficzne i ukazują specyfikę życia na polsko-żydowsko-ukraińskim pograniczu kulturowym. Wspomnienia te opisane są zwłaszcza w tomach "Kochankowie w Sodomie", "Opowiadania z zabitego miasteczka", "Nad dziwną rzeką Sambation", "Dolina zielonej pszenicy", "Kij i kadzidło", "Przygoda w miasteczku" i "Miłość o zmierzchu". Inne tomy prozatorskie poruszają także tematykę współczesną, a ich różnorodność stylistyczna dowodzi wszechstronnego warsztatu pisarskiego Segala.
Upamiętnienie.
Poeta Janusz Szuber napisał wiersz pt. "Kalman Segal", wydany w tomikach poezji pt. "Czerteż" z 2006 oraz "Pianie kogutów" z 2008.
W Sanoku przed kamienicą przy Rynku 14 została ustanowiona ławeczka pamięci Kalmana Segala, odsłonięta w październiku 2007. 21 czerwca 2014 na fasadzie budynku Gimnazjum nr 2 im. Królowej Zofii w Sanoku została odsłonięta tablica upamiętniająca trzech absolwentów tego gimnazjum, którymi byli literaci trzech narodowości: Ukrainiec Bohdan Ihor Antonycz (1909-1937), Żyd Kalman Segal (1917-1980) i Polak Marian Pankowski (1919-2011). Tablica została umieszczona przy wejściu do budynku i odsłonięta 21 czerwca 2014 podczas Światowego Zjazdu Sanoczan. Inskrypcja głosi: "Pamięci wybitnych literatów, wychowanków Gimnazjum Męskiego im. Królowej Zofii w Sanoku w okresie międzywojennego dwudziestolecia reprezentujących trzy narodowości tworzące ówczesną społeczność naszego Miasta: Bohdana Ihora Antonycza 1909–1937, Kalmana Segala 1917–1980, Mariana Pankowskiego 1919–2011. Sanok, 21 czerwca 2014 – Światowy Zjazd Sanoczan". Ponadto przy szkole zasadzono trzy dęby szypułkowe honorujące tych pisarzy, w tym drzewo nazwane „Kalman”.
W czerwcu 2017 roku rozpoczęto cykl wydarzeń kulturalnych i edukacyjnych upamiętniających setną rocznicę urodzin pisarza.

</doc>
<doc id="302384" url="https://pl.wikipedia.org/wiki?curid=302384" title="Hovawart">
Hovawart

Hovawart – rasa psa zaliczana do grupy molosów, wyhodowana w średniowiecznych Niemczech jako pies obronny, zrekonstruowana w XX wieku. Typ wilkowaty.
Rys historyczny.
W literaturze niemieckiej, pochodzącej z okresu średniowiecza są spotykane częste wzmianki o psie figurującym pod nazwą „hovewart” lub „Hofwarth” (np. w średniowiecznym kodeksie praw nazwanym „Zwierciadło saskie” z 1220 roku). Przedstawiany tam był jako wierny stróż należący do drobnej szlachty i ludzi pochodzenia chłopskiego. Obecnego hovawarta nie można uznać za bezpośredniego potomka psów germańskich, jednak na pewno ma wiele wspólnego z licznie występującymi w dawnej środkowej Europie psami podwórzowymi średniej wielkości. Na początku XX wieku podjęto w Niemczech próby odtworzenia tej rasy. Jednym z pierwszych hodowców był Kurt König, twórca kontrowersyjnej teorii o jednorodnym i różnorodnym pochodzeniu zwierząt domowych. Kojarzył głównie psy wiejskie z Harzu, Odenwaldu, a także z nowofundlandami (w dawnym lekkim typie) i pasterskimi psami perskimi.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Hovawarta obowiązują próby pracy.
Zachowanie i charakter.
Hovawarty w usposobieniu są wesołe, skore do wspólnych zabaw z członkami rodziny.
Mają dość silne poczucie dominacji, stąd wymagają kontaktu z ludźmi o stabilnej osobowości i konsekwentnym, zdecydowanym podejściu. Sprawiają jednak trudności w układaniu. Odzwyczaić od czegoś psa tej rasy jest niełatwe. Hovawarty są bowiem dosyć sprytne i znajdują zwykle wyjście z sytuacji, które są mu pokazywane w czasie treningu. Uczenie hovawarta reguły przynoszenia patyka i oddawania go bywa w przypadku pewnych osobników trudne, gdyż pies może uznać coś rzuconego mu za jego własność. Zwierzęta te są wierne i oddane opiekunowi.
Użytkowość.
Współcześnie jest psem wielostronnie wykorzystywanym, także w służbie policyjnej i ratunkowej.
Zdrowie i pielęgnacja.
Szata w utrzymaniu nie jest kłopotliwa. Z racji żywego usposobienia tego psa należy zapewnić mu sporo ruchu i zajęcia na wolnym powietrzu.
Umaszczenia.
Hovawarty występują w trzech odmianach kolorystycznych: "blond", czarny podpalany i czarny.
Popularność.
Zainteresowanie tą rasą w Polsce wzrasta.

</doc>
<doc id="302385" url="https://pl.wikipedia.org/wiki?curid=302385" title="Katarzyna Popowa-Zydroń">
Katarzyna Popowa-Zydroń

Ekaterina Katarzyna Popowa-Zydroń (bułg. Екатерина Попова) (ur. 30 kwietnia 1948 w Sofii) – polska pianistka i pedagog pochodzenia bułgarskiego, profesor sztuk muzycznych. Przewodnicząca jury XVII Międzynarodowego Konkursu Pianistycznego im. Fryderyka Chopina w 2015 r. i XVIII Międzynarodowego Konkursu Pianistycznego im. Fryderyka Chopina w 2021 r.
Wykształcenie.
Urodziła się 30 kwietnia 1948 w Sofii (Bułgaria). Ukończyła z wyróżnieniem studia pianistyczne w Akademii Muzycznej w Gdańsku, w klasie fortepianu prof. Zbigniewa Śliwińskiego (1973). Podyplomowe studia odbyła w Hochschule für Musik und Darsteilende Kunst w Wiedniu w klasie fortepianu prof. Aleksandra Jennera. Uczestniczyła również w kursach mistrzowskich Susanne Rocha, Dietera Riecha i György Sebőka. W 1993 uzyskała tytuł profesora sztuki.
Sukcesy na konkursach pianistycznych.
W latach siedemdziesiątych była laureatką II Ogólnopolskiego Festiwalu Młodych Muzyków, półfinalistką konkursów międzynarodowych w Terni (Włochy), Monachium (1978). W 1975 roku została półfinalistką IX Międzynarodowego Konkursu Pianistycznego im. Fryderyka Chopina w Warszawie, gdzie otrzymała wyróżnienie. Tam też uznano ją za najciekawszą, po Krystianie Zimermanie, uczestniczkę polskiej ekipy (IV wyróżnienie).
Praca pedagogiczna.
Od 1973 pedagog w Akademii Muzycznej w Gdańsku a od 1991 również w Akademii Muzycznej w Bydgoszczy, gdzie w latach 1995–1996 kierowała Katedrą Fortepianu. Ponadto opiekuje się utalentowaną młodzieżą uczącą się w średnich szkołach muzycznych w Gdańsku, Gdańsku-Wrzeszczu, Toruniu, Inowrocławiu, Łodzi, Poznaniu, Pile, Koninie, Słupsku, Koszalinie, Elblągu podczas stałych zajęć lub okresowych konsultacji.
Prowadziła kursy i seminaria dla uczniów, studentów i nauczycieli (m.in. kurs dla nauczycieli w Kitakyūshū w Japonii).
Do jej najsławniejszych uczniów należą:
Działalność koncertowa.
Występuje z recitalami, koncertami symfonicznymi i kameralnymi w kraju i za granicą. Jej repertuar obejmuje dzieła od kompozytorów barokowych aż po muzykę XX wieku, w tym szczególnie utwory Mozarta, Beethovena, Schuberta, Schumanna, Chopina, Debussy’ego, Bartóka i innych. Brała również udział w prawykonaniach polskiej muzyki współczesnej.
Działalność jurorska.
Wielokrotnie zasiadała w jury konkursów ogólnopolskich. W 2010 zasiadała w jury XVI Międzynarodowego Konkursu Pianistycznego im. Fryderyka Chopina w Warszawie.
22 listopada 2013 roku odebrała akt powołania na przewodniczącą jury Konkursu Chopinowskiego w 2015 roku z rąk Ministra Kultury i Dziedzictwa Narodowego Bogdana Zdrojewskiego.

</doc>
<doc id="302388" url="https://pl.wikipedia.org/wiki?curid=302388" title="Młyn kulowy">
Młyn kulowy

Młyn kulowy to odmiana młyna, w którym funkcję mielników spełniają kule o różnych średnicach, wykonane z twardego materiału o dużej gęstości, takiego jak stal czy ceramika. Młyny tego typu służą do mielenia na sucho lub mokro surowców średniotwardych i miękkich – stosuje się je do przeróbki rud lub do przerobu odpadów wielkogabarytowych (np. zgarów pochodzących z odlewnictwa metali nieżelaznych), a także w przemyśle cementowym, ceramicznym i w energetyce (spalanie pyłu węglowego i przygotowanie sorbentu do instalacji odsiarczania spalin).
Młyny kulowe są często używane w pirotechnice. Jako części mielące (mielniki) stosowane są kule lub wałki ze stopów metali nieiskrzących (ze względu na niebezpieczeństwo wybuchu), np. kule ze stopu ołowiu z antymonem.

</doc>
<doc id="302391" url="https://pl.wikipedia.org/wiki?curid=302391" title="Alfred Baeumler">
Alfred Baeumler

Alfred Baeumler (ur. 19 listopada 1887, Neustadt an der Tafelfichte (obecnie Nové Město pod Smrkem), zm. 19 marca 1968 koło Reutlingen) – niemiecki filozof i pedagog, został jednym z głównych (obok Alfreda Rosenberga) ideologów nazizmu. Był inspiratorem i współorganizatorem akcji palenia książek w Berlinie.

</doc>
<doc id="302392" url="https://pl.wikipedia.org/wiki?curid=302392" title="Alfred Baumler">
Alfred Baumler



</doc>
<doc id="302394" url="https://pl.wikipedia.org/wiki?curid=302394" title="Szpic wilczy">
Szpic wilczy

Szpic wilczy (Szpic wilczasty lub wolfszpic) − rasa psa należąca do grupy szpiców i psów pierwotnych, zaklasyfikowana do sekcji szpiców europejskich. Zgodnie z klasyfikacją amerykańską należy do grupy psów użytkowych. Typ lisowaty.
Rys historyczny.
W XVIII wieku uważany był za „psa ludu” i symbolizował opór stawiany Wilhelmowi Orańskiemu. Rasa stanowi rezultat skrzyżowania szpica pomorskiego, samojeda i norweskiego elkhunda.
Wygląd.
Budowa.
Szpic wilczy ma krzepkie, średniej wielkości ciało.
Szata.
Sierść jest prosta i twarda w dotyku, podszerstek zaś miękki, gęsty i obfity.
Umaszczenie.
Umaszczenie jest szaro-srebrno-czarne (ogon często jest biały). 
Zachowanie i charakter.
Szpic wilczy jest psem żywiołowym, wesołym, bardzo towarzyskim, lubi dzieci i zabawę. Jest psem pojętnym ale i upartym, stąd potrzeba cierpliwości w jego wychowaniu.
Zdrowie i pielęgnacja.
Długa sierść szpica wilczego nie wymaga częstego czesania. Psy tej rasy są narażone na alergie skóry oraz niedoczynność tarczycy. Wymagają zapewnienia ruchu, kłopotliwe może być ich głośne szczekanie. W wyniku właściwego szkolenia zdobywają dobre wyniki w konkursach posłuszeństwa. Surowość opiekuna prowadzi do agresywnych zachowań psa.

</doc>
<doc id="302395" url="https://pl.wikipedia.org/wiki?curid=302395" title="Printer Command Language">
Printer Command Language

PCL (ang. "Printer Command Language") – język obsługi drukarek laserowych i drukarek atramentowych opracowanych przez firmę Hewlett-Packard.

</doc>
<doc id="302397" url="https://pl.wikipedia.org/wiki?curid=302397" title="PCL">
PCL



</doc>
<doc id="302399" url="https://pl.wikipedia.org/wiki?curid=302399" title="No Pads, No Helmets… Just Balls">
No Pads, No Helmets… Just Balls

No Pads, No Helmets... Just Balls – debiutancki album kanadyjskiej grupy Simple Plan.

</doc>
<doc id="302400" url="https://pl.wikipedia.org/wiki?curid=302400" title="Oszustwa archeologiczne">
Oszustwa archeologiczne

Archeologiczne oszustwo – mistyfikacja, fałszerstwo w dziedzinie nauk archeologicznych powodowana najczęściej żądzą sławy i zysku oraz zwiększenia zainteresowania danym obszarem kulturowym. Działania te polegają na sztucznym preparowaniu znalezisk lub naginaniu bądź dopasowywaniu faktów historycznych pod obmyśloną wcześniej historię. Często połączone są z wykorzystaniem tajemniczości znalezisk i pozornym dodawaniem im mistycyzmu, co wykorzystywane jest do zwrócenia uwagi i rozsławienia znaleziska w mediach.
Sfałszowane materiały niejednokrotnie osiągały zawrotne ceny na aukcjach nieświadomych kolekcjonerów. Z fałszerstwami archeologicznymi mamy do czynienia nie tylko podczas wykopalisk, czy prywatnych znalezisk, ale również w przypadku wszelkich archeologicznych eksponatów muzealnych. Dzieje się tak dlatego, że obiektem działań oszustów archeologicznych może być niemal wszystko – od teorii po rzeczy namacalne i niemal z każdej epoki.

</doc>
<doc id="302403" url="https://pl.wikipedia.org/wiki?curid=302403" title="Fałszerstwo archeologiczne">
Fałszerstwo archeologiczne



</doc>
<doc id="302404" url="https://pl.wikipedia.org/wiki?curid=302404" title="Oszustwo archeologiczne">
Oszustwo archeologiczne



</doc>
<doc id="302419" url="https://pl.wikipedia.org/wiki?curid=302419" title="Basketball">
Basketball



</doc>
<doc id="302425" url="https://pl.wikipedia.org/wiki?curid=302425" title="Max Baginski">
Max Baginski

Max Baginski (ur. 1864 w Bartoszycach, zm. 1943 w Nowym Jorku) – niemiecki ideolog i działacz anarchistyczny. 
Niemiecki szewc, socjaldemokrata, jeden z najbardziej znanych trybunów wschodzącego ruchu anarchistycznego. W 1893 wyemigrował do Stanów Zjednoczonych. W latach 1894-1901 był wydawcą gazety "Chicago Worker". W latach 1906-1907 Pomagał w publikacji magazynu "Freedom" i anarchistycznego czasopisma "Mother Earth".

</doc>
<doc id="302430" url="https://pl.wikipedia.org/wiki?curid=302430" title="Sodden">
Sodden



</doc>
<doc id="302437" url="https://pl.wikipedia.org/wiki?curid=302437" title="Częściowe zaćmienie Słońca">
Częściowe zaćmienie Słońca



</doc>
<doc id="302439" url="https://pl.wikipedia.org/wiki?curid=302439" title="Heinrich von Brentano">
Heinrich von Brentano

Heinrich Joseph Maximilian Johann Maria von Brentano di Tremezzo (ur. 6 czerwca 1904 w Offenbach am Main, zm. 14 listopada 1964 w Darmstadt) – niemiecki polityk i prawnik, minister spraw zagranicznych Niemiec (1955-1961), przewodniczący frakcji poselskiej CDU/CSU (1949-1955; 1961-1964).
Życiorys.
Pochodził z rodziny o włoskich korzeniach, która osiadła w Hesji w XVII wieku, gdzie nawiązała bliskie kontakty z heską szlachtą oraz ważnymi osobami niemieckiego romantyzmu (Goethe, Savigny, Arnim). Jego rodzicami byli polityk partii Zentrum Otto von Brentano di Tremezzo (1855–1927) oraz Lilla Schwerdt (1863–1948).
Studiował prawo na Uniwersytecie w Monachium oraz we Frankfurcie nad Menem i Grenoble.
W 1930 r.uzyskał tytuł doktora nauk prawnych na Uniwersytecie w Gießen. Od 1932 roku praktykował jako adwokat i notariusz w Darmstadt, następnie skierowany w 1943 do pracy w Hanau.
Był jednym z założycieli CDU w Hesji oraz deputowanym do landowego parlamentu (1946-1949). Był członkiem Bundestagu (1949-1964), a w latach 1955–1961 sprawował funkcję ministra spraw zagranicznych Republiki Federalnej Niemiec. Był jedną z ważniejszych osób zaangażowanych w tworzenie Europejskiej Wspólnoty Gospodarczej.
Nigdy się nie ożenił. Zmarł wskutek komplikacji po operacji raka przełyku, pochowany na cmentarzu w Darmstadt.

</doc>
<doc id="302440" url="https://pl.wikipedia.org/wiki?curid=302440" title="Cristiano Lucarelli">
Cristiano Lucarelli

Cristiano Lucarelli (ur. 4 października 1975 w Livorno) – były włoski piłkarz występujący na pozycji napastnika. Do 2012 SSC Napoli, do którego został wypożyczony z Parmy.
Kariera piłkarska.
Kariera klubowa.
W sezonie 2003/2004 walnie przyczynił się do powrotu Livorno do Serie A strzelając 29 bramek w 38 spotkaniach. Po tym awansie odrzucił ofertę powrotu do swojego byłego klubu Torino FC, pomimo iż Turyńczycy oferowali mu półmilionowy kontrakt. Jak się później okazało była to bardzo dobra decyzja, gdyż w kolejnym sezonie Lucarelii został królem strzelców włoskiej ekstraklasy (zdobył 24 gole w 35 meczach), a jego klub zajął wysokie ósme miejsce w ligowej tabeli na koniec sezonu.
Kariera reprezentacyjna.
Lucarelli ma za sobą 6 występów i 3 gole w reprezentacji Włoch, w której zadebiutował 8 czerwca 2005 w zremisowanym 1:1 meczu z Serbią i Czarnogórą.

</doc>
<doc id="302441" url="https://pl.wikipedia.org/wiki?curid=302441" title="Wapienica (rzeka)">
Wapienica (rzeka)

Wapienica – rzeka o długości 20,6 km w południowej Polsce, w dorzeczu Wisły. Spływa z północnych stoków pasma Klimczoka i Błatniej w Beskidzie Śląskim. Płynąc generalnie w kierunku północnym przecina Pogórze Śląskie, po czym już na terenie Kotliny Oświęcimskiej (mezoregion Dolina Górnej Wisły) uchodzi do Iłownicy jako jej prawobrzeżny dopływ.
Tworzą ją dwa potoki, łączące się w zbiorniku zaporowym Wielka Łąka (p. niżej): wschodni o nazwie Barbara, którego źródła znajdują się na północnych stokach góry Trzy Kopce, na wysokości 920–950 m n.p.m. oraz zachodni, o nazwie Wapienica (też: Błatnia), którego źródła leżą na północnych stokach grzbietu Błatnia – Stołów, na wysokości 880–920 m n.p.m. Płynie przez Wapienicę (zachodnia dzielnica Bielska-Białej), Stare Bielsko, Mazańcowice, Ligotę i Czechowice-Dziedzice, gdzie w rejonie linii kolejowej Trzebinia – Zebrzydowice uchodzi do Iłownicy. Średni spadek rzeki wynosi 22 m/km.
Źródliska potoku Barbara znajdują się w granicach rezerwatu przyrody Stok Szyndzielni. Górny bieg rzeki, po wylot doliny z obszaru górskiego, leży w granicach Zespołu przyrodniczo-krajobrazowego „Dolina Wapienicy” w Bielsku-Białej i Parku Krajobrazowego Beskidu Śląskiego.
Od 1995 r. wody Wapienicy, podobnie jak wody jej prawobrzeżnego dopływu, Żydowskiego Potoku, pobierane z pięciu ujęć, zasilały wybudowanym wodociągiem Bielsko. W 1932 r. w jej górnym biegu, w Dolinie Wapienicy, wybudowano zaporę. Zbiornik powstały w wyniku wybudowania zapory nosi nazwę Jezioro Wielka Łąka.
W zbiorniku żyją pstrągi, a poniżej zbiornika głowacze. Wędkować można od źródeł do rzeki Iłownica, dozwolone przynęty sztuczne zgodnie z regulaminem PZW Katowice.
W górnym biegu (do sztucznego zbiornika) rzeka prowadzi wody I klasy czystości. Poniżej oczyszczalni ścieków „Beskidiana” prowadzi wodę III klasy czystości.

</doc>
<doc id="302445" url="https://pl.wikipedia.org/wiki?curid=302445" title="Teraz my!">
Teraz my!

Teraz my! – program typu talk-show nadawany na żywo od 13 września 2005 do 5 lipca 2010 w telewizji TVN, prowadzony przez Tomasza Sekielskiego i Andrzeja Morozowskiego. .
Do studia zapraszani byli znani politycy, artyści, eksperci w danych dziedzinach. Przedstawiano krótkie materiały filmowe oraz najnowsze wiadomości. Program miał charakter poważnego talk-show z elementami humoru. Program nagrywano przy obecności publiczności. "Teraz my!" zastąpił zdjęty z anteny program Piotra Najsztuba "Najsztub pyta" oraz program "Prześwietlenie". Program i jego prowadzący zdobyli prestiżową Nagrodę Mediów Niptel 2006. Od września 2007 program "Teraz my!" był nadawany w poniedziałki o godzinie 22:35 (dawniej we wtorki o 22:30) w telewizji TVN, a zaraz po zakończeniu programu w TVN dogrywka o 23:15 w całości na żywo w TVN24, Onet.pl, Onet.tv i TVN24.pl.
W szczytowej formie Teraz my! oglądało ponad 2,21 mln widzów. Po zakończeniu produkcji programu Andrzej Morozowski został prowadzącym program Rozmowa bardzo polityczna.
Teraz My Dogrywka.
Teraz My Dogrywka – emitowana była od 1 września 2008 w poniedziałki o godzinie 23:15 na antenie telewizji TVN24 oraz na portalu internetowym TVN24.pl, onet.pl oraz onet.tv, zaraz po zakończeniu emisji „Teraz my!” w TVN.
Stworzony z myślą o internautach. Oglądając go za pośrednictwem TVN24.pl, istniała możliwość bieżącego komentowania wypowiedzi gości i prowadzących oraz zadania im pytań.

</doc>
<doc id="302457" url="https://pl.wikipedia.org/wiki?curid=302457" title="Stefan (Rudyk)">
Stefan (Rudyk)

Stefan, imię świeckie Stepan Rudyk (ur. 27 grudnia 1891 w Majdanie Lipowieckim, zm. 26 marca 1969 w Warszawie) – czwarty metropolita warszawski i całej Polski, zwierzchnik Polskiego Autokefalicznego Kościoła Prawosławnego (PAKP) w latach 1965–1969. Z pochodzenia Ukrainiec.
Absolwent seminarium duchownego w Orle. Od 1922 do 1939 pełnił obowiązki proboszcza różnych prawosławnych parafii przeznaczonych dla polskich żołnierzy tego wyznania. Po kampanii wrześniowej wycofał się razem z wojskami polskimi do Rumunii i został tam internowany. W 1941 został kapelanem oflagu w Dorsten. Dzięki interwencji Międzynarodowego Czerwonego Krzyża umożliwiono mu zamieszkanie w Berlinie, a po dwóch latach – przyjazd do okupowanej Łodzi. W mieście tym przez dziesięć lat służył w soborze św. Aleksandra Newskiego. W 1953 został wyświęcony na biskupa wrocławskiego i szczecińskiego, którą to godność pełnił przez osiem lat. Następnie od 1961 do 1965 był biskupem białostockim i gdańskim, po czym sobór biskupów PAKP wybrał go na zwierzchnika PAKP.
Stojąc na czele Kościoła, metropolita Stefan kontynuował działania na rzecz nawracania na prawosławie ludności wyznania greckokatolickiego. Ponownie nawiązał również kontakty z innymi Kościołami autokefalicznymi, był wiceprzewodniczącym Polskiej Rady Ekumenicznej.
Życiorys.
Przed II wojną światową.
Urodził się w Majdanie Lipowieckim w powiecie jaworowskim w ukraińskiej rodzinie chłopskiej wyznania greckokatolickiego, był synem Piotra Rudyka i Anny zd. Troper. Jego ojciec był moskalofilem i z tego powodu został w czasie I wojny światowej internowany przez władze austriackie w obozie Talerhof koło Grazu, gdzie zmarł.
W 1911 Stepan Rudyk ukończył naukę w gimnazjum we Lwowie, po czym wyjechał do Rosji, gdzie rozpoczął naukę w prawosławnym Wołyńskim Seminarium Duchownym w Żytomierzu. Następnie przeniósł się do seminarium duchownego w Orle, które ukończył w 1915. Ożenił się z Julianną Czornij. 3 maja 1915 przyjął święcenia kapłańskie od biskupa krzemienieckiego Dionizego (Waledyńskiego) i został mianowany wikariuszem parafii św. Mikołaja w Krzemieńcu. W tym samym miesiącu jeszcze objął probostwo w Ponikowicy Małej w powiecie brodzkim, jako jeden z prawosławnych misjonarzy biskupa chełmskiego Eulogiusza. Po ewakuacji wojsk rosyjskich w październiku 1915 pełnił posługę kapłańską wśród uchodźców w kolonii Nowiny w powiecie nowogródzko-wołyńskim. W sierpniu 1918 został mianowany proboszczem w Moskalówce w powiecie płoskirowskim, skąd w październiku 1921 przeszedł do Podzamcza w powiecie krzemienieckim.
25 sierpnia 1922 został przyjęty do Wojska Polskiego w charakterze urzędnika wojskowego IX rangi. 8 stycznia 1924 został zatwierdzony w stopniu kapelana rezerwy w duchowieństwie wojskowym wyznania prawosławnego i pozostawiony w służbie czynnej. Jego pierwszą parafią była wojskowa parafia św. Mikołaja w Toruniu. Ks. Stepan Rudyk zaangażował się w jej tworzenie, jak również w życie miejscowej społeczności rosyjskiej. Jego aktywność na rzecz Rosjan wzbudziła zastrzeżenia polskich władz wojskowych i doprowadziła w 1927 do przeniesienia go do Grudziądza. Następnie duchowny służył w prawosławnych parafiach wojskowych w Katowicach (1927–1936) i Krakowie (1936–1939). Na stopień starszego kapelana został mianowany ze starszeństwem z 19 marca 1938 i 1. lokatą w duchowieństwie wojskowym wyznania prawosławnego. W marcu 1939 był szefem duszpasterstwa prawosławnego Okręgu Korpusu Nr I.
II wojna światowa i lata powojenne.
Po wybuchu II wojny światowej, we wrześniu 1939, w wyniku nalotu bombowego na wojskowy szpital w Warszawie zginęła jego żona. Ks. Rudyk wycofał się razem z wojskami polskimi do Rumunii i został tam internowany. Przebywał w obozach Călimănești i Târgu Jiu. Następnie w 1941 został wydany Niemcom i przeniesiony do oflagu VI E w Dorsten w Westfalii w charakterze kapelana. Dzięki interwencji osieroconych synów ks. Rudyka, wspartych przez Międzynarodowy Czerwony Krzyż, otrzymał w lutym 1942 zgodę na opuszczenie obozu i zezwolenie na zamieszkanie w Berlinie jako wikariusz parafii przy soborze Zmartwychwstania Chrystusa w Berlinie, należącym do eparchii berlińskiej i niemieckiej Rosyjskiego Kościoła Prawosławnego poza granicami Rosji. Do Warszawy, na teren Generalnego Gubernatorstwa nie mógł wrócić jako były kapelan w Wojsku Polskim.
W latach 1943–1953 ks. Rudyk mieszkał w Łodzi, gdzie pełnił funkcje proboszcza parafii przy cerkwi św. Aleksandra Newskiego. W 1943 uratował przed konfiskatą dzwony soboru, zamurowując je na wieży cerkwi. Dzwony te zostały przywrócone do użytku liturgicznego po wyzwoleniu Łodzi. Jako kapłan-wdowiec złożył w 1948 wieczyste śluby mnisze, po czym został podniesiony do godności archimandryty. Aktywnie uczestniczył w życiu rosyjskiej społeczności Łodzi. Według zachowanych akt, 27 października 1948 podpisał zobowiązanie do współpracy z UB jako tajny współpracownik „Fidelis”. Miał współpracować także z KGB.
Biskup.
9 grudnia 1952 metropolita warszawski i całej Polski Makary (Oksijuk) przedstawił soborowi biskupów Polskiego Autokefalicznego Kościoła Prawosławnego trzy kandydatury duchownych do przyjęcia chirotonii biskupiej i objęcia katedry wrocławskiej i szczecińskiej: ks. Mikołaja Niesłuchowskiego, ks. Jana Lewiarza oraz archimandryty Stefana (Rudyka). Spośród przedstawionych propozycji biskupi wybrali właśnie archimandrytę Stefana.
Chirotonia archimandryty Stefana odbyła się 22 marca 1953 w katedrze metropolitalnej w Warszawie. Aktu chirotonii dokonali metropolita warszawski i całej Polski Makary, arcybiskup białostocki i gdański Tymoteusz (Szretter) oraz biskup łódzki i poznański Jerzy (Korenistow). Oceniając w tym samym roku stan obejmowanej diecezji, biskup opisywał sytuację jako trudną, przede wszystkim z powodu braku dostatecznej liczby duchownych.
W 1958 biskup Stefan stanął na czele powołanego przez PAKP Komitetu Misyjnego, którego celem miało być nawracanie ludności ukraińskiej wyznania greckokatolickiego na prawosławie. Szczególne starania czynił również na rzecz organizacji nauki religii dla dzieci i młodzieży, na terenie poszczególnych parafii. Zdaniem Piotra Gerenta nie należy przeceniać rozmiarów tejże misji. Nie dochodziło bowiem do przypadków zmuszania grekokatolików do przyjmowania prawosławia, zaś w ówczesnej rzeczywistości politycznej ludność ukraińska i łemkowska na zachodzie Polski miała wybór jedynie między katolicyzmem obrządku łacińskiego i prawosławiem. Działania Komitetu Misyjnego objęły także Podkarpacie, gdzie Urząd ds. Wyznań postanowił przekazywać prawosławnym dawne greckokatolickie świątynie, także w miejscowościach, do których po 1956 wrócili grekokatolicy. Wierni ci w zamyśle władz polskich mieli przejść do PAKP. Koordynacją działań Komitetu Misyjnego na Podkarpaciu zajmował się ks. Jan Lewiarz.
W 1961 podniesiony do godności arcybiskupa, jednocześnie został przeniesiony do diecezji białostocko-gdańskiej.
Według zachowanych dokumentów, w 1963 SB dopuszczała możliwość skierowania go do ZSRR w celu rozpracowywania osób, którymi interesowało się KGB. Rok później wskazano go jako jednego z najcenniejszych tajnych współpracowników SB spośród zwerbowanych do współpracy polskich duchownych prawosławnych. W 1966, gdy był już metropolitą warszawskim i całej Polski, został opisany jako tajny współpracownik „niewykorzystywany ze względu na zajmowane stanowisko”.
Metropolita warszawski i całej Polski.
26 maja 1965 został wybrany na metropolitę warszawskiego i całej Polski. Wybór ten został dokonany po trzech latach od śmierci jego poprzednika na katedrze warszawskiej, metropolity Tymoteusza. Fakt, iż Polski Autokefaliczny Kościół Prawosławny przez trzy lata nie posiadał zwierzchnika wynikał z postawy władz państwowych, które nie dopuszczały do dokonania chirotonii czwartego hierarchy i uzyskania tym samym kanonicznie wymaganej liczby biskupów w Kościele autokefalicznym. Dopiero w 1964 władze pozwoliły na wyświęcenie czwartego biskupa – ks. Mikołaja Niesłuchowskiego, który przyjął imię zakonne Nikanor.
Według informacji "Rzeczypospolitej" o wyborze arcybiskupa Stefana na metropolitę zdecydowało poparcie dla jego kandydatury ze strony władz państwowych, które nie dopuściły do objęcia zwierzchnictwa w PAKP przez pełniącego obowiązki ("locum tenens") metropolii warszawskiej od 1962 do 1965 arcybiskupa Jerzego (Korenistowa) z powodu jego antykomunistycznych poglądów. Stefan (Rudyk) został uznany za jedynego możliwego dla komunistów kandydata na metropolitę, gdyż posiadał doświadczenie w pracy kościelnej oraz wykazywał się całkowitą lojalnością wobec władz. Jego wybór został pozytywnie przyjęty przez wiernych PAKP.
Na początku sprawowania przez niego urzędu stosunki między Kościołami katolickim i prawosławnym w Polsce zdecydowanie się pogorszyły. Hierarchia prawosławna, pod wyraźnym wpływem Urzędu ds. Wyznań, razem z władzami państwowymi skrytykowała bowiem list polskiego episkopatu do biskupów niemieckich. Podczas prawosławnych uroczystości tysiąclecia państwa polskiego 22 lipca 1966 w soborze św. Marii Magdaleny wygłosił mowę, w której dziękował władzom PRL za przyniesienie polskim prawosławnym prawdziwej wolności. W okresie kierowania przez niego PAKP Kościół negatywnie odnosił się do możliwości nawiązania bliższego dialogu ekumenicznego z Kościołem rzymskokatolickim i sceptycznie oceniał efekty oraz deklaracje Soboru Watykańskiego II.
Jako metropolita utworzył fundusz socjalny duchowieństwa, a także rozpoczął prace nad nowym statutem wewnętrznym PAKP (ukończone już po jego śmierci, w 1970). Zainicjował remont soboru metropolitalnego w Warszawie oraz kilkudziesięciu innych świątyń prawosławnych na terenie Polski. Kontynuował działalność na rzecz rozwijania struktur prawosławnych w województwie rzeszowskim, nie zdołał jednak przejąć na potrzeby PAKP dawnego greckokatolickiego soboru w Przemyślu ani utworzyć odrębnej diecezji obejmującej Podkarpacie. Działania te, oprócz zapewniania opieki duszpasterskiej ludności prawosławnej, stanowiły również kontynuację jego wcześniejszych starań na rzecz nawrócenia na tę religię grekokatolików. Centrum prawosławnej misji na Rzeszowszczyźnie pozostawał Sanok.
W 1966, w ramach porządkowania spraw personalnych, metropolita Stefan odwołał z miejscowej parafii Trójcy Świętej kierującego nią od ośmiu lat ks. Jana Lewiarza, stawiając mu szereg zarzutów natury organizacyjnej i osobistej. Nie wycofał się z nich nawet wtedy, gdy za pozostaniem duchownego na Rzeszowszczyźnie opowiedział się Urząd ds. Wyznań.
Szczególną uwagę poświęcał nadzorowi nad życiem parafialnym; regularnie dokonywał osobistych wizytacji w parafiach, organizował dekanalne i diecezjalne konferencje duchowieństwa, które miały podnieść jego poziom duchowy i dyscyplinę. Wprowadził również obowiązek odbycia po przyjęciu święceń kapłańskich praktyki duszpasterskiej w soborze w Warszawie.
W czasie sprawowania przez niego godności metropolity warszawskiego i całej Polski PAKP ponownie nawiązał szersze kontakty z innymi autokefalicznymi Kościołami prawosławnymi. Stefan (Rudyk) wziął również udział w przygotowaniach do soboru panprawosławnego. Odbył wiele podróży zagranicznych, pełnił też funkcję wiceprzewodniczącego Polskiej Rady Ekumenicznej.
Zmarł nagle 26 marca 1969 w Warszawie. Poprzedniego dnia, w święto Zwiastowania, odsłużył Świętą Liturgię w soborze metropolitalnym w Warszawie. Wieczorem zaczął skarżyć się na ból. Następnego dnia rano czuł się lepiej i podjął zwykłą pracę w kancelarii metropolitalnej, po czym udał się do szpitala, gdzie został skierowany na operację przepukliny. W czasie przygotowań do niej doznał zawału serca i mimo natychmiastowej pomocy lekarskiej zmarł w szpitalu przy ul. Brzeskiej w Warszawie.
Pochowany na cmentarzu prawosławnym na warszawskiej Woli.
Jego kuzynem był biskup Pantelejmon (Rudyk). Stefan (Rudyk) biegle posługiwał się językami ukraińskim, rosyjskim i rumuńskim.

</doc>
<doc id="302458" url="https://pl.wikipedia.org/wiki?curid=302458" title="Kino niezależne">
Kino niezależne

Kino niezależne ("kino offowe") – niezależna, niekomercyjna, czasami amatorska kinematografia. Realizowane filmy to niskobudżetowe produkcje, są przekazem własnej, artystycznej wizji świata. Zazwyczaj są to filmy krótko- lub średniometrażowe – dokumentalne, eksperymentalne i fabularne. Prezentowane są na festiwalach kina offowego, w galeriach sztuki, małych kinach, a czasami w telewizji.
Kino niezależne w Polsce.
Do twórców którzy zapoczątkowali offową kinematografię w Polsce należy zaliczyć m.in. Józefa Robakowskiego, twórców z Zespołu Filmowego TORPEDA, twórców z Zespołu Filmowego Skurcz, a także Jerzego Jernasa z niezależnej grupy twórczej GARAŻ-film. 
Obecnie liderami w tym nurcie są: bracia Piotr i Dominik Matwiejczyk, Bodo Kox, Grzegorz Lipiec, Hubert Gotkowski, Jakub Półtorak czy Mathias Mezler. 
Innym nurtem kinematografii niezależnej są artyści związani z ruchem amatorskich klubów filmowych, stowarzyszeń działających przy różnych ośrodkach kultury w czasach Polski Ludowej. Wiele z tych klubów istnieje do dzisiaj i często miesza się z innymi nurtami kina niezależnego. Do znanych twórców kina niezależnego należy także rekordzista z Księgi Guinnessa za największą liczbę zdobytych nagród Henryk Lehnert.
Dzięki powszechnemu dostępowi do technologii cyfrowych kino offowe przeżywa w ostatnich latach poważny rozkwit. W tej chwili można wyróżnić w nim dwa nurty. Pierwszy to typowe produkcje nieprofesjonalne, amatorskie, najczęściej krótkometrażowe. Drugi nurt to w pełni profesjonalne, niekiedy z wysokim budżetem, produkcje krótko- lub pełnometrażowe, w których (często nieodpłatnie) pojawiają się gwiazdy polskiego kina.

</doc>
<doc id="302459" url="https://pl.wikipedia.org/wiki?curid=302459" title="Bremervoord">
Bremervoord



</doc>
<doc id="302465" url="https://pl.wikipedia.org/wiki?curid=302465" title="Eupen">
Eupen

Eupen – miasto w Belgii, w prowincji Liège nad rzeką Vesdre, w dorzeczu Mozy. Miasto położone jest 15 kilometrów od granicy z Niemcami w Akwizgranie i Holandią w Maastricht i rezerwatu „Hohes Venn” w Ardenach oraz około 30 km od stolicy prowincji – Liège.
Po zakończeniu I wojny światowej traktat wersalski (art. 34) zadecydował, iż Eupen i sąsiadujące z nim miasto Malmedy w latach 1920–1925 będą znajdować się pod zarządem belgijskim, w formie "Rządu Eupen-Malmedy", któremu przewodniczył generał Herman Baltia. Ostatecznie region był przedmiotem plebiscytu, decydującego o tym, czy zostanie on na stałe odłączony od Niemiec i włączony do Belgii. Głosowanie było jawne, gdyż karty wyborcze zawierały imię i nazwisko oraz adres głosującego.
Wkrótce Belgia rozpoczęła tajne negocjacje z Republiką Weimarską, w celu odkupienia przez Niemców tych terenów – 200 milionów marek w złocie miało poprawić sytuację budżetową w Brukseli. Pomysł ten nie doczekał się realizacji z powodu zdecydowanego sprzeciwu Francji.
Eupen jest siedzibą Wspólnoty niemieckojęzycznej Belgii i językiem oficjalnym w Eupen jest niemiecki, chociaż flamandzki był tu (jak i w zachodniej części Nadrenii) popularny jeszcze w XVIII wieku. W Eupen znajduje się mały uniwersytet "Autonome Hochschule in der deutschsprachigen Gemeinschaft", oferujący stopień licencjata w nauczaniu początkowym i pielęgniarstwie.

</doc>
<doc id="302466" url="https://pl.wikipedia.org/wiki?curid=302466" title="Fumihiko Maki">
Fumihiko Maki

 – japoński architekt, laureat Nagrody Pritzkera w 1993 i Nagrody Wolfa w dziedzinie sztuki w 1988.
Młodość.
Maki ukończył studia na Uniwersytecie Tokijskim w 1952, po czym kontynuował edukację w Cranbrook Academy of Art w Bloomfield Hills (1953), a następnie na Harvardzie u Waltera Gropiusa (1954). Pracował w firmie Skidmore, Owings and Merrill w Nowym Jorku i w biurze Sert Jackson and Associates w Cambridge.
Kariera.
Od 1956 do 1965 był profesorem na Harvardzie. W 1960 powrócił do Japonii i działał w grupie "Metabolism", a w 1965 założył własne biuro – Maki and Associates. W latach 1979-1989 był profesorem na Wydziale Budownictwa Uniwersytetu Tokijskiego.
Laureat Nagrody Asahi za 1992 rok.

</doc>
<doc id="302468" url="https://pl.wikipedia.org/wiki?curid=302468" title="Jerzy Stempowski">
Jerzy Stempowski

Jerzy Czesław Stempowski ps. „Paweł Hostowiec” (ur. 10 grudnia 1893 w Krakowie, zm. 4 października 1969 w Bernie) – polski eseista, krytyk literacki, wolnomularz.
Życiorys.
Był synem Stanisława Stempowskiego, który w latach 20. XX w. był Wielkim Mistrzem Wielkiej Loży Narodowej Rytu Szkockiego. Pochodził z zamożnej ziemiańskiej rodziny osiadłej około 1750 roku na Ukrainie (majątek Szebutyńce nad Dniestrem). Studiował w Krakowie, Monachium, Genewie, Zurychu i Bernie. W 1919 roku podjął pracę w Ministerstwie Spraw Zagranicznych, podróżował do Niemiec, Francji, i Szwajcarii, gdzie pracował w polskim przedstawicielstwie dyplomatycznym w Bernie. W 1920 roku wziął udział w wojnie polsko-bolszewickiej.
W latach 1921–1925 był korespondentem zagranicznym Polskiej Agencji Telegraficznej. W okresie międzywojennym był między innymi szefem gabinetu w Prezydium Rady Ministrów premiera Bartla (maj 1926) oraz wykładowcą w Państwowym Instytucie Sztuki Teatralnej.
18 września 1939 roku przekroczył granicę węgierską i wiosną 1940 roku dotarł do Berna. Od 1941 roku zamieszkał w Muri, gdzie przebywał na emigracji. Współpracę z paryską "Kulturą" nawiązał w 1946 roku i w latach 1954–1969 publikował w niej kolumnę "Pamiętnik niespiesznego przechodnia" (felietony i eseje). W tym czasie korespondował m.in. z Marią Dąbrowską.
Jego grób znajduje się na cmentarzu Powązkowskim w Warszawie (kw. 107–I–29/30), urnę z prochami sprowadzono ze Szwajcarii w 1994 roku.

</doc>
<doc id="302469" url="https://pl.wikipedia.org/wiki?curid=302469" title="Bay Psalm Book">
Bay Psalm Book

Bay Psalm Book (pol. "Psalmy znad zatoki") – angielski przekład Księgi Psalmów, pierwsza książka wydrukowana w Ameryce Północnej. Pierwszy nakład wyniósł 1700 egzemplarzy, z których do dziś zachowało się 11 sztuk. Psałterz ten ma blisko 300 stronic. 26 listopada 2013 roku na aukcji egzemplarz tego psałterza został sprzedany za kwotę blisko 14,2 miliona dolarów, przez co stał się on najdroższą księgą drukowaną.
Wydanie.
Książka jest psałterzem, wydrukowanym w 1640 w Cambridge, Massachusetts. Psalmy w nim są przetłumaczone ze zwróceniem uwagi na wartość metryczną przekładu na język angielski. Tłumaczenie nie jest szczególnie subtelne ani poetyckie, żaden psalm nie jest szeroko znany w tym brzmieniu, jednakże niektóre melodie, na które były śpiewane psalmy, są używane do dziś (np. "Old 100th"). Psałterz został wydrukowany zaledwie dwadzieścia lat po przybyciu pierwszych protestanckich osadników na pokładzie żaglowca Mayflower do Plymouth, Massachusetts, co stanowi znaczące osiągnięcie. Druk był kilkakrotnie wznawiany, psalmy z "Bay Psalm Book" były śpiewane ponad wiek.
Pierwsi mieszkańcy Massachusetts Bay Colony wzięli ze sobą po kilka egzemplarzy trzech psałterzy: "Ainsworth Psalter" (1612), opracowanego przez Henry'ego Ainswortha, a pierwotnie przeznaczonego dla „separatystycznych” purytan w Holandii, "Ravenscroft Psalter" (1621) oraz "Sternhold and Hopkins Psalter" (1562, którego druk był wznawiany kilkakrotnie). Najwyraźniej jednak nie byli zadowoleni z jakości tłumaczeń z hebrajskiego w tych psałterzach i życzyli sobie psałterza bliższego oryginałowi. 30 pobożnych ludzi, wykształconych na duchownych, podjęło się zadania nowego tłumaczenia. Melodie, w których miały być śpiewane psalmy, były podobne do tych, z których korzystano do tej pory w innych psałterzach.
By wydać tę księgę, zebrano fundusze w Anglii, po czym wszystkie niezbędne materiały, w tym prasę drukarską i papier, wysłano za Atlantyk do ówczesnej brytyjskiej prowincji Massachusetts Bay.
11 psałterzy "Bay Psalm Book" wydrukowanych w 1640 zachowało się do dziś, przechowywane są zarówno w największych bibliotekach, jak też w zbiorach prywatnych. W 1698 Bay Psalm Book po raz pierwszy uzupełniono o nuty – było to 9 wydanie książki. Na początku XIX wieku Isaiah Thomas, działacz i wydawca prasy, krytycznie wypowiadał się o poligraficznej jakości psałterza, gdyż „obfituje w błędy typograficzne” i „nie przedstawia swoim wykonaniem dobrej jakości dzieła. Zecer musiał być zupełnie nieobeznany z ortografią.” Występują w nim typowe literówki, a także odwrócona czcionka, usterki w paginacji i wiele innych błędów.
Rekordowa aukcja.
26 listopada 2013 roku dom aukcyjny Sotheby’s wystawił na aukcję egzemplarz, który został sprzedany za sumę 14 milionów 165 tysięcy dolarów. W ten sposób cena psałterza przewyższyła kwotę poprzedniej rekordowo sprzedanej książki drukowanej „Birds of America” Jamesa Audubona, która zawiera naukowe opisy oraz ilustracje ptaków występujących na terenie Stanów Zjednoczonych. Czterotomowy komplet książki Audubona w 2010 roku na aukcji w Londynie sprzedano za 11,5 mln dolarów. Wyższą cenę na aukcjach osiągają jedynie rękopisy.
Psałterz należał do kościoła Old South Church z Bostonu, który wystawił jeden z dwóch posiadanych egzemplarzy psałterza, równocześnie zastrzegając, że nie przewiduje sprzedaży drugiego egzemplarza. Wystawiony na aukcję egzemplarz został zakupiony przez filantropa Davida Rubinsteina, który planuje wystawiać go w bibliotekach na terenie Stanów Zjednoczonych.

</doc>
<doc id="302471" url="https://pl.wikipedia.org/wiki?curid=302471" title="Zygmunt Maszczyk">
Zygmunt Maszczyk

Zygmunt Paweł Maszczyk, ps. „Zyga” (ur. 3 maja 1945 w Siemianowicach Śląskich) – polski piłkarz grający na pozycji pomocnika lub napastnika. Reprezentant Polski, srebrny medalista z Mistrzostw Świata w 1974, złoty medalista olimpijski z 1972 i srebrny z 1976.
Życiorys.
Szkołę średnią ukończył w Siemianowicach Śląskich (metalurg). Już przed stanem wojennym w 1981 mieszkał i pracował (w fabryce mebli) w Lüdenscheid na terenie RFN porzucając czynne uprawianie sportu, przez 4 lata prowadził też miejscową drużynę.Jego żona Krystyna była piłkarką ręczną Azotów Chorzów i członkinią reprezentacji Polski.
Kariera klubowa.
Zygmunt Maszczyk był wychowankiem Siemianowiczanki, w której występował w latach 1955–1962. Do Ruchu Chorzów trafił w 1963, gdzie grał aż do 1976. Dzięki doskonałemu wyszkoleniu i swojej pracowitości szybko stał się najpopularniejszym piłkarzem „Niebieskich” w tamtym czasie. W 14 sezonach na pierwszoligowych boiskach bronił barw Ruchu w 310 meczach, strzelając 41 goli, znacznie przyczyniając się do zdobycia trzech mistrzostw Polski (1968, 1974, 1975), Pucharu Polski w 1974; z drużyną dotarł do ćwierćfinału Pucharu UEFA w 1974, a później ćwierćfinału Pucharu Europy Mistrzów Krajowych w 1975.
Kariera reprezentacyjna.
Do reprezentacji narodowej trafił w 1968, debiutując w meczu z Turcją, w sumie występując w 36 oficjalnych i 4 nieoficjalnych spotkaniach. Jedyne dwa gole dla biało-czerwonych strzelił 26 kwietnia 1972 w nieoficjalnym meczu z olimpijską reprezentacją Hiszpanii w Szczecinie, wygranym 2:0. Był jednym z ulubionych zawodników kadry Kazimierza Górskiego, występując w prawie każdym meczu pełne 90 minut. Grał bardzo ambitnie, wyraźnie biegając najwięcej ze wszystkich zawodników, czym zresztą imponował wszystkim.
Na Mistrzostwach Świata w 1974 był jedynym reprezentantem aktualnych, klubowych mistrzów Polski, w 7 meczach grał w sumie 592 minuty.
Odznaczenia.
Krzyż Kawalerski Orderu Odrodzenia Polski (1974), Złoty oraz Srebrny Medal „Za Wybitne Osiągnięcia Sportowe”, przez organizacje sportowe został uznany Zasłużonym Mistrzem Sportu (1973). Złota Odznaka PZPN (wrzesień 1972). Złoty Krzyż Zasługi (1972).

</doc>
<doc id="302472" url="https://pl.wikipedia.org/wiki?curid=302472" title="Marek Gołąb">
Marek Gołąb

Marek Gołąb (ur. 7 maja 1940 w Zakliczynie, zm. 6 października 2017 we Wrocławiu) – polski sztangista, medalista olimpijski.
Kariera.
Był zawodnikiem LZS w Wieszowie i Śląska Wrocław. W 2006 założył klub sportowy MLUKS „Spytko” Zakliczyn.
Brązowy medalista olimpijski z 1968 w wadze lekkociężkiej (90 kg) z wynikiem 495 kg (wyciskanie – 165 kg + rwanie – 145 kg + podrzut – 185 kg). Dwukrotny brązowy medalista mistrzostw świata (1966 i 1968) oraz dwukrotny brązowy medalista mistrzostw Europy (1964 i 1966). Rekordzista świata w wyciskaniu – 168,5 kg w 1966. 11-krotny rekordzista Polski i mistrz Polski (1967).
9 razy poprawiał rekord Polski.
W 1972 z powodu kontuzji zmuszony był zrezygnować z czynnego uprawiania sportu i zajął się pracą szkoleniową. Przez wiele lat był trenerem w Śląsku Wrocław, pracował także jako II trener z polską drużyną narodową. Od 1988 pracował w Polskim Związku Podnoszenia Ciężarów, pełnił funkcję członka zarządu.
Ukończył Akademię Wychowania Fizycznego w Warszawie.
Pochowany w rodzinnym Zakliczynie.

</doc>
<doc id="302474" url="https://pl.wikipedia.org/wiki?curid=302474" title="Tadeusz Sinko">
Tadeusz Sinko

Tadeusz Sinko (ur. 14 września 1877 w Małej, powiat ropczycki, zm. 22 lipca 1966 w Krakowie) – polski filolog klasyczny, profesor Uniwersytetu Lwowskiego i Jagiellońskiego, członek Polskiej Akademii Umiejętności i Polskiej Akademii Nauk.
Życiorys.
Pochodził z rodziny chłopskiej Walentego i Feliksy z domu Job. W latach 1889–1896 uczęszczał do Gimnazjum im. Sobieskiego w Krakowie, 1896–1900 studiował filologię klasyczną, językoznawstwo i historię literatury polskiej na Uniwersytecie Jagiellońskim; do grona jego wykładowców należeli ks. Stefan Pawlicki, Kazimierz Morawski, Jan Michał Rozwadowski, Stanisław Tarnowski, Leon Sternbach, Adam Miodoński. W roku 1901 uzyskał tytuł doktora filozofii na Uniwersytecie Jagiellońskim na podstawie rozprawy "De Gregorii Sanocci studiis humanioribus"; pracował jako nauczyciel języków starożytnych w gimnazjum w Podgórzu (1900–1903), uzupełniając jednocześnie studia z filologii klasycznej i historii sztuki na uniwersytetach w Berlinie, Bonn i Monachium (u Karla Krumbachera), w 1905 także na uniwersytecie w Paryżu. W 1903 habilitował się na Uniwersytecie Jagiellońskim (rozprawa "De Romanorum viro bono") i został docentem w II Katedrze Filologii Klasycznej tej uczelni. Był również profesorem języków starożytnych w Gimnazjum Św. Anny w Krakowie (1904–1907).
W 1907 został mianowany profesorem nadzwyczajnym Uniwersytetu Lwowskiego, wykładał hellenistykę, patrystykę i komparatystykę; w 1911 uzyskał tytuł profesora zwyczajnego. Powrócił na Uniwersytet Jagielloński w 1913 i objął II Katedrę Filologii Klasycznej; po II wojnie światowej przeszedł na I Katedrę Filologii Klasycznej (kierował nią w latach 1945–1952), a od 1955 (po zmianach organizacyjnych) kierował Katedrą Filologii Klasycznej. Przeszedł na emeryturę w 1960.
Był członkiem najważniejszych polskich korporacji naukowych – Polskiej Akademii Umiejętności (1910 członek-korespondent, jeszcze pod nazwą Akademia Umiejętności, 1919 członek czynny), Polskiej Akademii Nauk (1952 członek tytularny, 1957 członek rzeczywisty), Towarzystwa Naukowego Warszawskiego (1919 członek rzeczywisty, 1929 członek zwyczajny). Przewodniczył Komisji Filologicznej PAU (1947–1950) oraz Komisji Filologii Klasycznej Oddziału PAN w Krakowie (od 1958). Należał także do Towarzystwa Naukowego we Lwowie. W 1952 został laureatem nagrody państwowej I stopnia za całokształt pracy naukowej, ze szczególnym uwzględnieniem trzytomowej pracy "Literatura grecka"; za publikację "Antyk Wyspiańskiego" (1916) otrzymał nagrodę Akademii Umiejętności w Krakowie im. Barczewskiego. 
Zainteresowania naukowe Tadeusza Sinki obejmowały hellenistykę, literaturę polsko-łacińską, poezję łacińską, dzieje literatury polskiego odrodzenia, baroku i romantyzmu, leksykografię, patrologię. W pracy "Literatura grecka" (1931–1954) przedstawił obszerną syntezę historii literatury greckiej do VII wieku n.e.; opracował także syntezę poezji aleksandryjskiej ("Poezya aleksandryjska. Próba charakterystyki", 1905). Badał twórczość m.in. Herodota, Hezjoda, Ksenofonta, Tukidydesa, Horacego, Petroniusza, Plauta, a z autorów polskich Adama Asnyka, Aleksandra Fredry, Jana Kochanowskiego, Józefa Ignacego Kraszewskiego, Adama Mickiewicza, Juliusza Słowackiego, Stanisława Orzechowskiego. Opracował wstępy i komentarze do licznych wydań Plutarcha, m.in. przygotował oryginalne wydanie "Żywotów sławnych mężów" (1953); był także autorem wstępu do "Iliady" Homera w przekładzie Franciszka Ksawerego Dmochowskiego (1922). Później sam przygotował tłumaczenie "Iliady" (1960); przełożył ponadto "Wybór homilii i kazań" św. Bazylego Wielkiego (1947), "Dwadzieścia homilii i mów" (1947) i "Homilie na listy św. Pawła" (1949) św. Jana Chryzostoma, "Wybór pism" św. Grzegorza z Nazjanzu (1963). Zbadał większość rękopisów mów Grzegorza z Nazjanzu. Przygotował ponadto edycje "Dzieł" Stanisława Wyspiańskiego (1924–1932, pięć tomów, z Adamem Chmielem), "Eneidy" Wergiliusza (w przekładzie Tadeusza Karyłowskiego, 1950), "Przyczynków z kodeksu Mogilskiego do dziejów oświaty w Polsce w XV wieku" (z Konstantym Michalskim).
Współpracował m.in. z „Thesaurus Linguae Latinae”, „Przeglądem Współczesnym”, „Eos” i „Archiwum Filologicznym”. Był uważany za jednego z najwybitniejszych erudytów na świecie i wybitną postać krakowskiej szkoły filologicznej.
Synem Tadeusza Sinki był Grzegorz (1923–2000), historyk literatury angielskiej, profesor Uniwersytetu Warszawskiego.
Został pochowany na Cmentarzu Rakowickim w Krakowie.
Uczniowie.
Wśród jego studentów byli m.in. Mieczysław Brożek, Anna Komornicka, Jerzy Kowalski, Julian Krzyżanowski, Kazimierz Feliks Kumaniecki, Marian Plezia, Jerzy Schnayder, Jerzy Krókowski, Władysław Madyda.
Upamiętnienie.
Profesor Tadeusz Sinko od 1993 jest patronem Szkoły Podstawowej w Małej.
Publikacje.
Ogłosił ponad 800 prac naukowych m.in.:

</doc>
<doc id="302477" url="https://pl.wikipedia.org/wiki?curid=302477" title="Józafat Zielonacki">
Józafat Zielonacki

Józafat Zielonacki (ur. 28 listopada 1818 w Goniczkach, zm. 28 kwietnia 1884 tamże) – polski prawnik, profesor Uniwersytetu Jagiellońskiego i Lwowskiego, członek Akademii Umiejętności w Krakowie.
Życiorys.
Był synem Hipolita (ziemianina) i Katarzyny z Bujakiewiczów. Uczęszczał do gimnazjów w Trzemesznie i Poznaniu, w latach 1838–1844 studiował prawo na uniwersytecie w Berlinie. W 1845 obronił doktorat praw na uczelni berlińskiej (rozprawa "Controversiae iuris Romani de successionibus contra testamenta et bonorum possessione secundum tabulas"). Po habilitacji na Uniwersytecie Wrocławskim (1849, praca "Controversiae iuris Romani de natura atque indole servitutum, nec non de nonnulis quaestionibus, quae ex ipsarum natura explicandae videntur") pracował jako docent w Katedrze Prawa Rzymskiego tej uczelni. W 1850 jako profesor zwyczajny objął Katedrę Prawa Rzymskiego Uniwersytetu Jagiellońskiego; pod naciskiem władz austriackich został zwolniony z Uniwersytetu Jagiellońskiego w 1853 pod zarzutem „polsko-rewolucyjnych dążności” i „uprzedzeń wobec Austrii i jej urządzeń”. Mimo krótkiej pracy w Krakowie zdołał stworzyć ważny ośrodek romanistyczny.
W latach 1853–1855 był profesorem (i kierownikiem Katedry Prawa Rzymskiego) na uniwersytecie w Innsbrucku, 1855–1857 na uniwersytecie w Pradze (również kierował Katedrą Prawa Rzymskiego). W 1857 objął Katedrę Prawa Rzymskiego na Uniwersytecie Lwowskim, pełniąc w roku akademickim 1861/1862 funkcję dziekana Wydziału Prawa. Był rzecznikiem repolonizacji uczelni; rozpatrywano go jako kandydata do Katedry Prawa Rzymskiego na Uniwersytecie Jagiellońskim w czasie liberalizacji (po 1861), ale nadal przeciwne były władze austriackie. W 1870 odszedł z Uniwersytetu Lwowskiego i zajął się gospodarowaniem w rodzinnym majątku Goniczki; pod koniec życia ciężko chorował. Występował przeciwko germanizacji Wielkopolski.
Od 1873 był członkiem czynnym krakowskiej Akademii Umiejętności, od 1875 pełnił funkcję dyrektora Wydziału II akademii. Należał także do Poznańskiego Towarzystwa Przyjaciół Nauk (1865 członek honorowy) i Towarzystwa Pedagogicznego we Lwowie (1868–1869 prezes). W latach 1867–1873 zasiadał w austriackim Trybunale Stanu.
W pracy naukowej zajmował się prawem rzymskim i prawem rzeczowym. W dwutomowej pracy "Pandekta, czyli wykład prawa prywatnego rzymskiego" (1862–1863) dał pierwszy polski wykład prawa rzymskiego w odniesieniu do prawodawstw nowoczesnych. Badał kwestię posiadania w prawie rzymskim, omówił zagadnienie zasiedzenia "pro herede" w prawie rzymskim. Wśród jego studentów byli m.in. Fryderyk Zoll starszy (w Krakowie) i Ernest Till (we Lwowie). Ogłosił m.in.:
Linki zewnętrzne.
Dzieła w:

</doc>
<doc id="302478" url="https://pl.wikipedia.org/wiki?curid=302478" title="Wu-tang Clan">
Wu-tang Clan



</doc>
<doc id="302481" url="https://pl.wikipedia.org/wiki?curid=302481" title="Gravastar">
Gravastar



</doc>
<doc id="302482" url="https://pl.wikipedia.org/wiki?curid=302482" title="Hh">
Hh



</doc>
<doc id="302484" url="https://pl.wikipedia.org/wiki?curid=302484" title="Spółka osobowa">
Spółka osobowa

Spółka osobowa – spółka prawa handlowego, której działalność opiera się na osobistej więzi między jej wspólnikami, prowadząca przedsiębiorstwo pod własną firmą. Do spółek osobowych zalicza się spółkę jawną, spółkę partnerską, spółkę komandytową i spółkę komandytowo-akcyjną. 
Charakterystyka ogólna.
Spółka osobowa oparta jest na więzi zachodzącej między jej wspólnikami i ich osobistemu zaangażowaniu w działalność spółki. Jest przy tym strukturą odrębną od wspólników, zarówno pod względem organizacyjnym, jak i majątkowym. Spółki osobowe są bowiem jednostkami organizacyjnymi mającymi zdolność prawną, co oznacza, że mogą we własnym imieniu nabywać prawa, w tym własność nieruchomości i inne prawa rzeczowe oraz zaciągać zobowiązania – a więc samodzielnie uczestniczyć w obrocie gospodarczym. Spółki osobowe posiadają także zdolność sądową i zdolność procesową, tj. mogą samodzielnie występować w procesie sądowym jako strona, pozywać oraz być pozywane.
Mimo wskazanych wyżej właściwości spółek osobowych, nie posiadają one
osobowości prawnej. Dwie główne cechy odróżniające spółki osobowe od osób
prawnych to: 
Powstanie spółki osobowej.
Spółki osobowe powstają z chwilą wpisu ich do rejestru przedsiębiorców Krajowego Rejestru Sądowego (wpis o charakterze konstytutywnym). Wpis taki musi być poprzedzony zawarciem przez wspólników stosownej umowy spółki, a w przypadku spółki komandytowo-akcyjnej – podpisaniem statutu przez założycieli. Forma oraz treść umowy spółki oraz statutu uzależniona jest od rodzaju spółki. Do zawiązania spółki jawnej oraz spółki partnerskiej niezbędne jest zawarcie umowy w formie pisemnej pod rygorem nieważności. Pozostałe spółki osobowe, tj. spółka komandytowa i spółka komandytowo-akcyjna wymagają zawarcia umowy spółki lub podpisania statutu w formie aktu notarialnego. 
Odpowiedzialność wspólników za zobowiązania spółki osobowej.
Szczegółowe zasady dotyczące odpowiedzialności wspólników za zobowiązania spółki osobowej kształtują się odrębnie w zależności od typu spółki. 
Wspólnik spółki jawnej, będącej podstawową spółką osobową, odpowiada za zobowiązania spółki bez ograniczenia, całym swoim majątkiem solidarnie z
innymi wspólnikami (oraz ze spółką).  Oznacza to, że wierzyciel może żądać całości lub części świadczenia od wszystkich wspólników łącznie, od kilku z nich lub od każdego z osobna, a zaspokojenie wierzyciela przez któregokolwiek ze wspólników zwalnia pozostałych. W przypadku, gdy roszczenie zostanie zaspokojone przez jednego lub niektórych ze wspólników, wspólnicy ci mogą żądać od pozostałych zwrotu odpowiedniej części tego świadczenia. Odpowiedzialność wspólnika spółki jawnej ma charakter subsydiarny, co oznacza, że wierzyciel spółki może dochodzić roszczeń od wspólnika, co do zasady, dopiero gdy egzekucja z majątku spółki okaże się bezskuteczna. 
Ze względu na specyfikę spółki partnerskiej, jako spółki przeznaczonej do wykonywania w jej ramach wolnego zawodu, Kodeks spółek handlowych przewiduje wyjątek od pełnej i solidarnej odpowiedzialności wspólników tej spółki (partnerów). Wprowadza on bowiem zasadę, że za zobowiązania spółki powstałe w wyniku wykonywania wolnego zawodu przez określonego partnera i osoby
zatrudnione przez spółkę, lecz podlegające bezpośrednio kierownictwu tego partnera,
pozostali partnerzy nie ponoszą odpowiedzialności. We wszystkich innych sytuacjach partnerzy odpowiadają tak, jak wspólnicy spółki jawnej. Partnerzy mogą jednak w umowie spółki rozszerzyć odpowiedzialność jednego lub kilku partnerów tak, aby zawsze odpowiadali oni jak wspólnicy spółki jawnej.          
W spółce komandytowej występują dwie kategorie wspólników – komandytariuszy i komplementariuszy, które różnią się w zakresie zasad ponoszenia odpowiedzialności. Komplementariusz jest wspólnikiem odpowiadającym bez ograniczenia za zobowiązania spółki. Jego pozycja prawna jest zrównana z pozycją wspólnika spółki jawnej. Odpowiedzialność komandytariusza jest natomiast istotnie ograniczona – wspólnik ten odpowiada bowiem za zobowiązania tylko do określonej w umowie spółki kwoty tzw. sumy komandytowej. Jeżeli natomiast komandytariusz wniesie do spółki wkład o wartości co najmniej równej sumie komandytowej wówczas wolny jest od osobistej odpowiedzialności.
Podobnie jak w przypadku spółki komandytowej, w spółce komandytowo-akcyjnej również występują dwie, różniące się zakresem odpowiedzialności, kategorie wspólników, tj. komplementariusze i akcjonariusze. Komplementariusz jest wspólnikiem, który tak jak w przypadku spółki komandytowej ponosi pełną odpowiedzialność za zobowiązania spółki, na zasadach właściwych dla wspólnika spółki jawnej. Akcjonariusz nie odpowiada natomiast wobec osób trzecich za zobowiązania spółki komandytowo-akcyjnej.
Reprezentacja i prowadzenie spraw spółki osobowej.
Podobnie jak w przypadku odpowiedzialności, również zasady reprezentacji i prowadzenia spraw spółki kształtują się odrębnie w zależności od typu spółki osobowej.
W spółce jawnej prawo do reprezentacji spółki, tzn. do składania oświadczeń woli i dokonywania czynności prawnych w stosunkach zewnętrznych spółki ze skutkiem dla spółki, ma każdy ze wspólników spółki jawnej (zasada samodzielnej reprezentacji), chyba że umowa spółki stanowi inaczej. Każdy ze wspólników spółki jawnej ma również prawo i obowiązek prowadzenia spraw spółki (stosunki wewnętrzne spółki), w tym może bez uprzedniej uchwały wspólników prowadzić sprawy nieprzekraczające zakresu zwykłych czynności spółki. W sprawach przekraczających zakres zwykłych czynności spółki wymagana jest natomiast zgoda wszystkich wspólników spółki jawnej.
Wspólnicy spółki partnerskiej mogą wybrać jeden z dwóch sposobów reprezentowania spółki. Pierwszy z nich jest analogiczny do reprezentacji w spółce jawnej, tzn. prawo do reprezentacji ma każdy z partnerów, chyba że umowa spółki stanowi inaczej. Drugim modelem reprezentacji w spółce partnerskiej jest powołanie zarządu. W przypadku wybrania tej metody reprezentacji, do zarządu spółki partnerskiej stosuje się przepisy o zarządzie w spółce z ograniczoną odpowiedzialnością. Prowadzenie spraw spółki partnerskiej odbywa się na zasadach właściwych dla spółki jawnej.
Zasady reprezentacji i prowadzenia spraw spółki komandytowej, podobnie jak zasady odpowiedzialności jej wspólników za zobowiązania spółki, powiązane są ze statusem poszczególnych wspólników. Osobista odpowiedzialność komplementariusza za zobowiązania spółki powiązana jest z przysługującym mu uprawnieniem do reprezentowania spółki oraz prowadzenia jej spraw. Komandytariusz, którego odpowiedzialność za zobowiązania spółki jest ograniczona, nie może natomiast reprezentować spółki (wyjątkiem jest działanie przez niego jako pełnomocnik) oraz prowadzić spraw spółki. Komandytariusz wyraża natomiast zgodę na czynności komplementariusza przekraczające zakres zwykłych spraw spółki. 
Podobnie kształtują się uprawnienia wspólników do reprezentacji i prowadzenia spraw spółki w spółce komandytowo-akcyjnej. Wspólnikiem
uprawnionym do reprezentacji i prowadzenia spraw spółki jest komplementariusz, który ponosi pełną odpowiedzialność za zobowiązania spółki. Komplementariuszowi nie przysługuje jednak prawo do prowadzenia spraw spółki należących do kompetencji walnego zgromadzenia lub rady nadzorczej spółki. Akcjonariusz może natomiast reprezentować spółkę wyłącznie jako pełnomocnik, a udział w prowadzeniu spraw spółki może ograniczać się wyłącznie do działania w ramach organów spółki (walnego zgromadzenia lub rady nadzorczej). 
Zmiana składu wspólników w spółce osobowej.
Ze względu na szczególny charakter spółek osobowych, które oparte są na więzi zachodzącej między wspólnikami, Kodeks spółek handlowych przewiduje szczególne wymogi związane z przeniesieniem ogółu praw i obowiązków („udziału”) wspólnika spółki osobowej. Po pierwsze, przeniesienie może nastąpić tylko wówczas, gdy umowa spółki tak stanowi. W sytuacji, gdy umowa spółki nie przewiduje możliwości przeniesienia, jest ono niedopuszczalne. Po drugie, Kodeks spółek handlowych ustanawia wymóg uzyskania pisemnej zgody na przeniesienie ogółu praw i obowiązków, udzielonej przez pozostałych wspólników. Umowa spółki może jednak zawierać inne postanowienia w tym zakresie, np. przewidywać, że zbycie ogółu praw i obowiązków może nastąpić bez konieczności uzyskania jakiejkolwiek zgody. Ogół praw i obowiązków wspólnika jest zawsze przenoszony jako niepodzielna całość, a zatem w wyniku przeniesienia na nabywcę przechodzą wszystkie przenoszalne prawa i obowiązki występującego ze spółki wspólnika.
Zbycie akcji w spółce komandytowo-akcyjnej odbywa się według odmiennych zasad, właściwych dla spółki akcyjnej.
Opodatkowanie spółki osobowej.
Spółki osobowe nie są podatnikami podatku dochodowego (z wyjątkiem spółki komandytowej i komandytowo-akcyjnej, które są opodatkowane podatkiem CIT na zasadach właściwych dla spółek kapitałowych). Podatnikami tego podatku są natomiast bezpośrednio wspólnicy spółek osobowych. Przychody z udziału w spółce osobowej u każdego wspólnika określa się proporcjonalnie do jego prawa w udziale w zysku. W przypadku braku odmiennego zastrzeżenia przyjmuje się, że prawa do udziału w zyskach spółki są równe dla wszystkich wspólników. 
Wszystkie spółki osobowe są natomiast podatnikami podatku od towarów i usług (VAT) oraz podatku akcyzowego. Spółki osobowe posiadają swój własny numer NIP i REGON.
Ustanie bytu spółki osobowej.
Ustanie bytu prawnego spółki osobowej następuje z chwilą wykreślenia jej z rejestru przedsiębiorców Krajowego Rejestru Sądowego. Ustanie spółki osobowej poprzedza ostatni etap jej istnienia, tj. likwidacja. Faza ta rozpoczyna się z chwilą rozwiązania spółki osobowej. Wspólnicy mogą w umowie spółki przewidzieć, że zajście określonych okoliczności spowoduje rozwiązanie spółki. Rozwiązanie spółki następuje również w wyniku podjęcia przez wszystkich wspólników jednomyślnej uchwały w tym zakresie (lub w przypadku spółki komandytowo-akcyjnej – podjęcia uchwały walnego zgromadzenia za zgodą wszystkich akcjonariuszy). Ponadto w Kodeksie spółek handlowych przewidziano jeszcze inne przypadki rozwiązania właściwe dla każdej ze spółek osobowych.

</doc>
<doc id="302486" url="https://pl.wikipedia.org/wiki?curid=302486" title="Pierre-Alain Frau">
Pierre-Alain Frau

Pierre-Alain Frau (ur. 15 kwietnia 1980 w Montbéliard) – francuski piłkarz występujący na pozycji napastnika.
Kariera klubowa.
Wcześniej reprezentował barwy FC Sochaux, Olympique Lyon, RC Lens, Paris Saint-Germain F.C. i Lille OSC. 13 lipca 2011 roku podpisał 3-letni kontrakt z pierwszoligowym SM Caen.

</doc>
<doc id="302487" url="https://pl.wikipedia.org/wiki?curid=302487" title="Powściągliwość i Praca">
Powściągliwość i Praca

Powściągliwość i Praca – polskie czasopismo wydawane jako miesięcznik w latach 1898–2006 (z przerwami) przez zgromadzenie michalitów. Założycielem pisma był bł. ks. Bronisław Markiewicz (zm. 1912, bł. w 2005), michalita (i założyciel zgromadzenia) z Miejsca Piastowego.
Historia pisma.
W 1892 r. bł. ks. Bronisław Markiewicz przybył do Miejsca Piastowego. W lipcu 1898 r. wydał pierwszy numer miesięcznika "Powściągliwość i Praca". Umieścił w nim artykuły o treści katechetycznej (min. cykl "Nasze gwiazdy przewodnie" prezentujące sylwetki różnych świętych), pedagogicznej, społecznej i kulturalnej.
Miesięcznik szybko stał się bardzo popularnym i poczytnym pismem. Rozchodził się w całej ówczesnej Galicji, a także w Królestwie Kongresowym, i w zaborze pruskim, a nawet docierał do Polonii w Ameryce. Nakład periodyku osiągnął liczbę 9 tysięcy egzemplarzy. I wojna światowa wstrzymała na pewien czas wydawanie tego pisma. Pismo zostało wznowione w 1925 r.
II wojna światowa i powojenne warunki polityczne w Polsce, sprawiły, że michalicki miesięcznik przestał się ukazywać. Podejmowano próby symbolicznego wydawania pisma. W styczniu 1966 roku ks. Franciszek Malicki rozpoczął wydawanie "Powściągliwości i Pracy" w maszynopisie do użytku wewnętrznego, zaś od początku lat 70. XX w. do roku 1974 pismo w tej samej postaci redagował ks. Wojciech Zięba. Następnie, z inicjatywy ks. Waleriana Moroza, ukazywało się w małym nakładzie.
Starania o wznowienie miesięcznika trwały nieustannie. Wiele profetycznego uporu wykazał w tym względzie zarząd Zgromadzenia pod wodzą przełożonego generalnego ks. Aleksandra Ogrodnika. Wysiłki zostały uwieńczone sukcesem z końcem stanu wojennego. Zezwolenie na wznowienie edycji "Powściągliwości i Pracy" wydał, po ustaleniach wspólnej Komisji Kościelno-Rządowej, pismem z dnia 30 grudnia 1982 r. Główny Urząd Kontroli Publikacji i Widowisk w Warszawie. Nieco później, bo 22 kwietnia 1983 r., ówczesny asystent generalny, ks. Walerian Moroz, pismem Ministerstwa Kultury i Sztuki, uzyskał pozwolenie na prowadzenie działalności wydawniczej.
Pierwszy numer wskrzeszonej "Powściągliwości i Pracy", pod redakcją ks. Waleriana Moroza, ukazał się w 30 tysięcznym nakładzie we wrześniu 1983 roku. Od samego początku we wznowionym miesięczniku wyjątkową rolę i pracę wykonywał, dziś już nieżyjący, zastępca redaktora naczelnego Jan Leon Śpiewak. W latach 80. w piśmie znalazło zatrudnienie wielu represjonowanych przez władze komunistyczne dziennikarzy (m.in. Jacek Żakowski) i opozycjonistów.
Od września 1984 roku redaktorem naczelnym został ks. Jan Chrapek. Jego zasługą było stworzenie w michalickim periodyku zespołu redaktorów i zorganizowanie wokół niego środowiska ludzi kultury. Po wyborze ks. Jana Chrapka, w lipcu 1986 r. na przełożonego generalnego Zgromadzenia św. Michała Archanioła, redaktorem naczelnym miesięcznika został ks. Mieczysław Gladysz. Od października 1999 r. do sierpnia 2001 roku funkcję redaktora naczelnego sprawował ks. Tadeusz Musz. Od tego czasu redaktorem naczelnym był ks. Sylwester Łącki. "Powściągliwość i Praca" rozchodziła się w nakładzie ok. 10 tysięcy egzemplarzy wśród czytelników krajowych i zagranicznych.
Z powodu trwającego już od kilku lat spadku nakładu miesięcznika "Powściągliwość i Praca" – decyzją przełożonego generalnego ks. Kazimierza Radzika CSMA oraz Rady Generalnej Zgromadzenia Świętego Michała Archanioła – wydawanie pisma zostało zawieszone na czas nieokreślony. W tym czasie zarząd Zgromadzenia Św. Michała Archanioła podjął działania zmierzające do wypracowania nowego profilu pisma, sposobu jego finansowania i kolportażu.

</doc>
<doc id="302488" url="https://pl.wikipedia.org/wiki?curid=302488" title="John Carew">
John Carew

John Alieu Carew (ur. 5 września 1979 w Lørenskog) – norweski piłkarz pochodzenia gambijskiego.
Wcześniej występował w Vålerenga Fotball, Rosenborgu Trondheim, Valencii CF, AS Romie, Beşiktaşu JK i Olympique Lyon. 21 stycznia 2011 roku przeszedł na zasadzie wypożyczenia do Stoke City.
W latach 1998–2011 w reprezentacji Norwegii rozegrał 91 spotkań i zdobył 24 bramki. Występował na mistrzostwach Europy w 2000 roku.

</doc>
<doc id="302489" url="https://pl.wikipedia.org/wiki?curid=302489" title="Socjaldemokratyczna Partia Szwajcarii">
Socjaldemokratyczna Partia Szwajcarii

Socjaldemokratyczna Partia Szwajcarii, niem. "Sozialdemokratische Partei der Schweiz (SPS)", fr. "Parti socialiste suisse (PSS)", wł. "Partito Socialista Svizzero", retorom. "Partida Socialdemocrata de la Svizra" – szwajcarska centrolewicowa partia polityczna. Założona 21 października 1888 roku. Jest jedną z czterech dominujących partii w Szwajcarii. Ugrupowanie najbardziej lewicowe w rządzie (Radzie Federalnej).
Po wyborach w 2003 roku jest to druga co do wielkości partia w Radzie Narodów. Jej obecnymi przedstawicielami w rządzie są: Micheline Calmy-Rey i Moritz Leuenberger. Liderem tego ugrupowania jest Christian Levrat.
Historia.
Ruch socjalistyczny w Szwajcarii.
Szwajcaria jest jednym z pierwszych krajów europejskich w których miejsce miała industrializacja kapitalistyczna, nastąpiła ona już w latach 20. i 30. XIX wieku. Na większe zakłady przemysłowe, włókiennicze powstawały w takich szwajcarskich miastach jak m.in. Genewa, Bazylea i Zurych. Robotnicy szwajcarscy poznawali poglądy socjalistów utopijnych takich jak Robert Owen, Charles Fourier czy Louis Blanc. Pierwsze stowarzyszenia robotników skupiały cudzoziemców, głównie Niemców, powstać zaczęły też stowarzyszenia szwajcarskie.
W 1838 roku wewnątrz jednej z grup niemiecki emigrantów powstała grupa robotników pochodzenia szwajcarskiego pod nazwą Grutlivereien. Na czele Grutlivereien stanęła dwójka utopijnych socjalistów; A. Galeer oraz J.F. Becker. Grupy robotnicze początkowo nie miały charakteru ideologicznego były to kółka dyskusyjne, samokształceniowe, organizujące samopomoc robotników.
Rozwój ruchu socjalistycznego nastąpił w związku z powstaniem I Międzynarodówki, jednym z twórców Międzynarodówki był Becker. To właśnie w Szwajcarii odbyły się dwa kongresy ugrupowania a siedzibą Sekretariatu Międzynarodówki była Genewa. Grutlivereien nie wstąpiła do Międzynarodówki, wstąpiły do niej stowarzyszenia robotnicze emigrantów oraz kantonalne sekcje Międzynarodóki powstałe z jej inicjatywy. Kantonalne ugrupowania socjalistyczne powstały kolejno w Zurychu (1870), Genewie (1871). Ideologia szwajcarskich socjalistów była połączeniem wielu doktryn socjalistycznych m.in. Proudhona, Lassale'a, Marksa czy ideologów szwajcarskich.
W 1869 roku ruszyło pismo „Tagwacht” które to zapoczątkował twórca zuryskiej grupy socjalistów, H. Greulich. W pierwszym numerze pisma ukazał się "Zarys programu i organizacji partii socjaldemokratycznej". W 1870 roku program ten stał się podstawą zjazdu robotników skupionych w większości w Międzynarodówce, w roku 1870.
Na spotkaniu tym formalnie utworzona została Szwajcarska Partia Socjaldemokratyczna. Partia jednak upadła wraz z upadkiem I Międzynarodówki. Po raz kolejny próbowano powołać partię socjalistyczną w 1877 roku. Partia pozostała na marginesie sceny politycznej. Szybciej rozwijał się ruch związkowy. W 1883 środowiska robotnicze powołały w Zurychu wspólny komitet wyborczy skupiony wokół Grutlivereien, Partii Socjaldemokratycznej oraz ruchach związkowych. W 1888 roku zwołano Kongres Robotniczy, przedstawiciele lewicy powołali na nim Socjaldemokratyczną Partię Szwajcarii.
Okres obu wojen światowych.
Partia nie przyjęła postawy zdecydowanie marksistowskiej czy rewolucyjnej. Spowodowane to było po części sytuacją w Szwajcarii która nie miała rozwiniętej klasy robotniczej a silne było drobne rzemiosło. Pierwszy program socjaldemokratów z 1888 roku postulował walkę klas i postulował rewolucję jako środek ostateczny. Za punkt odniesienia przyjmowano środki parlamentarne. Partia dość szybko przekształciła partię z reprezentującą klasę robotników w partię „ludową” (Volkspartei). W dalszym ciągu wielu mieszczan i intelektualistów uważało ruch za zbytnio rewolucyjny. Duże wpływy w późniejszych latach uzyskała frakcja marksistowska. Już w 1890 roku partia uzyskała jednego przedstawiciela w parlamencie, uzyskując 0,6% poparcia elektoratu, ten sam wynik uzyskała w 1893 roku.
Partia posiadała kilku przedstawicieli w parlamencie a jej projekty poddawane były głosowaniu w referendach. W 1904 roku uchwalono program w którym akcentowano elementy rewolucyjne. Program określił Szwajcarię jako państwo klasowe. Zdaniem socjaldemokratów struktury kapitalistyczne Szwajcarii prowadziły do monopolizacji gospodarki, wyzysku oraz nędzy. Program zawierał też wzmiankę o rewolucji na wypadek represji ze strony burżuazji. Do dalszej radykalizacji lewicy doszło w czasie pierwszej wojny światowej. W 1914 roku socjaldemokraci po raz pierwszy przekroczyli granicę 10 procent poparcia.
Przedstawiciele szwajcarskiego ruchu robotniczego decyzją partii z listopada 1915 roku, brali udział w ruchu zimmerwaldzkim, jej delegaci obecni byli na konferencjach w Zimmerwaldzie i w Kientalu. W następnych latach wojny sytuacja ta uległa zmianie a partia zrewidowała swoje rewolucyjne poglądy.
Rewolucje w krajach Europy wpłynęły na sytuacje w Szwajcarii. W listopadzie 1918 roku doszło do strajku generalnego. Strajkiem przewodził komitet złożony ze związkowców i działaczy SDPS. W manifeście strajku generalnego zażądano od władz reform socjalnych, politycznych, 8-godzinnego dnia pracy, proporcjonalnych wyborów. Strajk został złamany po tym gdy rząd użył wojna, użycie przemocy przez wojsko doprowadziło do wystąpienia bardziej radykalnych tendencji na łonie socjaldemokratów a także pewnych ustępstw ze strony rządu. W sierpniu 1919 roku partia podjęła decyzję o przystąpieniu do III Międzynarodówki, decyzja została jednak odrzucona już we wrześniu w wyniku głosowania wewnątrzpartyjnego. Doprowadziło to do secesji najbardziej lewicowego skrzydło które w dniach od 5 do 6 marca 1921 oku ogłosiło utworzenie Komunistycznej Partii Szwajcarii. Przed podziałem partii w 1919 roku uzyskała ona 21,7% poparcia. W 1920 roku uchwalono nowy program socjaldemokratów, był on dość lewicowy, stawiał sobie za cel m.in. dyktaturę proletariatu i uznał system władzy rad. Był to jedyny z programów w historii partii który był stricte marksistowski.
W 1928 roku uzyskała 25,25% poparcia w wyborach do Rady Narodowej. W 1929 roku po raz pierwszy partia wystawiła swoich kandydatów do rządu.
Odejście od tendencji radykalistycznych nastąpiło w 1935 roku gdy uchwalony został dość reformistyczny program partii. Związane to było z procesami tj. demokratyzacja, rozładowanie napięć klasowych, w tej sytuacji robotnicy byli w stanie wywalczyć swoje prawa w drodze pokojowej. Reforma rządowa, która wprowadzała zasadę proporcjonalności przyniosła socjaldemokratom duży przyrost miejsc w parlamencie. Partia uzyskała kilka sukcesów w referendach. Program z 1935 roku wzywał do walki z faszyzmem a zwłaszcza nazizmem, który także i w Szwajcarii uzyskał poparcie. Nowy program odrzucił walkę klas, dyktaturę proletariatu i tezy o szybkim upadku ustroju kapitalistycznego. Partia postawiła sobie zadanie zgrupowania wszystkich warstw wyzyskiwanych w jednym froncie antykapitalistycznym. Z programu usunięto tezę o czołowej roli proletariatu. Zrezygnowano z nacjonalizacji, zastępując to żądanie, „socjalizacją” monopoli. Program uważany był za przejściowy, dotyczący aktualnych w tamtej sytuacji problemów. W latach wojny 1939–1945, socjaldemokrata został liderem komisji parlamentarnej nadzorującej pełnomocnictwa wojenne.
W 1943 roku po raz pierwszy do rządu trafili przedstawiciele socjaldemokracji.
Okres powojenny.
Zagadnienia programowe.
W 1959 roku uchwalono nowy program partii. Został on zatwierdzony na zjeździe socjaldemokratów w Winterthur. Nowy program zrywał z marksizmem i doprowadził do przejścia SDPS na pozycje neoreformistyczne. Z programu zniknęła niemalże cała krytyka kapitalizmu a program skupił się na planach modyfikacji systemu. W odróżnieniu od wszystkich czterech poprzednich programów nie pojawił się tradycyjny dla partii układ: "Krytyka społeczeństwa kapitalistycznego", "Główne rysy ustroju socjalistycznego" oraz "Środki prowadzące do nowego społeczeństwa". Program zamiast tego otwiera wstęp a kończy rozdział "Perspektywy i wezwania". Program przedstawił stanowisko SDPS w sprawie polityki obronnej, zagranicznej, gospodarczej, finansach, polityce kulturalnej i prawnej. Pragmatyczna wymowa programu wywołała spore zastrzeżenia uczestników zjazdu.
Od 1959 roku partia przestała być partią skupiającą się na klasie robotniczej, lecz jak sama zadeklarowała stała się partią ogólnonarodową. Socjaldemokraci ogłosili że na skutek zmiany polityki z rewolucyjnej na reformistyczną, dzięki socjaldemokratom ustrój Szwajcarii stał się ustrojem przejściowym między kapitalizmem a socjalizmem. Program z 1959 roku mówił o tym że cele socjalistyczne nie zostały osiągnięte a dominujące wpływy ma kapitał prywatny dlatego walka socjaldemokratów nie została zakończona. SDPS zaakceptowała deklarację Międzynarodówki Socjalistycznej z 3 lipca 1951 roku "O celach i zadaniach socjalizmu demokratycznych". Partia zadeklarowała poparcie dla jednoczenia Europy i świata w „wolną i demokratyczną federację”.
Na arenie międzynarodowej poparła uczestnictwo Szwajcarii w Organizacji Narodów Zjednoczonych oraz idee rozbrojenia. W polityce obronnej SDPS opowiada się za utrzymaniem odpowiedniej siły wojskowej przy zachowaniu szczególnego dla Szwajcarii charakteru wojska. Zyski przemysłu zbrojeniowego i eksport militarny mają być kontrolowane oraz ograniczane przez rząd. W gospodarce postulowano pełne zatrudnienie, sprawiedliwy podział dochodu, wprowadzenie demokratycznych zasad kierowania gospodarką. W dziedzinie polityki socjalnej socjaldemokraci postulowali umacnianie rodziny, ochrony pracowników poprzez rozbudowę ustawodawca pracy, ochronę niezdolnych do pracy, budowę służby ochrony zdrowia.
Dużą rolę odgrywają platformy wyborcze uchwalane przez SDPS co cztery lata. Precyzują one stanowisko socjaldemokratów w aktualnych kwestiach. Poprzez platformę z 1975 roku, partia sprecyzowała kilka tez programowych m.in. konieczność podporządkowania Banku Narodowego rządowi, rozszerzenia ubezpieczeń, zrównania praw emigrantów z pracownikami szwajcarskimi przy jednoczesnym ustabilizowaniu i stopniowej redukcji liczby emigrantów zatrudnionych w kraju.
SDPS na scenie politycznej kraju.
W latach 1944-1949 socjaldemokraci i komuniści utworzyli wspólny koalicyjny rząd kantonalny w Bazylei. W 1959 roku SDPS uzyskała dwie teki ministerialne, dla porównania po dwie teki uzyskała również partia radykałów, chadeków a jedną tekę, ludowcy. Na zjeździe partii w Bazylei w 1968 roku przedstawiciele frakcji lewicowej socjaldemokratów zażądali od kierownictwa opracowania długoletniego działaniu programu, w ramach programu z 1959 roku jednak na kierunkowanego bardziej na lewo i zawierającego postulaty o charakterze socjalistycznym. Postulat ten poparła głównie młodzież socjalistyczna we francuskojęzycznej Szwajcarii. Frakcja ponownie dała o sobie znać na zjeździe w Bernie w 1969 roku a jej przedstawiciele zyskali sobie przydomek „młodoturków”.
Na lewo przeszła część szeregów SDPS, na poziomie regionalnymi socjaldemokraci podjęli się współpracy z komunistami i Postępową Organizacją Szwajcarii. Kontakty te uregulowało oświadczenie zarządu partii z 1977 roku w którym wykluczyło ono możliwość formalnych związków z radykalnie lewicową Szwajcarską Partią Pracy, powstałą w 1944 roku po reorganizacji partii komunistycznej. Ta sama uchwałą jednocześnie dopuszczała współpracę z innymi partiami i organizacjami lewicowymi w sprawie konkretnych kwestii merytorycznych. Pozwolono również partiom kantonalnym socjaldemokratów na współpracę z komunistami. Większość socjaldemokratów jest wroga wobec Partii Pracy. Za bliższymi stosunkami z komunistami opowiadał się przewodniczący partii od 1972 roku, Helmut Hubacher. Jednym z przejawów wspólnych akcji różnych ugrupowań lewicy było łączenie list w wyborach kantonalnych (co w Szwajcarii nie oznacza utworzenia wspólnej listy) co w przypadku łączenia list z komunistami spotkało się z atakami ze strony prawicowej prasy.
Lewica SDPS domagała się zerwania współpracy SDPS z partiami prawicowymi oraz wystąpienia socjaldemokratów z rządu i przejścia do opozycji. Żądania takie był dość częste jednak przybrały na sile pod koniec lat 70. gdy według dużej części partyjnych lewicowców, rząd koalicyjny przy współpracy z prawicą nie jest w stanie zapewnić reform socjaldemokratycznych. Zdaniem zwolenników koalicji z partiami prawicowymi, wymaga tego od SDPS, specyficzny system polityczny Szwajcarii.
W listopadzie 1972 roku deputowani SDPS zaangażowali się w opracowanie programu mające zapobiec drożyźnie, w czerwcu w ochronę najmów mieszkań, w sierpniu domagali się płatnych urlopów szkoleniowych. Socjaldemokraci podejmowali inicjatywy ludowe czyli referenda realizowane po zebraniu 50 tysięcy podpisów. W 1974 roku partia wystąpiła o zmianę konstytucji „o zrównaniu opodatkowania”, do innych ważnych działań partii w trakcie dekady lat 70. zaliczyć można działania w marcu 1976 roku gdy rozpoczęła inicjatywę dążącą do ograniczenia obrotu gruntami rolnymi; partia wystąpiła z projektem 40-godzinnego tygodnia pracy (w odpowiedzi na inicjatywę Postępowej Organizacji Szwajcarii); w 1978 roku zaproponowała projekt zmiany konstytucji a konkretnie częściowego uchylenia tajemnicy bankowej w przypadku gdy dowiedziano zostaną przestępstwa. W 1976 roku partia zorganizowała referendum w sprawie „współzarządzania”.
Struktury.
Istotną cechą SDPS jest regionalizm. Partia socjaldemokratyczna co prawda uważana jest za najbardziej zintegrowaną partię krajową, jednak w ramach SDPS działa szereg silnych organizacji kantonalnych np. Socjaldemokratyczna Partia Zurychu czy też Socjalistyczna Partia Vaud, które wyróżniają się dużą samodzielnością. W referendach w okresie 1949-1964 partie kantonalne socjaldemokratów w 13,4% takich przypadków wzywały swoich zwolenników do odmiennego głosowania niż zalecała to partia centralna.
Zgodnie ze specyficznym ustrojem Szwajcarii to nie partia wybiera ministrów lecz w praktyce to parlament musi zatwierdzić ministrów wystawionych przez partię. Tym to sposobem w 1959 roku parlament odrzucił kandydaturę socjaldemokraty W. Bringolfa któremu wytknięto dawną przynależność w partii komunistycznej a zamiast tego na ministra wybrany został inny działacz socjaldemokratów. System polityczny Szwajcarii sprawia, że rządzące partie mają mniejsze możliwości niż w innych państwach Europy. Ze względu na system nieproporcjonalny wyborów do Rady Kantonów, drugiej izby parlamentu, socjaldemokraci mają jedynie symboliczne szanse na zdobycie tam swoich przedstawicieli. Zgodnie ze szwajcarskim modelem organizacyjnym przyjętym przez socjaldemokratów, frakcja parlamentarna SDPS stanowi osobny organ partii, cieszy się przez to niemalże pełną niezależność od kierownictwa partii.
Partia socjaldemokratyczna jest najliczniejszą partią Szwajcarii. W 1915 roku liczyła 27 tysięcy członków, w 1917 38 tysięcy a w 1920 roku już 54 tysiące. Pewien spadek nastąpił po 1920 roku. Od 1924 roku notowany był ponowny wzrost członków, w 1960 i 1970 do partii należało 60 tysięcy osób a klasowe związki zawodowe w 1974 roku liczyły 455,2 tysiące osób.
Partia nie skupia całego elektoratu robotniczego. Część robotników głosuje na partie prawicowe lub komunistów. W kantonie Argowia w wyborach w 1963 roku elektorat partii wyglądał w ten sposób: 61% stanowili robotnicy, 26% niżsi funkcjonariusze, 4% renciści, 3% wyżsi funkcjonariusze a 2% chłopi. W tym samym kantonie 12% elektoratu partii radykalnej i 25% elektoratu chadeków stanowili robotnicy. W kantonie Vaud 41% członków SDPS to pracownicy zakładów państwowych, 15% to funkcjonariusze przedsiębiorstw prywatnych, 19% to robotnicy w zakładach prywatnych. W kantonie Lucerna 46% elektoratu SDPS to robotnicy, 15% brygadziści oraz majstrowie, 28% to funkcjonariusze w przedsiębiorstwach zarówno prywatnych jak i państwowych.
Członkowie partii są zróżnicowani pod względem zawodu, klasy społecznej. Jej przewodniczący już w latach 50. mówił o tym że partia skupia wszystkich o przekonaniach socjalistycznych i demokratycznych, zarówno biednych jak i bogatych. W 1954 roku przewodniczący partii mówił o tym że partia założona została jako partia pracy, partia robotnicza i także w przyszłości chce taką pozostać, jednak naturalnymi sojusznikami robotników są chłopi, funkcjonariusze, urzędnicy i rzemieślnicy przez co partia stała się partią wszystkich ludzi pracy.
W 1970 roku 42,6% członków partii była niepracująca, nieutrzymująca się samodzielnie a więc żony czy dzieci, 18,5% robotnicy, 149,9% niżsi funkcjonariusze, 9,5% utrzymujący się samodzielnie i niepracujący tyj. emeryci; 4,4% personel usługowy; 2,9% funkcjonariusze na kierowniczych stanowiskach; 2% przedstawiciele wolnych zawodów; 1,7% właściciele gospodarstw rolnych; 1,3% właściciele zakładów przemysłowych czy rzemieślniczych; 1,3% pracownicy rolni; 0,9% robotnicy rolni.
Kwestię organizacyjną reguluje statut SDPS ze zjazdu w Lozannie z 1966 roku. SDPS składa się z ; partii kantonalnych które składają się z lokalnych sekcji partyjnych. Organami kierowniczymi SDPS jest Zjazd, Komitet oraz Zarząd. Sekcje lokalne wybierają delegatów na zjazdy partii. Zjazdy najczęściej odbywają się co dwa lata w międzyczasie zwoływane są ewentualnie zjazdy nadzwyczajne. Komitet jest reprezentantem partii kantonalnych oraz grupuje członków Zarządu, przedstawicieli frakcji parlamentarnej, organizacji kobiecych i młodzieżowych. SDPS praktykuje wyłącznie członkostwo bezpośrednio poprzez sekcje lokalne. Także osoby należące do klasowych związków zawodowych automatycznie nie zostają członkami partii socjaldemokratycznej. Socjaldemokraci oddają do dyspozycji pewną liczbę mandatów związkom zawodowym, przykładowo w kadencji 1971-75 we frakcji SDPS działało 14 związkowców. Możliwe jest przeprowadzenie referendum wewnątrzpartyjnego jeśli zażąda tego dwie piąte delegatów na zjazd partii bądź jedna czwarta wszystkich sekcji partyjnych. W praktyce referendum jest nieużywana od czasu sporu co do udziału w III Międzynarodówce w 1920 roku.
Słabo rozwinięta jest prasa związana z partią, nie działa dziennik ogólnokrajowy partii. W kantonach ukazują się dzienniki. największy nakład osiągały zazwyczaj dziennik „Tagwacht” w Bernie i „Zurcher Arbeiter Zeitung” w Zurychu. W Ticino wydawany jest dziennik „Libera Stampa”. Od 1971 roku nie ukazuje się żaden dziennik socjaldemokratyczny ukazujący się w języku francuskim. Ponadkantolanie działają tygodnik „Der Aufstieg” i miesięcznik „Profil”. Własne pisma wydają związane z SDPS organizacje sportowe, kobiece czy kulturalno-oświatowe.

</doc>
<doc id="302490" url="https://pl.wikipedia.org/wiki?curid=302490" title="Krajowy Klub Iluzjonistów">
Krajowy Klub Iluzjonistów

Krajowy Klub Iluzjonistów (KKI), dobrowolna organizacja polskich iluzjonistów profesjonalnych i amatorów, powstała w 1976 roku przy Łódzkim Domu Kultury. Jej założycielami byli: były dyr. ŁDK Jan Jakubiszyn, Jerzy Mecwaldowski, Waldemar Wagner i Krystyna Lewicka. Klub ma własny organ prasowy pt. "Hokus Pokus" - poradnik o charakterze materiałów instruktażowych, ukazujący się cztery razy w roku w objętości 44 stron. Raz w roku, Klub organizuje Kongresy Iluzjonistów o charakterze międzynarodowym. Do roku 2007 odbyło się 29 Kongresów. W ramach Kongresów organizowane są przeglądy konkursowe, w których o palmę pierwszeństwa walczą iluzjoniści polscy i zagraniczni. Przewodniczącym KKI jest mgr Jerzy Stanek. Siedziba Klubu mieści się w Widzewskich Domach Kultury w Łodzi przy Al. J. Piłsudskiego 133.
Krytyka ujawniania sekretów.
Krajowy Klub Iluzjonistów na łamach swojej strony internetowej wielokrotnie potępiał ujawnianie sekretów wykonania trików w telewizji i Internecie. Obiektem krytyki KKI stała się Telewizja Polsat za wyemitowanie programu Magia bez tajemnic, serwis YouTube oraz Polska Wikipedia.

</doc>
<doc id="302491" url="https://pl.wikipedia.org/wiki?curid=302491" title="Księgi wieczyste">
Księgi wieczyste



</doc>
<doc id="302492" url="https://pl.wikipedia.org/wiki?curid=302492" title="Laura Voutilainen">
Laura Voutilainen

Laura Voutilainen (ur. 17 maja 1975 w Jyväskylä) – fińska piosenkarka, reprezentantka Finlandii podczas 47. Konkursu Piosenki Eurowizji w 2002 roku.
Życiorys.
Kariera muzyczna.
Laura Voutilainen zadebiutowała w 1993 roku singlem „Muuttanut oon maailman”. Rok później ukazał się debiutancki album wokalistki pt. "Laura Voutilainen", który był promowany przez singiel „Kerran”. Płyta sprzedała się w 120 tysiącach egzemplarzy. 
W 1994 i 1996 roku Voutilainem zdobyła fińską nagrodę "Emma". W tym samym roku wydała drugi album studyjny, zatytułowany "Kaksi karttaa". W 1997 roku ukazała się kolejna płyta wokalistki pt. "Lumikuningatar", a rok później – "Etelän yössa". W 2001 roku piosenkarka opublikowała piąty album studyjny, zatytułowany "Puolet sun auringosta", a w 2002 roku wzięła udział w fińskich eliminacjach do 47. Konkursu Piosenki Eurowizji, które wygrała z piosenką „Addicted to You”. W finale konkursu, który odbył się 25 maja, zajęła 20. miejsce na 24 uczestników.
Dyskografia.
Opracowano na podstawie materiału źródłowego.

</doc>
<doc id="302493" url="https://pl.wikipedia.org/wiki?curid=302493" title="Tarragona">
Tarragona

Tarragona (wym. katal. [], wym. hiszp. []; łac. "Tarraco") – miasto we wschodniej Hiszpanii nad Morzem Śródziemnym, w południowej Katalonii; stolica prowincji o tej samej nazwie i comarki Tarragonès. Miasto liczy 128 152 mieszkańców. Związek miejski Tarragony jest dwudziesty pod względem wielkości w Hiszpanii i liczy 348 921 mieszkańców. W Tarragonie znajduje się duży port morski. Miasto jest siedzibą uniwersytetu ("Universitat Rovira i Virgili").
W mieście znajduje się stacja kolejowa Tarragona. 7,5 km od miasta znajduje się port lotniczy "Aeropuerto de Reus".
W mieście rozwinął się przemysł chemiczny, spożywczy, metalowy, drzewny, elektrotechniczny, włókienniczy oraz rafineryjny.
Historia.
Początki miasta sięgają głębokiej starożytności. Pierwotnie osiedlili się tu Iberowie, następnie Kartagińczycy, którzy nazwali miasto "Tarchon", a w III wieku p.n.e. założyli tu swoją bazę Rzymianie. Została ufortyfikowana przez braci Publiusza i Gnejusza Korneliuszy Scypionów, jako baza wypadowa przeciwko Kartaginie. W Imperium Rzymskim Tarragona (ówcześnie pod nazwą "Tarraco" lub "Colonia Iulia Urbs Triumphalis Tarraco") była warownym obozem wykorzystywanym do podboju Półwyspu Iberyjskiego. Za czasów Oktawiana Augusta miasto zostało stolicą prowincji "Hispania Tarraconensis" lub "Hispania Citerior". W czasie największego rozwitu Tarraco było jednym z najelegantszych miast całego imperium. Zamieszkiwało je około 250 tysięcy osób. Przez pewien czas miasto biło własną monetę.
Po upadku Rzymu zdobyta w 406 przez Swebów i Wandalów a w 416 przez Wizygotów, którzy utworzyli w Hiszpanii własne państwo.
W roku 713 opanowana przez Maurów.
We wczesnym średniowieczu miasto przeszło pod władzę arystokracji z pobliskiej Barcelony, a w kolejnych wiekach dzieliło los całej Katalonii.
W czasie wojny o sukcesję hiszpańską w latach 1705-1714 Tarragona została zdobyta i ufortyfikowana przez wojska angielskie.
Kompleks archeologiczny.
Tarragona słynie przede wszystkim z zabytków okresu rzymskiego. Rozległy kompleks archeologiczny "Passeig Arqueològic" jest główną atrakcją turystyczną miasta. Zebrane tu zabytki z czasów rzymskich stały się przyczyną wpisania Tarragony w 2000 roku na listę światowego dziedzictwa UNESCO. Do naszych czasów dotrwały m.in. resztki starożytnych murów miejskich (także tych budowanych jeszcze przez Iberów), teatru, amfiteatru, dwóch forów rzymskich (prowincji i miejskiego), a także cyrku, na którym począwszy od I wieku p.n.e. urządzano wyścigi rydwanów, oraz rozległej nekropoli z okresu między III a VI w. n.e. (w miejscowym muzeum podziwiać można m.in. sarkofagi, mozaiki i amfory znalezione w grobowcach).
W obrębie murów miejskich można wyróżnić "cyklopowe", zbudowane prawdopodobnie przez Iberów, rzymskie, niewielkie fragmenty średniowieczne oraz bastiony i bramy z pocz. XVIII w. (angielskie).
Pozostałości amfiteatru rzymskiego, powstałego w II w. leżą za murami, w pobliżu brzegu morza. W jego obrębie znajdują się ruiny kościoła zbudowanego przez Wizygotów. W średniowieczu z amfiteatru korzystano jako z kamieniołomu, dostarczającego budulec do wznoszenia domów i świątyń.
W obrębie rzymskiego cyrku (hipodromu) o długości ok. 500 m powstał plac "Plaça de la Font" oraz kilka uliczek.
Do innych rzymskich zabytków położonych na obrzeżach miasta zalicza się m.in. akwedukt rzymski, zwany "diabelskim mostem" ("El Pont del Diable" po katalońsku, "El Puente del Diablo" po hiszpańsku), który dostarczał niegdyś wodę z odległego o ponad 30 kilometrów Gayo. Znajduje się on 4 km na północ od miasta. W miejscu, gdzie przekracza dolinę, ma 249 m długości i 27 m wysokości w najwyższym miejscu. Składa się z dwóch pięter. Dolne zbudowane jest 11 łuków, a górne z 25. Pozostałości rzymskich budowli znajdują się także na terenach położonych poza miastem, m.in. oddalona o około 6 kilometrów "Torre dels Escipions" - mauzoleum z II wieku n.e., czy łuk triumfalny "Arc de Bera" (20 km od miasta).
Z okresu średniowiecza w mieście pozostało wiele zabytków, m.in. starówka z ukończoną w XIV wieku katedrą romańską. W czasach nowożytnych powstało kilka ciekawych budowli secesyjnych.
Sport.
W mieście działa klub piłki nożnej, Gimnàstic Tarragona, grający w hiszpańskiej lidze Segunda División, będącej drugim poziomem ligowych rozgrywek piłkarskich w Hiszpanii. Inne sekcje klubu to gimnastyka, lekkoatletyka, koszykówka, tenis, tenis stołowy oraz futsal.

</doc>
<doc id="302494" url="https://pl.wikipedia.org/wiki?curid=302494" title="NGC 253">
NGC 253

 
NGC 253 (również Galaktyka Rzeźbiarza, Srebrna Moneta, PGC 2789) – galaktyka spiralna z poprzeczką znajdująca się w kierunku konstelacji Rzeźbiarza w odległości około 11,6 milionów lat świetlnych od Ziemi. Została odkryta 23 września 1783 roku przez Caroline Herschel. Jest to najjaśniejsza galaktyka spiralna z grupy galaktyk w Rzeźbiarzu, co po części wynika z faktu, że jest to galaktyka gwiazdotwórcza.
NGC 253 należy do galaktyk o słabym jądrze oraz o bardzo rozwiniętych ramionach spiralnych. Dostrzec ją można przez lornetkę jako jasną plamkę 7 o rozmiarach 27' × 7'. Promień dysku galaktyki jest oceniany na 81 000 lat świetlnych, a promień jej jądra na nie więcej niż 650 lat świetlnych. Pomimo dużej jasności galaktyka ta jest mocno zapylona, co w znacznym stopniu utrudnia obserwacje wielu jej części.
We wnętrzu galaktyki znajduje się supermasywna czarna dziura zbliżona rozmiarami i masą do tej znajdującej się w centrum Drogi Mlecznej.
W galaktyce NGC 253 zaobserwowano do tej pory jedną supernową – SN 1940E.

</doc>
<doc id="302502" url="https://pl.wikipedia.org/wiki?curid=302502" title="Gippsland">
Gippsland

Gippsland – duży rolniczy region w stanie Wiktoria w Australii. Ciągnie się od wschodnich przedmieść Melbourne aż do granicy Nowej Południowej Walii. Swą nazwę zawdzięcza swemu odkrywcy, Pawłowi Edmundowi Strzeleckiemu, który w ten sposób oddał cześć ówczesnemu gubernatorowi Nowej Południowej Walii George’owi Gippsowi. Największe miasta regionu to: Sale, Morwell, Moe, Traralgon, Bairnsdale, Lakes Entrance, Mallacoota. W Gippsland położony jest również jeden z najbardziej znanych parków narodowych Australii: Wilsons Promontory.
Gippsland najbardziej znany z rozwiniętego górnictwa, jak również turystycznych atrakcji.

</doc>
<doc id="302506" url="https://pl.wikipedia.org/wiki?curid=302506" title="Chlorek suksametoniowy">
Chlorek suksametoniowy

Chlorek suksametoniowy, chlorek sukcynylocholiny, suksametonium (łac. "Suxamethonii chloridum") – organiczny związek chemiczny, środek zwiotczający mięśnie prążkowane, działający przez depolaryzację, stosowany przede wszystkim w celu umożliwienia intubacji tchawicy. Lek budową i działaniem przypomina acetylocholinę, ale działa dłużej. Powoduje zwiotczenie, poprzedzone charakterystycznymi drżeniami włókienkowymi, głównie mięśni twarzy, szyi i kończyn. W czasie skurczu uwalniane są jony potasu, co powoduje zwiększenia ich stężenia w surowicy. Drżenia te mogą być przyczyną bólów mięśniowych odczuwanych u chorych w okresie pooperacyjnym. Blok depolaryzacyjny trwa od 3 do 5 minut. Lek jest rozkładany przez cholinesterazę osoczową. Lek nie nadaje się do stosowania w długotrwałych operacjach, ze względu na możliwość wystąpienia tzw. bloku podwójnego przy powtarzaniu dawek.
Chlorku suksametoniowego nie powinno się stosować u dzieci (z wyjątkiem sytuacji szczególnych, na przykład u chorych z „pełnym żołądkiem”, gdy istnieje prawdopodobieństwo wystąpienia trudnej intubacji).
Dawkowanie.
Dożylna dawka chlorku suksametoniowego wynosi 0,5–1,0 mg/kg mc. Można również stosować domięśniowo w dawkach 2–3 mg/kg mc.
Działania niepożądane.
U osób genetycznie predysponowanych może wywołać hipertermię złośliwą. Lek prowadzi do przesunięcia potasu do surowicy i nie powinien być stosowany w stanach chorobowych przebiegających z hiperkaliemią. Przy stosowaniu powtarzanych dawek lek może wywołać bradykardię, której zapobiega podanie atropiny. Nie należy stosować leku u chorych z jaskrą i przy urazach gałki ocznej, ponieważ powoduje wzrost ciśnienia śródgałkowego. Analogicznie należy zachować ostrożność u pacjentów z wewnątrzczaszkowymi chorobami i urazami przebiegającymi z obrzękiem mózgu, ze względu na zwiększanie się ciśnienia wewnątrzczaszkowego przy stosowaniu suksametonium. Niedobory cholinoesterazy, na przykład w przebiegu niektórych chorób, lub podanie inhibitorów cholinoesterazy powoduje przedłużone działanie chlorku suksametoniowego. U osób z niektórymi chorobami mięśni może dojść do gwałtownego rozpadu komórek mięśniowych i zgonu w następstwie hiperkaliemii.
Interakcje.
Leki typu prostygmina, prokaina, prokainamid, chinidyna, aminoglikozydy wzmagają działanie chlorku suksametoniowego.

</doc>
<doc id="302507" url="https://pl.wikipedia.org/wiki?curid=302507" title="Radykalno-Demokratyczna Partia Szwajcarii">
Radykalno-Demokratyczna Partia Szwajcarii

Radykalno-Demokratyczna Partia Szwajcarii (fr. "Parti radical-démocratique (PRD)", wł. "Partito Liberale-Radicale Svizzero (PLR)") – szwajcarska centroprawicowa, liberalna partia polityczna. Jej nazwa odnosi się do dawnego konfliktu pomiędzy katolickimi i konserwatywnymi a protestanckimi i liberalnymi kantonami, co doprowadziło do powstania Federacji w 1848 r. Burżuazyjne protestanckie kantony pokonały katolickie i w efekcie od 1848 do 1891 r. Rada Narodu składała się w całości z członków FDP.
Jako klasyczna liberalna partia, FDP opowiada się przeciwko interwencji państwa w sprawy socjalne i ekonomiczne. Wierzy w koncepcję wolnego rynku, handlu, deregulacji ekonomicznej itd., jednocześnie pozostając liberalną w kwestiach światopoglądowych – postuluje legalizację „miękkich” narkotyków oraz małżeństw homoseksualnych. Pragnie także obniżenia podatków oraz wydatków rządowych. Jednakże, podobnie jak w reszcie partii szwajcarskich, nie ma w FDP mocnych tradycji centralistycznych, czy też ideologicznej jedności. FDP jest często postrzegana jako silnie związana ze szwajcarskim biznesem, w szczególnością ze środowiskiem bankowym i firmami farmaceutycznymi.
Liderem partii jest Petra Gössi. W rządzie posiada 2 członków: Ignazio Cassisa i Karin Keller-Sutter.

</doc>
<doc id="302510" url="https://pl.wikipedia.org/wiki?curid=302510" title="Messier 35">
Messier 35

Messier 35 (również M35, NGC 2168) – gromada otwarta położona w gwiazdozbiorze Bliźniąt. Zawiera 120 gwiazd jaśniejszych niż 13m, zaś liczba wszystkich gwiazd należących do gromady zapewne przekracza 500. Jej średnica wynosi ok. 24 lat świetlnych, a znajduje się w odległości ok. 2770 lat świetlnych od Słońca. Jest widoczna jako plamka o jasności 5,3m i średnicy 28'.
Odkrył ją Jean-Philippe de Chéseaux w 1745 roku. Niezależnie odkrył ją John Bevis przed 1750 rokiem. Charles Messier umieścił ją w swoim katalogu 30 sierpnia 1764 roku.

</doc>
<doc id="302514" url="https://pl.wikipedia.org/wiki?curid=302514" title="M35">
M35



</doc>
<doc id="302517" url="https://pl.wikipedia.org/wiki?curid=302517" title="Sancho IV Odważny">
Sancho IV Odważny

Sancho IV Odważny, hiszp. "Sancho el Bravo" (ur. 1257/58, zm. 25 kwietnia 1295 w Toledo) – król Kastylii i Leónu w latach 1284-1295.
Był drugim synem króla Kastylii i Leonu Alfonsa X Mądrego i Jolanty, córki króla Aragonii Jakuba I Zdobywcy.
Po śmierci swojego starszego brata i następcy tronu Ferdynanda de la Cerda (1275), wykorzystując rosnącą niechęć społeczeństwa do kosztownej polityki zagranicznej swojego ojca oraz sprzeciw możnych dla prób centralizacji państwa, Sancho wystąpił o uznanie swojego prawa do tronu, co spotkało się z życzliwym przyjęciem przez Kortezy. Alfons X, stając w obliczu nacisków możnych i nowej inwazji Merynidów, uznał w 1278 Sancho za swojego następcę, mimo że po śmierci następcy tronu Ferdynanda prawo dziedziczenia korony przechodziło na jego synów ("infantes de la Cerda"), Alfonsa i Ferdynanda. W odpowiedzi na to królowa i Blanka (córka króla Francji – Ludwika IX Świętego i wdowa po Ferdynandzie), wraz z synami, schroniły się w Aragonii. Gdy w 1282 r. Sancho z poparciem Kortezów przywłaszczył sobie koronę Kastylii, Alfons X pozbawił go praw do tronu i wycofał się do Sewilli.
Po śmierci ojca Sancho zdołał jednak zachować koronę, chociaż opłacił to utratą kontroli nad królestwem, w zamian bowiem za udzielone poparcie arystokratyczne rody Haro i Lara uzyskały faktyczne rządy nad Kastylią. Na słabą pozycję króla wpłynęło także nieuznawanie przez papieża jego małżeństwa z Marią de Molina, zawartego w 1282, a co za tym idzie niepewna sytuacja prawna ich potomstwa.
W 1292 Sancho, w sojuszu z Aragonią i muzułmańską Grenadą, zdobył Tarifę. Po nieudanej próbie odbicia miasta Merynidzi zaprzestali interwencji w Hiszpanii i wycofali się ze zdobytych ziem (z wyjątkiem Algeciras i Rondy), przekazując je władcy Grenady.
Mając świadomość śmiertelnej choroby (gruźlicy), w 1295 Sancho ustanowił swoją żonę regentką dla małoletniego syna Ferdynanda, swojego następcy. Z małżeństwa z Marią de Molina, zawartego w 1285, miał 7 dzieci:

</doc>
<doc id="302518" url="https://pl.wikipedia.org/wiki?curid=302518" title="Stadion Ruchu Chorzów">
Stadion Ruchu Chorzów

Stadion Ruchu Chorzów – kompleks sportowy zbudowany w latach 1934-1935 na podstawie projektu inż. Nowaka na terenie Wielkich Hajduk (obecnie Chorzów Batory), na którym rozgrywa swoje mecze drużyna piłkarska Ruchu Chorzów.
Zanim powstał stadion przy ul. Cichej.
Pierwsze historyczne mecze Ruch rozgrywał na targowisku między dzisiejszymi ulicami Farną i Wrocławską. Tam też rozegrany został pierwszy historyczny mecz w 3. edycji Mistrzostw Polski z Cracovią, a obejrzało go 800 widzów.
Czasem piłkarze dostawali zezwolenie na granie "na Kalinie" (), boisku należącym do niemieckiego BBC. "Niebiescy" formalnie weszli w posiadanie tego obiektu wraz z fuzją z BBC w 1923 roku. Boisko to miało powierzchnię żużlową, a także pokryte było popiołem (tzw. "hasie" – popiół, stąd obiekt był nazywany "Hasiokiem").
Z powodu niewymiarowości boisko "na Kalinie" nie zostało dopuszczone do inauguracyjnych rozgrywek I ligi w 1927, dlatego przez najbliższe 3 lata swoje mecze jako gospodarz Ruch rozgrywał na boiskach 1. FC Katowice i na "Górze Wyzwolenia" należącej do AKS Królewska Huta. Na przełomie lat 1929/30 boisko "na Kalinie" zostało przebudowane i przyznane zostało prawo do rozgrywania na nim meczów ligowych przez Ruch.
Historia stadionu przy ul. Cichej.
Tuż po zdobyciu przez Ruch pierwszego mistrzostwa Polski w 1933 rada gminy Wielkie Hajduki przeznaczyła teren pod budowę nowego stadionu przy ulicy Królewskohuckiej (dziś Cichej) niedaleko dworca kolejowego. Prace trwały od 1 lipca 1934 do lata 1935 na podstawie projektu inż. Nowaka, a uroczyste otwarcie nastąpiło 29 września tego samego roku. Ukończony obiekt cechował się pojemnością 40 tysięcy widzów i był najnowocześniejszym stadionem w Polsce. Zadaszona (bez użycia słupków podtrzymujących, ograniczających pole widzenia), stalowa trybuna główna – oddana do użytku półtora roku później – była w chwili jej zamontowania najnowocześniejszą tego typu konstrukcją na świecie. Jej projektantem był inż. Dic z Huty Królewskiej. Na stadion Ruchu trafiła ona szczęśliwym zbiegiem okoliczności. Gmina Wielkie Hajduki nabyła ją okazyjnie na Międzynarodowych Targach Poznańskich po tym gdy nie odebrało jej Wielkopolskie Towarzystwo Wyścigów Konnych.
Po II wojnie światowej stadion przeszedł tylko niewielką renowację, aby możliwe było na nim rozgrywanie meczów. Remont generalny nastąpił w 1961 roku, pojemność wzrosła z 20 000 do 41 000 widzów. W 1968 roku zamontowano sztuczne oświetlenie. Kolejny remont nastąpił w 1993 roku, gdy zamontowano krzesełka na trybunie głównej. W 2002 roku liczba krzesełek zwiększyła się o 1700, obiekt wzbogacono także o nowe bramki wejściowe i kasy. Po burdach w 2004 roku liczba krzesełek osiągnęła poziom 7 500. Obecnie stadion posiada 10 000 miejsc siedzących oraz zainstalowaną w 2009 roku podgrzewaną murawę.
Ważniejsze mecze (np. w europejskich pucharach) Ruch rozgrywa na Stadionie Śląskim w Chorzowie.
Zegar "Omega".
Chronometr "Omega" zamontowany nad sektorem gości to symbol stadionu przy ul. Cichej 6. Od 1929 ta szwajcarska firma obdarowywała najpopularniejsze polskie kluby swoimi zegarami boiskowymi. Do Ruchu trafił on za sprawą plebiscytu magazynu "Raz Dwa Trzy" w 1939. Pierwszy mecz na stadionie z zamontowaną "Omegą" odbył się 21 maja 1939.
Po wybuchu II wojny światowej mechanizm był przechowywany przez Augustyna Ferdę, zegarmistrza i gospodarza klubu. Po zakończeniu wojny zegar zamontowano na jego pierwotnym miejscu, naprzeciwko trybuny głównej, jednak niedziałający mechanizm wkrótce przeniesiono za jedną z bramek. W 1979 na jego miejsce zamontowano "Elektromontaż", a "Omegę" przeniesiono nad sektor gości. Podczas obchodów 75-lecia klubu, dzięki zięciowi Augustyna Ferdy, Jerzemu Małysce, i z powodu awarii "Elektromontażu", naprawiono "Omegę", dodając jej zegarową tarczę i odblaskowe napisy. W 2005 zdemontowano mechanizm "Elektromontażu", a Omega powróciła na pierwotne miejsce.
Przyszłość.
W 2012 roku miała rozpocząć się całkowita przebudowa stadionu. Nowy obiekt miał być budowany etapami, a jego docelowa pojemność miała wynosić 18 000 widzów. Trybuny – maksymalnie zbliżone do murawy – miałyby maksymalne dopuszczalne nachylenie. Później te plany zmieniono ze względu na propozycję zmiany domowego obiektu na Stadion Śląski. W końcu zdecydowano, że ze względu na wysokie koszty wynajmu, jednak stadion przy Cichej zostanie zmodernizowany, a na Stadionie Śląskim Ruch będzie rozgrywał wyłącznie mecze, które będą mogły przyciągnąć na trybuny wystarczającą liczbę osób. Początkowo planowano zbudować stadion z dwunastoma tysiącami krzesełek z możliwością rozbudowy do szesnastu tysięcy, lecz później zdecydowano od razu wybudować obiekt z większą liczbą miejsc siedzących. Według zapowiedzi inwestycja miała rozpocząć się w drugiej połowie 2018 roku i zakończyć się po 4 latach.

</doc>
<doc id="302519" url="https://pl.wikipedia.org/wiki?curid=302519" title="Messier 18">
Messier 18

Messier 18 (również M18 lub NGC 6613) – mała i rozproszona gromada otwarta, złożona z około 20 gwiazd dziewiątej wielkości, położona w gwiazdozbiorze Strzelca. Odkrył ją Charles Messier 3 czerwca 1764 roku.
M18 znajduje się w odległości około 4,9 tysięcy lat świetlnych (1,5 kpc) od Ziemi. Ma średnicę kątową 9', rzeczywistą – około 17 lat świetlnych. Jasność M18 to 7,5 magnitudo.
Usytuowana jest pomiędzy Mgławicą Omega (M17) a chmurą gwiezdną M24.

</doc>
<doc id="302522" url="https://pl.wikipedia.org/wiki?curid=302522" title="Genetyczna klasyfikacja religii">
Genetyczna klasyfikacja religii



</doc>
<doc id="302524" url="https://pl.wikipedia.org/wiki?curid=302524" title="Andrew Bertie">
Andrew Bertie

Fra' Andrew Bertie (czyt. Baati), właśc. Andrew Willoughby Ninian Bertie (ur. 15 maja 1929 w Londynie, zm. 7 lutego 2008 w Rzymie) – w latach 1988–2008 wielki mistrz Zakonu Kawalerów Maltańskich (joannitów), sługa Boży Kościoła katolickiego.
Jego pełny tytuł brzmi: „Jego Najdostojniejsza Wysokość Fra' Andrew Bertie, Książę i Wielki Mistrz Suwerennego Rycerskiego Zakonu Szpitalników Świętego Jana z Jerozolimy, Zwanego Rodyjskim lub Maltańskim”.
Był potomkiem hrabiów Lindsay i Abingdon. Z wykształcenia historyk, orientalista i afrykanista. Opanował 15 języków, przez pewien czas je wykładał. Kawalerem maltańskim był od 1956. Pełnił w zakonie liczne funkcje, w tym wiceprzeora Wielkiej Brytanii. W 1981 złożył śluby wieczyste stając się kawalerem profesyjnym (I klasa członkostwa w zakonie).
Wielki mistrz joannitów rezydował w Rzymie przy via Dei Condotti, a jego posiadłość miała status eksterytorialny (zakon jest podmiotem suwerennym).

</doc>
<doc id="302533" url="https://pl.wikipedia.org/wiki?curid=302533" title="Christoph Gottfried Bardili">
Christoph Gottfried Bardili

Christoph Gottfried Bardili (ur. w 1761 w Blaubeuren, zm. w 1808 Stuttgarcie) – filozof niemiecki. Jego system nie wywarł wielkiego wpływu na myśl niemiecką; jedynie Karl Reinhold bronił go przed atakami Fichtego i Schellinga. Mimo to pewne jego idee otworzyły drogę późniejszym spekulacjom Schellinga i Hegla. Bardili odcinał się od kantowskiego rozróżnienia między materią a formą myślenia, sądząc że filozofia powinna rozważać tylko myślenie w sobie, czyste myślenie, podłoże możliwości bytu.
Fundamentalną zasadą myślenia jest zdaniem Bardelliego zasada identyczności - myślenie logiczne jest myśleniem rzeczywistym. Substancja w której działa myśl jest nieokreślona w sobie, ale staje się określona poprzez akt myślenia. Utrzymywał, że myśl nie ma sama w sobie możliwości rozwoju, ostatecznie redukując ją do obliczeń arytmetycznych.

</doc>
<doc id="302536" url="https://pl.wikipedia.org/wiki?curid=302536" title="Front Morges">
Front Morges

Front Morges – polityczne porozumienie działaczy stronnictw centrowych, powstałe w 1936 z inicjatywy gen. Władysława Sikorskiego i Ignacego Paderewskiego w celu walki z dyktaturą sanacyjną i prowadzoną przez nią polityką zagraniczną. Porozumienie zostało zawiązane w szwajcarskiej miejscowości Morges, w której mieszkał Ignacy Paderewski.
Udział w nim wzięli: Józef Haller, Wojciech Korfanty, Karol Popiel, płk Izydor Modelski, gen. Marian Januszajtis, Włodzimierz Marszewski. Zamierzali powołać Ignacego Paderewskiego na stanowisko prezydenta, a Wincentego Witosa na stanowisko premiera. Żądali przywrócenia demokracji i zacieśnienia współpracy z Francją. Ich wysiłki polityczne skierowane były przeciw sanacji. 
Emigracyjny charakter Frontu uniemożliwiał mu zdobycie większego poparcia w społeczeństwie, ale jego działalność doprowadziła do powstania w 1937 Stronnictwa Pracy z połączenia PSChD, NPR i Związku Hallerczyków. 
Organy prasowe: "Odnowa", "Zwrot", "Polonia" i "Nowa Rzeczpospolita", a po jej zawieszeniu "Nowa Prawda". Artykuły w dwóch pierwszych publikował m.in. współpracujący z Frontem Morges Adam Vetulani.

</doc>
<doc id="302541" url="https://pl.wikipedia.org/wiki?curid=302541" title="Ewa Dados">
Ewa Dados

Ewa Dados – polska dziennikarka związana z PR Lublin, inicjatorka ogólnopolskiej akcji charytatywnej Pomóż Dzieciom Przetrwać Zimę organizowanej przez Radio Lublin. Odznaczona Orderem Uśmiechu.
Jest autorką programów edukacyjno-poznawczych dla dzieci w radiu i telewizji.
Otrzymała wiele nagród i wyróżnień, m.in.: Order Uśmiechu oraz Odznakę Honorową za Zasługi dla Ochrony Praw Dziecka

</doc>
<doc id="302548" url="https://pl.wikipedia.org/wiki?curid=302548" title="Umysł reaktywny">
Umysł reaktywny

Umysł reaktywny w scjentologii – część umysłu, która pracuje na bazie bodziec-reakcja (bodziec, który zadano powoduje określoną reakcję).
Jest pozostałością po przodkach zwierzęcych, która w wypadku zwierząt miała na celu regulację zachowań w sytuacjach zagrożenia. Sfera ta nie podlega naszej woli. W momentach restymulacji umysł reaktywny "włącza" się między umysł analityczny a umysł somatyczny zmuszając człowieka do działań które są zapisane w "engramach". Z powodu odcięcia umysłu analitycznego podczas restymulacji engramu bardzo mocno zostaje ograniczona świadomość i wola człowieka(typowy przykład to stan niepoczytalności podczas popełniania przestępstwa). 
Engramy są to zapisy w umyśle reaktywnym które powstają w momentach bolesnych przeżyć lub zdarzeń zagrażających przeżycu, którym towarzyszy częściowe lub całkowite ograniczenie świadomości (jest to podstawowy warunek powstawania engramu). 
Restymulacja jest to włączenie "programu" zawartego w engramie pod wpływem bodźcow z otoczenia które są podobne do podźców zaistniałych w czasie powstawania engramu.

</doc>
<doc id="302550" url="https://pl.wikipedia.org/wiki?curid=302550" title="Pomóż Dzieciom Przetrwać Zimę">
Pomóż Dzieciom Przetrwać Zimę

Pomóż Dzieciom Przetrwać Zimę – ogólnopolska inicjatywa obywatelska organizowana od 1993 roku przez Polskie Radio Lublin, kierowana przez Ewę Dados. 
Jest to zbiórka trwałej żywności, odzieży, środków czystości, słodyczy i zabawek dla potrzebujących rodzin. W akcji tej nie zbiera się żadnych środków finansowych, dlatego też osiągnęła ona dużą popularność.
Akcja Pomóż Dzieciom Przetrwać Zimę rozpoczęła się w 1993 r. i od samego początku patronuje jej Polskie Radio Lublin. w 2009 r. zarejestrowano rekordową liczbę 621 sztabów w 11 województwach. Akcja promowana jest również w Polonijnym Radio w Seattle. 
Kulminacyjnym punktem akcji jest Wielka Uliczna Zbiórka Darów w której wolontariusze na ulicach kwestują i zbierają dary rzeczowe oraz coroczny Mecz Słodkich Serc, odbywający się zawsze w pierwszych dniach grudnia. Akcja tradycyjnie kończy się podsumowaniem i Koncertem "Dar Serca za Dar Serca", w którym to artyści w ramach wolontariatu swoim występem dziękują wolontariuszom i darczyńcom za poświęcony czas i zaangażowanie w Akcję. 

</doc>
<doc id="302551" url="https://pl.wikipedia.org/wiki?curid=302551" title="Stefan Hula">
Stefan Hula



</doc>
<doc id="302552" url="https://pl.wikipedia.org/wiki?curid=302552" title="Propofol">
Propofol

Propofol – organiczny związek chemiczny z grupy fenoli. Stosowany jako lek usypiający, działający szybko i stosunkowo krótkotrwale. Podawany jest w formie białej emulsji wodnej zawierającej olej sojowy i oczyszczone fosfolipidy z jaja kurzego.
Właściwości.
Lek po dożylnym wstrzyknięciu szybko przemieszcza się do tkanek i jest metabolizowany w ponad 90% w wątrobie. Zależnie od dawki i szybkości podawania powoduje szybką sedację lub głęboką anestezję z możliwością szybkiego wybudzenia pacjenta. Utrata przytomności występuje po 30–50 sek. od wstrzyknięcia, a przebudzenie po pojedynczej dawce po ok. 4–6 min.
Wskazania.
Lek używany jest m.in. do indukcji znieczulenia. Może być stosowany w praktyce ambulatoryjnej. Jest zalecany do sedacji chorych podczas bolesnych i nieprzyjemnych zabiegów diagnostycznych, często w połączeniu z opioidami i benzodiazepinami oraz podczas zabiegów wykonywanych w znieczuleniu przewodowym. Należy pamiętać, że podczas sedacji może dojść do bezdechu lub niedrożności dróg oddechowych. Może być stosowany do sedacji chorych na oddziale intensywnej terapii nie dłużej jednak niż przez 24 godziny. Uważany jest za najkorzystniejszy składnik znieczulenia całkowicie dożylnego (TIVA).
Dawkowanie.
Do indukcji znieczulenia ogólnego u osób dorosłych zalecane są dawki 1,5–2,5 mg/kg masy ciała. U ludzi starszych dawkowanie powinno być mniejsze około 1,25 mg/kg masy ciała. Anestezje podtrzymuje się wstrzyknięciami po 5 do 20 mg lub wlewem 4–12 mg/kg masy ciała na godzinę. Na oddziale intensywnej terapii sedację uzyskuje się wlewem dożylnym propofolu 0,3–4 mg/kg masy ciała na godzinę. Możliwe jest łączenie z innymi lekami sedującymi lub analgetykami.
Działania niepożądane.
W czasie wstrzyknięcia często występuje ból. Po podaniu może wystąpić krótkotrwały bezdech przechodzący w hiperwentylację, mogą wystąpić ruchy mimowolne oraz skurcze i przemijające drżenia mięśni. Obserwuje się spadek ciśnienia krwi w związku ze zmniejszeniem oporu naczyń obwodowych. W okresie budzenia mogą wystąpić zaburzenia widzenia i halucynacje. Opisywano wystąpienie zespołu popropofolowego (tzw. PRIS – "") obarczonego dużą śmiertelnością i występowaniem powikłań po długotrwałej sedacji.
Przeciwwskazania.
Lek nie jest zalecany u dzieci poniżej 1 miesiąca życia. Należy go ostrożnie stosować u chorych z padaczką i u chorych z chorobą niedokrwienną serca. Nie zaleca się go dla chorych obarczonych dużym ryzykiem anestezjologicznym.

</doc>
<doc id="302555" url="https://pl.wikipedia.org/wiki?curid=302555" title="Filozofia antyczna">
Filozofia antyczna



</doc>
<doc id="302556" url="https://pl.wikipedia.org/wiki?curid=302556" title="Rzeczywistość">
Rzeczywistość

Rzeczywistość – w znaczeniu potocznym to „wszystko, co istnieje”. Termin "rzeczywistość" w najszerszym znaczeniu zawiera wszystkie byty, zarówno obserwowalne, jak i pojęciowe, wprowadzone przez naukę czy filozofię. 
W zachodniej filozofii istnieje hierarchia poziomów pojęć rzeczywistości: od subiektywnej i fenomenologicznej przez obiektywną opisywaną za pomocą faktów aż do matematycznych modeli rzeczywistości wyrażanych za pomocą równań i aksjomatów. Inne podejście do rzeczywistości występuje we wschodnich filozofiach, takich jak hinduizm i buddyzm. Rzeczywistość opisywana jest za pomocą pojęć, takich jak np. "dharma", "paramattha dhamma", "samsara" i "maja".
Rzeczywistość fenomenologiczna.
W szerszym i podmiotowym sensie, prywatne doświadczenia, ciekawość i selektywność obserwacji wpływają na osobistą interpretacje zdarzeń i kształtują rzeczywistość dostępną dla danej osoby. Ta rzeczywistość może pokrywać się w dużym stopniu z rzeczywistością innych, ale istnieją jej elementy unikatowe dla tej osoby i niedostępne dla kogokolwiek innego. Większość doświadczeń duchowych następuje na tym poziomie rzeczywistości. W sensie psychologicznym ta rzeczywistość jest definiowana przez to co dana osoba uważa za rzeczywistość.

</doc>
<doc id="302557" url="https://pl.wikipedia.org/wiki?curid=302557" title="Wanda i Banda">
Wanda i Banda

Wanda i Banda (dawniej Banda i Wanda) – polski zespół rockowy założony w 1982 roku. Zadebiutował na przełomie 1982 i 1983 w sylwestrowej audycji Programu III Polskiego Radia. Napisał piosenkę do polskiego serialu telewizyjnego „Siedem Życzeń” o nazwie „Siedem Życzeń”.
Historia.
We wrześniu 1982 grupę Lombard opuściła jedna z dwóch wokalistek – Wanda Kwietniewska i w listopadzie założyła własny zespół, w skład którego weszli doświadczeni muzycy: Marek Raduli (gitara), Jacek Krzaklewski (gitara), Andrzej Tylec (perkusja) i Henryk Baran (gitara basowa). Piosenka „Ulica Tetmajera” (muz. Marek Raduli, Jacek Krzaklewski i Wanda Kwietniewska, sł. Jacek Cygan) została nagrana z myślą o filmie biograficznym "Przeznaczenie" (1983) w reżyserii Jacka Koprowicza, poświęconym Kazimierzowi Przerwie-Tetmajerowi. Pod koniec 1983 roku, po odejściu z TSA, na perkusji grał Marek Kapłon. Zespół koncertował zarówno w kraju, m.in. na Rock Arenie w Poznaniu, Rockowisku w Łodzi i Kart Rocku w Jeleniej Górze, jak i za granicą (w NRD i Czechosłowacji).
Debiutancki album z kompozycjami Wandy Kwietniewskiej, "Banda i Wanda" z 1984, okazał się sukcesem. Zawierał takie hity jak „Nie będę Julią”, „Hi-Fi” czy „Chcę zapomnieć” i uzyskał on status złotej płyty. W tym samym czasie grupa wystąpiła w programie muzycznym Katarzyny Gärtner "Żeglując w dobry czas", w którym wyśpiewała piosenkę „Magia sceny” (sł. Jerzy Kleyny). Rok później zespół wydał drugi longplay zatytułowany "Mamy czas". Również ten album zdobył popularność, dzięki przebojom „Kochaj mnie miły”, „Mamy czas” i „Para goni parę”. W 1986 rozpoczęto emisję popularnego wówczas serialu dla dzieci i młodzieży "Siedem życzeń", do którego zespół nagrał 9 piosenek, a nawet wystąpił w pierwszym odcinku. Utwór tytułowy z serialu stał się przebojem.
Grupa rozwiązała się w 1986 roku. W 1990 i 1993 Wanda Kwietniewska wydała swoje solowe albumy, lecz nie odniosła takiego sukcesu jak w latach osiemdziesiątych. Regularnie występowała też w Opolu. W 1993 roku grupa reaktywowała się i wydała album "Ballady rockowe", lecz dwa lata później rozpadła się po raz drugi.
W roku 2000 zespół reaktywował się kolejny raz, już pod nową nazwą Wanda i Banda. Rok później grupa wygrała plebiscyt na przebój Lata z Radiem 2001 premierową piosenką „Te noce są gorące”. Pod koniec 2001 roku zespół wydał nowy utwór „Kanonady, galopady”. Następnie ukazały się dwie kompilacje z największymi przebojami: w 2003 "Platynowa płyta" (z premierowym singlem „Kaktus”) i w 2005 "" (zawierająca nową piosenkę pt. „”). W 2005 roku zespół wydał również singel „Wiruje świat”.
W 2006 roku twórczością zespołu zainteresował się DJ Adamus, znany m.in. z programu rozrywkowego Kuby Wojewódzkiego. Dokonał on remiksu piosenki „Hi-Fi”, który wdarł się na czołowe pozycje muzycznych list przebojów (pod nowym tytułem „Hi-Fi Superstar”). Również utwór "Nie będę Julią” doczekał się remiksu – przeróbką zajął się duet Kalwi &amp; Remi.
Jesienią 2008 ukazał się długo oczekiwany studyjny album grupy, "Z miłości do strun". Znalazło się na nim kilkanaście premierowych piosenek, w tym dwa wspomniane remiksy klubowe. Pierwszą piosenką promującą album zostało nagranie „Nie zmieniajmy się”, na drugi singel wybrano utwór „To nie Polska” poruszający problem emigracji, na trzeci – piosenkę „Miłości żar”, a na czwarty – „Afryka woła nas”. 6 listopada 2009 zespół wydał album z piosenkami z serialu "Siedem życzeń", pt. "Piosenki z serialu Siedem życzeń". Album promował singel „Głowa do góry”.
W maju 2011 roku odbyła się premiera nowej piosenki – „To mój świat”. W kwietniu 2013 roku zespół zaprezentował nowy utwór – „Lęk wysokości”. Piosenka zapowiadała jubileusz 30-lecia grupy. W kwietniu 2016 miała miejsce premiera kolejnego singla – „Kava (Kawa na śniadanie)”.
10 czerwca 2018 na 55. Krajowym Festiwalu Polskiej Piosenki w Opolu, podczas koncertu „Od Opola do Opola” Wanda i Banda z rąk Andrzeja Krzywego i Ifi Ude odebrała nagrodę TVP1 z tytułu 35-lecia pracy artystycznej, a za kulisami fotoreporterzy wręczyli nagrodę dziennikarzy akredytowanych przy festiwalu. Statuetka została wręczona na tzw. ściance, na której fotografowane są wszystkie gwiazdy.

</doc>
<doc id="302558" url="https://pl.wikipedia.org/wiki?curid=302558" title="Khaki">
Khaki

Khaki (czyt. "khaki", "kaki"; nazwa pochodzi od słowa "khāki" z języka urdu, które oznacza "zapylony", "koloru pyłu", "khāk" – "pył", "kurz") – kolor płowokasztanowocynamonowoziemistożółty. Pierwszą odzież khaki produkowano w Barodzie w zachodnich Indiach.
Służy do kamuflażu jako kolor ochronny mundurów wojskowych.
Odcienie.
Khaki (X11) jest jednym z odcieni "khaki". Należy do kolorów X11.
Ciemne khaki to ciemniejszy odcień "khaki (X11)". Należy do kolorów X11.

</doc>
<doc id="302559" url="https://pl.wikipedia.org/wiki?curid=302559" title="Friederike Karoline von Reden">
Friederike Karoline von Reden

Friederike Karoline von Reden (ur. 12 maja 1774 w Wolfenbüttel, zm. 14 maja 1854 w Bukowcu (niem. "Buchwald"), z domu Riedesel zu Eisenbach – mecenaska sztuki.
Jej ojciec, pochodzący ze starej heskiej szlachty, gen. Friedrich Adolf Riedesel, baron zu Eisenbach, był jednym z oficerów heskiej armii najemnej, biorąc udział w wojnie siedmioletniej, potem jako dowódca korpusu strzelców po stronie Anglii w wojnie o niepodległość Stanów Zjednoczonych. Wtedy też po bitwie pod Saratogą (1777) mała Fryderyka dostała się z matką, Friederike Riedesel z d. von Massow (której notatki są cennym źródłem historycznym z kampanii amerykańskiej) i rodzeństwem do amerykańskiej niewoli. W Ameryce i Kanadzie spędziła dzieciństwo. W 1783 r. wróciła do Niemiec.
W Anglii, jako dziecko, poznała hrabiego Fryderyka Redena, który poznawał tam nowoczesne technologie górnicze i hutnicze, wykorzystane później na Śląsku. W 1802 r. pobrali się. Po ślubie zamieszkała w majątku męża w Bukowcu, który przekształciła w magnacką rezydencję z pięknym parkiem. Założenie to stało się inspiracją do podobnych realizacji, również na terenie Polski, choć parki w Puławach czy Arkadii powstały wcześniej.
Była mecenasem sztuki, prowadziła otwarty salon będąc zaprzyjaźniona z najsławniejszymi osobistościami ówczesnych Prus, w tym z Fryderykiem Wilhelmem III, który posiadał letni pałac w pobliskich Mysłakowicach. W latach 30. XIX wieku Fryderyka von Reden skłoniła króla do udzielenia schronienia w tej miejscowości prześladowanym za swoje przekonania religijne mieszkańcom okolic doliny Zillerthal w Tyrolu (stąd niemiecka nazwa miejscowości). W 1841 doprowadziła do przewiezienia do Karpacza kościółka znad jeziora Wang, zakupionego w południowej Norwegii i przeznaczonego początkowo dla jednego z berlińskich muzeów.

</doc>
<doc id="302560" url="https://pl.wikipedia.org/wiki?curid=302560" title="Keeper of the Seven Keys – The Legacy">
Keeper of the Seven Keys – The Legacy

Keeper of the Seven Keys – The Legacy – jedenasty studyjny album power metalowego zespołu Helloween wydany w 2005. Tytuł albumu nawiązuje do wcześniejszych dokonań zespołu takich jak "Keeper of the Seven Keys Part 1" (1987, Noise Records), "Keeper of the Seven Keys Part 2" (1988, Noise Records).
Lista utworów.
CD 1
CD 2

</doc>
<doc id="302561" url="https://pl.wikipedia.org/wiki?curid=302561" title="Modernizacja (technika)">
Modernizacja (technika)

Modernizacja – unowocześnienie, uwspółcześnienie produktu, trwałe ulepszenie, np. istniejącego obiektu budowlanego prowadzące do zwiększenia jego wartości użytkowej.
Obejmuje prace związane z podnoszeniem walorów estetycznych i użytkowych budynku lub innego produktu. W ramach modernizacji może zostać wzbogacona architektura budynków, projektowanych niegdyś według uniwersalnego wzorca, prowadząc do nadania budynkowi wyrazu odpowiadającemu panującym aktualnie modom i gustom. 
Modernizacja oznacza unowocześnienie środków trwałych, zmierzające wyraźnie do zwiększenia wartości użytkowej (np. realizacja w budynku robót polegających na wykonaniu instalacji wodnej, kanalizacyjnej, centralnego ogrzewania, ciepłej wody, gazu przewodowego lub jednego elementu w budynku, w którym tych instalacji przed modernizacją nie było).

</doc>
<doc id="302563" url="https://pl.wikipedia.org/wiki?curid=302563" title="Dramatis personæ">
Dramatis personæ

Dramatis personæ (łac. „osoby dramatu”) – zestaw postaci występujących w danym utworze dramatycznym. Określenie ma rodowód średniowieczny. Obecnie w jego miejsce stosuje się zapis "Występują" lub "Osoby". Spis ten umieszczany jest na początku tekstu, jeszcze przed utworem. Niekiedy, szczególnie w najnowszej dramaturgii, autor rezygnuje z wyliczenia bohaterów ze względu na zatarcie definicji bohatera dramatycznego. Czasami zwrot dramatis personæ jest używany również jako spis ważniejszych postaci występujących w książce.

</doc>
<doc id="302566" url="https://pl.wikipedia.org/wiki?curid=302566" title="Narodnaja">
Narodnaja

Narodnaja (ros. Народная) – najwyższy szczyt łańcucha górskiego Ural (1895 m n.p.m.). Leży w rosyjskim Chanty-Mansyjskim Okręgu Autonomicznym – Jugra. Nazywany jest również Narodna (Народна) lub Naroda (Народа). Narodnaja położona jest na Uralu Subpolarnym w bocznej grani odchodzącej na wschód od grzbietu głównego. Zbudowana z kwarcytów oraz zmetamorfizowanych łupków.
Pierwszego wejścia na szczyt dokonał rosyjski geolog A. N. Aleszkow w 1927.

</doc>
<doc id="302567" url="https://pl.wikipedia.org/wiki?curid=302567" title="Agon">
Agon

Agon ( – "zawody, zebranie")

</doc>
<doc id="302569" url="https://pl.wikipedia.org/wiki?curid=302569" title="Ferdynand IV Pozwany">
Ferdynand IV Pozwany

Ferdynand IV Pozwany (hiszp. "Fernando IV el Emplazado", ur. 6 grudnia 1285, zm. 7 września 1312) – król Kastylii i Leónu w latach 1295–1312.
Był synem Sancha IV Odważnego i Marii de Molina.
W chwili śmierci ojca był 9-letnim dzieckiem i tylko dzięki wysiłkom matki i sporom pomiędzy arystokratycznymi rodami Haro i Lara udało mu się zachować tron. Aragonia w końcu przestała popierać synów Ferdynanda de la Cerda ("infantes de Ia Cerda") w zamian za ustępstwa terytorialne w Murcji. W 1309 zdobył Gibraltar z aragońską pomocą. Zmarł nagle podczas przygotowań do ataku na Grenadę.
Jego przydomek był wynikiem sprawy dwóch braci o nazwisku Carvajal, których skazał na śmierć i którzy przed swoją śmiercią wezwali go na sąd boski na dowód swej niewinności. Prawdziwość tej historii budzi jednak wątpliwości, nie pochodzi bowiem od ludzi współczesnych Ferdynandowi i przywodzi na myśl podobną historię Jakuba de Molay. Legenda ta została przedstawiona na obrazie malarza José Casady del Alisala pt. "Ostatnie chwile Ferdynanda IV Pozwanego".
W 1302 poślubił Konstancję córkę Dionizego Portugalskiego i Izabeli Aragońskiej. Z małżeństwa tego narodziło się 3 dzieci:

</doc>
<doc id="302573" url="https://pl.wikipedia.org/wiki?curid=302573" title="ADC">
ADC



</doc>
<doc id="302577" url="https://pl.wikipedia.org/wiki?curid=302577" title="Rihanna">
Rihanna

Rihanna, właśc. Robyn Rihanna Fenty (ur. 20 lutego 1988 w Saint Michael) – barbadoska piosenkarka R&amp;B i pop, modelka, aktorka, autorka tekstów, projektantka mody i businesswoman.
Oba jej pierwsze albumy, tj. "Music of the Sun" (2005) oraz "A Girl Like Me" (2006), uplasowały się w Top 10 zestawienia magazynu "Billboard". Z tych albumów duży komercyjny sukces odniosły piosenki „Pon de Replay” oraz „SOS”, który był pierwszym singlem w karierze artystki, który uplasował się na 1. miejscu listy Billboard Hot 100. Stała się powszechnie znana po wydaniu singla „Umbrella” pochodzącego z krążka "Good Girl Gone Bad" (2007). Album (oraz jego reedycja z 2008) był nominowany do dziewięciu nagród Grammy, wygrywając kategorię „Najlepsza współpraca rapowa/śpiewana”. W latach 2009–2012, po nagłośnionej w mediach kłótni ze swoim ówczesnym chłopakiem Chrisem Brownem, co roku wydawała jeden album: "Rated R" (2009), "Loud" (2010), "Talk That Talk" (2011) i "Unapologetic" (2012), który stał się jej pierwszym albumem notowanym na pierwszym miejscu listy "Billboard 200". Każdy z albumów pokrył się platyną. Pochodziły z nich przeboje, takie jak: „Rude Boy”, „Only Girl (In the World)”, „What's My Name?”, „S&amp;M”, „We Found Love”, „Where Have You Been” i „Diamonds”. Po odejściu z dotychczasowej wytwórni Def Jam wydała album pt. "Anti" (2016), który promowała przebojowym singlem „Work” i z którym dotarła do pierwszego miejsca na liście "Billboard 200". 
W 2012 zadebiutowała jako aktorka rolą w filmie "". 
Laureatka dziewięciu nagród Grammy, pięciu American Music Awards, 22 nagród Billboard Music Awards i dwóch Brit Awards. Sprzedała ponad 250 milionów płyt na całym świecie, co daje jej w tej chwili drugie (po Madonnie) miejsce na liście najlepiej sprzedających się artystek wszech czasów. Jest najmłodszą solową artystką, której udało się 13 razy osiągnąć szczyt amerykańskiej listy przebojów Billboard Hot 100. „Billboard” uznał ją za najlepszą, w pierwszej dekadzie XXI wieku, artystkę muzyki oferowanej na nośnikach cyfrowych ("Digital Songs Artist"), jednocześnie plasując ją na 17. miejscu w ogólnym zestawieniu. W 2012 „Time” zaliczył ją do grona 100 najbardziej wpływowych ludzi na świecie. W tym samym roku „Forbes” uznał Rihannę za czwartego najbardziej znaczącego celebrytę, z zarobkami w wysokości 53 milionów dolarów między majem 2011 a majem 2012. 29 marca 2013 uznana została za najbardziej wpływowego artystę w Wielkiej Brytanii. Ponadto stała się dominującą postacią w mediach społecznościowych i w mediach strumieniowych: z 81 milionami fanów jest jedną z najpopularniejszych osób na Facebooku, jest też najczęściej oglądanym artystą nagraniowym na YouTube (na oficjalnym kanale zebrała dotychczas ponad 21 mln odsłon pod teledyskami) oraz czwartą użytkowniczką Twittera pod względem liczby fanów. 7 marca 2013 Spotify okrzyknął ją najczęściej strumieniowym artystą na świecie, ponadto w 2023 zajęła szóste miejsce w rankingu najczęściej słuchanych artystów na tej platformie. W 2023 piosenka „Lift Me Up" przyniosła jej pierwszą nominację do Oscara oraz Złotego Globu. 
20 września 2018 została mianowana ambasadorem nadzwyczajnym edukacji, turystyki oraz inwestycji Barbadosu. 30 listopada 2021, wraz z dniem, w którym Barbados stał się republiką, Rihanna odznaczona została Orderem Bohaterów Narodowych, który do końca życia upoważnia ją do używania tytułu „The Right Excellent” przed jej imieniem i nazwiskiem.
Życiorys.
Dzieciństwo i edukacja.
Rihanna urodziła się 20 lutego 1988 w Saint Michael, na Barbadosie, jako Robyn Rihanna Fenty, córka Moniki Braithwaite, księgowej, i Ronalda Fenty, kierownika magazynu w fabryce odzieży. Jej matka z pochodzenia jest Gujanką a ojciec ma korzenie barbadoskie i irlandzkie. Monika i Ronald Fenty mają razem troje dzieci: najstarszą Robyn Rihannę oraz Rorreya i Rajada Fenty. Rihanna ma także dwie siostry przyrodnie i brata od strony ojca, wszyscy urodzeni przez różne matki przed poślubieniem matki Rihanny. Dorastała słuchając muzyki reggae, a zaczęła śpiewać w wieku około siedmiu lat. Jej dzieciństwo było naznaczone uzależnieniem jej ojca od kokainy, alkoholu i marihuany. Małżeństwo rodziców zakończyło się, gdy Rihanna miała 14 lat.
Dorastała w skromnym trzypokojowym bungalowie w Bridgetown, gdzie wraz z ojcem sprzedawała ubrania na ulicznym straganie. Uczęszczała do szkoły podstawowej Charlesa F. Broome’a na Barbadosie, a następnie do Combermere School, gdzie założyła trio muzyczne ze znajomymi z klasy. Była wojskowym kadetem w rezerwowo-militarnym programie. Trenowała z wojskiem Barbadosu i Shontelle, która była jej instruktorem musztry. Pomimo planów ukończenia szkoły średniej, zdecydowała się przerwać naukę, ponieważ kariera muzyczna wymagała poświęcenia czasu.
Kariera sceniczna.
2003–2005: Początki.
W grudniu 2003, dzięki wspólnemu przyjacielowi, Rihanna poznała amerykańskiego producenta muzycznego Evana Rogersa. Piosenkarka i dwóch członków jej zespołu wzięli udział w przesłuchaniu zorganizowanym przez Rogersa. Producent powiedział, że „w chwili, gdy Rihanna weszła do pokoju, dwie poprzednie dziewczyny przestały istnieć”. Podczas castingu Rogersa zaśpiewała cover utworu "Emotion" Destiny’s Child. Rihanna zrobiła wrażenie na producencie i zaprosił ją na drugie spotkanie, podczas którego zaproponował jej nagrywanie wspólnie z Carlem Sturkenem w ich studiu w Nowym Jorku. W wieku 16 lat została miss szkoły i wygrała szkolny talent show z piosenką Mariah Carey "Hero". Przez następny rok Rihanna często podróżowała do domu Rogersa w Stamford, w stanie Connecticut. Z pomocą Sturkena nagrała cztery utwory demo, m.in. cover Whitney Houston "Last Time" i jej pierwszy przebój "Pon De Replay". Następnie Rihanna powróciła do szkoły, a nagrywaniem utworów zajmowała się tylko w czasie wakacji i podczas Bożego Narodzenia.
W styczniu 2005 Rogers rozpoczął rozsyłanie nagranych wcześniej demo Rihanny do wytwórni płytowych. Kopia demo trafiła do studia Def Jam, gdzie Jay Brown, jeden z personelu A&amp;R, usłyszał ją i przedstawił prezesowi wytwórni, Jayowi-Z. Gdy Jay-Z usłyszał "Pon de Replay", początkowo był sceptyczny. Uważał, że piosenka jest dla niej zbyt trudna. Def Jam jako pierwszy odpowiedział na wysłane demo i zaprosił Rihannę na przesłuchanie, gdzie zaśpiewała "For the Love of You" dla Jaya-Z i L.A. Reida z The Island Def Jam Music Group. W lutym 2005 piosenkarka podpisała kontrakt z wytwórnią i anulowała spotkania z innymi. W tym samym miesiącu przeniosła się do Stanów Zjednoczonych i zamieszkała z Rogersem i jego żoną. Jako swój pseudonim sceniczny wybrała swoje drugie imię, gdyż imię Rihanna jest dla niej etapem, który zaczął się w studiu nagraniowym w 2005.
2005–2006: "Music of the Sun" i "A Girl Like Me".
Po podpisaniu kontraktu z Def Jam, Rihanna spędziła trzy miesiące w studiu nagraniowym, w celu zamknięcia swojego debiutanckiego albumu. Nad płytą pracowała z Evanem Rogersem, Carlem Sturkenem, z duetem Stargate i grupą Poke &amp; Tone. Przed wydaniem albumu współpracowała z raperem Memphisem Bleekiem na jego czwarty studyjny album "534". 22 sierpnia 2005 ukazał się jej debiutancki singiel "Pon De Replay", który zajął drugie miejsce na Billboard Hot 100 oraz na UK Singles Chart. Utwór stał się światowym hitem, zajmując pozycję w pierwszej dziesiątce w piętnastu krajach. Do końca 2005 utwór sprzedał się w nakładzie 3970 tys. egzemplarzy. Album "Music of the Sun" został wydany 30 sierpnia 2005 w Stanach Zjednoczonych, osiągając miejsce dziesiąte na Billboard 200, ze sprzedażą 69 tys. sztuk w pierwszym tygodniu. Ponadto płyta sprzedała się w ponad dwóch milionach egzemplarzy na całym świecie i została złotą płytą przez Recording Industry Association of America, z wynikiem ponad 500 tys. kupionych egzemplarzy w USA.
Jej muzyka zawiera elementy reggae ze względu na jej karaibskie pochodzenia. Album otrzymał mieszane recenzje od krytyków muzycznych. Magazyn "Rolling Stone" przyznał 2,5 gwiazdki na 5 możliwych, za brak pomysłowości i rytmicznych singli z „ogólnym wokalem” amerykańskiego R&amp;B i za brak „karaibskich uroków”. Sal Cinquemani ze "Slant" Magazine opisał album jako „nadmiar nastoletniego R&amp;B”, a główny singiel "Pon de Replay" jako „dancehallową mieszankę pop seksowną i uwodzicielską zarazem jak "Baby Boy" Beyoncé. Recenzent dla "Entertainment Weekly" stwierdził, że „dancehallowo-R&amp;B debiut jest wypełniony sztuczną produkcją, która blokuje "Music of the Sun"”. Drugi singiel "If It’s Lovin’ That You Want" osiągnął mniejszy sukces niż "Pon de Replay", osiągając pozycję trzydziestą szóstą na Hot 100 i jedenastą w Wielkiej Brytanii. Utwór dobrze się przyjął w Australii, Irlandii i Nowej Zelandii debiutując na pozycji w pierwszej dziesiątce w tych krajach.
Miesiąc po wydaniu pierwszego albumu, wokalistka zaczęła pracę nad drugim. Produkcją zajęli się Evan Rogers i Carl Sturken, którzy wyprodukowali większość płyty, Stargate, J.R. Rotem i piosenkarz Ne-Yo. Podczas nagrywania albumu Rihanna występowała jako support dla Gwen Stefani, w celu promocji swojego albumu. Singiel "SOS" zadebiutował na szczycie Billboard Hot 100, stając się jej pierwszym numerem jeden w Stanach Zjednoczonych. Do końca 2006 utwór sprzedał się w nakładzie 4539 tys. egzemplarzy. "A Girl Like Me" został wydany w kwietniu 2006, mniej niż osiem miesięcy po ukazaniu się "Music of the Sun". Album osiągnął piątą pozycję na liście Billboard 200, ze sprzedażą 115 tys. egzemplarzy w pierwszym tygodniu i został platynową płytą RIAA, dzięki sprzedaży ponad miliona egzemplarzy w Stanach. Na arenie międzynarodowej album zadebiutował na pozycji pierwszej w Kanadzie, piątej na UK Albums Chart w Wielkiej Brytanii i na Irish Albums Chart w Irlandii. Krytycy wydali mieszane recenzje. Magazynu Rolling Stone opisał album: „Podobnie jak jej debiutancki album zawierający wypełniacze, ten podobnie, mimo że lepszy nie dostarcza niczego jeszcze tak pomysłowego jak genialny, pierwszy singiel”. Album przedstawiono jako słoneczny dancehallowy dub-pop, zawierający także hip-hopowe natchnione klubowymi beatami utwory oraz skoncentrowane na pełnoletniości ballady.
Drugi singiel "Unfaithful" stał się hitem, osiągając pozycję w pierwszej dziesiątce w kilkunastu krajach na całym świecie, w tym w Stanach Zjednoczonych, gdzie osiągnął pozycję szóstą na Billboard Hot 100, a także znalazł się na szczycie notowania w Kanadzie, Francji i Szwajcarii. Do końca 2006 piosenka sprzedała się w nakładzie 4507 tys. kopii. Trzeci singiel "We Ride" nie osiągnął większego sukcesu, ale czwarty "Break It off" z gościnnym udziałem Seana Paula z pozycji pięćdziesiątej drugiej wskoczył na miejsce dziewiąte. Po wydaniu albumu Rihanna rozpoczęła swoją pierwszą trasę koncertową , a następnie trasę Rock Block Tour. Koncertowała z The Pussycat Dolls w trasie PCD Album Promotional Tour od 12 listopada 2006 do 6 lutego 2007 w Europie. Wokalistka zadebiutowała także w filmie Dziewczyny z drużyny 3, gdzie zagrała siebie samą w roli drugoplanowej. Film został wydany na DVD 8 sierpnia 2006.
2007–2009: Nowy wizerunek i "Good Girl Gone Bad".
Z trzecim studyjnym albumem "Good Girl Gone Bad", Rihanna chciała dokonać zmiany gatunku muzyki, zatrudniając tym samym producentów Timbalanda, will.i.ama i Seana Garretta, zmieniając kompozycję albumu ze świeżymi, danceowymi utworami. Przyjęła w tym celu, podczas nagrywania, bardziej buntowniczy wygląd, ścinając włosy i farbując je na czarno. Na temat albumu piosenkarka wypowiedziała słowa: „Chcę sprawić by ludzie tańczyli, ale także by byli smutni w tym samym czasie [...] Czujesz, że każdy album jest inny i [na razie] mam ochotę robić dużo szybszych [piosenek]”. Album osiągnął szczyt w krajach takich jak Wielka Brytania, Kanada, Japonia, Brazylia, Rosja i Irlandia, ponadto zadebiutował na pozycji drugiej w Stanach Zjednoczonych i Australii. Płyta w odróżnieniu od dwóch poprzednich, które łączyły dancehall, z reggae i balladami zawiera bardziej dance-popowe piosenki. Album otrzymał pozytywne recenzje od krytyków, stając się dotychczas najlepiej ocenianym wydawnictwem muzycznym w historii artystki.
"Good Girl Gone Bad" przyniósł cztery hity – wszystkie single osiągnęły pozycję w pierwszej trójce na Billboard Hot 100, w tym „Umbrella” z gościnnym udziałem Jaya-Z zadebiutowała na szczycie na prawie całym świecie. Oprócz uplasowania się na miejscu pierwszym w wielu krajach, „Umbrella” w Wielkiej Brytanii zajmowała najwyższe notowanie przez dziesięć kolejnych tygodni, stając się tym samym najdłużej znajdującym się numerem jeden na liście UK Singles Chart od czasów zespołu Wet Wet Wet z singlem „Love Is All Around”, który spędził na szczycie tej listy piętnaście tygodni w 1994 roku. Utwór znalazł się na miejscu trzecim najlepszych piosenek 2007 magazynu Rolling Stone oraz stał się najlepiej sprzedającym singlem 2007 ze sprzedażą 8160 tys. egzemplarzy. Następne trzy single „Shut Up and Drive”, „Don’t Stop the Music” i Hate That I Love You” wspięły się do pierwszej piętnastki w Stanach Zjednoczonych, z czego drugi z nich dotarł do pierwszej trójki w tym kraju. Ponadto „Don’t Stop the Music” znalazł się na pozycji pierwszej w Australii, Holandii, Francji, Niemczech i Szwajcarii oraz sprzedał się w 5853 tys. egzemplarzach. W 2007 na rozdaniu nagród American Music Awards, Rihanna zdobyła statuetkę w kategorii ulubiona artystka Soul/R&amp;B.
Artystka ponownie wydała swój album o nowym tytule ' w czerwcu 2008, zawierający trzy nowe utwory. Pierwszy singiel z reedycji, „Take a Bow” osiągnął pozycję pierwszą w Kanadzie, Wielkiej Brytanii i Stanach Zjednoczonych. Utwór ten w 2008 sprzedał się w nakładzie 4965 tys. sztuk. Duet z zespołem Maroon 5 „If I Never See Your Face Again” także został dodany do listy utworów, zaraz po piosence „Disturbia”, który dotarł do pierwszego miejsca w Stanach i Nowej Zelandii, a także do końca 2008 singiel ten kupiono 6 300 000 razy. W trakcie promocji wydawnictwa wokalistka nagrała z raperem o pseudonimie T.I. singiel „Live Your Life”, który zajął pozycję pierwszą na Hot 100, stając się jej piątym numerem jeden w Stanach, przed utworami „SOS”, „Umbrella” „Take a Bow” i „Disturbia” oraz w 2008 sprzedał się w nakładzie 3542 tys. egzemplarzy. To sprawiło, że Rihanna stała się jedną z dwóch wokalistek zawierających pięć numerów jeden na równi z Beyoncé. Ostatni singiel z płyty „Rehab” osiągnął pozycję w pierwszej trzydziestce na świecie, z czego szesnastą w Stanach. Remix albumu ' został wydany w styczniu 2009. Wydawnictwo sprzedało się w ponad dwóch milionach sztuk w Ameryce, zostając dwukrotną platynową płytą RIAA i stając się najlepiej sprzedającym albumem Rihanny.
Piosenkarka została nominowana w czterech kategoriach nagród MTV Video Music Awards, wygrywając w Monsterze Roki i Teledysku Roku do singla „Umbrella” w 2007. W 2008 wokalistka otrzymała pierwszą nagrodę Grammy, w kategorii Najlepsza współpraca rapowo-wokalna, z pięciu otrzymanych nominacji. W celu promocji albumu artystka rozpoczęła 12 września 2007 trasę koncertową Good Girl Gone Bad Tour po Ameryce Północnej i Europie, a następnie trasę Glow in the Dark Tour z Kanye Westem, Lupe Fiasco i zespołem N.E.R.D 16 kwietnia 2008. Rihanna wygrała dwie nominację Ulubiona Artystka Pop/Rock i Soul/R &amp; B w 2008 podczas American Music Awards. W grudniu 2008 Margeaux Watson z Entertainment Weekly napisała artykuł zatytułowany „Rihanna: Diva roku”, w którym nawiązał do jej przełomu w tymże roku.
2009–2010: "Rated R".
8 stycznia 2009 Rihanna miała wystąpić na rozdaniu nagród Grammy. Tak się jednak nie stało, gdyż doszło do sprzeczki w samochodzie między wokalistką a jej ówczesnym chłopakiem Chrisem Brownem, który zmasakrował twarz wokalistce i bardzo ją pobił. Rihanna wystąpiła na drogę sądową, co skończyło się zakazem zbliżania dla Chrisa Browna do dziewczyny. W tej sytuacji Rihanna anulowała plany na wydanie wspólnej płyty z Chrisem Brownem, która miała zawierać wspólne ballady. Piosenkarka weszła do studia, zaczynając od zera, pracując nad zupełnie nowym albumem odzwierciedlającym jej mroczną przeszłość.
Rihanna wystąpiła jako centralna postać w teledysku Kanye Westa „Paranoid”. Współpracowała także z Jayem-Z i Westem nad „Run This Town”, który na liście Billboard Hot 100 uplasował się na pozycji drugiej, a także znalazł się w pierwszej dziesiątce w dziesięciu innych krajach. Singiel ten wygrał dwie nagrody Grammy w kategorii Najlepsza kolaboracja rapowo-wokalna oraz Najlepsza piosenka rapowa. Czwarta płyta nosząca nazwę "Rated R" została wydana w listopadzie 2009. "Rolling Stone" wydał pozytywną opinię pisząc, że „Rihanna zmieniła dźwięki i jest to najlepsza płyta pop roku”. Album zadebiutował na pozycji numer cztery na Billboard 200 i uzyskał status platynowej płyty przez Recording Industry Association of America (RIAA) sprzedając się w nakładzie powyżej miliona. Pierwsze trzy single „Russian Roulette”, „Hard” i „Rude Boy” osiągnęły pozycję w pierwszej dziesiątce na Billboard Hot 100. Ten ostatni prócz pięciotygodniowego utrzymania się na pozycji pierwszej na amerykańskiej liście osiągnął pierwsze miejsce na australijskiej liście oraz miejsce w pierwszej dziesiątce w Wielkiej Brytanii, Irlandii, Nowej Zelandii i Szwajcarii oraz sprzedał się w nakładzie 4679 tys. do końca 2010. Czwarty singel „Rockstar 101” osiągnął drugą pozycję na Hot Dance Club Songs, a utwór „Te Amo” zadebiutował w pierwszej czterdziestce w Europie, z czego na czternastej pozycji na UK Singles Chart. W celu promocji albumu wokalista rozpoczęła trasę Last Girl on Earth Tour.
2010–2012: "Loud" i "Talk That Talk".
W kwietniu 2010 David Guetta udostępnił krótki fragment utworu nagranego wraz z Rihanną. Później okazało się, że Rihanna pracowała wówczas nad nowym piątym albumem, który miała wydać jesienią 2010. Przy współpracy nad albumem, oprócz Guetty, podjęli się również: Taio Cruz, Alex da Kid, Sean Garrett i Ne-Yo. W sierpniu ogłoszono, że pierwszym singlem z nowego albumu będzie piosenka nagrana z Davidem Guettą, która wstępnie nazywa się „Adrenalin Rush”. Jednak wytwórnia Rihanny zmieniła zdanie i pierwszym singlem z nowego albumu stała się piosenka „Only Girl (In the World)”. Piosenka miała swoją premierę 7 września, 2010. Wyprodukowana została przez "Stargate", norweską grupę producentów muzycznych, którzy wcześniej wyprodukowali już artystce takie hity jak: Don’t Stop the Music i Hate That I Love You. Piosenka dotarła do miejsca pierwszego w Stanach, Australii, Kanadzie i Wielkiej Brytanii. Utwór zdobył statuetkę za „Najlepsze nagranie Dance” podczas 52 gali rozdania nagród Grammy Awards. Z dniem 19 listopada 2010 Rihanna wydała swój piąty album zatytułowany "Loud". Drugi singiel z płyty „What’s My Name? z gościnnym udziałem Drake’a wspiął się na pierwsze miejsce Billboard Hot 100. Osiągnął pierwsze miejsce, przed pierwszym singlem „Only Girl (In the World)”, co zdarzyło się pierwszy raz w historii Billboard Hot 100.
5 grudnia 2010 na UK Singles Chart trzy piosenki Rihanny znalazły się w pierwszej dziesiątce: „Only Girl (In the World)” na pozycji siódmej, „What’s My Name?” na ósmej i singiel Davida Guetty „Who's That Chick?” na dziewiątym. Sytuacja powtórzyła się 9 stycznia 2011, kiedy to „What’s My Name?” osiągnął pozycję pierwszą, „Only Girl (In The World)” spadło na pozycję dziewiątą, a „Who’s That Chick?” na dziesiątą.
9 stycznia 2011 „What’s My Name?” osiągnął pozycję pierwszą na UK Singles Chart, dając Rihannie jako jedynej artystce w historii pięć singli numer jeden w Wielkiej Brytanii. W 2007 „Umbrella” stała się pierwszym numerem jeden w UK, następnie „Take a Bow” w 2008 drugim, „Run This Town” w 2009 trzecim, a „Only Girl (In the World)” czwartym w 2010.
W kwietniu 2011 remix „S&amp;M” z udziałem Britney Spears wspiął się na pierwszą pozycję Billboard Hot 100, stając się dziesiątym numerem jeden Rihanny w Stanach. Kolejno single, które osiągnęły szczyt w Stanach to: SOS” w 2006, „Umbrella” w 2007, „Take a Bow”, „Disturbia” i „Live Your Life” w 2008, „Rude Boy”, „Love the Way You Lie”, What’s My Name?” i „Only Girl (In the World)” w 2010 oraz „S&amp;M” w 2011. Rihanna stała się najmłodszą artystką, która tego dokonała, pokonując jednocześnie rekord Mariah Carey.
Piosenkarka w dniu swoich 23 urodzin, czyli 20 lutego 2011 wystąpiła na NBA All-Star Game w Staples Center, w LA.
W październiku 2011, Rihanna zaśpiewała w dwóch piosenkach: „Princess of China” zespołu Coldplay i „Fly” z repertuaru Nicki Minaj. W tym samym miesiącu pojawiła się w roli gościnnego jurora w programie "The X Factor". Pomagała ona L.A. Reid podczas domów jurorskich.
Początkowe plany piosenkarki na rok 2011 miały obejmować wydanie reedycji piątego albumu "Loud". 15 września Rihanna ogłosiła, że do tego nie dojdzie, a w zamian powstanie nowy album. Jego wydanie zostało zapowiedziane na 21 listopada 2011. Zostało też potwierdzone to, że płyta będzie dostępna w dwóch edycjach: standardowej i deluxe. 22 września Rihanna wydała pierwszy singel z nowej płyty „We Found Love”. Został on wydany w formacie digital download w USA w tym samym dniu. Gdy singel znalazł się na pozycji 9 na US harts, Rihanna stała się pierwszą solową artystką w historii, której 20 utworów znalazło się w pierwszej dziesiątce Hot 100 Top-Ten Singles. Czyniąc to, artystka jednocześnie pokonała poprzedni rekord ustalony przez Madonnę. W ostatnim kwartale 2011, „We Found Love” stało się jedenastym utworem numerem jeden Rihanny, na Billboard Hot 100. Piosenka utrzymywała się na liście na pozycji 1. przez jedenaście tygodni, jednocześnie pokonując między innymi rekord ustanowiony przez Adele (7 tygodni) i będąc singlem najdłużej utrzymującym się na pozycji pierwszej w roku 2011. W 2012 teledysk do singla został nagrodzony na MTV Awards statuetką „Teledysk roku”. Tym samym Rihanna stała się pierwszą kobietą z dwoma statuetkami za tę kategorię na MTV gali.
Kolejnym singlem z płyty "Talk That Talk" został utwór „You da One”. Został on wydany w dniu 11 listopada 2011. 23 grudnia artystka udostępniła wideoklip promujący singel. Utwór dotarł do pozycji 14. Billboard Hot 100. W międzyczasie Rihanna wystąpiła gościnnie w singlu Drake’a „Take Care”, do którego nagrano teledysk. Trzecim singlem została piosenka tytułowa „Talk That Talk”. Początkowo Rihanna pracowała nad teledyskiem do utworu jednak z niewiadomych przyczyn prace te zostały anulowane. Mimo to dotarł do pozycji 31. na Billboardzie. W Kanadzie dotarł do pozycji 30., w UK Singles Chart na pozycję 25., natomiast w Szwecji na pozycję 11. Czwartym singlem został remiks „Birthday Cake” wspólnie nagrany z byłym chłopakiem Rihanny Chrisem Brownem. Singiel miał premierę radiową 6 marca w amerykańskim radiu. Wywołał kontrowersje, gdyż trzy lata wcześniej pomiędzy Rihanną a Chrisem doszło do fizycznej sprzeczki. Singiel stał się popularny głównie w USA gdzie dotarł na 24 miejsce na Billboardzie Hot 100, uzyskując status złotej płyty. Piątym w USA, a trzecim międzynarodowym singlem został „Where Have You Been”. Teledysk do utworu uważany jest za jeden z najlepszych w karierze Rihanny. Piosenka została hitem docierając do Top 5 list przebojów w ok. 15 krajach. W Brazylii osiągnęła pierwszą pozycję, a w Kanadzie i USA – piątą. Ostatnim singlem z albumu został Remix piosenki „Cockiness (Love It)” nagrany wspólnie z A$APem ROCKYm.
2012–2013: "Unapologetic" i trasa koncertowa.
26 września 2012 został wydany pierwszy singiel o nazwie „Diamonds” promujący siódmy album studyjny Rihanny. Osiągnął sukces utrzymując się trzy tygodnie z rzędu na liście "Billboard" Hot 100. Za sprawą umieszczenia go na pierwszym miejscu Rihanna wyrównała rekord Madonny (a przebiła Whitney Houston) mając 12 singli na szczycie listy "Billboard" Hot 100. Siódmy album nagrywany od czerwca 2012 wydany został 19 listopada tego roku. 8 marca 2013 rozpoczęła się piąta dotychczas trasa koncertowa pod nazwą Diamonds World Tour. Trasa rozpoczęła się w Stanach Zjednoczonych w Buffalo. Tytuł i okładka siódmego albumu Rihanny została ujawniona 11 października 2012 o godzinie 16:00 czasu polskiego. 19 listopada 2012 odbyła się światowa premiera siódmego albumu Rihanny "Unapologetic". Album pojawił się w edycji standard, deluxe oraz super deluxe. Edycja super deluxe pojawiła się podczas świąt bożonarodzeniowych. Album "Unapologetic" promowany był podczas trasy koncertowej Rihanny 777 Tour. Artystka w ciągu 7 dni odwiedziła 7 miast, a na każdym koncercie było 777 fanów. Trasa rozpoczęła się 14 listopada 2012 w Meksyku, a zakończyła 20 listopada w Nowym Jorku. 9 stycznia Rihanna ujawniła, że kolejnym singlem z albumu zostanie „Stay”, a singlem radiowym wydanym tylko w Stanach Zjednoczonych „Pour It Up”. Między 10 a 11 lutego odbyła się gala rozdania nagród Grammy. Rihanna zdobyła dzięki przebojowi „We Found Love” statuetkę w kategorii „Najlepszy klip krótkometrażowy”. Rihanna była też nominowana w dwóch innych kategoriach. Kolejnymi singlami wydanymi tylko radiowo zostały piosenki „Loveeeeeee Song” oraz „Right Now” z gościnnym udziałem Davida Guetty. 29 sierpnia 2013 nowym singlem została ballada z rockowymi brzmieniami „What Now”. Powstał do niej również teledysk kręcony w Tajlandii. Piosenka wspięła się na miejsce 25 w Stanach Zjednoczonych, oraz 21 w Australii i Anglii. 29 października 2013 Eminem potwierdził, że piosenka „The Monster” w której gościnnie użyczyła głosu Rihanna zostanie jego czwartym singlem z ostatniej płyty. Piosenka po wydaniu teledysku szybko stała się światowym hitem plasując się na pozycji 1 w ponad szesnastu krajach, między innymi w Polsce. Piosenka wspięła się również na szczyt amerykańskich list przebojów, tym samym stając się trzynastym numerem 1 Rihanny w tym kraju. Obecnie Rihanna jest na trzecim miejscu z największą liczbą singli na szczycie notowań w tym kraju. Lepsi od niej są tylko zespół The Beatles (20 singli na szczycie) i Mariah Carey (18 singli numer 1). Na początku 2014 roku sukcesy na listach przeboju w Oceanii zaczęła odnosić piosenka „Jump” pomimo braku jej promocji. Osiągnęła ona miejsce 5 w Australii oraz 10 w Nowej Zelandii. 24 stycznia została ona oficjalnie uznana za siódmy singiel z albumu "Unapologetic". Podczas tegorocznej gali nagród Grammy Rihanna została nagrodzona jedną statuetką za swój ostatni album „Unapologetic”. Tym samym wokalistka w swojej kolekcji ma już 7 nagród Grammy. 13 stycznia wyciekła piosenka Shakiry z gościnnym udziałem Rihanny zatytułowana “Can’t Remember to Forget You”. 30 stycznia 2014 został opublikowany teledysk, który zaledwie dobę po publikacji został obejrzany 17 milionów razy na portalu You Tube. Piosenka we wrześniu 2014 łącznie została obejrzana 400 milionów razy stając się drugim singlem najczęściej oglądanym w 2014 zaraz po singlu Katy Perry „Dark Horse”.
2013–2016: "Home" i "Anti".
W grudniu 2013 raper Pitbull ujawnił w wywiadzie, że chciał zaśpiewać swój hit „Timber” z Rihanna, jednak ta odmówiła, gdyż pracowała wtedy z Shakirą nad jej nowym singlem „Can’t Remember to Forget You”. Singiel pojawił się w styczniu 2014 na albumie Shakiry. W tym samym miesiącu ogłoszone zostało, że Rihanna pracuje nad nowym albumem m.in. z DJ Mustardem, Davidem Guettą, Darkchildem i Nicky Romero. 25 lutego dyrektor generalny DreamWorks Animation, Jeffrey Katzenberg ogłosił, że Rihanna będzie dubbingowała dziewczynę o imieniu Tip w ich najnowszej produkcji "Dom".
W maju 2014 odeszła z wytwórni Def Jam, w której nagrywała wszystkie swe poprzednie płyty, i podpisała kontrakt z Roc Nation. 24 stycznia 2015 zamieściła na Twitterze piosenkę „FourFiveSeconds”, którą nagrała z Kanye Westem i Paulem McCartneyem. 26 marca odbyła się premiera kolejnego utworu o nazwie „Bitch Better Have My Money”, do której nakręciła teledysk. W kwietniu zaprezentowała utwór „American Oxygen”, którego producentem został Kanye West. 3 grudnia 2015 ogłosiła trasę koncertową pt. "Anti World Tour", która trwała od 12 marca i do 21 sierpnia 2016 i obejmowała 72 koncertów w Ameryce Północnej i Europie.
27 stycznia 2016 umieściła na portalu Tidal singiel „Work”, który dotarł do pierwszego miejsca notowania Billboard Hot 100 i spędził dziewięć tygodni na liście. Tym samym stała się drugą kobietą z największą liczbą singli numer 1 na amerykańskiej liście przebojów. Utwór ponadto dotarł do pierwszych miejsc list przebojów w kilkunastu krajach na świecie. Rihanna zapowiadała singlem swój album pt. "Anti", który ukazał się 28 stycznia 2016. Piosenkarka początkowo umożliwiła fanom odsłuch płyty za darmo, później wprowadziła ją do sprzedaży fizycznej i cyfrowej. Album dotarł do pierwszego miejsca listy "Billboard 200". Rihanna promowała płytę również singlami „Kiss It Better” i „Needed Me”.
2016–2022: Przerwa od muzyki.
W 2017 poinformowano, że Rihanna założy markę kosmetyczną przy współpracy z firmą LVMH. Sprzedaż pierwszych kosmetyków marki "Fenty Beauty" rozpoczęła się 8 września 2017, a głównym dystrybutorem produktów była firma Sephora (do Polski kosmetyki trafiły 7 września 2018). Linia produktów zdobyła uznanie wśród odbiorców, szczególnie ze względu na szeroką gamę odcieni do podkładu makijażowego. Pod koniec 2017 marka wypuściła nowy rodzaj szminek, a w 2018 do sprzedaży trafiły produkty rozświetlające (m.in z okazji 30. urodzin Rihanny). W 2019 wyprowadzono drugą serię podkładów makijażowych (tym razem w pięćdziesięciu odcieniach) oraz przyrządy kosmetyczne m.in.: pędzle i gąbki do makijażu. W pierwszym miesiącu marka odnotowała zysk 72 milionów dolarów, a w 2022 magazyn Forbs oszacował jej wartość na 2,8 miliarda dolarów. Marka znalazła się na liście 25 najlepszych wynalazków 2017 roku według tygodnik Time oraz otrzymała nagrodę za debiut roku przyznawaną przez magazyn Women's Wear Daily. 
W 2018 Rihanna wspólnie z TechStyle Fashion Group stworzyła markę "Savage X Fenty", która specjalizuje się w sprzedaży bielizny oraz odzieży domowej. Pierwsze produkty marki trafiły do dystrybucji 11 maja 2018, a w ciągu miesiąca od premiery kolekcja została wyprzedana. W 2018 podczas New York Fashion Week doszło do pierwszego pokazu "Savage X Fenty Show". Drugi pokaz odbył się rok później, ponownie podczas Fashion Week w Nowym Jorku i był nagrywany przez Amazon Prime Video, na potrzeby produkcji filmowej. Film dokumentalny obrazujący wydarzenia z pokazu mody został opublikowany 20 września 2019 i otrzymał nominację do Nagrody Emmy. W związku z dużym zainteresowaniem show, pokazy "Savage X Fenty" odbył się ponownie kolejno w: 2020, 2021 i 2022; i były nagrywane, a następnie dystrybuowane przez Amazon Prime Video. Oprócz organizacji samego pokazu Rihanna pełniła rolę producenta wykonawczego oraz dyrektora kreatywnego produkcji filmowych z show. W 2022 Rihanna ogłosiła, że dojdzie do otwarcia sklepów stacjonarnych jej marki ubraniowej, a pierwsze z nich zostały stworzone w tym samym roku na terenie Stanów Zjednoczonych. 
2022: „Lift Me Up" i Super Bowl LVII halftime show.
We wrześniu 2022 poinformowano, że Rihanna wystąpi jako główna gwiazda podczas muzycznej przerwy na 57. meczu Super Bowl. Występ odbył się 12 lutego 2023 i stał się jej pierwszym występem muzycznym na żywo od 2018 roku. Podczas show piosenkarka wykonała 12 piosenek, w tym m.in.: „Only Girl (In The World)”, „We Found Love”, „Pour It Up”, „All of the Lights”, „Run This Town”, „Umbrella” oraz „Diamonds”. Wydarzenie zostało obejrzane przez 118,7 mln widzów i tym samym stało się drugim najczęściej oglądanym występem podczas meczu Super Bowl w historii. W pierwszym tygodniu po występie pięć albumów Rihanny znalazło się na liście Billboard 200, a liczba jej streamów na platformie Spotify wzrosła o ponad 640%. 
18 października 2022 poinformowano, że Rihanna nagrała dwie piosenki do filmu "." Pierwsza z nich zatytułowana „Lift Me Up" została opublikowana 28 października 2022 i otrzymała pozytywne recenzje. Utwór dodarł na drugie miejsce listy Billboard 100 oraz otrzymał liczne nominację do filmowych nagród m.in.: Oscara, Złotego Globu, Nagrody Satelity oraz Critics' Choice Movie Awards. Druga piosenka nagrana na potrzeby filmu pt. „Born Again” została opublikowana wraz z całą ścieżką dźwiękową 4 listopada 2022. 23 lutego 2023 poinformowano, że Rihanna wykona piosenkę „Lift Me Up" podczas 95. ceremonii wręczenia Oscarów. 
Życie prywatne.
Pobicie przez Chrisa Browna.
8 lutego 2009 odwołała swój występ na 51. gali Grammy Awards. Z raportów składanych tego samego dnia wynikało, że doszło do sprzeczki między piosenkarką a jej ówczesnym chłopakiem, piosenkarzem Chrisem Brownem, którego aresztowano pod zarzutem składania gróźb. 5 marca 2009 Brown został oskarżony o napaść i próbę składania pogróżek.
Ze względu na ujawnienie zdjęć z Los Angeles Police Department magazyn TMZ ujawnił zdjęcia Rihanny z widocznymi obrażeniami, z tego względu agencja STOParazzi zaproponowała „Prawo Rihanny” po to, aby „powstrzymywać pracowników organów ścigania do publikacji zdjęć lub informacji, które wykorzystują ofiary przestępstw. „Gil Kaufman na kanale VH1 wypowiedział się na temat zdarzenia: 
22 czerwca 2009 wezwano Rihannę do przesłuchań w Los Angeles. „Wezwano Rihannę do sądu. Zgodzę się na to w jej imieniu” poinformował "US Weekly" Donald Etra, prawnik wokalistki. 22 czerwca 2009 podczas rozprawy skazano Chrisa na 5 lat więzienia w zawieszeniu i zakazano mu się zbliżać na pięćdziesiąt metrów od artystki, w wydarzeniach publicznych odległość tę zmniejsza się do dziesięciu metrów. Po zdarzeniu Brown przeprosił piosenkarkę, a ta stwierdziła, że nie żywi do niego nienawiści. Media spekulowały jednak, że całe wydarzenie odbiło się bardzo mocno na emocjach wokalistki, która faktycznie powróciła do normalnej pracy dopiero po kilku miesiącach.
Związki.
Od grudnia 2010 do 2011 Rihanna spotykała się z Mattem Kempem – gwiazdą baseballu z klubu Dodgers (Los Angeles).
Również kanadyjski raper Drake twierdził, że spotyka się z piosenkarką. Miało to miejsce po zerwaniu z Chrisem Brownem w 2009.
W roku 2012 media spekulowały na temat ponownego zejścia się Rihanny i Chrisa Browna. W swoim wywiadzie w styczniu 2013 Rihanna potwierdziła, że ożył jej związek z Chrisem Brownem, choć Brown pozostawał nadal w okresie próby po incydencie „przemocy domowej” jaki miał miejsce w 2009. W wywiadzie z maja 2013 Brown stwierdził, że on i Rihanna ponownie ze sobą zerwali.
W 2015 media spekulowały na temat jej romansu z aktorem Leonardo DiCaprio. Pojawiły się również doniesienia o tym, że para zamieszkała ze sobą w rezydencji aktora. Rihanna poznała DiCaprio w 2011.
Od 2017 była w związku z saudyjskim biznesmenem Hassanem Jameelem. Rozstali się w 2020, a za powód podawano m.in. fakt, że Jameel próbował ją kontrolować.
31 stycznia 2022 media ogłosiły, że Rihanna jest w ciąży z raperem ASAP Rocky. 19 maja 2022 potwierdzono, że urodziła syna.
Problemy zdrowotne.
W dzieciństwie cierpiała z powodu silnych bólów głowy, przez co lekarze podejrzewali guza mózgu. Piosenkarka przeszła kilka tomografii w wieku od 8 do 14 roku życia.
W drugiej połowie 2011, Rihanna anulowała dwa koncerty zaplanowane w ramach trasy Loud Tour, które miały się odbyć w Szwecji w Malmö w dniu 31 października i 1 listopada w Sztokholmie. Piosenkarka została hospitalizowana z powodu wycieńczenia. Wróciła na scenę 4 listopada w Hanowerze (Niemcy). W maju 2012, po festiwalu Coachella, była ponownie hospitalizowana z powodu wyczerpania.
Działalność społeczna.
W 2006 Rihanna założyła stowarzyszenie "Believe" ("Uwierz"), które pomaga dzieciom w potrzebie na całym świecie. Stowarzyszenie ma na celu „pomaganie młodym ludziom w dostępie do edukacji, oraz ich wspieranie finansowe, społeczne i medyczne wówczas gdy i tam gdzie jest ono potrzebne”. Jednak działania tej organizacji skupiają się w pierwszym rzędzie na pomocy dzieciom dotkniętym chorobami nowotworymi takimi jak białaczka, szczególnie potrzebującym transplantacji szpiku kostnego. Od 2008 fundacja "Believe" współpracuje z amerykańskim oddziałem niemieckiej fundacji DKMS. W 2007 Rihanna zaangażowała się w starania by znaleźć dawcę szpiku kostnego dla pięcioletniej dziewczynki Jasmina Amena. Rihanna odwiedzała często Jasminę w szpitalu, po raz ostatni w listopadzie 2009, gdyż Jasmina zmarła 27 stycznia 2010. W 2008 poprzez fundację DKMS pomogła znaleźć dawcę szpiku kostnego dla 41-letniej Lisy Gershowitz Flynn, jednocześnie starając się w ten sposób zwiększyć świadomość społeczną, jak ważne jest to, by ludzie chcieli zostawać dawcami (faktycznie po opublikowaniu informacji, że Rihanna poszukuję dawcy szpiku kostnego dla L. G. Flynn do fundacji DKMS zgłosiło się kilka tysięcy potencjalnych dawców). W tym okresie Rihanna przeprowadziła też z fundacją "Believe" charytatywne minitournée. W 2008 wsparła kampanię H&amp;M promując charytatywną linię odzieży, z której 25% dochodu przeznaczono na programy prewencyjne związane z chorobą AIDS. Także w 2008 wzięła udział w projekcie charytatywnym „Stand Up to Cancer” („Przeciwstaw się rakowi”) i wraz z innymi wokalistami śpiewała piosenkę „Just Stand Up!”. Rihanna śpiewała też wraz z Calvinem Harrisem po zakończeniu Grammy Awards w dniu 12 lutego 2012 w Los Angeles, House of Blues, w ramach koncertu charytatywnego, którego dochód został przeznaczony na szpital dla dzieci w tym mieście. Pod koniec 2012 Rihanna przekazała 3,5 miliona dolarów barbadoskich (około 1,75 miliona dolarów amerykańskich) dla placówki radioterapii przy Szpitalu Królowej Elżbiety (Queen Elizabeth Hospital) w Bridgetown na Barbadosie. W uroczystości otwarcia uczestniczyła zarówno sama Rihanna, jak i jej dziadek a odnowiony oddział przybrał nazwę "Centrum Onkologii i Medycyny Nuklearnej Bratwaithe Clara" – dla upamiętnienia Clary Bratwaithe, babci Rihanny, która zmarła na raka w czerwcu tego samego roku.
Po trzęsieniu ziemi na Haiti w styczniu 2010, Rihanna dołączyła do akcji i wraz z innymi gwiazdami pojawiła się na gali związanej z pozyskiwaniem funduszy, śpiewając razem piosenkę „Stranded (Haiti Mon Amour)”. Wzięła też udział w Oprah Winfrey Show śpiewając swoją wersję utworu „Redemption Song” Boba Marleya. Wpływy z tej imprezy przekazano dla „Teraz nadzieja dla Haiti”. Po katastrofie trzęsienia ziemi, tsunami i nuklearnej w Japonii w marcu 2011 Rihanna uczestniczyła w wydaniu albumu charytatywnego, z którego bieżące wpływy przekazywane były dla Japońskiego Czerwonego Krzyża. Rihanna udostępniła w tym celu swój singiel „Only Girl (In the World)”. Piosenkarka dała również kilka innych koncertów, których dochód został przeznaczony na cele charytatywne: np. koncert w Birmingham dniu 11 lipca 2011, który odbył się z myślą o ofiarach tornada, które dotknęło stan Alabama – Rihanna przekazała wpływy z koncertu (89 tys. dolarów amerykańskich) dla miasta Tuscaloosa, aby pomóc w jego odbudowie. W dniu 10 marca 2012 Rihanna brała również udział w gali charytatywnej Brada Pitta „Make It Right” – wpływy z tej imprezy miały pomóc wszystkim rodzinom dotkniętym przez huragan Katrina, który zdewastował Nowy Orlean w 2005.
W lipcu 2007 Rihanna wystąpiła w japońskim mieście Chiba w ramach koncertów Live Earth. W 2008 wspierała kampanię „Tattoo Heart” UNICEF-u promując linię produktów Gucci. 25 procent przychodu ze sprzedaży produktów objętych tą kampanią trafiło do UNICEF-u. W dniu 18 Marca 2011 ogłoszono, że Rihanna jest jednym z uczestników kampanii "Celebrity Tap" w ramach UNICEF Tap Project. Kampania ta miała na celu zwrócenie uwagi na światowy kryzys związany z brakiem wody w wielu krajach i zachęcała by właściciele lokali gastronomicznych pobierali opłatę za wodę z kranu, za którą konsumenci normalnie nie płacą. Zebrane w ten sposób kwoty przeznaczono na finansowanie dostaw czystej wody w rejonach dotkniętych kryzysem. Jednocześnie każdy kto przekazał dotację na ten cel miał szansę otrzymać butelkę wody napełnioną bezpośrednio z kranu w domu Rihanny. W 2013 Rihanna przekazała niecałe 2 miliony dolarów amerykańskich dla organizacji non-profit Wolf Haven International na rzecz ochrony ginących (pod)gatunków wilków (np. wilka meksykańskiego). Sama piosenkarka przyznała, że kocha zwierzęta, od jakiegoś czasu jest szczególnie zafascynowana wilkami i jednego nawet sama zaadoptowała.
W 2012 Rihanna wsparła swoimi wypowiedziami kampanię Kony 2012. Celem tej kampanii było nagłośnienie przestępstw dokonywanych przez ugandyjskich zbrodniarzy i doprowadzenie do ich rozbrojenia i wymierzenia im sprawiedliwości.
Opinie.
W opinii projektantki mody Stelli McCartney, Rihanna to:
Trasy koncertowe.
Występy w Polsce.
Rihanna występowała do tej pory w Polsce pięciokrotnie w:

</doc>
<doc id="302579" url="https://pl.wikipedia.org/wiki?curid=302579" title="Teatr jezuicki">
Teatr jezuicki

Teatr jezuicki – typ widowiska scenicznego obejmujący dramaty wystawiane w teatrach uczniowskich działających przy szkołach jezuickich od drugiej połowy XVI wieku do kasaty zakonu w 1773 roku, choć szkolne przedstawienia w jego duchu utrzymały się w placówkach jezuickich aż do XIX wieku. Jako element szeroko zakrojonej kontrreformacji był sposobem kształtowania młodzieży w duchu religii katolickiej. Kształtował kulturę Europy w wiekach XVI i XVII, stanowił etap pośredni pomiędzy średniowieczną dramaturgią religijną a nowożytnym dramatem świeckim. Badacze odnajdują wpływy teatru jezuickiego w dziełach autorów, których edukacja odbywała się w szkołach prowadzonych przez jezuitów, m.in. Corneille’a, Moliera i Goldoniego. W Polsce ten rodzaj sztuki scenicznej stał się jednym z najważniejszych zjawisk życia teatralnego epoki baroku.
Przedstawienia jezuickie odgrywane były po łacinie, tematy czerpano z Biblii i z żywotów świętych, nawiązywano do gatunków wywodzących się ze starożytności (m.in. do tragedii) i ze średniowiecza (m.in. do moralitetu, misteriów czy "tableaux vivants", czyli „żywe obrazy” o tematyce religijnej). W pierwszej fazie działalności na scenie pojawiały się głównie tragedie i utwory religijne, później w repertuarze zagościły również komedie o wydźwięku dydaktycznym (Molier, Franciszek Bohomolec). Pojawiły się rozwiązania zaczerpnięte z opery (partie śpiewane, konstrukcja sceny). Wystawiany tekst dramatyczny aktualizowano o odniesienia do bieżącej sytuacji politycznej i społecznej. Ze względu na specyfikę szkół męskich z tekstów dramatycznych usuwano role kobiece.
Do najbardziej znanych jezuickich teatrów szkolnych w Polsce należały instytucje w Poznaniu (działające już 1620 roku), Warszawie (od 1687 roku) i Wilnie (od 1715 roku). Szacuje się, że w Rzeczypospolitej funkcjonowało 59 teatrów jezuickich.

</doc>
<doc id="302580" url="https://pl.wikipedia.org/wiki?curid=302580" title="Erytropoeza">
Erytropoeza

Erytropoeza – proces namnażania i różnicowania erytrocytów w szpiku kostnym oraz różnych innych narządach (np. śledzionie). Proces ten jest regulowany przez stężenie erytropoetyny we krwi.
Do prawidłowego procesu erytropoezy, oprócz erytropoetyny, potrzebne są czynniki krwiotwórcze, tj.:
Powstawanie erytrocytu.
Widoczne zmiany mają charakter zmiany budowy jądra, które jest kwasowe. Erytrocyt podczas dojrzewania wytraca jądro, aby zminimalizować własny metabolizm. W początkowej fazie, gdy jądro jest duże i kwasowe erytroblast jest zasadochłonny, w fazie pośredniej wytracania staje się wielobarwliwy, i przy niemal całkowitym zaniku staje się kwasochłonny, ponieważ w jego wnętrzu panuje środowisko zasadowe.

</doc>
<doc id="302581" url="https://pl.wikipedia.org/wiki?curid=302581" title="Maja Plisiecka">
Maja Plisiecka

Maja Plisiecka, ros. "Майя Михайловна Плисецкая" (ur. 20 listopada 1925 w Moskwie, zm. 2 maja 2015 w Monachium) – rosyjska tancerka i choreografka, jedna z najwybitniejszych osobowości baletu XX wieku, Bohater Pracy Socjalistycznej (1985).
Życiorys.
Pochodziła z rodziny litewskich Żydów. Jej matka Rachel Messerer (1902−1993) była aktorką kina niemego i siostrą Asafa Messerera, znanego baletmistrza i pedagoga. Ojcem Plisieckiej był sowiecki dyplomata Michaił Plisiecki (1899–1938).
W latach 1932–1943 uczyła się w moskiewskiej Szkole Baletowej. W 1938 jej ojciec został aresztowany i rozstrzelany, jej matka przebywała w obozie AŁŻIR. Od 1943 tańczyła w Teatrze Bolszoj w Moskwie, gdzie w 1945 została baleriną, a w 1962 primabaleriną. Od 1959 brała udział w licznych światowych tournées z Teatrem Bolszoj. Występowała także gościnnie m.in. z zespołami Paris Opera Ballet, Ballet National de Marseilles i Ballet du XXe siècle. Stworzyła wielkie kreacje w repertuarze klasycznym oraz w baletach rosyjskich, m.in. w "Romeo i Julii" Siergieja Prokofjewa, "Fontannie Bakczyseraju" Borisa Asafjewa i "Spartakusie" Arama Chaczaturiana.
W 1972 zadebiutowała jako choreografka. Od 1983 do 1984 była dyrektorem baletu Opery Rzymskiej, a w latach 1987–1990 dyrektorem artystycznym "Ballet del Teatro Lírico Nacional de Madrid". Pracowała równocześnie jako reżyserka i choreografka. W 1995 wydała autobiografię "Ja, Maja Plisiecka". Jej mężem był rosyjski kompozytor Rodion Szczedrin (ur. 1932).
19 listopada 2008 z rąk ministra Kultury i Dziedzictwa Narodowego Bogdana Zdrojewskiego odebrała Złoty Medal „Zasłużony Kulturze Gloria Artis”.
Posiadała obywatelstwo hiszpańskie i litewskie. Zmarła 2 maja 2015 w Niemczech.

</doc>
<doc id="302584" url="https://pl.wikipedia.org/wiki?curid=302584" title="Dramat niesceniczny">
Dramat niesceniczny

Dramat niesceniczny (lub dramat książkowy) – dramat nieprzeznaczony do realizacji na scenie. Ograniczenie to może wynikać z założenia autora lub być wynikiem ograniczeń technicznych. Dramaty niesceniczne mogą zawierać rozbudowane komentarze autorskie i teksty poboczne, przewagę form monologowych nad dialogami, swobodną kompozycję i elementy liryczne. Obecnie, w związku z rozwojem XX-wiecznego teatru, termin ten ma zastosowanie jedynie historyczne i jest anachronizmem.
Dramaty niesceniczne to m.in. "Peer Gynt" Ibsena, "Irydion" Krasińskiego, "W sieci" Kisielewskiego oraz "Róża" Żeromskiego.

</doc>
<doc id="302586" url="https://pl.wikipedia.org/wiki?curid=302586" title="Cherau">
Cherau

Cherau (Babilon egipski) – miasto położone nad dolnym Nilem, obecnie przedmieście Kairu. W czasach rzymskich stanowiło ważny punkt strategiczny, zachowane zostały ruiny twierdzy.

</doc>
<doc id="302590" url="https://pl.wikipedia.org/wiki?curid=302590" title="Babrios">
Babrios

Babrios (; I – II w.) – bajkopisarz grecki żyjący w Syrii. Pochodził prawdopodobnie z Italii. Opracował w cholijambach bajki Ezopa, z których zachowało się tylko 123, odnalezionych w 1844 w jednym z klasztorów na górze Athos. Utwory te były lekturami szkolnymi w Bizancjum. Na język polski bajki Babriosa przełożył Zygmunt Węclewski.

</doc>
<doc id="302594" url="https://pl.wikipedia.org/wiki?curid=302594" title="Bachanalia">
Bachanalia

Bachanalia (bachanalie; łac. "bacchanalia" z gr. βακχεία) – starorzymskie obrzędy na cześć Bachusa. 
Liwiusz twierdził, że zostały zapoczątkowane w Wielkiej Grecji, skąd przedostały się do Etrurii, a stamtąd dopiero do Rzymu i rozpowszechniły się szczególnie w południowej Italii. Wiązały się z nimi liczne potępiane nadużycia, wskutek czego zamieniły się z czasem w rozpustne orgie. Obrzędy te zostały zakazane przez senat rzymski w 186 p.n.e. (wiązało się to z prześladowaniami religijnymi i wymordowaniem według Liwiusza 7 tysięcy uczestników bachanaliów).
Potocznie bachanaliami określa się hulaszczą zabawę z pijatyką, często o charakterze orgiastycznym.

</doc>
<doc id="302597" url="https://pl.wikipedia.org/wiki?curid=302597" title="Ramotowski">
Ramotowski

Ramotowski – polskie nazwisko.
Historia.
Historia nazwiska Ramotowski związana jest z osadnictwem z pierwszej połowy XV wieku prowadzonym przez Księcia Mazowieckiego Janusza I na terenach zwanych ziemią wiską, położonych między rzekami Narew, Biebrza i Pisa i rozpoczyna się w 1421 roku, kiedy to Janusz I nadał 30 włók ziemi (około 500 hektarów) braciom Ramotowi i Grzymisławowi z Siemiątkowa (ziemia płocka). Ramot założył wieś Ramoty co dało początek rodzinie Ramotowskich, zaś Grzymisław wieś Grzymki od nazwy której wzięła swój początek rodzina Grzymkowskich.
Bracia Grzymisław i Ramot pieczętowali się herbem Rawicz.
Ramot zmarł przed 1435 rokiem i wieś stała się własnością jego synów - Piotra i Krajęty.
Z nieznanych bliżej powodów Ramotowscy, prawdopodobnie potomkowie Piotra i Krajęty zaczęli pieczętować się herbem Drogomir lub też Drogomir-odmiana, zaś Grzymkowscy zaczęli używać herbu Grzymała. Była to szlachta, najczęściej zaściankowa, zasiedlająca wiele okolicznych wsi.
Dokumenty Archiwum Skarbu Koronnego z lat 1662 – 1674 odnotowują zamieszkanie i opłacenie podatków przez następujących Ramotowskich
Rok 1662
Łukasz Ramotowski z żonę i bratem
Albert Ramotowski
Stefan Ramotowski
Mateusz Ramotowski
Mikołaj Ramotowski
Albet Ramotowski
Rok 1673
Grzegorz Ramotowski
Józef Ramotowski
Ignacy Ramotowski
Albert Ramotowski
Albert Ramotowski
Szczepan Ramotowski
Mikołaj Ramotowski
Jan Ramotowski syn komornika kolneńskiego (Adama) z żoną
Rok 1674
Adam Ramotowski z żoną
Ignacy Ramotowski z żoną
Wojciech Ramotowski z żoną
Stefan Ramotowski
Mikołaj Ramotowski
Spis pogłównego z 1676 roku odnotował następujących Ramotowskich
Adam Ramotowski Bagienice Klimki parafia Romany
Augustyn Ramotowski Święcienino parafia Radziłów
Grzegorz Ramotowski Święcienino parafia Radziłów
Jan Ramotowski Kumelsko Chochołowo parafia Lachowo
Łukasz Ramotowski Żelazki parafia Romany
Mateusz Ramotowski Mścichy parafia Radziłów
"Regestr Diecezjów" Franciszka Czaykowskiego podaje iż na przełomie 1783-1784 roku Ramotowscy (pisani przeważnie jako Romatowscy) zasiedlali następujące zaścianki Ziemi Wiskiej:
Nazwisko, poprzez błędne zapisy w księgach parafialnych przyjmowało wiele innych form jak:
W latach 1836-1862, podczas przeprowadzonego przez Heraldię Królestwa Polskiego spisu szlachty, szlachectwem wylegitymowali się następujący przedstawiciele rodziny Ramotowskich:
W Spisie szlachty dla celów wojskowych z terenu powiatu Łomża z roku 1866 znaleźli się następujący przedstawiciele Ramotowskich:
Współcześnie.
Obecnie mieszka w Polsce około 1800 osób noszących wszystkie odmiany tego nazwiska, w tym około 1200 Ramotowskich.
Znani.
W historii zapisali się między innymi:

</doc>
<doc id="302598" url="https://pl.wikipedia.org/wiki?curid=302598" title="Bachanalie">
Bachanalie



</doc>
<doc id="302599" url="https://pl.wikipedia.org/wiki?curid=302599" title="NGC 104">
NGC 104

NGC 104 ("47 Tucanae", "Ksi Tucanae", również Sir John Flamsteed) – jasna gromada kulista położona w gwiazdozbiorze Tukana, widoczna nieuzbrojonym okiem w pobliżu Małego Obłoku Magellana. Jej jasność to 3,95 – jest to druga pod względem jasności obserwowanej, po ω Centauri, gromada kulista na ziemskim niebie. Średnica kątowa gromady wynosi 30,9'. Początkowo była uznawana za pojedynczą gwiazdę dzięki czemu została skatalogowana jako 47 Tucanae. W 1751 Nicolas Louis de Lacaille podczas wyprawy na Przylądek Dobrej Nadziei odkrył, że nie jest to gwiazda i skatalogował ją jako mgławicę.
Odległość 47 Tucanae wynosi 14 700 lat świetlnych, a jej rzeczywista średnica to 120 lat świetlnych. Gromada ta jest położona 24,1 tys. lat świetlnych od centrum Galaktyki.
Gromada zawiera kilka milionów gwiazd. Charakteryzuje się wyraźną koncentracją gwiazd w kierunku środka. Centralny rejon gromady jest tak zatłoczony, że gwiazdy często się tam zderzają. Wraz ze starzeniem się gromady starzeją się też jej gwiazdy, jednak 47 Tucanae zawiera pewną liczbę błękitnych maruderów – gwiazd za bardzo niebieskich i za bardzo masywnych jak na członków tej gromady. Astronomowie uważają, że gwiazdy te powstały w wyniku zderzeń gwiazd we wnętrzu gromady.

</doc>
<doc id="302601" url="https://pl.wikipedia.org/wiki?curid=302601" title="Teatr ITP">
Teatr ITP

Teatr ITP – grupa powstała na wiosnę 2001 roku z inicjatywy ks. Mariusza Lacha. Początkowo należeli do niego studenci polonistyki KUL. Podczas festiwalu kultury studenckiej "Kulturalia 2001" wystawili oni spektakl "Perła". Dobre przyjęcie zachęciło grupę do kontynuowania i poszerzenia działalności. Wówczas powstała nazwa: "Inicjatywa teatralna polonistów". Teatr przygotowuje swoje spektakle przede wszystkim w Lublinie oraz na wyjazdowych warsztatach teatralnych.
Idea.
Główną ideą pracy członków teatru jest dzielenie się z widzem przesłaniem, przeżyciami, myślami dotyczącymi ważnych prawd ludzkiego życia. Narzędziem jest śpiew, taniec i wszystko, co tylko może kojarzy się z teatrem. Ogromny nacisk kładziony jest również na (czasem przebogatą, czasem prostą, choć stylową) scenografię. Aktorzy-studenci szkolą swe umiejętności wokalne, choreograficzne oraz aktorskie pod okiem zawodowych muzyków, aktorów, tancerzy, reżyserów.
Dorobek.
Dotychczasowy dorobek zespołu stanowi 31 spektakli: 
Spektakle prezentowane są w wielu miastach Polski, nie tylko w Lublinie, a nawet za granicą. Zespół grał również w Berlinie, teatrze ROMA w Warszawie, Łodzi, Opolu, Zielonej Górze, Gdyni, Białej Podlaskiej, Płocku, Elblągu, Częstochowie, Nowym Sączu, Nidzicy, Bydgoszczy, Różanymstoku, Świeciu, Oslo.
Linki zewnętrzne.
Oficjalna strona "Teatru ITP"

</doc>
<doc id="302602" url="https://pl.wikipedia.org/wiki?curid=302602" title="Katastrofa lotnicza w Gibraltarze">
Katastrofa lotnicza w Gibraltarze

Katastrofa lotnicza w Gibraltarze – wypadek lotniczy brytyjskiego samolotu transportowego Liberator Mk II o numerze fabrycznym AL523, do którego doszło w Gibraltarze 4 lipca 1943 roku. Zginęło w nim 16 osób, w tym Naczelny Wódz Polskich Sił Zbrojnych i premier rządu Polski na uchodźstwie, generał Władysław Sikorski. Ciała pięciu ofiar nie zostały odnalezione. Do wypadku doszło około godz. 23:06 czasu lokalnego, gdy Liberator zaraz po starcie z lotniska w Gibraltarze rozbił się o powierzchnię wody. Przeżył jedynie jeden z pilotów Eduard Prchal.
W celu zbadania katastrofy przeprowadzono kilka niezależnych śledztw. Według oficjalnych ustaleń brytyjskiej komisji z 1943 roku, wykluczono sabotaż, a przyczyną wypadku było zablokowanie się steru wysokości, z niewyjaśnionych przyczyn. Z powodu okoliczności, katastrofa stała się jednak przedmiotem licznych teorii spiskowych prezentowanych przez publicystów, postulujących różne wersje i różnych autorów zamachu. Żadna z teorii spiskowych nie została udowodniona w sposób naukowy, a część z nich została wykluczona przez wyniki śledztwa IPN z 2009 roku, w którym ustalono, że śmierć Władysława Sikorskiego nastąpiła wskutek obrażeń wielonarządowych, typowych dla ofiar wypadków komunikacyjnych lub upadku z wysokości. Istnieje również kilka konkurencyjnych teorii dotyczących bezpośrednich przyczyn i przebiegu wypadku, lecz profesjonalni historycy nie podważają wersji o katastrofie jako następstwie wypadku lotniczego.
Podłoże.
Wiosną 1943 roku Naczelny Wódz Polskich Sił Zbrojnych generał Władysław Sikorski odbył podróż w celu kilkutygodniowej inspekcji wojsk polskich na Bliskim Wschodzie. W tym celu w dniach 24–25 maja odbył przelot z Wielkiej Brytanii do Kairu wojskowym samolotem transportowym Liberator Mk II z 511 Dywizjonu transportowego RAF, o numerze fabrycznym AL616, pilotowanym przez czeskiego pilota Eduarda Prchala. Samolot ten nie był przypisany do Sikorskiego, ani 511 dywizjon nie był przeznaczony specjalnie do przewozu VIP-ów, lecz wykonywał regularne loty komunikacyjne na potrzeby brytyjskie oraz państw sprzymierzonych. Gdy Sikorski dowiedział się, że pilot jest Czechem, postanowił wykorzystać ten fakt politycznie jako przyjazny gest, mający poprawić wizerunek Polski, mając na względzie kiepskie stosunki między emigracyjnymi władzami Polski i Czechosłowacji. Zwrócił się z prośbą do głównodowodzącego alianckimi siłami powietrznymi na Bliskim Wschodzie marszałka Arthura Teddera, żeby Prchal pilotował również jego samolot w drodze powrotnej. Wymagało to zmiany załóg, gdyż Prchal przyleciał do Kairu 29 czerwca „swoim” samolotem AL616, który odleciał 2 lipca, po czym przesiadł się jako pierwszy pilot na przewidziany do lotu powrotnego z Sikorskim samolot AL523, o nazwie własnej St Anthony. 3 lipca 1943 roku wystartował tym samolotem po raz pierwszy razem z Sikorskim i 10 innymi pasażerami oraz ładunkiem poczty i bagaży do Gibraltaru, gdzie doleciał o godzinie 14.37, po 10,5 godzinach lotu.
Zaadaptowane do celów transportowych amerykańskie ciężkie samoloty bombowe Consolidated B-24 Liberator były pozbawione uzbrojenia i oferowały jedynie minimalne wygody dla pasażerów. Miały sześć miejsc siedzących dla pasażerów w tylnej części kadłuba, w formie dwóch wzdłużnych ławek skierowanych oparciami do siebie, wyposażonych w pasy brzuszne. Środkowa część kadłuba z komorą bombową i nosowa część z zaślepionym oszkleniem przeznaczone były do transportu ładunków; w tym celu w komorze bombowej była zabudowana drewniana podłoga. W razie transportu większej liczby osób, podróżowały one leżąc na bagażach w komorze bombowej i przykrywając się kocami.
W dniu przed wylotem do Anglii Sikorski uczestniczył w przyjęciu pożegnalnym u gubernatora. Po południu na samolot załadowano pocztę i bagaże. Jedynie dwóch cywilnych pasażerów (Lock i Pinder) przeszło odprawę bagażową, natomiast polska delegacja była z niej zwolniona. Około godziny 22.25 samochodami przywieziono Sikorskiego i pasażerów, po czym załadowano ich bagaże i do godziny 22.45 pasażerowie wsiedli do samolotu i samolot rozpoczął kołowanie z miejsca postojowego na zachodni koniec pasa. Podczas przygotowań do startu generał Sikorski rozebrał się do bielizny, prawdopodobnie w celu przebrania się w kombinezon lotniczy i położenia się na bagażach.
Wypadek.
O godzinie 23.05 Liberator po zezwoleniu z wieży kontroli lotów rozpoczął start w kierunku na wschód. Samolot w 16 sekund po starcie z gibraltarskiego lotniska zetknął się z powierzchnią morza około 600 m na wschód od końca pasa startowego, co stało się około godz. 23:06. Zwłoki Sikorskiego wyłowiono z wód Zatoki Katalońskiej Morza Alborańskiego tuż przed północą 4 lipca 1943 roku. Nie jest znany żaden zarejestrowany zapis zetknięcia się samolotu AL523 z wodą, wobec czego osoby badające to zagadnienie do tej pory przyjmowały jedną z dwóch możliwości: zderzenie z powierzchnią wody lub miękkie wodowanie. Według teorii wodowania, którą popierają zwolennicy przynajmniej jednej teorii spiskowej (patrz niżej), samolot utrzymywał się przez jakiś czas na bardzo spokojnej powierzchni morza, by po około sześciu minutach zatonąć w płytkich (około 7 m) wodach przybrzeżnych. Jednym ze świadków wypadku był brytyjski radiooperator, który obserwował start Liberatora ze swego, odległego o około 400 m, stanowiska. Innym świadkiem miał być Ludwik Maria Łubieński, szef Polskiej Misji Morskiej w Gibraltarze. Na podstawie jego relacji James Robert Norton-Amora, urzędnik stanu cywilnego w Gibraltarze, sporządził akt zgonu generała. Łubieński był także pierwszą osobą, która zawiadomiła polski Londyn o śmierci gen. Sikorskiego w katastrofie i sporządziła stosowny raport.
Oficjalna wersja wydarzeń przedstawiona w raporcie brytyjskiej komisji badającej wypadek jeszcze w 1943 roku ustaliła jako przyczynę katastrofy zablokowanie steru wysokości, jednak nie potrafiła wyjaśnić, jak doszło do tej awarii.
Według Mieczysława Jana Różyckiego, samolot oderwał się od pasa po przebyciu ok. 1050−1150 jardów i miał trudności ze wznoszeniem, uzyskując wysokość według świadków maksymalnie 30 m, a według pilota ok. 46 m. Samolot zaczął następnie spadać do morza płaskim lotem nurkowym i uderzył o powierzchnię morza z prędkością prawie 265 km/h. Lot ogółem według M. Różyckiego trwał 12 sekund. Samolot miał przechył na lewe skrzydło, co spowodowało po uderzeniu obrót płatowca w lewo wraz z uniesieniem tylnej części kadłuba w górę, przy czym ładunek i pasażerowi zostali odrzuceni w prawo w przód. Spowodowało to dalej rozłamanie kadłuba na trzy części, wyłamanie silników z łoża, oderwanie śmigieł i następnie kapotaż. Pilot Prchal został wyrzucony z fotela w prawo do wody. Dalsze zniszczenia spowodowało uderzenie o dno, na głębokości ok. 8 metrów. Przy kapotażu i oderwaniu części ogonowej z usterzeniem doszło do rozrzucenia elementów kadłuba i jego zawartości. Poszczególne części w ciągu kilku minut straciły zdolność pływania i zostały podtopione, a następnie przemieszczone w głąb morza przez prądy morskie.
Bezpośrednio po upadku samolotu, który nie mógł być zaobserwowany z uwagi na ukształtowanie pasa, uruchomiono alarm i osoby odprowadzające podjechały na skraj pasa. O godzinie 23.14 dotarł na miejsce kuter ratowniczy HSL-181, a następnie łódź wiosłowa i inne jednostki. Odnaleziono i wyciągnięto z morza pływające ciała Sikorskiego, Klimeckiego i Whiteleya, który zmarł po wyciągnięciu, a także nieprzytomnego pilota Prchala. Następnego dnia kontynuowano akcję. W ciągu kolejnych dni wydobyto przy pomocy nurków główne elementy samolotu. Jako ostatnie odnaleziono ciała Gralewskiego i Mareckiego, wyrzucone na brzeg 8 i 9 lipca, natomiast nie odnaleziono dwóch członków załogi i trzech pasażerów.
Ciało Sikorskiego, wydobyte z morza i przewiezione do Wielkiej Brytanii na pokładzie polskiego niszczyciela ORP „Orkan”, pochowano na cmentarzu w Newark bez przeprowadzenia autopsji. Po latach nie udało się odnaleźć ani osoby, która fotografowała zwłoki Sikorskiego na nabrzeżu portowym wkrótce po wyłowieniu, ani tym bardziej samych zdjęć.
Uczestnicy lotu i ofiary śmiertelne.
Na pokładzie samolotu znajdowało się prawdopodobnie 17 osób. Pojawiają się też przypuszczenia sięgające 20, 22, a nawet 24, mimo że miejsc siedzących dla pasażerów było jedynie 16. Nie odnaleziono m.in. ciała córki Sikorskiego Zofii Leśniowskiej, o której wiedziano, że na pewno była na pokładzie. Według oficjalnej wersji incydent przeżył ze stosunkowo niewielkimi obrażeniami jedynie czeski pilot, Eduard Prchal.
W wyniku wypadku śmierć ponieśli:
Zdarzenia przed wypadkiem.
Dwa inne samoloty, którymi wcześniej podróżował Sikorski, również miały wypadki. 30 listopada 1942 roku, samolot generała zmuszony był lądować awaryjnie w Montrealu. Inny dziwny przypadek mógł mieć miejsce kilka miesięcy wcześniej, w marcu.
Polityczne konsekwencje śmierci Sikorskiego.
Nowym premierem Rządu RP na uchodźstwie został Stanisław Mikołajczyk, Naczelnym Wodzem gen. Kazimierz Sosnkowski.
Śmierć Sikorskiego oznaczała całkowite osłabienie pozycji Polski w obozie sojuszników wobec otwarcie wysuwanych roszczeń terytorialnych ZSRR i polityki Stalina zmierzającej konsekwentnie do międzynarodowej izolacji Polski. Jej ukoronowaniem były ustalenia konferencji w Teheranie w kwestii przyszłości Europy, w tym Polski, a w szczególności jej granic i usytuowania geopolitycznego. Strona niemiecka próbowała wykorzystać sytuację, umiejętnie wbijając klin w relacje Polaków z aliantami. Pojawiające się wówczas informacje propagandowe jednoznacznie rozstrzygały, iż wypadek był sprytnie zaplanowaną akcją wymierzoną w Sikorskiego, który dla aliantów stawał się postacią niewygodną i coraz mniej podporządkowaną wewnętrznym rozgrywkom w łonie koalicji, której główni członkowie podejrzewali się nawzajem o chęć zawarcia separatystycznego pokoju z III Rzeszą.
Śledztwa.
Śledztwo w 1943.
Brytyjczycy, do których należał samolot (RAF/511 Squad., 205 Group SEAC, Coastal Command), przeprowadzili w roku 1943 krótkie śledztwo. Już z 6 na 7 lipca na miejsce wypadku udała się trzyosobowa komisja sądu wojskowego ("Court of Inquiry") pod przewodnictwem W/Cdr J.C. Eltona. Zdaniem M. Różyckiego, ranga wypadku spowodowała, że zdecydowano się wbrew procedurom powołać sąd wojskowy do wyjaśnienia wszystkich okoliczności wypadku, zamiast pozostawić to urzędowi do badania wypadków lotniczych (AIB), który jednak miał lepsze narzędzia i kompetencje do badania katastrof. Komisja działała od 8 do 23 lipca w Gibraltarze, sporządzając pierwszy raport, i od 3 sierpnia w Wielkiej Brytanii. Drugi raport powstał 7 sierpnia. Śledztwo skupiło się przede wszystkim na szybkim ustaleniu kwestii ochrony samolotu i możliwości ewentualnego sabotażu, co było najistotniejsze z punktu widzenia ochrony innych przywódców alianckich. W konsekwencji, świadków przesłuchiwano wybiórczo i nie wszystkie zeznania znalazły się w ostatecznym protokole. Szczególnie dociekliwie byli przesłuchiwani świadkowie związani z zabezpieczeniem samolotu na lotnisku, po czym komisja wyciągnęła wniosek, że zabezpieczenie samolotu przez posterunki było wystarczające. Komisja nie znalazła dowodów sabotażu, wobec czego jedynie pobieżnie zajęła się ustaleniem przyczyny samego wypadku. Po śledztwie ogłoszono, że choć „z uzyskanych zeznań oraz przeprowadzonych badań rozbitego samolotu absolutnie nie można ustalić jakiejkolwiek konkretnej przyczyny, która mogła spowodować zacięcie się układu sterowania wysokością”, to za przyczynę wypadku uznali zacięcie steru wysokości, a następnie zebrane materiały utajniono.
Niewyjaśniona pozostaje m.in. rola Kima Philby – szefa kontrwywiadu brytyjskiego (MI6) na obszar Morza Śródziemnego i jednocześnie sowieckiego agenta, który w tym właśnie czasie rezydował w Gibraltarze.
Wśród historyków i publicystów są podzielone zdania, czy nadal pozostają jakieś utajnione dokumenty brytyjskie dotyczące katastrofy. W 2016 roku Mieczysław Różycki ogłosił, że odnalazł w innym brytyjskim upublicznionym zbiorze archiwalnym fotografie ze śledztwa, które dotąd uważane były za zaginione lub usunięte z akt. Zdaniem historyka Jacka Tebinki, wyrażonym w 2023 roku, Sikorski zginął w katastrofie lotniczej, a zasób dostępnych dokumentów z tej sprawy jest bardzo duży i Brytyjczycy nie chowają już istotnych faktów w tej kwestii
Relacje świadków.
Przed odlotem Sikorski miał poprosić czeskiego oficera, Eduarda Prchala, aby pilotował samolot. Prchal, który jako jedyny przeżył katastrofę, znany był z tego, że nigdy nie zakładał kamizelki ratunkowej. Jednak w tym przypadku, gdy wyciągnięto go z morza, miał ją na sobie. Podczas śledztwa pilot zaprzeczył temu faktowi, po czym przypisał to szokowi i amnezji wywołanej przez wypadek. Później jednak wyjaśniał, że najwidoczniej musiał instynktownie założyć kamizelkę, gdy zdał sobie sprawę z tego, że "samolot miał kłopoty".
Obserwującego akcję ratowniczą gubernatora Gibraltaru generała Sir Franka Noela Mason-MacFarlane’a zastanowił również widok wyłowionego Prchala, ubranego przepisowo w kamizelkę ratunkową (tzw. „maewestkę”), czego żaden z pilotów wobec przesądu „żeby nie prowokować licha...” nigdy nie praktykował.
Mjr Anthony Quayle, który zidentyfikował generała po wypadku, wyraźnie powiedział, że generał miał „czysty otwór wywiercony przez jakiś ostry przedmiot w kąciku jednego oka, chociaż samo oko zupełnie nie było uszkodzone”. Płk Ludwik Martel, który miał widzieć ciało generała, też dostrzegł „okrągły otwór na czole”. Należy nadmienić, że późniejsze śledztwo IPN w oparciu o ekshumację wykluczyło istnienie obrażeń wskazujących na możliwość zastrzelenia generała.
Próby wyjaśnienia przyczyn.
Racjonalnych prób wyjaśnienia przyczyn katastrofy podejmowano się wielokrotnie. Z uwagi na brak dokumentu, w formie na przykład filmu, na którym zarejestrowano by szczegóły zdarzenia, jako racjonalne trzeba określić próby, których autorzy używali rozumu w celu ustalenia prawdy, niezależnie od tego, czy wychodzili z aksjomatu awarii, błędu pilota, czy spisku.
Zablokowanie sterów przez worek z pocztą.
Jan Bartelski, doświadczony lotnik, walczący z Niemcami podczas kampanii wrześniowej 1939 roku, od 1940 w RAF Coastal Command, a w latach 1948–1978 dowódca samolotów pasażerskich linii KLM i uczestnik kilku komisji badających przyczyny wypadków lotniczych, przeprowadził drobiazgową analizę katastrofy, przy czym zwrócił szczególną uwagę na dwa worki pocztowe, znalezione 5 lipca 1943 roku obok pasa startowego w Gibraltarze, a pochodzące bez wątpienia z samolotu Sikorskiego.
Jego zdaniem kilka takich worków (ważących do 15 funtów każdy) zostało wywianych z samolotu pędem powietrza wpadającego przez otwartą jeszcze klapę przedniego koła i uchodzącego przez uchyloną pokrywę luku bocznego w tylnej części kadłuba. Jeden z tych worków mógł dostać się między statecznik poziomy i ster wysokości a tym samym zablokować stery i spowodować katastrofę.
Teorie o zamachu.
Pod koniec lat sześćdziesiątych XX wieku nastąpił przełom w postrzeganiu katastrofy. Powstał wówczas raport przeznaczony dla ówczesnego brytyjskiego premiera Harolda Wilsona, na tyle „rewolucyjny”, że aż stwierdzono w nim wręcz: "nie można wykluczyć, iż do katastrofy mogło dojść wskutek sabotażu". Jednak sformułowanie to nadal niczego nie wyjaśniło.
Dziennikarz Dariusz Baliszewski, zajmujący się od wielu lat próbą wyjaśnienia okoliczności śmierci Sikorskiego, pisał, że:
Pomimo odnalezienia ośmiu ciał osób, które zginęły w wyniku katastrofy brytyjskiego Liberatora, zwłok kilku towarzyszy Sikorskiego nigdy nie znaleziono. Z tego powodu pojawiły się pogłoski, iż mogli oni zostać porwani do Związku Sowieckiego. Pośród możliwych ofiar takiego wydarzenia wymieniano nawet córkę generała, Zofię Leśniowską. W 1945 roku cichociemny Tadeusz Kobyliński miał opowiadać, że ją widział z daleka w jednym z obozów sowieckiego Gułagu. Zgodnie z późniejszą relacją Jana Kozłowskiego, Kobyliński próbował w 1945 i w 1946 roku uzyskać pozwolenie od dowództwa Armii Krajowej na rozpoczęcie misji ratunkowej, która miała uwolnić córkę Sikorskiego.
Ponadto według badającego katastrofę Tadeusza Kisielewskiego nie istnieje choćby jedno źródło potwierdzające fakt wejścia córki generała Sikorskiego na pokład samolotu.
Niektórzy badacze twierdzą, że w rzeczywistości do katastrofy (ang. "crash-landing") nie doszło, a samolot łagodnie wodował zaraz po starcie (ang. "ditching"), co zdarzało się wielokrotnie wcześniej i później, nie pociągając za sobą ofiar w ludziach – do takich wniosków doszedł np. profesor Jerzy Maryniak z Wydziału Mechanicznego Energetyki i Lotnictwa Politechniki Warszawskiej, który oparł się na komputerowej symulacji ostatniego lotu Liberatora. Tadeusz Kisielewski twierdzi, iż powszechnie znaną informacją był fakt niezapinania pasów bezpieczeństwa podczas lotu przez gen. Sikorskiego i towarzyszące mu osoby, co uprawdopodobniłoby spowodowanie śmierci pasażerów przy założonym wodowaniu (6 pasażerów zajęło miejsca w kabinie pasażerskiej w fotelach z pasami, zaś 5 w fotelach bez pasów w komorze bombowej). Ponadto Tadeusz Kisielewski twierdzi, że niektórzy świadkowie wspominali, że silniki zostały wyłączone sekundę przed zetknięciem się kadłuba z wodą, czyli zgodnie z procedurą stosowaną przy manewrze wodowania. W tym samym wywiadzie prasowym Tadeusz Kisielewski odrzucił również tezę o przeciążonym samolocie twierdząc, że opiera to na własnych wyliczeniach (ładunek, pasażerowie itd.), jednak tych obliczeń nie podał. Ponadto stwierdził, że nurkowie nie znaleźli nic, co mogłoby znacząco zwiększyć masę Liberatora.
Także Dariusz Baliszewski przedstawił teorię o zamachu w swojej najnowszej interpretacji opartej na konfrontacji niespójnych wypowiedzi świadków oraz analizie obfitego materiału źródłowego. Przedstawiona w telewizji TVN rekonstrukcja jednoznacznie określa wydarzenia w Gibraltarze jako zamach, nadzorowany przez brytyjskie służby specjalne i gubernatora Gibraltaru Franka Noela Mason-Macfarlane’a pod silną presją obecnego w tym czasie w Gibraltarze ambasadora Związku Sowieckiego, Iwana Majskiego, a wykonane rękami podwójnych agentów brytyjsko-polskich. W rzeczywistości Majski prawdopodobnie nie wiedział o pobycie Sikorskiego tego dnia w Gibraltarze, nawet jeśli dotarł odpowiednio wcześnie do Moskwy raport Philby’ego.
Teorie spiskowe dotyczące zamachu na generała Sikorskiego są przedmiotem krytyki niektórych historyków (jak np. Andrzej Garlicki), którzy podważają rzetelność części relacji. Ustalenia śledztwa z 2009 roku jednoznacznie odrzuciły teorie spiskowe zakładające, że do zabójstwa generała Sikorskiego miało dojść jeszcze przed lotem.
W grudniu 2013 pion śledczy IPN umorzył śledztwo w tej sprawie stwierdzając, że dowody nie pozwalają ani potwierdzić ani wykluczyć tezy o zamachu. Wykluczono natomiast, żeby do zamachu na generała Sikorskiego doszło jeszcze przed startem z Gibraltaru. W marcu 2014 roku, po oddaleniu zażalenia córki Jana Gralewskiego przez sąd, decyzja o umorzeniu stała się prawomocna.
Samolot przeciążony i przekroczony dopuszczalny zakres położenia środka ciężkości.
Zdaniem Jerzego Zięboraka, podstawową przyczyną katastrofy AL523 było wykonanie lotu na samolocie przeciążonym, z położeniem środka ciężkości znacznie przekraczającym dopuszczalne tylne. Przyczynami dodatkowymi były przejście do wznoszenia poniżej minimalnej bezpiecznej prędkości, nieprawidłowe włączenie autopilota podczas wznoszenia oraz przemieszczenie ładunku i pasażerów samolotu do tyłu w momencie przejścia do zniżania, co spowodowało dalsze przesunięcie środka ciężkości samolotu do tyłu. Autor "Studium katastrofy...", były żołnierz AK, inżynier, pilot doświadczalny, doktor nauk technicznych i wykładowca akademicki, przeanalizował i zaprezentował wszystkie dostępne informacje i wyniki własnych analiz, uzasadniające tezę o technicznych przyczynach katastrofy gibraltarskiej. Jerzy Zięborak oparł się na danych zawartych w sprawozdaniu Brytyjskiej Komisji Śledczej, oświadczeniach świadków wypadku oraz na dokumentacji konstrukcyjnej i eksploatacyjnej samolotu. Poza ustaleniami co do przyczyn katastrofy, doszedł na ich podstawie m.in. do wniosku, że samolot pilotował w feralnym locie W. S. Herring, zaś E. Prchal zajmował fotel drugiego pilota.
Autor "Studium katastrofy...", opracowując diagram czasowy przelotów samolotów z generałem Sikorskim i ambasadorem Majskim, sporządzony na podstawie książki Majskiego i zeznań świadków, zakwestionował także odlot samolotu Majskiego w godzinach południowych, przyjmując iż miało to miejsce w rzeczywistości ok. godz. 18:30 w dniu 4 lipca, oraz wyrażając przypuszczenie, iż w godzinach popołudniowych tego dnia mogło dojść do zaplanowanego spotkania gen. Sikorskiego z ambasadorem Majskim.
Jeśli chodzi o ładunek znaleziony przez nurków, Jerzy Zięborak cytuje relacje z poszukiwań podwodnych w rejonie katastrofy w „Wypisach”. Według cytowanej tam relacji Williama Baileya, dowódcy zespołu nurków w Gibraltarze, przekazanej C. Thompsonowi (Wypis 150, s. 369-371), jego zespół znalazł „sporo toreb podróżnych i zwykłych walizek, ale trzeba pamiętać, że tym samolotem leciało co najmniej piętnaście osób”. Jednak Bailey podkreślił, że on i jego zespół pracowali w miejscu, gdzie rozbił się samolot Sikorskiego, tylko do chwili, gdy nurkowie zostali ostrzelani z hiszpańskich bunkrów, przypuszczalnie po nieświadomym, zbyt dalekim wtargnięciu na wody hiszpańskie. Inny cytowany świadek, Ullman, wspomina, że oglądał „ogromne ilości wyciągniętych z wody ubrań, całe kufry i walizy pełne odzieży, nikt nie miał pojęcia, do kogo one należały”. Jerzy Zięborak komentuje tę relację Ullmana, że „można dojść do wniosku, że przekazali je Hiszpanie, skoro z zeznań nurków brytyjskich wynika, że takich ogromnych ilości ubrań nie wydobyli” (Wypis 177). Żaden z cytowanych w „Wypisach” świadków nie określił jednak wagi znalezionych przedmiotów.
Źródła nie podają, czy w instrukcjach określono bezpieczną wagę tego typu Liberatora do wodowania i czy samolot posiadał możliwość zrzutu paliwa, zwłaszcza biorąc pod uwagę wyjątkowo krótki czas w tym przypadku na wykonanie takiego manewru przed zetknięciem z wodą.
Teoria o błędzie pilota.
Badanie i analizę katastrofy w Gibraltarze i okoliczności towarzyszących podjął także pilot Mieczysław Jan Różycki. Zwrócił on uwagę na to, że pilot Eduard Prchal był przeciętnym pilotem, a w szczególności nie był doświadczonym pilotem ciężkich maszyn transportowych. Dołączył on do 511 Dywizjonu oraz rozpoczął przeszkolenie, a następnie loty na samolotach Liberator 22 grudnia 1942 roku i do chwili wypadku wylatał na nich 292 godziny 10 minut. Nie latał on przedtem na takich ciężkich samolotach, a początkowo był pilotem myśliwskim. Drugi pilot Stanley Herring, chociaż był doświadczonym pilotem bombowym, nie miał doświadczenia z Liberatorem. Samoloty Liberator były przy tym trudne w pilotażu i nie tolerowały błędów pilotażu, co skutkowało sporą wypadkowością przy szkoleniu. Dodatkowo samoloty pierwszych dwóch serii produkcyjnych AL i AM, do których należał AL523, nie były jeszcze dopracowane i bywały poprawiane w trakcie produkcji i później, a w efekcie poszczególne egzemplarze miały swoiste właściwości lotne, wymagające opanowania i nabrania wyczucia. Zarówno Prchal, jak i Herring nie znali dobrze tego egzemplarza samolotu, a odbyli na nim tylko jeden start w dzień i przelot z Kairu. Sam start Liberatorem nie był łatwy z uwagi na słabą widoczność pasa z miejsca pilota, zwłaszcza w nocy, wobec czego przy starcie w nocy instrukcja dla pilota nakazywała wydłużyć rozbieg o 20%. Ważnym zagadnieniem wpływającym na bezpieczeństwo startu było właściwe wyważenie środka ciężkości samolotu, zwłaszcza wczesnych serii, do czego konieczna była znajomość masy ładunku i jej rozmieszczenia. Producent przy tym określił maksymalną masę startową Liberatorów serii AL na 46 250 funtów, a według zaleceń dowództwa lotnictwa transportowego (RAF Transport Command), samoloty tego typu używane do transportu nie powinny przekraczać masy 50 000 funtów.
Lotnisko North Front w Gibraltarze wybudowane było z konieczności w poprzek przesmyku łączącego półwysep ze stałym lądem. Możliwości wydłużenia pasa były ograniczone z uwagi na konieczność rozbudowy go w głąb zatoki – pas nie był jeszcze wówczas dokończony, a ostateczne prace przy pasie o długości 1800 jardów zostały zakończone 5 sierpnia 1943. W dniu wypadku pas miał natomiast maksymalną długość 1530 jardów. Głównym problemem na tym lotnisku były złe warunki atmosferyczne, z powodu górzystego otoczenia, wpływów morskich i wiatrów. Według opinii dowódcy osobistego samolotu Churchilla (także Liberatora nr AL503), start i lądowanie na Gibraltarze przypominało operacje na lotniskowcu. Często dochodziło tam do wypadków z różnych przyczyn, w tym 31 października 1942 roku i 23 maja 1943 roku rozbiły się tam dwa inne Liberatory.
Według M. Różyckiego, masa startowa samolotu AL523 znacznie przekraczała limit wyznaczony przez producenta i RAF Transport Command. Naruszanie przepisów wagowych było jednak tolerowane z powodu wojennych trudności w transporcie i piloci byli zachęcani premiami do brania odpowiedzialność za loty przeładowanymi samolotami. Co więcej, w sytuacji racjonowania towarów w Wielkiej Brytanii, powszechny i w praktyce tolerowany był drobny przemyt deficytowych towarów przez personel latający, a bagaże pasażerów z grupy uprzywilejowanej nie były w ogóle sprawdzane ani ważone. Piloci musieli więc wpisywać w dokumentach oszacowaną masę samolotu. Także polscy pasażerowie samolotu AL523 nie byli poddawani odprawie na lotnisku przed startem, a bagaże nie były ważone. W śledztwie przyjęto, że masa ładunku wynosiła 5324 funty, w tym 1988 funtów ważyło 10 pasażerów, co doprowadziło do konkluzji o masie startowej 54 313 funtów. Zdaniem M. Różyckiego, istnieją jednak przesłanki wskazujące, że formularz zawierający taką wagę został sfabrykowany przez komisję dla przyjęcia braku nadmiernego przeładowania samolotu, a przy tym zaniżono w nim liczbę pasażerów. W konsekwencji, zdaniem tego autora, na podstawie szacunków i danych porównawczych, rzeczywista masa startowa samolotu wynosiła około 63 000 funtów. Przy masie tego rzędu, punkt oderwania się od pasa według danych producenta był na 1600–1680 jardach, co przekraczało długość pasa w Gibraltarze.
W konsekwencji, przeładowany samolot został oderwany od ziemi przez pilota zbyt wcześnie i zaczął przepadać z uwagi na zbyt małą prędkość. Według wyjaśnień Prchala, chciał on następnie nabrać prędkości, lecz stery się zablokowały. W ocenie M. Różyckiego istotnie mogło nastąpić wrażenie zesztywnienia sterów z uwagi na uskok wiatru związany z konfiguracją terenu, przez co wymagały one większej siły do poruszenia, jednak z uwagi na małą wysokość doszło do przeciągnięcia statycznego samolotu i katastrofy.
Konkludując, wypadek zdaniem tego autora stanowił zwykłą katastrofę i był spowodowany przez splot przyczyn, jak start z lotniska o niesprzyjającej konfiguracji atmosferycznej, o niedostatecznej długości pasa i na przeładowanej maszynie – abstrahując od cech lotnych Liberatora, umiarkowanego doświadczenia pilota i nieznajomości przez niego tego konkretnego samolotu. W ocenie M. Różyckiego, końcowy wynik dochodzenia brytyjskiego, nie wskazujący przyczyny wypadku, był celowym niedopowiedzeniem, aby nie obarczyć winą pilota i nie powodować zadrażnień wśród sojuszniczych rządów i wojsk Polski i Czechosłowacji – a z drugiej strony, aby nie ujawniać zaniedbań w szkoleniu i procedurach, za które odpowiedzialne było brytyjskie lotnictwo.
Ekshumacje.
Ekshumacja i oględziny zwłok w 1993.
W związku z 50. rocznicą śmierci generała Sikorskiego polski rząd w tym minister spraw zagranicznych Krzysztof Skubiszewski zabiegał o możliwość wydobycia jego szczątków i pochowania ich w Polsce. Zabiegi te zakończyły się powodzeniem w 1993 roku.
Ekshumację w Newark przeprowadzono po uzyskaniu stosownej zgody władz brytyjskich wyrażonych w nocie oficjalnej i w tajnym protokole oraz uzyskaniu zezwolenia wojewody krakowskiego na wwóz prochów ludzkich i pochowanie ich na terenie katedry na Wawelu. W obecności brytyjskiego lekarza sądowego, ekipy filmowej oraz przedstawicieli polskiego konsulatu (w polskiej delegacji nie uczestniczył ekspert z zakresu medycyny sądowej) wydobyto z grobu podwójną trumnę z ciałem generała Sikorskiego. Otwarcie trumny nastąpiło na terenie cmentarza w specjalnie w tym celu ustawionym namiocie. Po otwarciu drugiej trumny wyjęto z niej ciało owinięte w wojskowy koc. Świadczy to o tym, że zwłoki nie były ubrane w mundur wojskowy stosownie do ceremoniału w pogrzebach wojskowych, lecz zostało złożone do trumny w takim stanie, w jakim wydobyto je z wody.
Oględzin zwłok dokonał lekarz i tylko on dotykał zachowanego w dobrym stanie zmumifikowanego ciała generała. Według pisemnej relacji jednego ze świadków na powłokach brzusznych, klatce piersiowej i na skórze czaszki nie zauważył żadnych rozcięć ani śladów zszycia, co świadczy o tym, że w 1943 nie przeprowadzono żadnego z elementów pełnej sekcji zwłok. Po kilkugodzinnych oględzinach, bez otwierania jam ciała zwłoki złożono w nowej trumnie, a tę opieczętowano pieczęciami konsularnymi i w uroczystej oprawie wojskowej przewieziono do Warszawy, a stamtąd do Krakowa.
17 września 1993 w obecności prezydentów Wałęsy i Kaczorowskiego trumna została złożona w grobowcu w krypcie św. Leonarda w katedrze św. Stanisława i Wacława na Wawelu w Krakowie.
Ekshumacja i sekcja zwłok w 2008.
Postanowieniem prokuratora z Oddziałowej Komisji Ścigania Zbrodni przeciwko Narodowi Polskiemu w Katowicach z 3 września 2008 wszczęto śledztwo w sprawie zbrodni komunistycznej polegającej na "sprowadzeniu niebezpieczeństwa katastrofy w komunikacji powietrznej w dniu 4 lipca 1943 r. w Gibraltarze w celu pozbawienia życia premiera i Naczelnego Wodza Sił Zbrojnych RP generała Władysława Sikorskiego, przez co doszło do katastrofy samolotu „Liberator” Mk II nr ew. AL 523 należącego do 511 dywizjonu brytyjskich Królewskich Sił Powietrznych, w wyniku czego śmierć ponieśli generał Władysław Sikorski i towarzyszący mu obywatele RP".
Wcześniej Prezydent RP Lech Kaczyński i premier RP Donald Tusk poparli postulaty części historyków dokonania ekshumacji zwłok generała Władysława Sikorskiego. Pozostali badacze krytykowali ideę powtórnego badania zwłok jako niepotrzebnej profanacji i zagrażającej marmurowemu grobowcowi w którym od 1993 roku spoczywają zwłoki generała.
Decyzja o powtórnej ekshumacji i sekcji zwłok szczątków Władysława Sikorskiego została podjęta w toku czynności procesowych w związku z prowadzonym śledztwem przez prokuratora z Oddziałowej Komisji Ścigania Zbrodni przeciwko Narodowi Polskiemu w Katowicach. Równocześnie zawiadomiony został powiatowy inspektor sanitarny oraz archidiecezja krakowska jako właściciel miejsca pochówku (Bazylika archikatedralna św. Stanisława i św. Wacława w Krakowie). Ekshumacja odbyła się 25 listopada 2008, a badanie zwłok generała przeprowadzono w dniach 25–26 listopada. Ponowny pochówek odbył się w katedrze wawelskiej 26 listopada 2008 roku. Ekshumowano i zbadano również szczątki Tadeusza Klimeckiego, Andrzeja Mareckiego i Józefa Ponikiewskiego.
Zgodnie z komunikatem rzecznika prasowego IPN-u po ekshumowaniu metalowej trumny z grobowca nastąpiło jej otwarcie w Zakładzie Medycyny Sądowej w Krakowie. Następnie ciało generała zostało przełożone do hermetycznych foliowych worków wyjałowionych od zewnątrz by mogło zostać zbadane w Zakładzie Radiologii Collegium Medicum Uniwersytetu Jagiellońskiego. Potem szczątki generała przewieziono powtórnie do Zakładu Medycyny Sądowej, gdzie lekarze przeprowadzili sekcję oraz pobrali próbki do badań toksykologicznych i DNA. Planowano też wykonać pośmiertną rekonstrukcję twarzy Sikorskiego, co jest krytykowane jako działanie niepotrzebne w związku z istnieniem znacznej liczby jego zdjęć.
Pod koniec stycznia 2009 ogłoszony został raport z przeprowadzonej sekcji szczątków generała. Stwierdzono, że śmierć Władysława Sikorskiego nastąpiła wskutek obrażeń wielonarządowych, typowych dla ofiar wypadków komunikacyjnych lub upadku z wysokości, a zatem najwcześniej w chwili uderzenia samolotu w wodę. Nie wykluczono również utonięcia jako współprzyczyny śmierci. Stwierdzone złamania powstały kiedy ofiara żyła. Wyniki sekcji pozwoliły na kategoryczne odrzucenie możliwości mechanizmu śmierci wskutek uduszenia, obrażeń postrzałowych, a nadto ran kłutych, ciętych lub rąbanych. Przeprowadzono również badania toksykologiczne. Tadeusz Klimecki i Andrzej Marecki doznali urazów podobnego charakteru. W związku z tymi ustaleniami, kierujący zespołem badaczy dr Tomasz Konopka oświadczył, iż rozważanie innych sposobów wcześniejszego pozbawienia życia jego zespół uważa za bezprzedmiotowe, a tym samym wszelkie spiskowe teorie należy uznać za nieprawne do czasu ujawnienia archiwów brytyjskich.
Katastrofa w kulturze.
W 1993 został wybity medal z podobizną generała Władysława Sikorskiego o treści "Katastrofa w Gibraltarze 1943 – 1993", wydany przez Mennicę Państwową, a zaprojektowany przez Gertrudę Kuziemską-Wilczopolską.
W 1948 Jerzy Hordyński opublikował wiersz "Elegia liryczna na ostatni lot gen. Sikorskiego". W 2014 roku został wydany komiks pt. „Umarłem na Gibraltarze” według scenariusza Piotra Mańkowskiego, narysowany przez Tomasza Kleszcza. Stanowi on interpretację okoliczności katastrofy zawierającą domieszkę fikcji literackiej.

</doc>
<doc id="302606" url="https://pl.wikipedia.org/wiki?curid=302606" title="Ricardo Sanz de Samper y Campuzano">
Ricardo Sanz de Samper y Campuzano

Ricardo Sanz de Samper y Campuzano (ur. 19 grudnia 1873 w Santa Fe de Bogota, zm. 22 lutego 1954 w San Remo) – kolumbijski duchowny katolicki, majordomus papieski.
Był synem Rodolfa i Teresy Campuzano. W młodości służył wojskowo, dochodząc do rangi porucznika artylerii. Pełnił funkcję sekretarza kolumbijskiej delegacji dyplomatycznej w Paryżu. W czerwcu 1895 przyjął habit klerycki w Paryżu; kazanie w czasie tej uroczystości wygłaszał zaprzyjaźniony z nim dyplomata watykański, sekretarz nuncjatury paryskiej Szwajcar Alfredo Peri-Morosini. Sanz de Samper ukończył następnie studia w watykańskiej szkole dyplomatycznej (Kościelnej Akademii Szlacheckiej). Po przyjęciu święceń kapłańskich pracował w otoczeniu papieża Leona XIII, który nadał mu tytuł tajnego szambelana (1899). Ten sam tytuł otrzymał od następcy Leona, papieża Piusa X (1903).
Przez sześć lat pełnił czasowo obowiązki mistrza Komnaty Papieskiej. W 1910 otrzymał godność kanonika przy bazylice watykańskiej. W maju tegoż roku uczestniczył w otwarciu po remoncie katedry kantonu szwajcarskiego Ticino w Lugano. W 1911 został powołany na sekretarza Kongregacji Ceremonii.
Papież Benedykt XV mianował go majordomusem papieskim w 1914. Pełnił funkcję gubernatora konklawe po śmierci Benedykta XV (1922); zachował stanowisko majordomusa papieskiego i prefekta Pałacu Apostolskiego także przy kolejnym papieżu, Piusie XI. Istnieją przypuszczenia, że w 1923 Pius XI zamierzał powołać ks. Sanza de Samper do Kolegium Kardynalskiego, ale zrezygnował z planowanej nominacji, nie chcąc by jego postępowanie zostało odebrane jako uległość wobec nacisków króla Hiszpanii Alfonsa XIII, domagającego się kreacji kardynalskiej dla Ameryki Południowej (kapelusze kardynalskie w grudniu 1923 odebrali natomiast dwaj wysocy urzędnicy Kurii Rzymskiej – Evaristo Lucidi i Aurelio Galli).
W 1926 Sanz de Samper, po reformie Kurii, utracił stanowisko majordomusa i zajął się opieką nad ciężko chorym przyjacielem, biskupem Peri-Morosini (zmarł on 27 lipca 1931). Od 1928 nosił tytuł majordomusa "emeritusa". W 1949 był świadkiem w procesie beatyfikacyjnym Piusa X. Ze względu na pogarszający się stan zdrowia ostatnie lata życia spędził w San Remo, tam też zmarł 22 lutego 1954 i został pochowany.

</doc>
<doc id="302607" url="https://pl.wikipedia.org/wiki?curid=302607" title="John Berryman">
John Berryman

John Berryman (ur. 25 października 1914, zm. 7 stycznia 1972) – poeta amerykański. Pisał głównie lirykę osobistych wyznań i pesymistycznej reflekcji egzystencjalnej (polski przekład w antologii "Artykuły pochodzenia zagranicznego").

</doc>
<doc id="302608" url="https://pl.wikipedia.org/wiki?curid=302608" title="FV510 Warrior">
FV510 Warrior

FV510 Warrior – brytyjski bojowy wóz piechoty, zaprojektowany i produkowany od 1986 roku przez firmę GKN Sankey. Znajduje się w uzbrojeniu armii brytyjskiej od 1988 roku. Był wykorzystywany m.in. podczas wojny nad Zatoką Perską i w byłej Jugosławii.
Historia.
W latach 60. XX wieku armia brytyjska eksploatowała dwa rodzaje transporterów opancerzonych: kołowe FV603 Saracen pochodzące z lat 50. i nowe, gąsienicowe FV432. Pojawienie się w 1966 roku pierwszego bojowego wozu piechoty, radzieckiego BMP-1, spowodowało rozpoczęcie prac nad nowym pojazdem, następcą wprowadzonego do uzbrojenia w 1963 FV432.
W 1969 rozpoczęto pierwsze prace. Na tym etapie rozważano dwie koncepcje. Przedstawiciele Royal Armoured Corps byli zwolennikami opracowania silnie opancerzonego wozu o masie ok. 30 ton, przedstawiciele wojsk zmechanizowanych za atrakcyjniejszy uważali wóz o niższej masie, ale wysokiej ruchliwości. Z uwagi na wysokie koszty zrezygnowano z koncepcji forsowanej przez RAC i postanowiono opracować lżejszy wóz, którego główną ochroną miała być wysoka ruchliwość.
Projekty nowego wozu powstały w firmach Vickers Defence Systems i GKN. Po porównaniu obu projektów za lepszy uznano projekt GKN i tej firmie zlecono zbudowanie prototypów. W czerwcu 1979 roku były gotowe pierwsze trzy wozy prototypowe. W tym samym miesiącu przedstawiono też oficjalnie wymagania, jakim miał odpowiadać seryjny wóz określony jako MCV-80 (Mechanised Combat Vechicle):
W celu spełnienia tych wymagań dotyczących odporności na ogień nieprzyjaciela zastosowano kompozytowy pancerz składający się z elementów stalowych i kevlarowych. Odpowiednią siłę ognia miała stanowić 30 mm armata automatyczna "Rarden". Aby zapewnić możliwość 24-godzinnego przebywania załogi wewnątrz pojazdu w przedziale desantowym zainstalowano kuchenkę mikrofalową i toaletę chemiczną.
W tym samym roku pojawiła się koncepcja zaprzestania prac nad MCV-80 i zakupienia licencji amerykańskiego bwp M2 Bradley (znajdował się on w końcowej fazie prób). Doszło nawet do testów Bradleya na Wyspach Brytyjskich, ale ostatecznie postanowiono kontynuować rozwój własnego bwp.
W pierwszej połowie lat 80. testowano już 12 prototypów. W czasie testów prototypy przejechały łącznie 200 000 km. W 1983 roku jeden z prototypów testowano w warunkach pustynnych na Bliskim Wschodzie. Jesienią 1983 roku cztery prototypy wzięły udział w ćwiczeniach "Lionheart" na terenie RFN. W czasie ćwiczeń współdziałały z czołgiem Challenger 1. Ćwiczenia potwierdziły spełnienie przez nowy wóz wymagań armii.
W listopadzie 1984 została zamówiona pierwsza partia seryjnych wozów MCV-80. Jednocześnie wóz otrzymał oficjalną nazwę FV510 Warrior (ang. wojownik). Pierwotnie planowano wyprodukować 1053 pojazdy (wszystkich wersji). Miały się one stać wyposażeniem trzynastu batalionów, wchodzących w skład trzech dywizji. Poza jednostkami liniowymi Warriory miały trafić do jednostek szkolnych, na wynajmowane przez Brytyjczyków poligony w Kanadzie i do magazynów mobilizacyjnych.
Montaż FV510 rozpoczął się w styczniu 1986 roku w zakładach GKN w Telford. W produkcji uczestniczyły także firmy Vickers Defence Systems (producent wież), Royal Ordance (producent armat "Rarden") i Perkins Engines (silniki i układy przeniesienia mocy). Pierwsza partia miała liczyć 170 bwp Warrior i 120 wozów pomocniczych na podwoziu Warriora. Pierwsze seryjne wozy przekazano armii w maju 1987. Zakładano, że co roku w wozy FV510 zostaną przezbrojone dwa bataliony. Jako pierwszy całkowicie przezbrojony został w 1988 roku 1. Batalion Grenadierów Gwardii, później nowe wozy otrzymały między innymi:
Warriory przekazano także Szkole Piechoty w Warminster.
Ostatecznie z uwagi na odprężenie międzynarodowe produkcję Warriorów dla armii brytyjskiej zakończono w 1994 roku po wyprodukowaniu 787 wozów. W tym samym czasie rozpoczęto produkcję 254 wozów "Desert Warrior" przeznaczonych dla armii Kuwejtu.
Warriory armii brytyjskiej wzięły udział w operacji Pustynna Burza w 1990. Uczestniczyły w niej 3 bataliony piechoty zmechanizowanej wyposażone w te wozy. Pojazdy przerzucone do Arabii Saudyjskiej zostały wyposażone w dodatkowy pancerz przodu i boków kadłuba składający się ze stalowych i ceramicznych elementów (w identyczny pancerz wyposażano później pojazdy biorące udział w misjach pokojowych).
Podczas działań wojennych Warriory przejechały łącznie ponad 300 000 km bez większych problemów technicznych. Żaden z pojazdów nie został zniszczony w walce, doszło jednak do pomyłkowego ataku amerykańskiego samolotu A-10, w wyniku którego dwa Warriory zostały trafione rakietami Maverick. W wyniku tego ataku zginęło dziesięciu żołnierzy, a siedmiu zostało rannych.
W latach 90. brytyjskie jednostki wyposażone w Warriory brały udział w misji Narodów Zjednoczonych w Bośni i Hercegowinie. W czasie tej misji jeden z Warriorów został trafiony pociskiem wystrzelonym z RPG-7, ale dzięki dodatkowemu opancerzeniu pojazd nie został uszkodzony,
Warriory wzięły także udział w II wojnie w Zatoce Perskiej w 2003 r. Podczas tego konfliktu wspierały działania nowych brytyjskich czołgów Challenger 2.
Obecnie (2005) bojowe wozy piechoty FV510 Warrior znajdują się na uzbrojeniu armii brytyjskiej (8 batalionów) i kuwejckiej.
Opis konstrukcji.
FV510 Warrior jest bojowym wozem piechoty przeznaczonym do wsparcia czołgów. Jest zdolny do przewożenia piechoty, zapewniając jej zabezpieczenie przed pociskami broni ręcznej oraz wsparcie, gdy przystępuje ona do działania poza pojazdem. Warrior nie jest pojazdem pływającym.
Załogę FV510 tworzy dowódca, działonowy, kierowca i siedmiu żołnierzy piechoty. Kierowca zajmuje miejsce w przedziale kierowania, działonowy i dowódca w wieży, a desant w tylnej części pojazdu.
Kadłub FV510 tworzy sztywną skrzynię zespawaną z blach aluminiowych. Pancerz jest wzmocniony elementami kevlarowymi (prawdopodobnie także ceramicznymi) i zabezpiecza pojazd przed ostrzałem pociskami przeciwpancernymi kalibru 14,5 mm, a także odłamkami granatów artyleryjskich 155 mm wybuchającymi w odległości powyżej 10 m, oraz minami zawierającymi do 9 kg materiału wybuchowego.
W przedniej części kadłuba znajdują się przedziały kierowania i napędowy z silnikiem Condor CV-8 TCA. W środkowej przedział bojowy z wieżą, a w tylnej przedział desantu.
W przedziale napędowym umieszczony jest silnik i układ przeniesienia mocy. Napęd FV510 stanowi 8-cylindrowy, czterosuwowy, wysokoprężny, chłodzony cieczą silnik Condor CV-8 TCA. Jest on zbudowany w układzie V i ma pojemność 17 411 cm³ i moc 550 KM. Maksymalny moment obrotowy uzyskiwany przy 1350 obr./min wynosi 2200 Nm. Napęd z silnika na koła napędowe jest przenoszona przy pomocy układu Allison X-300-4B (produkowanego na licencji przez firmę Perkins Engines). W skład układu wchodzi przekładnia hydrokinetyczna, automatyczna skrzynia biegów (4 biegi do przodu i 2 wsteczne), mechanizm skrętu z przekładnią hydrostatyczną i mechanizmem różnicowym. Silnik i układ napędowy są zblokowane w power-pack, którego wymiana w warunkach polowych zajmuje godzinę pracy (dwóm osobom).
FV510 posiada zawieszenie niezależne na wałkach skrętnych. Każde z 12 podwójnych kół jezdnych jest połączone za pomocą wahacza z wałkiem skrętnym. Wahacze pierwszej, drugiej i ostatniej pary kół nośnych są dodatkowo zamocowane do teleskopowych amortyzatorów hydraulicznych dwustronnego działania. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające. Każda gąsienica jest podtrzymywana przez trzy rolki.
W przedziale kierowania stanowisko ma kierowca. Kierowca obserwuje teren przed wozem za pomocą peryskopu umieszczonego w podnoszonym włazie. W nocy peryskop może być zamieniony na pasywny noktowizor AN/VVS-LAV. Właz mechanika-kierowcy może być zablokowany w położeniu otwartym i pośrednim. Po zablokowaniu w położeniu pośrednim właz zapewnia kierowcy dobrą obserwację drogi jednocześnie chroni głowę. Poważną wadą zastosowanego rozwiązania jest blokowanie obrotu wieży przez całkowicie otwarty właz. Kierowca kieruje bwp przy pomocy wolantu i trzech pedałów (gazu, hamulca i hamulca awaryjnego).
W środkowej części pojazdu znajduje się przedział bojowy z wieżą obrotową. W wieży znajduje się zasadnicze uzbrojenie wozu: 30 × 170 mm armata L21A2 Rarden i sprzężony z nią karabin maszynowy L94A1. Kąt wychylenia armaty można zmieniać od –10 do +45°, co pozwala używać jej jako broni przeciwlotniczej. Na bocznych ścianach wieży znajdują się wyrzutnie granatów dymnych (2x4). Uzbrojenie nie jest stabilizowane.
Armata L21A2 jest bronią samopowtarzalną o szybkostrzelności praktycznej 80-90 strz./min. Zapas amunicji to 250 naboi. Armata jest ładowana z 3-nabojowych łódek. Ponieważ w donośniku armaty są gniazda na dwie łódki, możliwe jest doładowywanie armaty podczas strzelania (komora zamkowa podczas strzelania pozostaje nieruchoma). Standardowo używane są naboje:
Działonowy i dowódca dysponują identycznymi przyrządami obserwacyjno-celowniczymi "Raven". Celowniki są stabilizowane w pionie, mają tor dzienny i nocny. Tor dzienny ma powiększenie 8x, tor nocny jest oparty na pasywnym noktowizorze i ma powiększenie 2x i 8x.
W przedziale tylnym miejsca zajmują żołnierze desantu. Siedzą oni na ławkach umocowanych wzdłuż burt (trzech po lewej, czterech po prawej). Warrior nie posiada strzelnic umożliwiających prowadzenie ognia z wnętrza przedziału desantowego. Pod siedzeniami znajdują się pojemniki na wyposażenie i amunicję. Przy koszy wieży, przy lewej burcie pod siedzeniem znajduje się toaleta chemiczna, a we wnęce pod stropem wbudowana jest kuchenka mikrofalowa. W tej samej części przedziału desantowego znajdują się uchwyty do mocowania granatników przeciwpancernych LAW 80. Żołnierze mogą obserwować teren naokoło pojazdu przez dwa składane, obrotowe peryskopy. Przedział desantowy można opuścić przez jednoczęściowe, otwierane hydraulicznie tylne drzwi.

</doc>
<doc id="302609" url="https://pl.wikipedia.org/wiki?curid=302609" title="Smilex">
Smilex



</doc>
<doc id="302611" url="https://pl.wikipedia.org/wiki?curid=302611" title="Madame (zespół muzyczny)">
Madame (zespół muzyczny)

Madame – polska nowofalowa grupa muzyczna, istniejąca w latach 1982-1986.
Historia.
Powstała w Warszawie, dokładnie w Sylwestra 1982 roku z inicjatywy Roberta Gawlińskiego (wokal) we współpracy z Jackiem Perkowskim pseudonim „Perkoz” (gitara elektryczna, później w T.Love), Krzysztofem Dominikiem (instrumenty perkusyjne, później menadżer Hey) i Piotrem Jóźwiakiem (gitara basowa). Na przestrzeni lat w grupie występowali również gitarzysta Robert Sadowski, perkusista Sławek Słociński (wcześniej Brygada Kryzys, Label z Tomaszem Jaworskim), a także basiści Leszek Biolik (później Republika, Wilki) i Tomasz Jaworski pseudonim „Kciuk” (później m.in. zespół Tadeusza Nalepy). 
Pierwszy ważny koncert dla zespołu (już z Sadowskim) miał miejsce w sierpniu 1984 roku na festiwalu w Jarocinie, gdzie grupa zakwalifikowała się do „złotej dziesiątki” konkursu. W grudniu muzycy wzięli udział w łódzkim Rockowisku. W 1985 roku wystąpili na „Rock Opolu”, „Rock Arenie” w Poznaniu oraz nagrali singel „Może właśnie Sybilla”. W 1986 zespół nagrał z nowym perkusistą Sławkiem Słocińskim drugi singel pt. „Krawat powieszony w łaźni”, a także pojawił się w filmie "Moja krew, twoja krew" kręconym wówczas przez telewizję BBC. W tym samym roku został również zarejestrowany koncert Madame, mający miejsce w warszawskim klubie „Remont” (kiedy Gawlińskiemu i Sadowskiemu towarzyszyli „Kciuk” i Słociński). Był to ostatni występ zespołu, którego zapis został oficjalnie wydany dopiero w 1999 roku na płycie CD pt. "Koncert". Po rozpadzie zespołu Gawliński kontynuował karierę w zespole Opera (z muzykami zespołu Republika), natomiast Sadowski trafił do Deutera. 
Gawliński i Sadowski nawiązali ponowną współpracę dopiero przy okazji nagrywania solowej płyty Gawlińskiego "X" z 1998 roku.

</doc>
<doc id="302620" url="https://pl.wikipedia.org/wiki?curid=302620" title="Hatikva">
Hatikva



</doc>
<doc id="302621" url="https://pl.wikipedia.org/wiki?curid=302621" title="Maja (mitologia rzymska)">
Maja (mitologia rzymska)

Maja (łac. Maia, Maiestas) – starożytna italska, a następnie rzymska matka-ziemia, bogini wzrastania.
Rzymianie identyfikowali ją z Ops, Fauną i Bona Deą. Uważali ją także niekiedy za żonę Wulkana. W późniejszym okresie wskutek zbieżności imion utożsamiono ją z grecką Mają, matką Hermesa.
Jej święto obchodzono pierwszego dnia miesiąca nazwanego jej imieniem. Kapłan Wulkana ("flamen volcanalis") składał jej wówczas w ofierze prosię.

</doc>
<doc id="302627" url="https://pl.wikipedia.org/wiki?curid=302627" title="Adamov">
Adamov

Adamov (niem. "Adamsthal") – miasto w Czechach, na Morawach, w powiecie Blansko, w kraju południowomorawskim. Według danych z 31 grudnia 2003 powierzchnia miasta wynosiła 377 ha, a liczba jego mieszkańców – 4871.
Położenie.
Adamov położony jest na Morawach, na terenie Krasu Morawskiego, 12 km na północ od Brna, u ujścia Křtinského potoka do Svitavy.
Demografia.
"Źródło: Czeski Urząd Statystyczny"
Historia.
Historia Adamova jest od początku związana z wydobyciem i przeróbką rud żelaza. Jej początki sięgają roku 1360, kiedy właścicielem tych ziem był Čeněk Krušina z Lichtenburka, właściciel zamku Ronov. Po jego bezdzietnej śmierci włości przejął margrabia Moraw Jodok (czes. "Jošt"), który zbudował Nový hrad.
Pierwotnie osada zwała się "Hamry" czy "Staré Hamry" od kuźnicy, czyli hamerni, jakie tutaj się znajdowały. Po śmierci Jodoka nowohradzki majątek stał się własnością królów czeskich, którzy go oddawali w dzierżawę różnym rodom szlacheckim, z których najpotężniejszymi byli Boskowicowie oraz Ród z Kunštátu.
Kiedy w 1597 r. zmarł Jan Šembera z Boskovic, ostatni męski potomek Černohorských z Boskovic, posiadłości wraz z ręką jego córki Katarzyny przeszły na Maxmiliána z Lichtenštejnu. Ten ostatni w 1643 r. zmarł bezdzietnie, a jego majątek odziedziczył jego bratanek Karol Euzebiusz Liechtenstein. Za Liechtensteinów doszło do rozwoju przemysłu.
Od roku 1732 miejscowość nosi nazwę Adamov od imienia Adama Josefa z Lichtenštejnu, właściciela tutejszych zakładów.
Do wielkiego rozkwitu Adamova i rozwoju przemysły doszło po roku 1849, kiedy wybudowano linię kolejową Brno – Česká Třebová.
W 1889 r. zbudowano w Adamovie pierwszy w Monarchii Austro-Węgierskiej samochód z benzynowym silnikiem czterosuwowym.
W XIX w. powstało w mieście wiele reprezentacyjnych willi, przeważnie zamożniejszych mieszkańców Brna.
Po powstaniu Republiki Czechosłowackiej zakłady adamowskie zostały przyłączone do Škody. W latach 30. i w czasie wojny produkowały na potrzeby wojska. Przy produkcji zbrojeniowej pracowało 8 tys. pracowników, przy 500 mieszkańcach Adamova.
W 1945 r. upaństwowiono majątek Škody, a w 1947 tutejsze zakłady zostały przemianowane na "Adamovské strojírny" (ADAST).
Po wojnie rosła liczba mieszkańców, a w zakładach produkowano maszyny poligraficzne, wyposażenie stacji benzynowych oraz sprzęt mierniczy.
W 1960 r. Adamov został włączony do powiatu Blansko, a w 1964 stał się miastem. W następnych latach zwiększał się eksport maszyn poligraficznych, ale większy nacisk położono na tajną produkcję zbrojeniową, przede wszystkim na wywóz.
Na początku lat 90. z przyczyn ekonomicznych nastąpiła zmiana produkcji.

</doc>
<doc id="302628" url="https://pl.wikipedia.org/wiki?curid=302628" title="Aš">
Aš

Aš (niem. "Asch") – miasto w zachodnich Czechach, w kraju karlowarskim, w powiecie Cheb. Położony na cyplu askim (cz. "ašský výběžek") jest najdalej na zachód wysuniętym czeskim miastem. Od zachodu (Bawaria), północy i wschodu (Saksonia) graniczy z Niemcami. Nazwa miejscowości pochodzi od niemieckiej nazwy ryby – lipienia (niem. "Äsche"), która występuje w herbie i na fladze miasta. Według danych z 31 grudnia 2003 powierzchnia miasta wynosiła 5 586 ha, a liczba jego mieszkańców 12 866 osób.
Historia.
Miasto założone na początku XI wieku przez niemieckich kolonistów. Po raz pierwszy wzmiankowane w 1270. W 1331 zostało sprzedane królowi Czech Janowi Luksemburskiemu. W 1557 miasto wraz z okolicą zostało inkorporowane do Królestwa Czech. Dominowała tu ludność luterańska. Po wydaniu Patentu tolerancyjnego w 1781 miasto zostało siedzibą luterańskiego superintendenta Kościoła ewangelickiego w austriackiej Przedlitawii.
Gospodarka.
W mieście rozwinął się przemysł włókienniczy, maszynowy, spożywczy, drzewny oraz ceramiczny. Ośrodek turystyczny.
Demografia.
"Źródło: Czeski Urząd Statystyczny"

</doc>
<doc id="302629" url="https://pl.wikipedia.org/wiki?curid=302629" title="Bavorov">
Bavorov

Bavorov (niem. "Barau") − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 3 539 ha, a liczba jego mieszkańców 1 464 osób.
Demografia.
"Źródło: Czeski Urząd Statystyczny"

</doc>
<doc id="302630" url="https://pl.wikipedia.org/wiki?curid=302630" title="Bechyně">
Bechyně

Bechyně (niem. "Bechin" lub "Beching") − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 2 120 ha, a liczba jego mieszkańców 5 557 osób.
W centrum miasta znajduje się plac T. G. Masaryka z kościołem, klasztorem i zamkiem. 
Demografia.
"Źródło: Czeski Urząd Statystyczny"

</doc>
<doc id="302631" url="https://pl.wikipedia.org/wiki?curid=302631" title="Bečov nad Teplou">
Bečov nad Teplou

Bečov nad Teplou (niem. "Petschau") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 1 981 ha, a liczba jego mieszkańców 989 osób.
Demografia.
"Źródło: Czeski Urząd Statystyczny"

</doc>
<doc id="302632" url="https://pl.wikipedia.org/wiki?curid=302632" title="Bělá nad Radbuzou">
Bělá nad Radbuzou

Bělá nad Radbuzou − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 8 331 ha, a liczba jego mieszkańców 1 812 osób. Leży nad rzeką Radbuza.
Demografia.
"Źródło: Czeski Urząd Statystyczny"

</doc>
<doc id="302633" url="https://pl.wikipedia.org/wiki?curid=302633" title="Bílovec">
Bílovec

Bílovec (niem. "Wagstadt") – miasto w Czechach, w kraju morawsko-śląskim. Według danych z 31 grudnia 2003 powierzchnia miasta wynosiła 3886 ha, a liczba jego mieszkańców 7486 osób. W mieście znajduje się stacja kolejowa Bílovec.
Demografia.
"Źródło: Czeski Urząd Statystyczny"

</doc>
<doc id="302634" url="https://pl.wikipedia.org/wiki?curid=302634" title="Iperyty">
Iperyty

Iperyty – grupa bojowych środków trujących o działaniu parzącym, których nazwa pochodzi od miejscowości Ypres w Belgii, gdzie w 1917 r. Niemcy użyli po raz pierwszy bojowo tego typu związek – był to sulfid bis(2-chloroetylu), , znany obecnie jako iperyt siarkowy lub skrótowo „iperyt”. Iperyty ogólnie zbudowane są z heteroatomu (np. siarki lub azotu) podstawionego grupami 2-chloroetylowymi. 
Iperyty wywołują na skórze pęcherze i trudno gojące się rany, a także porażenie dróg oddechowych i płuc, mogące prowadzić do śmierci. Działanie oparów iperytu na oczy powoduje ślepotę, zwykle wyleczalną. Ciekły iperyt powoduje nieodwracalną utratę wzroku. W przypadku poparzeń dotyczących większej powierzchni ciała występuje także działanie ogólnotrujące.
Ochrona przed iperytem polega na stosowaniu masek przeciwgazowych oraz kombinezonów ochronnych, wykonanych ze specjalnej gumy lub tworzywa sztucznego, chroniących całe ciało.
Najlepszymi odkażalnikami są roztwory substancji chlorujących np. chloramin w rozpuszczalnikach organicznych. Skuteczność wodnych roztworów odkażalników jest mniejsza z powodu słabej rozpuszczalności iperytu w wodzie.
Rodzaje iperytów.
Właściwości wybranych iperytów:

</doc>
<doc id="302635" url="https://pl.wikipedia.org/wiki?curid=302635" title="Blatná (miasto)">
Blatná (miasto)

Blatná (niem. "Platna", "Blatna") – miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 4360 ha, a liczba jego mieszkańców 6735 osób.
Demografia.
"Źródło: Czeski Urząd Statystyczny"
Kolej.
W mieście znajduje się stacja kolejowa Blatná.

</doc>
<doc id="302636" url="https://pl.wikipedia.org/wiki?curid=302636" title="Blovice">
Blovice

Blovice (niem. "Blowitz") − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 2 896 ha, a liczba jego mieszkańców 3 901 osób.
Demografia.
"Źródło: Czeski Urząd Statystyczny"

</doc>
<doc id="302637" url="https://pl.wikipedia.org/wiki?curid=302637" title="Encyklopedysta">
Encyklopedysta



</doc>
<doc id="302638" url="https://pl.wikipedia.org/wiki?curid=302638" title="Juan de Nova">
Juan de Nova

Juan de Nova () – tropikalna wysepka położona w Kanale Mozambickim, w połowie drogi między Madagaskarem a wybrzeżem Mozambiku. Należy do Francji, wchodzi w skład Francuskich Terytoriów Południowych i Antarktycznych.
Wybrzeża wyspy Juan de Nova otacza szeroka laguna i rafa barierowa. Powierzchnia wyspy została przeobrażona przez ludzką działalność, obejmującą głównie eksploatację pokładów guano i powstałych z niego fosforanów; porastają ją palmy kokosowe i kazuaryna, sprowadzone przez człowieka. Obecnie wyspa stanowi rezerwat przyrody. Fauna wyspy jest bogata, żyje na niej największa kolonia rybitw czarnogrzbietych na Oceanie Indyjskim i jedna z największych na świecie.
Historia.
Juan de Nova została odkryta dla Europejczyków w 1501 roku, jej odkrycie przypisuje się admirałowi Juanowi de Nova. Wyspa była różnorodnie nazywana przez kartografów, oprócz różnych form obecnej nazwy (Johan da Nova, Joa da Nova) pojawiała się także nazwa „San-Christophoro” lub „Saint-Christophe”, na cześć św. Krzysztofa. Wyspa została formalnie przyłączona do Francji w 1897 r., gdy Madagaskar był pod władzą francuską. Wydobycie guana i fosforanów rozpoczęło się na początku XX wieku.
Obecnie wyspa jest bezludna, okresowo przebywają na niej ekspedycje badawcze. Na wyspie znajduje się lądowisko oraz stacja meteorologiczna, otwarta w 1973 roku.
Do wyspy Juan de Nova, podobnie jak i do innych francuskich wysp w Kanale Mozambickim, pretensje zgłasza Madagaskar.

</doc>
<doc id="302639" url="https://pl.wikipedia.org/wiki?curid=302639" title="Bor (Czechy)">
Bor (Czechy)

Bor (niem. "Haid") − miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 11 652 ha, a liczba jego mieszkańców 4 025 osób.
Demografia.
"Źródło: Czeski Urząd Statystyczny"

</doc>
<doc id="302641" url="https://pl.wikipedia.org/wiki?curid=302641" title="Borohrádek">
Borohrádek

Borohrádek − miasto w Czechach, w kraju hradeckim.
Według danych z 31 grudnia 2003 powierzchnia miasta wynosiła 1 398 ha, a liczba jego mieszkańców 2 152 osób.
Demografia.
"Źródło: Czeski Urząd Statystyczny"

</doc>
<doc id="302643" url="https://pl.wikipedia.org/wiki?curid=302643" title="Borovany">
Borovany

Borovany (niem. "Forbes") − miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 4 233 ha, a liczba jego mieszkańców 3 739 osób.
Demografia.
"Źródło: Czeski Urząd Statystyczny"

</doc>
<doc id="302644" url="https://pl.wikipedia.org/wiki?curid=302644" title="Kinetosom">
Kinetosom

Kinetosom (gr. "kinetós" = ruchomy, "sóma" = ciało), ciałko podstawowe – zanurzona w cytoplazmie komórki dolna część pęczku mikrotubul tworzących wici i rzęski. Jest to twór homologiczny do centrioli, odpowiedzialny za ruch wici oraz rzęsek. Koordynację ruchu umożliwia połączenie kinetosomów systemem neurofibryli. W organizmie ludzkim występuje np. w plemnikach.

</doc>
<doc id="302646" url="https://pl.wikipedia.org/wiki?curid=302646" title="Boskovice">
Boskovice

Boskovice (niem. "Boskowitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 2 783 ha, a liczba jego mieszkańców 11 121 osób.
Demografia.
"Źródło: Czeski Urząd Statystyczny"

</doc>
<doc id="302647" url="https://pl.wikipedia.org/wiki?curid=302647" title="Brandýs nad Orlicí">
Brandýs nad Orlicí

Brandýs nad Orlicí (niem. "Brandeis") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 434 ha, a liczba jego mieszkańców 1 435 osób.
Demografia.
"Źródło: Czeski Urząd Statystyczny"

</doc>
<doc id="302649" url="https://pl.wikipedia.org/wiki?curid=302649" title="Březová nad Svitavou">
Březová nad Svitavou

Březová nad Svitavou − miasto w Czechach, na Morawach, w kraju pardubickim. Według danych z 31 grudnia 2003 powierzchnia miasta wynosiła 1270 ha, a liczba jego mieszkańców 1518 osób.
Położenie.
Březová leży na Morawach, nad rzeką Svitavą.
Demografia.
"Źródło: Czeski Urząd Statystyczny"

</doc>
<doc id="302650" url="https://pl.wikipedia.org/wiki?curid=302650" title="Březová">
Březová

Březová − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 5 959 ha, a liczba jego mieszkańców 2 729 osób.
Demografia.
"Źródło: Czeski Urząd Statystyczny"

</doc>
<doc id="302651" url="https://pl.wikipedia.org/wiki?curid=302651" title="Břidličná">
Břidličná

Břidličná (dawniej cz. "Frýdlant nad Moravicí", niem. "Friedland an der Mohra") − miasto w Czechach, w kraju morawsko-śląskim, w powiecie Bruntal, w Niskim Jesioniku (cz. "Nízký Jesenik"). Historycznie położone jest na Morawach. Według danych z 31 grudnia 2016 powierzchnia miasta wynosiła 2 577 ha, a liczba jego mieszkańców 3 252 osób.
Przez miasto płynie rzeka Moravice.
Pierwsza pisemna wzmianka o wsi "Skalka", leżącej na obszarze dzisiejszego miasta Břidličná pochodzi z roku 1320. Od roku 1492 w spisach państwa sovineckiego występuje pod nazwą "Frýdlant" (niemiecki Friedlant). W latach trzydziestych XX wieku Frýdlant miał 1 654 mieszkańców. W tym okresie firma Franke &amp; Scholz kupiła miejską przędzalnię lnu i przerobiła ją na walcownię. Później powstał z niej zakład Kovohutě Břidličná, przemianowana na HZB, a obecnie na Al Invest Břidličná.
W roku 1950 zmieniono nazwę "Frýdlant nad Moravicí" na "Břidličną", a w październiku 1973 przywrócono prawa miejskie.
Demografia.
"Źródło: Czeski Urząd Statystyczny"

</doc>
<doc id="302654" url="https://pl.wikipedia.org/wiki?curid=302654" title="Łagiewka pyłkowa">
Łagiewka pyłkowa

Łagiewka pyłkowa – wydłużona część komórki wegetatywnej ziarna pyłku, czyli gametofitu męskiego roślin nasiennych. Gdy ziarno pyłku osiada na znamieniu słupka, łagiewka wrasta w słupek i przenosi komórki plemnikowe do woreczka zalążkowego. Wzrost ten ma charakter chemotropizmu dodatniego wobec substancji wydzielanych przez słupek i ujemnego wobec tlenu i może osiągać prędkość 20 μm/min (u trzykrotki).
W części wierzchołkowej łagiewki pyłkowej gromadzi się cytoplazma, a w części nasadowej może jej nie być wcale. Ściana łagiewki jest skutynizowana. Rozrasta się w części wierzchołkowej powodując wzrost łagiewki na długość. Starsze części mogą być odcinane zatyczkami kalozowymi. W odciętych częściach nadal może zachodzić ruch cytoplazmy.
Łagiewka pyłkowa zwykle przerasta szyjkę słupka rosnąc w przestrzeniach międzykomórkowych w jej wnętrzu, następnie przerasta przez tkankę stygmatoidalną (transmisyjną) wyściełającą ścianę zalążni oraz przez łożysko i wchodzi w kontakt z zalążkiem. Możliwość wzrostu łagiewki związana jest z trawieniem substancji międzykomórkowej oraz wcześniejszym rozluźnieniem kontaktu między komórkami tkanki stygmatoidalnej. 

</doc>
<doc id="302656" url="https://pl.wikipedia.org/wiki?curid=302656" title="Broumov">
Broumov

Broumov () – miasto w Czechach, w kraju hradeckim.
Leży w centrum Kotliny Broumovskiej, w Sudetach Środkowych, nad rzeką Ścinawką (cz. "Stěnava") w .
Według danych z 31 grudnia 2003 powierzchnia miasta wynosiła 2226 ha, a liczba jego mieszkańców 8254 osób.
Historia.
Historia miasta sięga połowy XII wieku, kiedy to Broumov został ośrodkiem handlu, zarządzanym przez opactwo benedyktynów. W 1348 roku Karol IV nadał opactwu takie same prawa jak miastom królewskim: Hradcowi Králové i Kłodzku. W wyniku wielu pożarów zniszczeniu uległa średniowieczna zabudowa miasta (ocalał tylko kościół Marii Panny).
W XIV wieku Broumov należał do najważniejszych ośrodków gospodarczych i kulturalnych w północnych Czechach. Największy rozkwit miasta nastąpił w epoce baroku. Wtedy to rozbudowano obiekty klasztorne, kościoły i rezydencje. Resztki barokowej architektury zachowały się do dzisiaj.
Kalendarium historii miasta.
Kalendarium:
Ważniejsze zabytki.
Ważniejsze zabytki:

</doc>
<doc id="302657" url="https://pl.wikipedia.org/wiki?curid=302657" title="Bruntál">
Bruntál

Bruntál (niem. "Freudenthal", łac. "Vallis Gaudiorum", "Vrudental", pol. "Bruntal") – miasto powiatowe w Czechach, położone na Śląsku Czeskim (choć niektóre tereny w granicach administracyjnych leżą na historycznych Morawach), w kraju morawsko-śląskim. Według danych z 1 stycznia 2015 powierzchnia miasta wynosiła 29,34 km², a liczba jego mieszkańców 16 784 osób.
Demografia.
"Źródło: Czeski Urząd Statystyczny"
Położenie.
Miasto Bruntál historycznie leży na Górnym Śląsku, w rejonie określanym jako Śląsk Opawski. Znajduje się w Niskim Jesioniku w gęsto zalesionym terenie (lasy zajmują 50 procent powierzchni powiatu) i jest nazywane „bramą do Jesioników”. Jest stolicą powiatu Bruntál, ale nie jego najludniejszym miastem (tym jest Karniów). Na ziemi bruntalskiej znajdują się zbiorniki Slezská Harta i Kružberk oraz wulkany niskojesionickie (Uhlířský vrch, Venušina sopka, Malý Roudný, Velký Roudný i Červená hora).
Historia.
Miasto powstało na przełomie XII i XIII wieku w wyniku kolonizacji górskich terenów Jesioników. Głównym źródłem jego rozkwitu, aż do XVII wieku, było wydobycie metali kolorowych – w herbie Bruntálu znajduje się postać górnika. Od XVII historia miasta była związana z zakonem krzyżackim, który otrzymał od cesarza Ferdynanda II skonfiskowane protestantom dobra i ziemię. Zakon stracił swój majątek podczas upaństwowienia po 1945, ale od kilku lat ponownie prowadzi w Bruntálu działalność religijną.
Podczas wojny austriacko-pruskiej w 1866 miasto okupowały wojska pruskie, a miejscowy pałac posłużył jako lazaret. W 1898 miejscowa filia parafii ewangelickiej w Hillersdorfie, posiadająca tu własny kościół, przeobraziła się w samodzielną parafię. Spis z 1910 wykazał, że 99% mieszkańców miasta używało języka niemieckiego jako ojczystego. Po I wojnie światowej miejscowi Niemcy ogłosili przyłączenie miasta do Austrii zgodnie z zasadą samostanowienia narodów, ale wojska czechosłowackie zajęły miasto w grudniu 1918. Pomiędzy 1919 a 1924 w posiadłościach krzyżackich wprowadzono zarząd państwa, lecz nie skonfiskowano ich. W mieście, przez cały okres międzywojenny, Niemcy stanowili absolutną większość i zdecydowanie negatywnie odnosili się do państwa czechosłowackiego, próbując nawet wzniecić powstanie we wrześniu 1938. Po układzie monachijskim miejscowość włączono do III Rzeszy.
7 maja 1945 miasto zajęła Armia Czerwona. Miejscowa ludność niemiecka została wysiedlona do alianckich stref okupacyjnych.
Współczesność.
Obecnie Bruntál liczy niecałe 20 tys. mieszkańców. Na jego terenie znajduje się również Urząd Celny oraz liczne oddziały banków, zapewniające zaplecze do rozwoju przedsiębiorczości. Bruntál ze względu na swoje położenie jest znaczącym ośrodkiem turystycznym. Pobliskie góry poprzecinane są licznymi trasami turystycznymi – rowerowymi, pieszymi i narciarskimi. Warunki klimatyczne stwarzają możliwości do uprawiania sportów zimowych. Średnia grubość warstwy śniegu, leżącego zimą na stokach Pradziada, wynosi 150–200 cm. Miasto posiada letnie kąpielisko, kryty basen wraz z łaźnią parową i gabinetem masażu. Do dyspozycji jest też kryte lodowisko. W mieście rozwinął się przemysł włókienniczy, chemiczny, meblarski, materiałów budowlanych, spożywczy, samochodowy.

</doc>
<doc id="302658" url="https://pl.wikipedia.org/wiki?curid=302658" title="Brušperk">
Brušperk

Brušperk (niem. "Braunsberg") − miasto w Czechach, w kraju morawsko-śląskim, na Morawach. Przez miasto przepływa potok Ondřejnice.
Demografia.
"Źródło: Czeski Urząd Statystyczny"
Historia.
W XIII wieku obszerne okolice obecnego Brušperku otrzymał w lenno od króla czeskiego Przemysła Ottokara I rycerz Arnold z Hückeswagen, za służbę dyplomatyczną w Anglii, w czeskich dokumentach występujący jako świadek w latach 1234-1237. Po Arnoldzie dobra hukwaldzkie objął jego syn, Franko, który pomiędzy 1252 a 1258 swe włości sprzedał biskupowi ołomunieckiemu Brunowi ze Schauenburku. Biskup Bruno rozpoczął szeroko zakrojoną akcję kolonizacyjną na dotąd słabo zaludnionym obszarze, w tzw. państwie hukwaldzkim. W 1269 biskup Bruno wydał list lokacyjny dla nowego miasta Brušperk, przydzielił miastu również wiele przywilei. Miasto szybko stało się centrum rzemieślniczym w regionie Laska, szczególną rolę odegrało sukiennictwo. W XIX wieku Brušperk stracił na znaczeniu, nie uprzemysłowił się, ominęła go również kolej. Jednakowoż dzięki temu w lepszym stopniu zachowała się w mieście starówka.

</doc>
<doc id="302659" url="https://pl.wikipedia.org/wiki?curid=302659" title="Bučovice">
Bučovice

Bučovice (niem. "Butschowitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 3 136 ha, a liczba jego mieszkańców 6 386 osób.
Demografia.
"Źródło: Czeski Urząd Statystyczny"

</doc>
<doc id="302660" url="https://pl.wikipedia.org/wiki?curid=302660" title="Budišov nad Budišovkou">
Budišov nad Budišovkou

Budišov nad Budišovkou (niem. "Bautsch") − miasto w Czechach, w kraju morawsko-śląskim. Według danych z 31 grudnia 2003 powierzchnia miasta wynosiła 7651 ha, a liczba jego mieszkańców 3159 osób.
Demografia.
"Źródło: Czeski Urząd Statystyczny"

</doc>
<doc id="302661" url="https://pl.wikipedia.org/wiki?curid=302661" title="Franciszek Suárez">
Franciszek Suárez

Franciszek Suárez SJ (ur. 5 stycznia 1548 w Grenadzie, zm. 25 września 1617 w Lizbonie lub Coimbrze) – hiszpański filozof neoscholastyczny.
Życiorys.
Ukończył prawo w uniwersytecie w Salamance, po wstąpieniu do zakonu jezuitów w wieku 17 lat poświęcił się filozofii i teologii. W latach 1571-1580 nauczał w Segowii i Valladolid. Na wezwanie generała zakonu Everarda Mercuriana przybył do Rzymu, gdzie w 1580 r. objął katedrę teologii w Collegium Romanum. Po pięciu latach ze względu na stan zdrowia opuścił Rzym i przeniósł się do Alcalá de Henares, a w 1593 r. do Salamanki. W latach 1597-1616 wykładał na Uniwersytecie w Coimbrze, gdzie powstały jego największe dzieła.
Znany z surowego trybu życia i wielkiej świątobliwości. Erudyta i bardzo płodny pisarz. W opinii współczesnych uchodził za najwybitniejszego żyjącego filozofa i teologa, a jego twórczość inspirowała m.in. Kartezjusza i Leibniza.
Luźno nawiązuje do tradycji scholastycznej w wydaniu tomistycznym, bardziej do jej form niż treści.
Filozofia.
Suarez uważany jest za twórcę teologii politycznej kontrreformacji. Jego poglądy służyły odnowieniu scholastyki, by stała się ona równorzędna z filozofią renesansową zwłaszcza na gruncie teologii i światopoglądu. Swoje spostrzeżenia zawarł w traktacie "O prawach i Bogu jako prawodawcy (De legibus ac Deo legislatore)" z 1612 roku.
Suarez uważał, że istnieje prawo natury, które stanowi podstawę prawa tworzonego przez ludzi. Głównym celem prawa powinno być dobro powszechne, rozumiane jako niewykluczające się dobro społeczeństwa i dobro jednostki. Ten pogląd widoczny jest także w spojrzeniu Suareza na stosunki pomiędzy państwami. Uważał, że każde państwo stanowi odrębny związek obywateli, który jednak należy do ogólnoludzkiej wspólnoty. Cele państwa nie powinny więc wykluczać się z dążeniami całej ludzkości.
Władza pochodzi od ludu, bowiem każdy człowiek jest naturalnie wolny i tylko on sam może zezwolić na sprawowanie nad nim jakiegokolwiek przymusu. Suarez dopuszcza istnienie każdego ustroju – pod warunkiem, że jest on sprawowany legalnie.
Filozof stwierdził jednak, że ponad wolą ludu i wybraną przez niego władzą zawsze znajduje się papież, którego rządy pochodzą bezpośrednio od Boga. Konstrukcja ta służyła umocnieniu pozycji kościoła i uzasadniała nie tylko potrzebę utrzymania przez państwa kontaktów z papiestwem, ale i konieczność ciągłego uznawania zwierzchnictwa władzy duchownej nad władzą świecką.

</doc>
<doc id="302662" url="https://pl.wikipedia.org/wiki?curid=302662" title="Bystré (kraj pardubicki)">
Bystré (kraj pardubicki)

Bystré − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 1 409 ha, a liczba jego mieszkańców 1 681 osób.
Demografia.
"Źródło: Czeski Urząd Statystyczny"

</doc>
<doc id="302663" url="https://pl.wikipedia.org/wiki?curid=302663" title="Bzenec">
Bzenec

Bzenec (niem. "Bisenz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 4 034 ha, a liczba jego mieszkańców 4 315 osób.
Demografia.
"Źródło: Czeski Urząd Statystyczny"

</doc>
<doc id="302664" url="https://pl.wikipedia.org/wiki?curid=302664" title="Červený Kostelec">
Červený Kostelec

Červený Kostelec (niem. "Rothkosteletz") – miasto w Czechach, w kraju hradeckim, w dawnym powiecie Náchod. Według danych z 1 stycznia 2015 powierzchnia miasta wynosiła 24,06 km², a liczba jego mieszkańców 8454 osób.
Znajduje się tutaj barokowa, zabytkowa świątynia - kościół św. Jakuba Większego.
Demografia.
"Źródło: Czeski Urząd Statystyczny"

</doc>
<doc id="302665" url="https://pl.wikipedia.org/wiki?curid=302665" title="Tauryna">
Tauryna

Tauryna, kwas 2-aminoetanosulfonowy – organiczny związek chemiczny z grupy aminokwasów biogennych. W przeciwieństwie do aminokwasów białkowych nie ma kwasowej grupy karboksylowej, lecz grupę sulfonową. Tauryna jest β-aminokwasem (grupa aminowa i sulfonowa są rozdzielone 2 atomami węgla). Nie zawiera atomów asymetrycznych, nie wykazuje więc aktywności optycznej.
Związek ten jest produktem końcowym degradacji aminokwasu siarkowego, cysteiny. Może być wbudowywana do peptydów, lecz nie stwierdzono występowania aminoacylo-tRNA specyficznego dla tauryny.
Działanie.
Funkcją biochemiczną tauryny jest m.in. sprzęganie kwasów żółciowych przed wydaleniem ich z wątroby. Tworzą się sole kwasów żółciowych – kwas taurocholowy i taurochenodeoksycholowy. Zwiększa to rozpuszczalność kwasów żółciowych, a co za tym idzie poprawia ich zdolności emulgujące tłuszcze w świetle przewodu pokarmowego. Tauryna pomaga transportować kreatynę do mięśni, co powoduje jej efektywniejsze wykorzystanie, a także przyśpiesza regenerację mięśni po wysiłku. W miarę wysiłku organizm przestaje wytwarzać wymagane ilości tauryny i następuje jej niedobór.
Tauryna działa jak transmiter metaboliczny i ma dodatkowo efekt detoksykujący oraz wzmacniający siłę skurczu serca.
Tauryna wpływa na ośrodkowy układ nerwowy. Przypisuje się jej funkcje neuroprzekaźnika. Jest m.in. agonistą receptorów GABA(A). Tauryna miałaby poprawiać funkcje poznawcze i pomagać w nauce poprzez zwiększenie metabolizmu komórek glejowych i, pośrednio, wszystkich neuronów.
Odkryto, że wyjątkowo wysokie stężenie tauryny występuje w rozwijającym się mózgu i drastycznie spada zaraz po zakończeniu procesu rozwoju.
Tauryna syntetyczna jest składnikiem napojów energetyzujących, mleka modyfikowanego w proszku dla dzieci, karmy dla kotów oraz odżywek dla sportowców (zawierających również kofeinę, glukuronolakton i inne substancje).
Organizm ludzki wytwarza niewielkie ilości tauryny w wątrobie, mózgu, jelitach i mięśniach szkieletowych. Jej naturalnym źródłem są produkty pochodzenia zwierzęcego, szczególnie ostrygi, mięso indyka, wątroba drobiowa i łosoś atlantycki. W roślinach z reguły nie występuje lub jest obecna w małych ilościach, do wyjątków należą ziarna soczewicy i grochu, zwłaszcza po kiełkowaniu. Podczas gotowania lub duszenia praktycznie cała tauryna ulega rozkładowi, natomiast w przypadku zastosowania technik kucharskich, podczas których produkt nie jest otoczony wodą (pieczenie, smażenie), cześć tauryny zostaje zachowana. Niemowlęta karmione piersią otrzymują niezbędną dawkę tauryny w mleku matki. Jest też niezbędnym składnikiem w diecie kotów – jest dla nich aminokwasem egzogennym.
Synteza.
Syntetyczną taurynę otrzymuje się przez amonolizę kwasu izetionowego (kwasu 2-hydroksyetanosulfonowego, ), który z kolei otrzymuje się z reakcji tlenku etylenu z wodnym roztworem wodorosiarczynu sodu. Możliwa jest też synteza z wykorzystaniem etanoloaminy.
W 1993 r. wyprodukowano około 5000–6000 ton tauryny w celach komercyjnych, 50% na karmę dla zwierząt domowych i 50% na farmaceutyki. W 2010 r. w samych Chinach było ponad 40 producentów tauryny wytwarzających ok. 3000 t tauryny, w większości metodą etanoloaminową.
W laboratorium tauryna może być wytwarzana przez alkilowanie amoniaku za pomocą bromoetanosulfonianu sodu ().

</doc>
<doc id="302666" url="https://pl.wikipedia.org/wiki?curid=302666" title="Česká Lípa">
Česká Lípa

Česká Lípa (niem. "Böhmisch Leipa") – miasto w Czechach, w kraju libereckim. Według danych z 31 grudnia 2016 powierzchnia miasta wynosiła 6324 ha, a liczba jego mieszkańców to 37 201 osób. Miasto jest dużym regionalnym ośrodkiem edukacyjnym – znajduje się tu 10 szkół poziomu ponadpodstawowego. Pierwsza wzmianka o mieście pochodzi z roku 1263, zniszczona na skutek pożaru w 1787. W mieście rozwinął się przemysł środków transportu, metalowy, włókienniczy oraz drzewny.
Demografia.
"Źródło: Czeski Urząd Statystyczny"

</doc>
<doc id="302667" url="https://pl.wikipedia.org/wiki?curid=302667" title="Česká Skalice">
Česká Skalice

Česká Skalice () − miasto w Czechach, w kraju hradeckim. Położone nad rzeką Upą, a najwyższym jego punktem jest Vinice (340,2 m n.p.m.). Częścią miasta są Ratibořice.
Nazwa.
Nazwa "Skalice" jest w języku czeskim rzeczownikiem rodzaju żeńskiego, a nie liczbą mnogą. Odmienia się według wzoru miękkiego: "Skalici" w celowniku, bierniku, narzędniku i miejscowniku), stąd polska nazwa to Skalica (dopełniacz Skalicy, nie Skalic).
Demografia.
"Źródło: Czeski Urząd Statystyczny"
Historia.
Od dawna istniały na brzegu rzeki Úpy dwie miejscowości, na lewym Velká Skalice (pierwszy raz wspomniana w 1238 r.) i na prawym Malá Skalice (pierwszy raz wspomniana w 1324 r. jako Skalička) z kościołem i plebanią. Ich wspólna historia zaczyna się dopiero po połączeniu obu miejscowości w 1942 r.
W Malej Skalicy na niewielkim wzniesieniu w pobliżu rzeki stała twierdza (gród), z której niemal nic nie pozostało, brak też źródeł pisanych o jej wczesnej historii.
Właścicielem twierdzy wielkoskalickiej był w 1336 r. Hynek Hlaváč ze Skalice (ur. 1316, zm. 1358) i w 1366 r. Vaněk ze Žumberka i z Boskovic. Jego bracia Tas i Oldřich z Boskovic oraz małżonka Małgorzata ze Šternberka 21 kwietnia 1388 nadali miejscowemu proboszczowi część wsi Zlíč dla zbawienia swoich dusz. Jeszcze w 1393 r. właścicielami byli Oldřich i Małgorzata. Potem twierdzę sprzedali Jetřichowi z Janovic, który ją przyłączył do majątku Náchod.
6 stycznia 1424 r. niedaleko twierdzy (koło Dubna) Jan Žižka z Trocnova i Kalicha pokonał czeskich panów katolickich Jana Městeckiego, Půtę z Častolovic i Arnošta z Černčic. Następnie majątek Náchod opanował Jan Kolda ze Žampachu. W 1441 r. napadli na Czechy Ślązacy i spalili Skalicę z okolicą. 9 lat później pospolite ruszenie kraju hradeckiego twierdzę odbiło.
W Malej Skalicy w 1324 r. żył Budimír ze Skalice. Syn jego Jaroš sprzedał wieś Ludvíkov (Ludwigsdorf) opatowi krzeszowskiemu. W tych czasach żył także Nacek ze Skalice (zm. 1360). Jego synowie Nacek młodszy i Vilém także sprzedali części swego majątku opactwu w Krzeszowie.
Od rodziny tej kupił Malą Skalicę Střížek z Ostřešan, właściciel majątku w latach 1364-67. Następnie właścicielami miejscowości byli Hašek z Lužan, Střížek z Koloděj (1417), Mikuláš i Jetřich Kolodziejowie ze Skalice, Jan z Koloděj i syn jego Jiří. Jako ostatní z rodu zapisał majątek swój małżonce Jitce z Chotče i Mikulaszowi Otmarowi z Holohlav (zm. około 1559), a następnie synowie Jiřík Koloděj, Jan Držka, Prokop Střížek i Petr Skála.
W 1573 r. twierdza została sprzedana Jaroslavowi ze Smiřic i Jadwidze z Hazmburka, opiekunom dzieci zmarłego Albrechta ze Smiřic i Náchoda. Data zniszczenia twierdzy wieloskalickiej nie jest dokładnie znana.
W 1545 r. Velká Skalice (później Skalice nad Úpou) stała się miasteczkiem, od 1575 r. była miastem (prawa miejskie nadała Hedvika Smiřická ze Smiřic, wnuczka króla Jerzego z Podiebradów) i w wieku XVII znów miasteczkiem (miastem aż z 1859 r.).
W 1639 r. miasto zostało zniszczone przez Szwedów.
28 czerwca 1866 r., 6 dni przed decydującą bitwą pod Sadową pod miastem doszło do bitwy austriacko-pruskiej, w której poległo około 7000 żołnierzy.
Wiek XIX jest dla miasta okresem rozwoju przemysłu włókienniczego, który w ograniczonym zakresie trwa do dzisiaj.
W latach 1876-1949 miasto powiatowe, które w 1942 r. zjednoczyło się z Malą Skalicą jako jedno miasto Česká Skalice.
Przemysł.
Česká Skalice ma długą tradycję przemysłu włókienniczego, jednak gospodarka wolnorynkowa oraz zalew tanich towarów z Chin zmusiły miejscowe zakłady do zakończenia lub ograniczenia produkcji (Mileta, Tiba, Platex).
Przemysł spożywczy reprezentują przede wszystkim zakład mięsny Skaličan i piekarnia PEKO, która piecze według starych receptur.
Przemysł elektromaszynowy reprezentuje produkcja, sprzedaż i remont maszyn dla rolników i działkowiczów oraz kolejnych usług z tym związanych (AGRO CS, Farmet).
Rolnictwo.
Okolica miasta jest ważnym rejonem sadowniczym, który zaczyna się za wsią Dolany i kończy na granicach miasta. Dominują w nim jabłonie, grusze, wiśnie, czereśnie w miejscowości Zájezd oraz wsi Velký Třebešov także truskawki.
Gospodarstwa polne uprawiają przede wszystkim kukurydzę, pszenicę i buraka cukrowego. W ostatnim czasie jednak z powodu stosowania biopaliw wszystkie te uprawy są zastępowane przez rzepak oleisty.
Samo miasto jest znane jako ośrodek uprawy kwiatów, przede wszystkim dalii (wrzesień - Jiřinkové slavnosti czyli Święto dalii).
Transport.
Česká Skalice jest położona przy trasie E67, głównej arterii drogowej z Czech Wschodnich do Polski. Przez miasto przebiega linia kolejowa nr 032 z Hradca Králové do Trutnova. Działają także autobusy firm CDS Náchod, Orlobus, Connex. Bez przesiadki można dojechać na przykład do Náchodu, Červenego Kostelca, Jaroměřa, Hradca Králové, Pragi i Pardubic.

</doc>
<doc id="302668" url="https://pl.wikipedia.org/wiki?curid=302668" title="Česká Třebová">
Česká Třebová

Česká Třebová (hist. ) – miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 4 100 ha, a liczba jego mieszkańców 16 655 osób. Jest to jeden z największych węzłów kolejowych w Czechach, położony na skrzyżowaniu tras kolejowych Praga – Ostrawa i Česká Třebová – Brno.
Demografia.
"Źródło: Czeski Urząd Statystyczny"

</doc>
<doc id="302669" url="https://pl.wikipedia.org/wiki?curid=302669" title="České Velenice">
České Velenice

České Velenice (do 1922 "Cmunt, Cmunt v Čechách", niem. "Gmünd-Bahnhof", wcześniej "Unterwielands") − miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 1 209 ha, a liczba jego mieszkańców 3 479 osób.
Historia.
Miasto jest historycznie północnym przedmieściem austriackiego miasta Gmünd, leżącego w Dolnej Austrii. W 1920 po rozpadzie Austro-Węgier oraz zakończeniu I wojny światowej północne przedmieścia przyłączono do nowo utworzonej Czechosłowacji jako "České Velenice" (nazwa od 1922 roku, wcześniej "Cmunt v Čechách"). Powodem była linia kolejowa oraz dworzec ("Gmünd-Bahnhof") znajdujący się w tej części miasta. W latach 1938 - 1945 ponownie połączono oba miasta w jedno (leżące w III Rzeszy), a nazwę "České Velenice" zamieniono na "Gmünd III".
Demografia.
"Źródło: Czeski Urząd Statystyczny"

</doc>
<doc id="302670" url="https://pl.wikipedia.org/wiki?curid=302670" title="Český Dub">
Český Dub

Český Dub (niem. "Böhmisch Aicha") − miasto w Czechach, w kraju libereckim.
Według danych z 31 grudnia 2003 powierzchnia miasta wynosiła 2 257 ha, a liczba jego mieszkańców 2 698 osób.
Demografia.
"Źródło: Czeski Urząd Statystyczny"

</doc>
<doc id="302671" url="https://pl.wikipedia.org/wiki?curid=302671" title="CpG">
CpG

CpG, sekwencje CpG, motywy CpG – niemetylowane sekwencje CpG to fragmenty DNA bakterii rozpoznawane za pomocą receptora TLR9 przez komórki układu odpornościowego. Niemetylowane CpG są jednym z PAMP, stąd jest celem dla odpowiedzi odpornościowej nieswoistej.

</doc>
<doc id="302672" url="https://pl.wikipedia.org/wiki?curid=302672" title="Český Krumlov">
Český Krumlov

Český Krumlov () – miasto w Czechach, w kraju południowoczeskim na Wyżynie Szumawskiej. Według danych z 31 grudnia 2003 powierzchnia miasta wynosiła 2216 ha, a liczba jego mieszkańców 14 146 osób.
Miasto leżące nad brzegami wijącej się w tym miejscu Wełtawy powstało wokół XIII-wiecznego zamku. Zbudowany na nadbrzeżnej skale zamek służył ochronie brodu przez rzekę. Český Krumlov stanowi przykład małego, średniowiecznego miasteczka Europy Środkowej, które rozwijało się bez zakłóceń przez pięć wieków, zachowując w ten sposób nienaruszone dziedzictwo architektoniczne. W 1992 roku zabytkowe centrum miasta zostało wpisane na listę światowego dziedzictwa UNESCO.
Historia.
Pierwsze wzmianki o osadzie Krumlov pochodzą z 1253 roku. 
Budowę zamku na lewym brzegu rzeki rozpoczęli w XIII wieku członkowie możnego rodu Vitkowiców. Od 1302 roku zamek był własnością i główną siedzibą rodu Rožmberków. Za czasów Piotra z Rožmberka został wybudowany nowy, tzw. „Górny Zamek”, później często rozbudowywany i przebudowywany.
Pod zamkiem wyrosła osada nazywana Latran, której mieszkańcy pracowali w zamku lub dla zamku.
Równocześnie na prawym brzegu Wełtawy zaczęło powstawać nowe miasto. W odróżnieniu od żywiołowej rozbudowy Latranu budowano je według planu architektonicznego wzorowanego na Czeskich Budziejowicach. Jego centrum stanowił czworokątny plac z ulicami wychodzącymi z jego rogów. Jednak meandry Wełtawy zmuszały do odstępstw od założeń i oprócz ulic wychodzących z placu powstały ulice okólne.
Panowanie rodu Rožmberków przyniosło długi okres rozwoju gospodarczego i kulturalnego. Wprowadzenie nowych dziedzin gospodarki, takich jak kopalnictwo rud, hodowla owiec i hodowla ryb oraz piwowarstwo przynosiło wysokie dochody i zapewniło środki na przebudowę zamku w wygodną siedzibę w stylu renesansowym. Również dawne miejskie gotyckie domy ze stromymi dachami dostały renesansowe zwieńczenia i malowane fasady, zmiany nie ominęły też wnętrz. Ród władał zamkiem i miastem do 1602 roku, kiedy to Piotr Vok zmuszony był sprzedać posiadłości cesarzowi Rudolfowi II.
Od 1622 roku do początków XVIII wieku włościami krumlowskimi zarządzał ród Eggenberków a później w latach 1719–1945 zamek należał do rodziny Schwarzenbergów.
W 1806 roku miasto stało się częścią Cesarstwa Austriackiego (od 1867 roku – Austro-Węgry).
Po I wojnie światowej miasto znalazło się w granicach Czechosłowacji.
W 1938 roku Krumlov wraz z innymi miastami Kraju Sudetów został zbrojnie zajęty przez wojska III Rzeszy.
Po II wojnie światowej niemiecka populacja miasta została wysiedlona, a Krumlov ponownie znalazł się granicach Czechosłowacji.
Najważniejsze zabytki.
Nad Českým Krumlovem góruje zamek. Zespół budowli, usytuowany na skale wznoszącej się stromo nad Wełtawą – jest drugim, co do zajmowanej powierzchni, zamkiem w Czechach, po praskich Hradczanach. Najstarsza część tzw. Hrádek – "Zameczek" z potężną okrągłą wieżą pochodzi z połowy XIII wieku.
Na skalnej ostrodze znajduje się potężny Horní Hrad – "Górny Zamek" do którego w czasach budowy wchodziło się przez gotycką wieżę „Máslenice” i drewniany most. Po zbudowaniu nowego wjazdu do Górnego Zamku wieżę przebudowano w stylu renesansowym. W okresie baroku powstały nowe budowle – „Mincovna” "Mennica" i „Nové purkrabství” "Nowa Kasztelania". Później kontynuowano rozbudowę zamku w kierunku zachodnim.
W 1681 roku na miejscu wcześniejszych fortyfikacji zbudowano teatr zamkowy. Obiekt ten pozostał niezmieniony od 1766 roku i jest dzisiaj unikalną pamiątką techniczną i kulturalną – zachowały się z tamtej epoki kulisy, kurtyna, kostiumy i oświetlenie.
Ogrody zamkowe zostały założone w końcu XVII wieku i zajmują powierzchnię 11 hektarów. Wschodnia część jest urządzona w stylu parku francuskiego, w tej części znajduje się budynek zimowej ujeżdżalni i letnia ujeżdżalnia. Główną ozdobą tej części jest kaskadowa fontanna z posągami postaci mitologicznych wybudowana w latach 1749–1765.
Dalsza część ogrodów jest w stylu angielskim. W tej części znajduje się zbudowany w latach 1706–1708 Letohrádek Bellarie – "Belweder", uważany za jedną z najcenniejszych budowli ogrodowych w Czechach. Ogrody kończą się zamkowym jeziorkiem z wysepką. Między zamkiem a teatrem i ogrodami znajduje się trójpoziomowy wiadukt most płaszczowy zbudowany nad specjalnie wykonanym głębokim przekopem który pełnił rolę fosy.
Demografia.
"Źródło: Czeski Urząd Statystyczny"

</doc>
<doc id="302674" url="https://pl.wikipedia.org/wiki?curid=302674" title="Cheb">
Cheb

Cheb () – miasto w zachodnich Czechach, w kraju karlowarskim nad rzeką Ohrzą, w pobliżu granicy z Niemcami. 
Według danych z 31 grudnia 2003 powierzchnia miasta wynosiła 9 637 ha, a liczba jego mieszkańców 33 242.
25 lutego 1634 na zamku w Chebie zamordowano księcia Albrechta von Wallensteina.
W Chebie urodził się reprezentant Czech w piłce nożnej – Pavel Nedvěd (30 sierpnia 1972).
Gospodarka.
W mieście rozwinął się przemysł maszynowy, środków transportu, włókienniczy, mięsne oraz browarniczy.
Zabytki.
Historyczne centrum miasta zachowało oryginalny układ przestrzenny. Do najważniejszych zabytków zaliczają się:
Transport.
W mieście znajduje się stacja kolejowa Cheb.

</doc>
<doc id="302675" url="https://pl.wikipedia.org/wiki?curid=302675" title="Chlumec nad Cidlinou">
Chlumec nad Cidlinou

Chlumec nad Cidlinou (niem. "Chlumetz an der Zidlina") − miasto w Czechach, w kraju hradeckim. Według danych z 31 grudnia 2016 powierzchnia miasta wynosiła 2 143 ha, a liczba jego mieszkańców 5 381 osób.
Demografia.
"Źródło: Czeski Urząd Statystyczny"
Zabytki.
Karlova Koruna – barokowy pałac z lat 1721–1723. Pałac spłonął w 1943, a został odbudowany w 1968 roku. W parku, który otacza pałac znajduje się barokowa kaplica NMP z 1740 r. Obecnie pałac pełni funkcję muzeum i jest dostępny dla zwiedzających od kwietnia do października.

</doc>
<doc id="302676" url="https://pl.wikipedia.org/wiki?curid=302676" title="Choceň">
Choceň

Choceň () − miasto w Czechach, w kraju pardubickim, 10 km na zachód od Ústí nad Orlicí, nad rzeką Cichą Orlicą ().
Historia.
W języku czeskim nazwa Choceň jest rodzaju żeńskiego.
Pierwsza wzmianka o mieście pochodzi z roku 1227. Od 1709 zamek w Chocni był rezydencją magnackiego rodu Kinskich.
Po wybuchu I wojnie światowej w mieście przebywali uchodźcy polscy, a 17 stycznia 1915 biskup Josef Doubrava poświęcił tam wybudowany kościół polski.
Od 1935 roku miała tu siedzibę wytwórnia lotnicza Beneš-Mráz (od 1940 Ing. J. Mráz, Flugzeugfabrik, od 1955 Orličan). W czasie II wojny światowej wyprodukowano tu 1620 szybowców , przeznaczonych do szkolenia pilotów Luftwaffe oraz 13 szybowców transportowych DFS 230, oraz w latach 1944-1949 samoloty Fieseler Fi 156 Storch.
Według danych z 31 grudnia 2016 powierzchnia miasta wynosiła 2170 ha, a liczba jego mieszkańców 8736 osób.
Demografia.
Źródło

</doc>
<doc id="302677" url="https://pl.wikipedia.org/wiki?curid=302677" title="SFR">
SFR

Société Française de Radiotéléphonie (SFR) to francuska sieć telefonii komórkowej istniejąca od 1996 roku. 43,5% udziałów w spółce należy do międzynarodowego operatora Vodafone. W 2003 roku z usług SFR we Francji korzystało ponad siedem milionów użytkowników (36% udziału w rynku, drugie miejsce pod względem liczby klientów). 
Międzynarodowym oznaczeniem sieci we Francji jest 208-10. Na wyświetlaczu telefonu SFR ukazane jest jako F-SFR lub RE-SFR w Reunion

</doc>
<doc id="302678" url="https://pl.wikipedia.org/wiki?curid=302678" title="Chodov">
Chodov

Chodov (niem. "Chodau") − miasto w Czechach, w kraju karlowarskim. Według danych z 31 grudnia 2003 powierzchnia miasta wynosiła 1 426 ha, a liczba jego mieszkańców 14 454 osób.
Demografia.
"Źródło: Czeski Urząd Statystyczny"

</doc>
<doc id="302679" url="https://pl.wikipedia.org/wiki?curid=302679" title="Chrast">
Chrast

Chrast – miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 1784 ha, a liczba jego mieszkańców 3264 osób.
Współcześnie w granicach miasta znajduje się dawna osada Podlažice, znana z benedyktyńskiego klasztoru, w którym powstał Codex Gigas – największy istniejący średniowieczny manuskrypt na świecie.
Demografia.
"Źródło: Czeski Urząd Statystyczny"

</doc>
<doc id="302680" url="https://pl.wikipedia.org/wiki?curid=302680" title="Tournai">
Tournai

Tournai (nid.: "Doornik", niem.: "Dornick") – miasto w Belgii, w prowincji Hainaut. Zajmuje powierzchnię 213.75 km². Na początku 2006 zamieszkiwało je 67 534 osób.
Historia.
Istniało już w czasach Imperium Rzymskiego. Od około 432 w rękach Franków salickich (Klodian, Childeryk, Chlodwig), od czasów rządów Klodiana przez około 50 lat jako ich stolica. Po przeniesieniu jej do Paryża, miasto zostało siedzibą diecezji. Pierwszym biskupem był mieszkaniec Tournai, Eeuterius. Do XVI w. pozostawało pod wpływami Francji, choć w 1513 zostało podbite przez króla Anglii, Henryka VIII i pozostawało częścią tego kraju jako jedyne belgijskie miasto - aż do 1519. W tym czasie w mieście znacząco rozwinął się handel i produkcja wysokiej jakości tekstyliów.
W 1521 Tournai znalazło się pod panowaniem Karola V. Na te lata przypadają też ostre konflikty religijne w mieście. W latach 1581-1668 - Niderlandy Hiszpańskie, następnie do 1713 - w granicach Francji. Po tej dacie, na mocy traktatu w Utrecht Tournai znalazło się pod rządami Habsburgów (Niderlandy Austriackie). Po krótkim epizodzie francuskim, związanym z rewolucją i okresem napoleońskim – od 1815 weszło w skład Królestwa Zjednoczonych Niderlandów, a od 1830 - niepodległej Belgii.
W 1940 duże zniszczenia dokonane przez wojska niemieckie.
Katedra i inne zabytki.
Bardzo dobrze zachowane średniowieczne Stare Miasto. Zbudowana w latach 1130-1325 romańska katedra Notre-Dame jest wpisana na liście światowego dziedzictwa UNESCO. Wzniesiona w pierwszej połowie XII wieku, ma obszerną nawę romańską, a zarazem bogatą dekoracją kapiteli. Oryginalność architektury tego zabytku wyróżnia transept, zwieńczony pięcioma wieżami. W latach 1242-1245 w stylu gotyckim został przebudowany chór w XIII w.
Warto zwrócić uwagę także na wieżę strażniczą tj. beffroi, najstarszą w Belgii, sukiennice w stylu renesansowym, (obydwa te obiekty przy rynku tj. "Grand'Place") oraz XII-wieczny most na rzece Skaldzie, zwany Pont-des-Trous.

</doc>
<doc id="302681" url="https://pl.wikipedia.org/wiki?curid=302681" title="Chrastava">
Chrastava

Chrastava (niem. "Kratzau") − miasto w Czechach, w kraju libereckim. Według danych z 1 stycznia 2009 powierzchnia miasta wynosiła 27,46 km2, a liczba jego mieszkańców 6 097 osób. Miastem partnerskim jest Lwówek Śląski.
W miejscowości znajdowała się filia obozu koncentracyjnego Groß-Rosen.

</doc>
<doc id="302683" url="https://pl.wikipedia.org/wiki?curid=302683" title="Chrudim">
Chrudim

Chrudim (niem. "Chrudim") – miasto w Czechach, w kraju pardubickim. 
Nazwa i historia.
W języku czeskim nazwa własna ma żeńską formę gramatyczną ("ta" Chrudim). Bywa nazywane „Atenami wschodnich Czech”. Założone przed rokiem 1276 przez Przemysła Ottokara II. Według stanu z 31 grudnia 2003 powierzchnia miasta wynosiła 3321 ha. Obecnie miasto zamieszkuje ponad 23 tysiące mieszkańców.
Położenie.
Chrudim położony jest ok. 10 km na południe od Pardubic; jest tu lokalny węzeł komunikacji kolejowej (w kierunkach: Pardubice - Rosice, Moravany, Jihlava) i autobusowej, jednostka wojskowa szybkiego reagowania, basen sportowy, także lotnisko sportowe. 
Główne osiedla: Stromovka, Jánské Předměstí, Kateřinské Předměstí, Májov, Vlčí Hora oraz Na Rozhledně.
Muzea.
Muzea Chrudimia: okręgowe, marionetek i kukiełek, rzeźb barokowych oraz galerie wystawiennicze.
Przemysł.
W północnej części, na obrzeżach miasta znajduje się w „strefie przemysłowej” fabryka „Transporta”, największy zakład w Chrudimiu, który w przeszłości produkował m.in. ruchome schody dla praskiego metra. W centrum miasta działa fabryka włókiennicza „Evona” (wcześniej produkowano tu pończochy). 
Demografia.
"Źródło: Czeski Urząd Statystyczny"

</doc>
<doc id="302686" url="https://pl.wikipedia.org/wiki?curid=302686" title="Chvaletice">
Chvaletice

Chvaletice (niem. "Chwaleticz") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 850 ha, a liczba jego mieszkańców 3223 osoby.
Chvaletice położone są na rzece Łabie, która od tego miejsca jest spławna, na wysokości 210 do 310 m n.p.m., na Pogórzu Chwaletickim (cz. Chvaletická pahorkatina), części Gór Żelaznych.
Demografia.
"Źródło: Czeski Urząd Statystyczny"

</doc>
<doc id="302687" url="https://pl.wikipedia.org/wiki?curid=302687" title="Chýnov">
Chýnov

Chýnov – miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 3051 ha, a liczba jego mieszkańców 2121 osób. Z Chýnova pochodzi rzeźbiarz František Bílek.
Demografia.
"Źródło: Czeski Urząd Statystyczny"

</doc>
<doc id="302688" url="https://pl.wikipedia.org/wiki?curid=302688" title="Cvikov">
Cvikov

Cvikov (niem. "Zwickau in Böhmen") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 4 503 ha, a liczba jego mieszkańców 4 435 osób.
Demografia.
"Źródło: Czeski Urząd Statystyczny"

</doc>
<doc id="302696" url="https://pl.wikipedia.org/wiki?curid=302696" title="Skoda Forman">
Skoda Forman



</doc>
<doc id="302697" url="https://pl.wikipedia.org/wiki?curid=302697" title="Skoda Felicia">
Skoda Felicia



</doc>
<doc id="302698" url="https://pl.wikipedia.org/wiki?curid=302698" title="Skoda Favorit">
Skoda Favorit



</doc>
<doc id="302699" url="https://pl.wikipedia.org/wiki?curid=302699" title="Andrew Willoughby Ninian Bertie">
Andrew Willoughby Ninian Bertie



</doc>
<doc id="302708" url="https://pl.wikipedia.org/wiki?curid=302708" title="Carassius carassius">
Carassius carassius



</doc>
<doc id="302710" url="https://pl.wikipedia.org/wiki?curid=302710" title="Rokiszki">
Rokiszki



</doc>
<doc id="302711" url="https://pl.wikipedia.org/wiki?curid=302711" title="RMS Queen Mary">
RMS Queen Mary

RMS Queen Mary – brytyjski liniowiec pasażerski zbudowany w 1934 w stoczni John Brown Shb. Co. Ltd. w Clydebank (Wielka Brytania, nr stoczniowy 534), który obsługiwał linię Southampton – Nowy Jork. W 1936 zdobył Błękitną Wstęgę Atlantyku osiągając prędkość 31,7 węzłów. W latach kolejnych – 1937 i 1938 – statek rywalizował na oceanie z francuską, starszą o rok w służbie, „SS Normandie”.
Pochodzenie nazwy.
Nazwę dla liniowca wybrano spośród 50 propozycji. Na temat wyboru nazwy dla ówczesnej dumy Albionu krąży legenda, według której wyboru tego miał dokonać osobiście król Jerzy V w odpowiedzi na sugestię ówczesnego Prezesa Zarządu Cunard-White Star, lorda Roydona, by nazwać nowy statek „imieniem tej królowej, którą wszyscy Anglicy uważają za największą”. Prezes miał na myśli babkę Jerzego V, Victorię. Król zaś odpowiedział: „Moja żona będzie zachwycona!”.
Pierwszą z kilku wersji „legendy” na temat wyboru imienia dla numeru 534 przedstawił w 1947 Frank O. Braynard (1916-2007) w swojej książce „Lives of the Liners”. Według Braynarda, imię dla późniejszej „Queen Mary” wybrane zostało przez Jerzego V podczas jednej z oficjalnych kolacji, w której uczestniczyli m.in. dwaj członkowie Zarządu Cunard White Star, w tym przewodniczący tegoż, P. Bates.
W roku 1912 nazwę „Queen Mary” otrzymał brytyjski krążownik liniowy typu „Lion”, który zatonął 31 maja 1916 roku podczas tzw. bitwy jutlandzkiej na Morzu Północnym. Wraz z tym okrętem zginęło aż 1266 oficerów, podoficerów i marynarzy z jego załogi. W roku 1934 fakt ten pamiętano jeszcze dobrze i stąd niezadowolenie w pewnych kręgach brytyjskiego społeczeństwa.
Historia.
Budowa.
Budowa statku, rozpoczęta w grudniu 1930 roku położeniem najdłuższej wtedy stępki w całej historii brytyjskiego okrętownictwa, została niecały rok później zawieszona wskutek wielkiego kryzysu, który w tym czasie dopadł Europę. Wznowiono ją po dwóch latach, uroczystym przemarszem do stoczni czterystu stoczniowców, prowadzonych przez zespół dudziarzy, grających starą szkocką melodię „The Campbells Are Coming!”.
Kiedy budowa statku postępowała ku końcowi – prasę brytyjską obiegła karykatura, przedstawiająca cztery podówczas największe brytyjskie transatlantyki, pracujące jako holowniki przy gigantycznym sześciokominowcu o „cunardowskiej” nazwie – RMS „Megalomania”. Jeszcze przed wodowaniem statku poeta John Masefield poświęcił mu jeden ze swoich wierszy, zatytułowany po prostu „534” (taki był stoczniowy numer budowy statku).
Wodowanie.
Wodowany został 26 września 1934, a ochrzczony został osobiście przez swą patronkę – Królową Victorię Mary (1867-1953), żonę króla Jerzego V i matkę dwóch kolejnych królów – Edwarda VIII i Jerzego VI.
Pierwsze rejsy.
W pierwszy rejs nowy transatlantyk wypłynął z Southampton 27 maja 1936 roku pod dowództwem komodora floty Cunarda, Edgara Brittena. W Nowym Jorku zameldował się 1 czerwca 1936. Wskutek złych warunków atmosferycznych (mgły) liniowiec nie zdołał zdobyć Błękitnej Wstęgi Atlantyku, co armator skrzętnie wykorzystał propagandowo, twierdząc, iż bardziej od prestiżu ceni sobie bezpieczeństwo powierzonych swej pieczy pasażerów.
W październiku 1938 roku, podczas jednego z rejsów na zachód, komodor R. Irving wprowadził 311-metrową „Queen Mary” do nowojorskiego basenu Cunarda bez pomocy holowników. Wyczyn ten powtarzali następnie także inni dowódcy statku (m.in. komodor D. Sorrell, który dowodził statkiem aż w 56 rejsach, a po raz ostatni statek samodzielnie wszedł do nowojorskiego basenu Cunarda w 1963 roku).
II wojna światowa.
Podczas II wojny światowej wykorzystywano statek do transportu wojska. Z racji ogromnej prędkości statek, odpowiednio przystosowany (m.in. poprzez przeznaczenie wielu miejsc o charakterze rozrywkowym i rekreacyjnym na miejsca noclegowe dla żołnierzy) i uzbrojony, pływał samodzielnie, to jest bez eskorty okrętów wojennych, zawijając do portów, o jakich nie śniło się jego konstruktorom. Do tej służby został również przemalowany w barwy ochronne ogólnie koloru szarego.
W jednym z rejsów „Queen Mary” przewiozła na swoich pokładach ponad 16 000 ludzi, co wciąż pozostaje rekordem świata. Samo eskortowanie ogromnych statków pasażerskich stanowiło spore niebezpieczeństwo, o czym przekonał się kmdr Boutwood, dowódca lekkiego krążownika „HMS Curacoa”, dosłownie „rozjechanego” przez „Queen Mary” 2 października 1942 roku w pobliżu wybrzeży brytyjskich.
Szereg razy w osłonie obu wielkich liniowców pływały również polskie okręty, w tym niszczyciele „Błyskawica” i „Piorun”. Ta pierwsza uczestniczyła w operacji eskortowania statku, podczas której doszło do kolizji z krążownikiem.
W czasie całej wojny „Queen Mary” przetransportowała ponad osiemset tysięcy ludzi w mundurach na różne fronty wojny. Bardzo nietypowym zadaniem, nazywanym czasem „Trzynastą Pracą Herkulesa”, były w dziejach RMS „Queen Mary” jej tak zwane „babskie”, lub „damskie” rejsy w 1946 roku. Statek odbył ich w sumie trzynaście, w każdym z nich przewożąc do Ameryki setki europejskich dziewcząt – narzeczonych i żon amerykańskich żołnierzy walczących w Europie. Wraz z kobietami podróżowały też dzieci, a kilkoro z nich wręcz urodziło się na statku. Podczas jednego z takich rejsów „Królowa” weszła do nowojorskiego basenu Cunarda bez asysty holowników; na początku innego na pokładzie odkryto aż dziesięciu pasażerów na gapę.
Losy powojenne.
Po wojnie przywrócono statek do obsługi ruchu pasażerskiego. Sama odbudowa – przywrócenie liniowcowi jego poprzedniego charakteru – nazywane bywa „Czternastą Pracą Herkulesa”, a próby prędkości po zakończeniu prac stoczniowych trwały przez całą dobę. Odbudowany, wyposażony w radar i dwie pary stabilizatorów przeciw przechyłom statek pływał szczęśliwie do 1967 r.
16 września statek wypłynął z Southampton po raz ostatni w rejs transatlantycki. 27 września 1967 r., powracając, ukończył swój ostatni – tysięczny z kolei – rejs przez Atlantyk Północny. W tym czasie przewiózł 2 112 000 pasażerów na dystansie 3 972 227 mil morskich (7 356 657 km). Po wykonaniu dwóch pożegnalnych wycieczek na Wyspy Kanaryjskie statek formalnie zakończył służbę 19 października.
Po zakończeniu kariery statek został sprzedany do USA, do Long Beach w Kalifornii za sumę 3,5 miliona $. W swój ostatni – najdłuższy w czasach pokoju – rejs, z Southampton do Long Beach, statek wyruszył 31 października 1967 r. pod dowództwem komodora sir Johna Treasure Jonesa, który był jego kapitanem od 1965 r. Zabrał na pokład 1093 najwierniejszych pasażerów i 806 osób załogi. W czasie tego rejsu przewiózł największą w swoich czasach liczbę pasażerów wokół Przylądka Horn. W Long Beach zacumował 9 grudnia.
Transatlantyk służy do dziś jako hotel pływający i centrum rozrywki.
Podsumowanie dokonań.
Wbrew przepowiedniom malkontentów, według których nazwa tragicznie utraconego okrętu miała przynieść liniowcowi pecha – wspaniały morski bilans „Królowej”, to ponad trzydzieści jeden lat służby, cztery miliony przepłyniętych mil morskich, ponad dwa miliony przewiezionych pasażerów, chwalebny udział w II wojnie światowej i tysiąc i jedna trawersata Atlantyku.
W ciągu trzydziestu jeden lat dowodziło „Królową” trzydziestu sześciu kapitanów, w tym cały szereg z tytułem komodora floty Cunarda. Jeden z nich – kpt. John A. Mc. Donald – ani razu nie wyprowadził „Queen Mary” w morze, dowodząc statkiem podczas jego powojennej odbudowy.
Wśród słynnych osobistości, jakie podczas służby „Królowej” gościły w jej pomieszczeniach, byli m.in. Królowa Matka Elizabeth, Marlena Dietrich, Eleanor Roosevelt, król Edward VIII (także już po abdykacji, jako książę Windsoru), Flip i Flap, generał Dwight Eisenhower oraz dwaj brytyjscy premierzy – sir Winston L.S. Churchill i sir Clement Attlee.
"Queen Mary" wielokrotnie grała w filmach, m.in. dwukrotnie zagrała w filmach o Titanicu: pierwszy raz w 1979 r. i była wówczas filmowana wyłącznie od dziobu, aby nie było widać, że w przeciwieństwie do niego ma trzy, a nie cztery kominy; drugi raz w nieudanym filmie Titanic II z 2010 r. W 1972 r. zagrała tytułową rolę w "Tragedii „Posejdona”", filmie znanym z późniejszej kontynuacji i tzw. remake’u, czyli nowej wersji.
Statek pojawił się także, już zacumowany na stałe w porcie Long Beach, w tle ostatnich scen filmu Krwawa profesja (2002 r.).

</doc>
<doc id="302712" url="https://pl.wikipedia.org/wiki?curid=302712" title="Skoda 706 RTO">
Skoda 706 RTO



</doc>
<doc id="302720" url="https://pl.wikipedia.org/wiki?curid=302720" title="Liza Jane">
Liza Jane

Liza Jane – pierwszy singel wydany przez Davida Bowiego w 1964 występującego jeszcze wówczas pod swoim prawdziwym nazwiskiem David Jones, nagrany wraz z grupą The King Bees.
Strona "A" zawierała utwór "Liza Jane" autorstwa Lesliego Conna, a na stronie "B" umieszczony był utwór "Louie, Louie Go Home". Płyta przeszła całkowicie niezauważona i na tym zakończyła się współpraca Bowiego z grupą The King Bees.

</doc>
<doc id="302721" url="https://pl.wikipedia.org/wiki?curid=302721" title="Prezydenci Haiti">
Prezydenci Haiti



</doc>
<doc id="302722" url="https://pl.wikipedia.org/wiki?curid=302722" title="Huta Baildon">
Huta Baildon

Huta Baildon – huta żelaza, położona w Katowicach, na obszarze dwóch dzielnic: Dąb i Załęże. Została założona w 1823 roku przez szkockiego inżyniera – Johna Baildona jako pudlingarnia, a po rozbudowaniu stała się jednym z najnowocześniejszych zakładów hutniczych w Europie. Podczas II wojny światowej produkowała dla celów zbrojeniowych. Po 1945 roku ulegała dalszemu rozwojowi, uruchamiając nowe i rozbudowując stare wydziały. Od 2001 roku jest w stanie upadłości. 
Historia.
Okres przedwojenny.
Początek działalności huty wiązał się z obecnością na granicy Załęża i Dębu kuźnicy załęskiej, na terenie której została w późniejszym czasie wybudowana huta. Kuźnica ta funkcjonowała już w XV wieku. W późniejszym czasie została przerobiona na tartak i ponownie uruchomiona w latach 1647–1650. Została ona zamieniona w 1734 roku w młyn.
Na obszarze dawnej kuźnicy, w 1823 roku John Baildon zainicjował budowę pudlingarni. Była ona wówczas drugim tego typu zakładem w Europie. Pudlingarnia została wyposażona w cztery piece pudlowe opalane węglem oraz walcownię żelaza sztabowego. Produkowała ona pręty walcowane. W 1846 roku, po śmierci Johna Baildona, pudlingarnia przeszła na własność dwóch mieszczan – J. Domsa i A. Wenzla, co było pierwszym przypadkiem w Prusach, gdzie huta była własnością mieszczan. W 1854 roku huta wytwarzała 36 tys. cetnarów wyrobów walcowanych oraz zatrudniała 180 robotników.
W okresie 1863–1864 huta była nieczynna. Została ona uruchomiona w 1865 roku po jej zakupie przez Wilhelma Hegenscheidta, który nadał wyrobom hutniczym znak "BHH" (prawdopodobnie od "Baildon Hütte Hegenscheidt"). W tym czasie, pod dyrekcją Wilhelma Kollmanna, w latach 1868–1871 walcownię rozbudowano o cztery zespoły walcownicze. 
W 1887 roku huta przeszła na własność "Oberschlesische Eisenindustrie A.G. für Bergbau und Hüttenbetrieb" w Gliwicach. Cztery lata później uruchomiono trzy piece martenowskie o pojemności 12 ton, a w 1894 roku czwarty piec o pojemności 20 ton. Na początku XX w. w hucie zainstalowano pierwszy na Górnym Śląsku piec indukcyjny, umożliwiający produkcję stali narzędziowych, stopowych i szybkotnących. W 1906 roku rozpoczęto produkcję prętów kutych, a w 1908 roku wyrób wierteł ze stali szybkotnących. Na przełomie XIX i XX w. hutę rozbudowano. W miejscu wysuszonego stawu załęskiego wzniesiono hale produkcyjne i budynki administracyjne dla nowych wydziałów, w tym budynek dyrekcji. Dzięki tym inwestycjom i oferowanym przez zakład nowym produktom huta "Baildon" była przed I wojną światową jednym z czołowych producentów stali na Górnym Śląsku.
Lata międzywojenne i II wojna światowa.
W 1922 roku huta znalazła się w granicach Polski. W tym czasie zakład przekształcono w spółkę "Huta Baildon Spółka Akcyjna" z kapitałem niemieckim. Produkcja w hucie spadła, prócz wydziałów przetwórczych, m.in. dzięki uruchomieniu w 1923 roku produkcji łańcuchów. Rozbudowano również hale produkcyjne i park maszynowy. W 1926 roku połączono hutę "Baildon" z hutą "Pokój", a w 1929 roku też kopalnię "Eminencja". Utworzony "Koncern Huta Pokój – Śląskie Zakłady Górniczo-Hutnicze S.A." był drugim pod względem wielkości polskim koncernem hutniczym. Huta była częścią koncernu do II wojny światowej. W latach międzywojennych przy hucie powstał zakład badawczo-doświadczalny, a także rozpoczęto produkcję m.in. rur cienkościennych, blach narzędziowych, elektrod, węglików spiekanych i magnesów.
Na terenie huty 12 maja 1937 roku odsłonięto pomnik Józefa Piłsudskiego, projektu pracownika huty – Gnoińskiego. Składał się z on popiersia Józefa Piłsudskiego i figury orła państwowego na cokole. Podczas II wojny światowej huta należała do koncernu "Oberschlesische Hüttenwerke A.G. Gleiwitz" i produkowała głównie dla przemysłu zbrojeniowego, w tym matryce do płatowców oraz silniki do samolotów Junkers. W tym celu hutę rozbudowano. Do 1942 roku przy hucie istniał obóz pracy dla 2 tys. jeńców.
Okres powojenny.
Huta w kwietniu 1945 roku wznowiła produkcję. W 1949 roku produkcja stali była większa o 40% niż przed wojną. W tym okresie zreorganizowano i zmodernizowano stare wydziały. Wybudowano nowe hale, gdzie m.in. produkowano wyroby ciągnione i łuszczone, a także rozwijano produkcję węglików spiekanych. Pod koniec 1977 roku powstał Zakład Węglików Spiekanych "Baildonit". Stalownia wytwarzała wówczas 200 gatunków stali konstrukcyjnych. 
W okresie PRL zakład został uhonorowany Orderem Sztandaru Pracy I klasy oraz Złotą Odznaką Zasłużonego dla Województwa Katowickiego.
Pod koniec lat 70. XX w. nastąpił znaczny spadek produkcji spowodowany kryzysem ekonomicznym w polskiej gospodarce. Po 1989 roku w hucie "Baildon" przystąpiono do restrukturyzacji (zaczęto z niej wydzielać samodzielne spółki), która nie przyniosła poprawy sytuacji huty. Od 6 maja 2001 roku huta "Baildon" jest w stanie upadłości.
Wydziały.
Huta Baildon obejmowała wydziały:
Obiekty zabytkowe.
Teren Huty Baildon to jednolity funkcjonalnie kompleks przemysłowy. W odniesieniu do środowiska kulturowego ochroną konserwatorską zostały objęte obiekty i urządzenia świadczące o tradycji i historii przemysłu hutniczego, które w 2010 roku znajdowały się na terenie huty:
Własność huty.
Huta Baildon posiadała po II wojnie światowej:
Huta wydawała własne czasopismo "Głos Baildonu" i miała własne radio zakładowe.

</doc>
<doc id="302725" url="https://pl.wikipedia.org/wiki?curid=302725" title="B327">
B327



</doc>
<doc id="302726" url="https://pl.wikipedia.org/wiki?curid=302726" title="Scheduling">
Scheduling



</doc>
<doc id="302728" url="https://pl.wikipedia.org/wiki?curid=302728" title="PWr">
PWr



</doc>
<doc id="302729" url="https://pl.wikipedia.org/wiki?curid=302729" title="Ragazzo Solo, Ragazza Sola">
Ragazzo Solo, Ragazza Sola

„Ragazzo Solo, Ragazza Sola” (wł. „Samotny chłopiec, samotna dziewczyna”) – singel Davida Bowiego z 1969.
Publikacja.
Nagrany specjalnie na rynek włoski, pierwsza strona singla zawiera utwór „Ragazzo Solo, Ragazza Sola” – piosenkę z melodią utworu „Space Oddity”, jednak z zupełnie innymi słowami, niemającymi nic wspólnego z oryginałem. Autorem słów w języku włoskim jest Giulio Rapetti, bardziej znany pod pseudonimem Mogol. Jedna z najmniej znanych i najbardziej poszukiwanych piosenek śpiewanych przez Bowiego, ukazała się tylko na tym singlu oraz na równie rzadkim i poszukiwanym albumie "Rare".

</doc>
<doc id="302733" url="https://pl.wikipedia.org/wiki?curid=302733" title="Moby Dick">
Moby Dick

Moby Dick albo Wieloryb (w oryg. ) – powieść amerykańskiego pisarza Hermana Melville’a, uznawana jest za jedno z arcydzieł literatury światowej i klasykę literatury amerykańskiej. Została wydana w roku 1851 w Londynie i Nowym Jorku, ale na początku spotkała się z negatywnym przyjęciem czytelników i krytyki. Dopiero gdy w połowie XX wieku zaczęto na nowo poznawać twórczość Melville’a, powieść "Moby Dick" zdobyła uznanie i wysoką pozycję w kanonie literatury światowej.
Opowiada o losach Izmaela, który po kilku rejsach na statkach marynarki handlowej postanawia wyruszyć na wyprawę wielorybniczą. Razem z nowo poznanym przyjacielem, dzikim Queequegiem, zaciąga się na statek Pequod, dowodzony przez ponurego i tajemniczego kapitana Ahaba, który w walce z wielorybem stracił nogę. Wkrótce okazuje się, że dla owładniętego szaleństwem dowódcy jedynym celem tej wyprawy jest zemsta na wielorybie, który go okaleczył, legendarnym białym kaszalocie, Moby Dicku.
Szaleńcza pogoń za kaszalotem staje się okazją do pokazania wielorybniczego rzemiosła, a także do zgromadzenia i przedstawienia całej ówczesnej wiedzy na temat wielorybów – opisów poszczególnych gatunków, historii spotkań człowieka z Lewiatanem, ich zwyczajów i anatomii.
Moby Dick to powieść łącząca w sobie różne style i konwencje, mamy w niej np. powieść przygodową, literaturę naukową, dramat, czy rozważania filozoficzne.
W warstwie psychologicznej głównym tematem utworu jest walka między uczuciami a rozsądkiem i między wolą człowieka a przeznaczeniem, toczona głównie w umyśle kapitana Ahaba, ale także pozostałych członków załogi, zdających sobie sprawy z wielkiego niebezpieczeństwa, które im grozi.
W książce tej została ukryta bogata symbolika dotycząca Biblii, Boga, człowieka i jego przeznaczenia, o czym mogą świadczyć słowa narratora:
Z drugiej strony narrator wyraźnie przestrzega czytelników:
W świetle tych dwóch cytatów powstaje dylemat dla czytelników i interpretatorów, czy rzeczywiście szukać w tym tekście wielkich alegorii. Może lepiej czerpać z tego tekstu ogólne prawdy o ludzkim życiu, relacjach człowieka z naturą i o cywilizacji, zamiast dopatrywać się w jego głównych bohaterach całościowych symboli.
Biblijna symbolika ukryta w tym tekście przejawia się głównie w imionach bohaterów (Ahab, Eliasz, Izmael, Bildad, Peleg i in.), wyrażeniach odwołujących się do znanych historii biblijnych (ziemia Nod, różne wydarzenia z historii Izraela oraz proroków hebrajskich – głównie Jonasza). Należy dodać, że imiona biblijne były bardzo popularne wśród ówczesnych mieszkańców Nantucket (skąd wyruszył Pequod), a historia Jonasza jest na trwałe wpleciona w żeglarską tradycję, zwyczaje i przesądy.
O wielkości tej książki oprócz stylu, tematu i ogólnych walorów czytelniczych, decydują głębokie myśli w niej zawarte, niełatwe pytania stawiane czytelnikowi w trakcie lektury (z których część podważa dogmatykę chrześcijańską) oraz wielość możliwych interpretacji jej treści i symboliki w niej zawartej.
Od jednego z bohaterów tej powieści – pierwszego oficera Starbucka – wzięła swoją nazwę największa na świecie sieć kawiarni.
Główni bohaterowie.
Izmael.
Główny bohater pierwszej części książki; narrator; odbył kilka rejsów w marynarce handlowej, potem poświęcił się wielorybnictwu; w chwili, gdy spisuje swoje wspomnienia z wyprawy Pequoda, jest już doświadczonym wielorybnikiem, posiadającym szeroką wiedzę na temat tego rzemiosła; nosi imię najstarszego syna proroka Abrahama i niewolnicy Hagar, Izmaela; jest gorliwym chrześcijaninem, dla którego kwestie wiary są bardzo istotne; ma sporą wiedzę ogólną, nie jest mu obca historia (m.in. wspomina o rozbiorach Polski) i filozofia; prowadzi długie rozważania, zawzięcie stara się przekonać czytelników o szlachetności, starożytności i dostojeństwie, a przynajmniej braku niższości wielorybnictwa w stosunku do innych, głównie morskich, zajęć; jako narrator nie jest jednolity, niekiedy wydaje się, że opis akcji uwalnia się od niego i przechodzi w ręce innego, wszystkowiedzącego narratora, ale to tylko pozory, cała książka jest bowiem od początku do końca wspomnieniami tego marynarza.
Izmael, jako wielki znawca i propagator wielorybnictwa, nie jest w swoich rozważaniach wolny od pewnego rodzaju nadużyć i wyolbrzymień, niekiedy chyba celowych i żartobliwych, np. próbując do „cechu wielorybniczego” przypisać św. Jerzego, Jonasza i Herkulesa.
Porusza wiele kwestii i niekiedy się myli, co wynika ze stanu ówczesnej wiedzy i wręcz dodaje tej powieści dodatkowego kolorytu.
Jako bohater powieści i uczestnik rejsu nie odgrywa dużej roli w najważniejszych wydarzeniach, które się dzieją na statku, jest raczej biernym obserwatorem, poznającym u boku swego dzikiego przyjaciela Queequega tajniki rzemiosła wielorybniczego.
Wiele przesłanek każe nam widzieć w Izmaelu samego autora, Hermana Melville’a, albo postać wzorowaną na autorze.
Ahab.
Kapitan statku wielorybniczego Pequod. Stracił nogę w swojej ostatniej potyczce z wielkim białym wielorybem. Ogarnięty żądzą zemsty na Moby Dicku, Ahab skazuje Pequoda wraz z załogą na zagładę. Mimo swych despotycznych rządów na pokładzie statku, udaje mu się utrzymać załogę w ryzach nawet w najbardziej tragicznych sytuacjach. Kapitan Ahab jest postacią dość skąpo opisaną przez Melville’a. Osierocony jako dziecko, od 18. roku życia Ahab pływa na statkach wielorybniczych, czytelnik wie, że Ahab ma żonę i dziecko, lecz nie poznaje ich imion. Imię Ahab, jak zresztą inne imiona powieści Hermana Melville’a, ma biblijne pochodzenie. Kapitan statku posiada wszelkie cechy bohatera tragicznego: wiedziony żądzą zemsty przekracza granicę, zza której ratunek jest już niemożliwy. Jak podaje jeden z krytyków, kapitan Ahab wzbudza w nas żałość dla swojej osoby, ponieważ nie jest złym człowiekiem, lecz jego tragedia jest większa od tej, na którą zasługuje, wzbudza w nas także i strach, bo rozpoznajemy możliwość popełnienia podobnego błędu w naszych własnych, nieidealnych życiach.
Starbuck.
Pierwszy oficer „Pequoda”, „urodzony w Nantucket, kwakier z pochodzenia”,"wysoki, poważny mężczyzna”,
"ciało miał twarde, jak po dwakroć pieczony suchar”, chudy, „nie był bynajmniej szpetny; wprost przeciwnie”, opanowany, stanowczy, powściągliwy, dzielny, skrupulatny, „obdarzony głębokim wrodzonym instynktem wartości”, skłonny do przesądów, brania pod uwagę zewnętrznych wróżb i wewnętrznych przesądów, na lądzie zostawił młodą żonę i dziecko i ten fakt w połączeniu z tragedią swojej rodziny (ojciec i brat zginęli na morzu) uczynił go człowiekiem ostrożniejszym od innych wielorybników, choć wciąż był człowiekiem bardzo odważnym; nie był zuchwały jak niektórzy wielorybnicy, do swojego rzemiosła miał podejście racjonalne, wolał niepotrzebnie nie ryzykować. Takie podejście do wielorybnictwa doprowadziło do konfliktu z kapitanem „Pequoda”, Ahabem. Z całej załogi jedynie Starbuck nie był przekonany o słuszności wyprawy mającej na celu poszukiwanie białego wieloryba, próbował przekonać Ahaba do swoich racji, myślał nawet o jego zabójstwie dla wspólnego dobra, dostrzegał niepomyślne znaki otaczające „Pequoda” i kapitana w szczególności, dowodzona przez niego łódź jako jedyna nie uczestniczyła w pościgu za Mobym Dickiem
Wypowiedzi Starbucka:
"Nie chcę mieć w swej łodzi człowieka, który nie lęka się wieloryba."
"Albowiem jestem tu, na tym niepewnym oceanie po to, żeby zarabiać na życie zabijaniem wielorybów, a nie po to, by one zarabiały na życie, zabijając mnie."
Stubb.
Drugi oficer „Pequoda”, pochodził z przylądka Cod, zwany był więc „Człowiekiem z Przylądka”, „niefrasobliwy - ani tchórzliwy, ani waleczny - z obojętną miną przyjmował niebezpieczeństwa tak, jak się nadarzały”, przypominał czeladnika spokojnie wykonującego swój zawód, w czasie polowania na wieloryby pogodny, beztroski, spokojny, opanowany, nucił skoczne piosenki i zadawał bezlitosne ciosy wielorybowi, najważniejszą cechą jego wyglądu była fajka, którą palił nieustannie, np. na łodzi w przerwie między kolejnymi wynurzeniami kaszalota, „Albowiem kiedy Stubb się ubierał, miast wprzódy włożyć nogi w spodnie, wkładał sobie w usta fajkę.”, Stubb pierwszy zabił kaszalota na wyprawie „Pequoda”, był wielkim amatorem mięsa wielorybiego, a kucharza zmuszał do ewangelizowania rekinów. Na jego łodzi wielorybniczej pływał Izmael i Queequeg.
Flask.
Trzeci oficer „Pequoda”, pochodził z położonej u wschodnich wybrzeży USA wyspy Martha’s Vineyard, młody, niski, tęgi, rumiany, pozbawiony wszelkiego szacunku do wielorybów, ścigał je dla zabawy, „w sprawach wielorybów był po trosze prostakiem”, w spotkaniach z nimi bezlitosny, wojowniczy, „uważał sobie za punkt honoru, żeby je niszczyć przy każdym spotkaniu”, „sporządzony był po to, by mocno spajać i długo trwać”, na statku nazywano go „King-Post”, ponieważ jego postura przypominała przyrząd używany na arktycznych okrętach łowieckich, chroniący je przed wstrząsami, ma specyficzny sposób zachęcania marynarzy do wzmożonego wysiłku w czasie ścigania łodzią wieloryba,
Queequeg.
Ciemnoskóry harpunnik z wyspy Rococo.
Pierwszy towarzysz Izmaela
Tasztego.
Czystej krwi Indianin z Gay – Head. Harpunnik na statku.
Fedallah.
Wróżbita na statku, przepowiedział śmierć swoją i kapitana. Jego ciało przywiązało się nicią od harpuna do ciała wieloryba białego.
Moby Dick.
Ogromny kaszalot o biało-mlecznej barwie, obiekt "obsesji" kapitana Ahaba.
Załoga „Pequoda”.
W skład załogi wchodzi około trzydziestu marynarzy, w dużej części dzikich. Niektórych znamy z imienia a część z miejsca pochodzenia. Załoga jako całość popiera szaleńczy plan Ahaba wywarcia zemsty na wielorybie (jedynym przeciwnikiem jest Starbuck).
marynarze z: USA (co najmniej 5 z Nantucket,1 z Long Island), Holandii, Francji, Islandii, Malty, Sycylii, Azorów, Chin, Indii Wschodnich, wyspy Man,Tahiti, Portugalii, Danii, Anglii, Hiszpanii, Irlandii i St. Jago.
Ojciec Mapple.
Kapelan wielorybników z Nantucket, wygłaszający kazania w Kaplicy Wielorybników w Nantucket, dawny wielorybnik, skromny, świątobliwy, bardzo szanowany przez środowisko wielorybnicze, w powieści wygłasza kazanie dotyczące biblijnej historii Jonasza.
Peleg.
Zamożny emerytowany kapitan statków wielorybniczych, współwłaściciel „Pequoda”, były pierwszy oficer tego statku, gwałtownik i zawadiaka, kwakier niezbyt przejmujący się sprawami wiary, to z nim rozmawia na początku chcący zaciągnąć na „Pequoda” Izmael.
Bildad.
Podobnie jak Peleg zamożny emerytowany wielorybnik i współwłaściciel Pequoda,
„miał opinię niepoprawnego starego kutwy, a za czasów swych morskich podróży – twardego, ostrego zwierzchnika”, bardzo religijny kwakier, w czasie zapisywania Izmaela na statek studiuje Pismo Święte, chce wyznaczyć dla niego odległą dolę (udział w przyszłych zyskach).

</doc>
<doc id="302755" url="https://pl.wikipedia.org/wiki?curid=302755" title="Stanisław I. Witkiewicz">
Stanisław I. Witkiewicz



</doc>
<doc id="302774" url="https://pl.wikipedia.org/wiki?curid=302774" title="Douglas B-18 Bolo">
Douglas B-18 Bolo

Douglas B-18 Bolo – samolot bombowy amerykańskich sił powietrznych USAAC i lotnictwa kanadyjskiego w późnych latach 30. i na początku lat 40. Jego konstrukcja oparta była na cywilnym samolocie pasażerskim Douglas DC-2.
W 1934 USAAC rozpisał konkurs na nowy bombowiec mający zastąpić używany wówczas Martin B-10, nowa konstrukcja miała mieć dwukrotnie większy zasięg i nośność. Rok później na lotnisku Wright Field zaprezentowano trzy samoloty – Douglas DB-1, Boeing "Model 299" (późniejszy B-17 Flying Fortress) i Martin „Model 146”. Czterosilnikowa maszyna Boeinga deklasowała konkurencję, ale z powodu katastrofy pierwszego prototypu (z powodu błędu pilota, 30 października 1935 r.) nie wzięto jej wówczas pod uwagę. Ostatecznie wybrano samolot Douglasa, ze względu na sprawdzoną konstrukcję i niższą cenę – DB-1 był znacznie tańszy niż "Model 299". Produkcja nowego samolotu rozpoczęła się w styczniu 1936, otrzymał on oznaczenie B-18 Bolo.
Opis konstrukcji.
DB-1 (Douglas, Bomber – samolot Douglasa, bombowy) oparty był na zmodyfikowanej konstrukcji DC-2 (Douglas, Cargo – samolot Douglasa, transportowy). Rozpiętość skrzydeł powiększono o 1,4 metra, zwiększono także przekrój kadłuba. Najpoważniejszą zmianą konstrukcyjną była zmiana zamontowania skrzydeł – DC-2 był dolnopłatem, a DB-1 średniopłatem. Uzbrojenie obronne zostało umieszczone w trzech wieżyczkach – na grzbiecie, w nosie i na dole kadłuba. Napęd stanowiły dwa silniki gwiazdowe Wright R-1820-45, o mocy startowej 930 KM.
W 1940 B-18 były głównymi bombowcami armii amerykańskiej, ale już w 1942 zostały wycofane z pierwszej linii, gdzie zostały zastąpione przez samoloty B-17 Flying Fortress; B-18 przesunięto do zadań patrolowych. Usunięto przednie stanowisko bombardiera na którego miejscu zamontowano duży radar, a w ogonie samolotu znajdował się detektor anomalii magnetycznych. Tak zmodyfikowane samoloty, znane jako B-18B, służyły w rejonie Karaibów, gdzie odbywały patrole w poszukiwaniu okrętów podwodnych. Dwa z nich przekazano lotnictwu Brazylii (Força Aérea Brasileira), a dwadzieścia zostało zakupionych przez lotnictwo kanadyjskie, w którym były znane jako Douglas Digby Mark I. W czasie wojny samoloty Bolo i Digby zatopiły cztery okręty podwodne.
Wersją rozwojową B-18 był Douglas B-23 Dragon.

</doc>
<doc id="302775" url="https://pl.wikipedia.org/wiki?curid=302775" title="B-18">
B-18



</doc>
<doc id="302776" url="https://pl.wikipedia.org/wiki?curid=302776" title="Bolo">
Bolo



</doc>
<doc id="302788" url="https://pl.wikipedia.org/wiki?curid=302788" title="KMS">
KMS



</doc>
<doc id="302789" url="https://pl.wikipedia.org/wiki?curid=302789" title="Drybling (piłka nożna)">
Drybling (piłka nożna)

Drybling ("ang. dribbling", często nazywany również potocznie "kiwaniem") – w piłce nożnej seria szybkich, krótkich wymachów nogami nad piłką, połączonych z nagłymi zwrotami ciała i nieoczekiwanymi zmianami kierunku lub tempa poruszania się zawodnika. W trakcie wykonywania dryblingu piłkarz posiadający piłkę powinien ją trzymać blisko stóp. Celem dryblingu jest ominięcie zawodników przeciwnej drużyny (lub „oderwanie się od nich”) w sposób uniemożliwiający im odebranie piłki.
Drybling jest jednym z najbardziej widowiskowych elementów gry. Najwybitniejsi specjaliści od dryblingu potrafią czasami przebiec ponad połowę długości boiska, mijając po drodze kilku zawodników przeciwnej drużyny, czym wzbudzają entuzjazm kibiców. Długi drybling jest jednak zwykle nieskuteczny. Większość współczesnych drużyn piłkarskich unika długich dryblingów zastępując je dobrze skoordynowanym systemem podań i krótkich dryblingów.

</doc>
<doc id="302808" url="https://pl.wikipedia.org/wiki?curid=302808" title="Sténio Vincent">
Sténio Vincent

Sténio Joseph Vincent (ur. 22 lutego 1874, zm. 3 września 1959) – prezydent Haiti od 18 listopada 1930 do 15 maja 1941.
Adwokat, pisarz, dyplomata i działacz polityczny, Vincent zanim objął urząd prezydenta, był burmistrzem haitańskiej stolicy, Port-au-Prince, oraz ministrem spraw wewnętrznych i przewodniczącym senatu. Wygrał kampanię prezydencką w 1930, skupiając się na amerykańskiej okupacji wyspy (1915–1934) i oskarżając sprawującego władzę prezydenta Louisa Eugène Roya o nieudolność. Po przejęciu władzy zaczął jednak przejawiać dyktatorskie zapędy, czego kulminacją była otwarty konflikt z senatem w 1935. Prowadził politykę proamerykańską. W 1934 osiągnął wycofanie wojsk amerykańskich z Haiti. Jego popularność spadła po masakrze 15 tys. Haitańczyków, pracujących w sąsiedniej Dominikanie pod rządami Rafaela Trujillo.
Vincent ustąpił w 1941, władzę prezydencką objął Élie Lescot.

</doc>
<doc id="302809" url="https://pl.wikipedia.org/wiki?curid=302809" title="MKS (przedsiębiorstwo)">
MKS (przedsiębiorstwo)

MKS Sp. z o.o. – przedsiębiorstwo założone w 1996 roku przez Marka Sella, autora pierwszego polskiego programu antywirusowego o nazwie Mks_vir.
Program Mks_vir jest głównym produktem firmy MKS Sp. z o.o. Firma zajmuje się jego dystrybucją, wsparciem technicznym i szkoleniami w zakresie użytkowania programu oraz oferuje usługi w projektowaniu i wdrażaniu całych systemów ochrony antywirusowej w dużych przedsiębiorstwach i instytucjach.
Firma MKS Sp. z o.o. posiada od 20 grudnia 2001 świadectwo zgodności z normą ISO 9000, przyznane przez Polskie Centrum Badań i Certyfikacji.
W 2005 roku, po śmierci Marka Sella, z firmy odeszli wszyscy programiści, zakładając własną firmę ArcaBit. Do dzisiaj niewyjaśnione są wątpliwości prawne dotyczące praw autorskich do kodów źródłowych.
W styczniu 2006 r. prezesem zarządu MKS Sp. z o.o. został Franciszek Kędzierski, na wniosek spadkobierców. Jedną z pierwszych jego decyzji było złożenie w warszawskiej prokuraturze zawiadomienia o podejrzeniu popełnieniu przestępstwa przez jego poprzednika, Włodzimierza Banaszaka, który kierował firmą w latach 1997–2005, pod zarzutem zawarcia niekorzystnych umów handlowych z firmą ArcaBit. W 2008 r. zarzuty pod adresem Włodzimierza Banaszaka zostały w całości oddalone.
W czerwcu 2007 roku Franciszek Kędzierski, w niewyjaśnionych publicznie okolicznościach, został odwołany z zajmowanego stanowiska przez spadkobierców Marka Sella. Razem z prezesem zarządu zwolniła się część pracowników firmy.
24 września 2010, w efekcie złożonego przez wierzycieli wniosku, sąd wydał postanowienie o ogłoszeniu upadłości MKS Sp. z o.o. obejmującej likwidację majątku spółki.

</doc>
<doc id="302811" url="https://pl.wikipedia.org/wiki?curid=302811" title="Louis Eugène Roy">
Louis Eugène Roy

Louis Eugène Roy (ur. 1861, zm. 27 października 1939) – haitański bankier, prezydent państwa od 15 maja do 18 listopada 1930 r.
W tym okresie Haiti pozostawało po amerykańską okupacją. Roy został wybrany na urząd prezydenta przez amerykańskiego generała Johna H. Russella, który sprawował w Haiti urząd Wysokiego Komisarza i faktycznie rządził krajem. Podczas krótkiej prezydentury głównym jego obowiązkiem był nadzór nad przeprowadzeniem nowych wyborów do parlamentu haitańskiego. Gdy parlament w listopadzie 1930 r. wybrał Sténio Vincenta na urząd prezydenta, Roy ustąpił.

</doc>
<doc id="302815" url="https://pl.wikipedia.org/wiki?curid=302815" title="Tętnica podobojczykowa">
Tętnica podobojczykowa

Tętnica podobojczykowa (łac. "arteria subclavia", ang. "subclavian artery") − parzysta tętnica przebiegająca pod obojczykiem, zaopatrująca w krew kończyny górne, oraz wysyłająca gałęzie do klatki piersiowej i głowy.
Przebieg.
Punkty odejścia obu tętnic podobojczykowych są różne. Tętnica prawa podobojczykowa odchodzi od pnia ramienno-głowowego u podstawy szyi, lewa zaś jako jedna z trzech gałęzi łuku aorty w śródpiersiu górnym.
Tętnicę podobojczykową można podzielić na trzy części: część wstępującą, szczytową i zstępującą. 
Po odejściu tętnica leży na osklepku opłucnej. Wraz ze splotem ramiennym przechodzi między mięśniami pochyłymi poprzez szczelinę tylną mięśni pochyłych, przylegając do I żebra. W następnym odcinku tętnica podobojczykowa przechodzi do dołu nadobojczykowego większego, gdzie leży powierzchownie, niemalże pod skórą. Naczynie kończy się na brzegu zewnętrznym I żebra leżąc pod obojczykiem, gdzie przedłuża się w tętnicę pachową. W rzadkich przypadkach tętnica podobojczykowa prawa odchodzi jako dodatkowe, czwarte, skrajnie lewe (położone w okolicy przejścia łuku aorty w aortę zstępującą) odgałęzienie aorty. Mówimy wtedy o tętnicy błądzącej (łac. "arteria lusoria").
Gałęzie i zakres unaczynienia.
Gałęzie odchodzące od tętnicy podobojczykowej, poza całą kończyną górną, zaopatruje mięśnie i trzewia szyi, tylną część mózgowia z uchem wewnętrznym. Gałęzie zstępujące zaopatrują przednią ścianę klatki piersiowej.
Gałęzie: 
Przedłużeniem tętnicy podobojczykowej jest tętnica pachowa (łac. "arteria axillaris") (gałąź końcowa)

</doc>
<doc id="302818" url="https://pl.wikipedia.org/wiki?curid=302818" title="PWS-1">
PWS-1

PWS-1 – polski prototypowy samolot myśliwski okresu międzywojennego.
Historia.
W 1924 roku IV Departament Żeglugi Powietrznej Ministerstwa Spraw Wojskowych ogłosił konkurs na projekt dwumiejscowego ciężkiego samolotu myśliwskiego do eskortowania samolotów z eskadr niszczycielskich i wywiadowczych. Projekt takiego samolotu opracowali inż. Zbysław Ciołkosz i inż. Aleksander Grzędzielski pracujący w biurze konstrukcyjnym Podlaskiej Wytwórni Samolotów. Był to pierwszy samolot opracowany w tej wytwórni i został oznaczony jako PWS-1. 
Projekt samolotu PWS-1 uzyskał wstępną akceptację przedstawicieli lotnictwa wojskowego i w dniu 6 kwietnia 1927 roku podpisano umowę z wytwórnią na budowę dwóch prototypów. Budowę tych prototypów wytwórnia rozpoczęła jeszcze przed podpisaniem tej umowy, w związku z tym próby statyczne przeprowadzono już 25 lutego 1927 roku, a oblot prototypowego samolotu PWS-1 odbył się w dniu 25 kwietnia 1927 roku. 
Pierwszy lot był nieudany, gdyż samolot miał zbyt małą sterowność, a pilot Franciszek Rutkowski nie mógł na nim wykonać lądowania na lotnisku w przyfabrycznym i był zmuszony przelecieć nim z Białej Podlaskiej do Dęblina, gdzie lądował z lotu prostego. Prototyp przebadano w związku z tym w Instytucie Badań Technicznych Lotnictwa (IBTL) w Warszawie i stwierdzono małą stateczność kierunkową i poprzeczną samolotu oraz osiągi mniejsze od założonych.
Uwzględniając wnioski uzyskane z prób, w 1928 roku konstruktorzy wprowadzili do prototypu zmiany, które polegały zastosowaniu duralowego płata o cieńszym profilu i z zaokrąglonymi końcówkami oraz z lotkami o mniejszym wydłużeniu. Zwiększono również powierzchnię usterzenia pionowego oraz wprowadzono wyważenie rogowe sterów wysokości i kierunku. Prototyp z takimi zmianami oznaczono jako PWS-1 bis.
Prototyp PWS-1 bis został oblatany na początku 1929 roku przez pilota fabrycznego Franciszka Rutkowskiego i w czasie prób wykazywał znacznie lepsza sterowność od swojego poprzednika. Miał lepsze osiągi, krótki start i łatwość lądowania. Otrzymał także pozytywną opinie ITBL, lecz nie został wprowadzony do produkcji seryjnej. Lotnictwo wojskowe stwierdziło bowiem, że samolot PWS-1 bis jako myśliwiec jest za mało zwrotny, a jako samolot rozpoznawczo-bombowy miał za mały udźwig uzbrojenia i wyposażenia fotograficznego w porównaniu do używanych wówczas samolotów Potez XXV i Breguet 19.
W dniu 29 października 1929 roku ostatecznie przerwano pracę nad samolotem PWS-1.
Konstrukcja.
Samolot PWS-1 był dwumiejscowym, ciężkim samolotem myśliwski, górnopłatem o konstrukcji mieszanej, napędzany silnikiem widlastym w układzie W ze stałym podwoziem klasycznym.
Samolot ten charakteryzował się nietypowym płatem o bardzo grubym profilu i lekkim skosie, z lotkami na całej krawędzi spływu, służących również jako klapy. Płat miał konstrukcję dwudźwigarową drewnianą, do pierwszego dźwigara krytą sklejką, dalej płótnem. Mocowany był do wieżyczki z rur stalowych na kadłubie oraz podparty dwiema parami zestrzałów. W wersji PWS-1 bis, płat był cieńszy i wykonany z duralu.
W przedniej części kadłuba na o konstrukcji kratownicowej spawanej z rur stalowych znajdował się silnik widlasty, a za nim zbiorniki paliwa o pojemności 375 l, który można było awaryjnie zrzucić. W środkowej części kadłuba rozmieszczono jedna za drugą dwie odkryte kabiny, pierwszą pilota, drugą obserwatora. Obie kabiny wyposażone były w urządzenia sterownicze i niezbędne przyrządy pokładowe. Na końcu kadłuba umieszczono usterzenie klasyczne drewniane, kryte płótnem. Stateczniki pionowe podparte były zestrzałami. Kadłub, poza silnikiem osłoniętym blachą aluminiową, kryty był płótnem.
Napęd stanowił silnik widlasty Lorraine-Dietrich Eb z dwułopatowym drewnianym śmigłem.

</doc>
<doc id="302819" url="https://pl.wikipedia.org/wiki?curid=302819" title="Wirus Coxsackie">
Wirus Coxsackie

Wirus Coxsackie, koksakiwirus – takson wirusów litycznych z rodziny "Picornaviridae", rodzaju "Enterovirus" (do którego należą też wirusy polio i ECHO), dzielący się na dwie grupy: Coxsackie A (23 znane wirusy) i Coxsackie B (6 wirusów).
Odkrycie.
Wirus Coxsackie został po raz pierwszy opisany w 1948 roku podczas badań nad polio. Jego nazwa pochodzi od miasta Coxsackie w stanie Nowy Jork, gdzie został wyizolowany po raz pierwszy.

</doc>
<doc id="302820" url="https://pl.wikipedia.org/wiki?curid=302820" title="Droga krajowa nr 92 (Polska)">
Droga krajowa nr 92 (Polska)

Droga krajowa nr 92 – droga krajowa klasy GP łącząca Rzepin z Poznaniem, Warszawą, Sulejówkiem, Mińskiem Mazowieckim i Kałuszynem. Jej przebieg jest równoległy do autostrady A2. Biegnie przez obszar czterech województw: lubuskiego, wielkopolskiego, łódzkiego i mazowieckiego.
Przez wiele lat droga ta nosiła oznaczenia drogi krajowej nr 2, mimo istnienia np. odcinka autostrady A2 z Wrześni do Konina. Do dziś z tego powodu bywa nazywana „starą dwójką”. Trasa trzykrotnie (w Poznaniu, Koninie i Kole) przekracza Wartę.
Od 1977 roku obowiązuje zakaz ruchu tranzytowego pojazdów ciężarowych przez Warszawę i obszar dawnego województwa warszawskiego w kierunku wschód-zachód, z wyłączeniem pojazdów dojeżdżających docelowo do miejscowości znajdujących się na tym obszarze. Objazd dla pojazdów ciężarowych wyznaczono tranzytową obwodnicą (DK50) na odcinku Sochaczew – Grójec – Mińsk Mazowiecki. Stosowne tablice kierujące tranzyt znajdują się w pobliżu ronda na połączeniu drogi nr 50 i 92 w Kuznocinie (koło Sochaczewa) oraz węzłów autostrady A2 i drogi nr 50 koło Żyrardowa i Mińska Mazowieckiego.
W latach 70. rozpoczęto przebudowę odcinka łączącego Poznań z Tarnowem Podgórnym i do 1984 roku droga dwujezdniowa kończyła się w Sadach, przy obecnym węźle z drogą do Lusowa. Na dalszym fragmencie do Tarnowa Podgórnego druga jezdnia powstała do 1985 roku.
W lutym 2003 roku na odcinku trasy, ówcześnie oznaczonej jako droga krajowa nr 2, między Swarzędzem a Paczkowem doszło do karambolu, w którym uszkodzeniu uległo ponad 100 pojazdów, a 31 osób zostało rannych. Przyczyną zdarzenia była gęsta mgła.
Na lata 2021–2022 zaplanowana jest przebudowa w Trzcielu skrzyżowania drogi nr 92 z drogą powiatową 1339F Trzciel – Zbąszyń do postaci ronda.
Odcinek arterii od węzła "Warszawa Zachód" z Trasą Powązki-Konotopa (drogi ekspresowe S7 i S8) do granicy Warszawy, pomimo istniejącego w terenie oznakowania potwierdzającego przebieg drogi krajowej nr 92, na wielu mapach drogowych nie jest do niej włączany.
Pikietaż.
Droga krajowa nr 92 w porównaniu do reszty dróg krajowych ma nietypowy pikietaż:
Historia numeracji.
W rezultacie oddawania do użytku kolejnych etapów autostrady, poprzednie fragmenty drogi nr 2 równoległe do niej oznaczano jako droga krajowa nr 92:
W latach 1986–2000 numer 92 przypisany był do drogi "Gliwice – Mikołów – Tychy (Bielsko-Biała)". Od 2000 roku trasa ta posiada numer 44.
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 11,5 tony.

</doc>
<doc id="302822" url="https://pl.wikipedia.org/wiki?curid=302822" title="Kurnik.org">
Kurnik.org



</doc>
<doc id="302823" url="https://pl.wikipedia.org/wiki?curid=302823" title="René Depestre">
René Depestre

René Depestre (ur. 29 sierpnia 1926 w Jacmel) – pisarz i poeta haitański.
Od 1945 pracował w redakcji czasopisma "Le Ruche", mając silną orientację socjalistyczną. Od 1946 (przejęcie władzy w Haiti przez juntę wojskową) przebywał na emigracji za granicą. W latach 1946-1951 studiował nauki polityczne na Sorbonie. Wydalony z Francji za działalność komunistyczną i antykolonialną, wyjechał w 1951 do Pragi, jednak i tam nie był mile widziany ze względu na antystalinowskie przekonania.
W latach 1952-1978 pracował w Hawanie jako wydawca i wykładowca. Założył tam wydawnictwo Cassa de las Americas. Kilkakrotnie wyjeżdżał do Chin i ZSRR jako reporter, krótko pracował też w Brazylii jako wykładowca literatury francuskiej. W 1959 udał się na Haiti, jednak ponownie zmuszony został do emigracji na Kubę po dojściu do władzy François Duvaliera.
W 1978 wyjechał z Kuby przerywając swe związki z partią komunistyczną i Fidelem Castro, osiadł we Francji, gdzie poświęcił się już tylko pisaniu.
Zadebiutował w 1945 tomem wierszy pt. "Eincelles". Opublikował poza tym cały szereg tomów wierszy, utrzymanych w poetyce négritude. Bardzo często wykorzystuje ludowe wierzenia haitańskie (voodoo), często sięga do haitańskiej przyrody, historii. W późniejszych tomikach coraz bardziej skłaniał się ku liryce osobistej, rezygnując z literackich manifestów.
Pisał także powieści, z których najgłośniejszą była "Hadrianna moich marzeń", nagrodzona w 1988 Nagrodą Renaudot.
W przekładzie na język polski ukazały się drobne wiersze Depestre'a, zamieszczone w antologiach, m.in. w "Antologii poezji afrykańskiej" w oprac. W. Leopold i Z. Stolarka, Warszawa 1974. Powieść "Harianna moich marzeń" ukazała się w 1992 w przekładzie M. Cebo-Foniok.

</doc>
<doc id="302828" url="https://pl.wikipedia.org/wiki?curid=302828" title="Zgromadzenie Najświętszych Serc Jezusa i Maryi">
Zgromadzenie Najświętszych Serc Jezusa i Maryi



</doc>
<doc id="302830" url="https://pl.wikipedia.org/wiki?curid=302830" title="Andrij Gawriuszow">
Andrij Gawriuszow



</doc>
<doc id="302832" url="https://pl.wikipedia.org/wiki?curid=302832" title="Dmytro Gorbuszyn">
Dmytro Gorbuszyn



</doc>
<doc id="302833" url="https://pl.wikipedia.org/wiki?curid=302833" title="Wielkie Oczy">
Wielkie Oczy

Wielkie Oczy () – wieś (dawniej miasto) w Polsce położona w województwie podkarpackim, w powiecie lubaczowskim, w gminie Wielkie Oczy. Leży na Płaskowyżu Tarnogrodzkim, w pobliżu granicy z Ukrainą. 
W latach 1975–1998 miejscowość administracyjnie należała do województwa przemyskiego; jest siedzibą gminy Wielkie Oczy.
Wielkie Oczy uzyskały lokację miejską w 1671 roku, zdegradowane w 1935 roku.
Historia.
Nazwa pochodzi prawdopodobnie od istniejących tu niegdyś dwóch stawów. Początki miejscowości sięgają XIV w. Już w XVI wieku istniał w Wielkich Oczach kościół będący filią parafii w Krakowcu. Przy nim Andrzej Modrzewski w 1667 roku osadził dominikanów. W następnych latach wybudowano murowany kościół i niewielki klasztor. 
W 1671 roku Wielkie Oczy otrzymały od króla Michała Korybuta Wiśniowieckiego prawa miejskie. W miasteczku rozwijał się handel i rzemiosło. Mikołaj Bazyli Potocki, starosta kaniowski, zapisał dobra Wielkie Oczy w województwie ruskim położone synowcowi swemu ks. Kajetanowi Potockiemu, kanonikowi katedralnemu krakowskiemu. 
W XIX w. działały tu dwie garbarnie, dwie cegielnie i aż cztery gorzelnie. W mieście w 1842 roku urodził się Bernard Henner, właściciel zakładów fotograficznych i radny miasta Przemyśla Pod koniec XIX w. było tu ok. 2 tys. mieszkańców – Polaków, Rusinów i Żydów. Po wojennych zniszczeniach w 1915 roku Wielkie Oczy podupadły, a w 1935 roku utraciły prawa miejskie. 
W 1926 roku władze zakonu dominikanów zlikwidowały klasztor, a parafię przekazały diecezji przemyskiej. W 1986 roku na frontonie kościoła  umieszczono tablicę ku czci Polaków pomordowanych w latach 1939 - 1946, zawierającą nazwiska wielu mieszkańców Wielkich Oczu i okolicznych wsi. 
O dawnym miejskim charakterze świadczy układ urbanistyczny z kwadratowym rynkiem, otoczonym kamieniczkami i drewnianymi domami. O dawnym współistnieniu trzech religii świadczą obiekty sakralne tych wyznań.

</doc>
<doc id="302834" url="https://pl.wikipedia.org/wiki?curid=302834" title="Artiom Kasjanow">
Artiom Kasjanow



</doc>
<doc id="302836" url="https://pl.wikipedia.org/wiki?curid=302836" title="Andrij Komarickij">
Andrij Komarickij



</doc>
<doc id="302837" url="https://pl.wikipedia.org/wiki?curid=302837" title="Braveheart. Waleczne serce">
Braveheart. Waleczne serce

Braveheart – Waleczne Serce – dramat historyczny produkcji amerykańskiej z 1995 roku w reżyserii Mela Gibsona, opowiadający o przywódcy szkockiego powstania przeciwko rządom Anglii, Williamie Wallace.
Film był kręcony od 6 czerwca do 26 października 1994. Serwis Rotten Tomatoes przyznał mu wynik 78%.
Fabuła.
Pod koniec XIII w. król Szkocji umiera nie zostawiwszy po sobie potomka, a tym samym następcy tronu. Władzę nad krajem przejmują Anglicy, Szkocja dostaje się pod panowanie angielskiego króla Edwarda I. Przejęcie władzy odbywa się w wyjątkowo krwawych okolicznościach. Jednym ze świadków gwałtów i morderstw jest kilkunastoletni chłopak, William Wallace. Po latach spędzonych pod opieką stryja dorosły William wraca do rodzinnej wioski. Jedną z pierwszych osób, które spotyka, jest Murron – przyjaciółka z lat dzieciństwa. Dawne uczucie przeradza się w wielką i szczerą miłość. Aby uniknąć hańbiącego prawa pierwszej nocy, młodzi biorą ślub w tajemnicy, nawet przed najbliższymi. Nie zapobiega to nieszczęściu. Któregoś dnia jeden z angielskich żołnierzy usiłuje zgwałcić Murron. W obronie własnej dziewczyna zadaje mu kilka ran, za co zostaje publicznie stracona.
Wydarzenie to staje się momentem przełomowym w życiu młodego Szkota. Oszalały z rozpaczy William z pomocą innych mieszkańców wioski szturmem zdobywa pobliską angielską warownię. Wokół niego zaczynają się gromadzić tłumy Szkotów, gotowe do walki ze znienawidzonymi Anglikami, a William otrzymuje przydomek Braveheart – Waleczne Serce. Dysponujący liczną armią król Edward I pacyfikuje szkockie wioski. Bitwa pod Stirling kończy się jednak zwycięstwem Szkotów.
William Wallace otrzymuje tytuł szlachcica z rąk szkockich panów, którzy wobec Anglików prowadzą jednak politykę niezwykle ugodową. Król Edward I proponuje rozmowy pokojowe, na które wysyła księżniczkę Isabelle. Isabelle szybko ulega fascynacji Williamem Wallace’em. Wkrótce zdradza mu plan sekretnego ataku Anglików, co pozwala wojskom szkockim uniknięcia zasadzki. Tym razem jednak przekupiona dobrami ziemskimi szlachta szkocka zdradza i wojska Wallace’a ponoszą klęskę. Williamowi udaje się odbudować swe oddziały, zagrożony król ponownie wysyła Isabelle z misją pokojową. Jej spotkanie z Wallace’em przybiera intymny charakter. Wkrótce jednak na skutek kolejnej zdrady zostaje on pojmany i wydany w ręce króla Edwarda I.
Nagrody.
Film otrzymał wiele nagród, m.in. był zdobywcą 5 Oscarów w 1995 roku:
Ocena filmu.
Użytkownicy portalu Filmweb ocenili obraz na 8,1 na 10 możliwych punktów (stan na styczeń 2022 przy liczbie 394 801 głosujących). Widzowie-użytkownicy anglojęzycznego portalu IMDb ocenili film na 8,4 na 10 (styczeń 2022).

</doc>
<doc id="302838" url="https://pl.wikipedia.org/wiki?curid=302838" title="Muchomor szorstki">
Muchomor szorstki

Muchomor szorstki ("Amanita franchetii" (Boud.) Fayod) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1889 r. Boudier nadając mu nazwę "Amanita aspera" var. "franchetii". Obecną, uznaną przez Index Fungorum nazwę nadał mu w 1989 r. Victor Fayod, podnosząc go do rangi odrębnego gatunku'.
Synonimy łacińskie:
Nazwę polską podał Franciszek Błoński w 1890 r. W polskim piśmiennictwie mykologicznym gatunek ten opisywany był też jako bedłka szorstka. 
Morfologia.
Średnica od 4 do 8 cm. Za młodu półkulisty, później wypukły do nisko wypukłego, na koniec prawie płaski. Na jasnożółtym tle gęsto pokryty małymi białawymi lub słomkowożółtymi strupowatymi łatkami, niekiedy na kapeluszu występują również odcienie brązowawe i zielonkawe. Brzeg gładki.
Gęste i białe z delikatnie piłkowatym ostrzem.
Ma wysokość od 4 do 8 cm, a jego średnica wynosi od 1 do 2,5 cm. Jest cylindryczny lub maczugowaty, białawy, później żółtawy, u podstawy w zgrubiałej części żółty lub z żółtymi strefami pierścieni. Pod kapeluszem widnieje wyraźne zwisający biały pierścień z żółtą obwódką na brzegu.
Biały (bez odcieni czerwonawych), tylko pod skórką kapelusza żółtawy. Stare owocniki nabierają nieprzyjemnego zapachu i smaku.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status V – zagrożony wyginięciem. Znajduje się na listach gatunków zagrożonych także w Niemczech, Danii, Holandii i Szwecji.
Występuje i w lasach liściastych i mieszanych, głównie pod dębami i bukami. Rośnie na ziemi, wśród mchów, Owocniki wytwarza od września do października.
Znaczenie.
Grzyb mikoryzowy, dla człowieka grzyb trujący.
Gatunki podobne.
Jest to charakterystyczny gatunek, więc trudno go pomylić z jakimś innym grzybem. Muchomor czerwieniejący ma podstawę trzonu i miąższ czerwonawe.

</doc>
<doc id="302839" url="https://pl.wikipedia.org/wiki?curid=302839" title="Tramwaje w Toruniu">
Tramwaje w Toruniu

Tramwaje w Toruniu – system komunikacji tramwajowej istniejący w Toruniu.
Początek komunikacji tramwajowej w Toruniu datuje się na rok 1891. Linie obsługuje Miejski Zakład Komunikacji Sp. z o.o. w Toruniu. System składa się z 6 linii dziennych. Tramwaje poruszają się po torach o rozstawie szyn 1000 mm. Tramwaje linii 1, 2, 4 i 5 kursują od rana do wieczora we wszystkie dni tygodnia. Pierwsze wozy wyjeżdżają na trasy po godzinie 4:30, a zjazd do zajezdni wykonują po 23:00. Linie 7 i 8 kursują od 4:50 do 18:50. Już niedługo powstaną dwie nowe linie z trasy do osiedla JAR na wschód i zachód. 
Charakterystyka.
Komunikacja tramwajowa nie jest głównym środkiem transportu w Toruniu, ale stanowi jego ważny element. Cała sieć znajduje się w granicach administracyjnych miasta. Torowiska są w 85% wydzielone z ruchu ulicznego. Większość tras jest dwutorowa, wyjątkiem jest pętla uliczna na Bydgoskim Przedmieściu. Cała sieć obecnie znajduje się w części miasta położonej na prawym brzegu Wisły – łączy wschodnie tereny z zachodnimi. Brakuje połączeń północ-południe. Torowiska biegną głównie przez tereny zurbanizowane (mieszkalne), wyjątkiem jest torowisko od ulicy Wschodniej do pętli Elana (tereny przemysłowe).
Historia.
Okres niemiecki 1891–1918.
Pierwszy tramwaj konny pojawił się w Toruniu 16 maja 1891 roku. Pierwsze wozy zaczęły kursy z Bydgoskiego Przedmieścia na Dworzec kolejowy Toruń Miasto przez: Rynek Staromiejski i ul. Szeroką, a przy ulicy Sienkiewicza zbudowano pierwsze budynki zajezdni (wozownię i stajnię). W 1893 roku pierwsza linia w mieście przewiozła ponad 550 tysięcy pasażerów przy 21 osobach całego personelu. Budowę i eksploatację tramwajów konnych prowadziło berlińskie przedsiębiorstwo Havestadt Contag. W 1898 roku komunikację tramwajową w mieście przejęła firma Towarzystwo Akcyjne Elektrizitäts Gesellschaft Felix Singer z Berlina, która w ciągu półtora miesiąca przebudowała tabor i linię w elektryczny tramwaj (linia ta, podobnie jak w następnych latach, była jednotorowa). Pod koniec 1901 roku komunikacja tramwajowa przeszła do firmy Zakłady Elektryczne miasta Toruń. Trasa pierwszej elektrycznej linii nr 1 biegła ulicami: (w dzisiejszym brzmieniu ich nazw) Bydgoska, Chopina, pl. Rapackiego, Kopernika, św. Ducha, Rynek Staromiejski, Szeroka, Królowej Jadwigi, Rynek Nowomiejski, św. Jakuba, pl. św. Katarzyny, Dworzec Toruń Miasto. Od czasu elektryfikacji sieci tramwajowej sukcesywnie zwiększano liczbę linii kursujących po mieście. W 1899 roku uruchomiono linię nr 2 łączącą centrum Torunia z wówczas jeszcze podmiejską wsią, a od 1906 roku dzielnicą Mokre. Na rok 1903 przypadła budowa pętli ulicznej okalającej sporą część Bydgoskiego Przedmieścia, w cztery lata później uruchomiono linię nr 3, która połączyła Rynek Staromiejski z północną dzielnicą miasta, Chełmińskim Przedmieściem.
Okres II Rzeczypospolitej 1920–1939.
Po I wojnie światowej wystąpiły perturbacje związane z tworzeniem się nowo powstałego państwa polskiego. Brakowało funduszy na sieć tramwajową, co doprowadziło w 1921 roku do trzymiesięcznej przerwy w kursowaniu wszystkich tramwajów na terenie miasta. Po kilku latach zastoju nastąpiło ponowne nasilenie w rozbudowę komunikacji tramwajowe. W 1928 roku rozpoczęto budowę mostu drogowego na Wiśle, który miał stanowić arterię ruchu komunikacyjnego między prawym i lewym brzegiem miasta. Dopiero w czasie budowy przeprawy zdecydowano, że centrum (plac Bankowy) zostanie połączone z Dworcem Toruń Główny linią tramwajową, wcześniej myślano o innych rozwiązaniach np. komunikacja trolejbusowa. Po oddaniu do użytku nowego mostu w 1934 roku, utworzono nową linię nr 4, spięła ona, tak jak wcześniej zakładano, plac Bankowy z Dworcem Toruń Główny i okolicznym Podgórzem – od 1938 roku dzielnicą miasta. W latach 1934–1935 powstała linia nr 5, łącząca Przedmieścia Jakubskie i Bydgoskie, będąca najdłuższą linią miasta (6,3 km; linia nr 1 miała wówczas 6 km, linia nr 2 – 3,8 km, linie 3 i 4 po około 2 km). W 1915 roku wprowadzono do toruńskich tramwajów konduktorów. Kilkakrotnie uzupełniano tabor o wozy silnikowe: w 1926 roku – cztery wozy hamburskiej firmy Siemens-Schuckertwerke, w 1929 roku dwa z sanockiej Fabryki Zieleniewskiego i w 1935 roku dwa z Gdańskiej Fabryki Wagonów. To nie wystarczyło, aby liczba i jakość taboru była zadowalająca, tym bardziej że ponad połowa wozów silnikowych (11 z 19) pochodziła z czasów niemieckich. Przed wybuchem II wojny światowej długość torowisk wynosiła 13,5 km.
Okres okupacji niemieckiej 1939–1945.
Przez prawie cały okres okupacji niemieckiej komunikacja tramwajowa (ruch liniowy) funkcjonowała bez większych przeszkód, jedynie linia do Dworca Toruń Główny została zawieszona na skutek wysadzenia mostu przez wojsko polskie (Tory tramwajowe na lewym brzegu Wisły od mostu do Dworca Kolejowego oraz na dwóch przęsłach mostu drogowego zostały w czasie wojny zlikwidowane przez okupanta). Po zbudowaniu przez Niemców mostu drewnianego, linię tę zastąpiono komunikacją autobusową, która z przerwami istniała do 1950 roku. Natomiast dla polskiej załogi przedsiębiorstwa okres okupacji był bardzo trudny. Została ona zdziesiątkowana kampanią wrześniową. Wielu pracowników znalazło się w obozach jenieckich lub na robotach przymusowych.
Okres PRL 1945–1989.
Lata 40..
Po II wojnie światowej, w wyniku złego stanu torowisk, ruch tramwajowy na pewien okres zawieszono. Komunikację szynową udało się przywrócić dopiero 1 maja 1945 roku. Wojnę przetrwało 16 z 19 wozów silnikowych, a także 14 doczep. Początkowo rozbudowa taboru odbywała się drogą pozyskiwania starych pojazdów z innych miast (najstarsze z nich z 1901 roku, część z 1916 roku), mimo to załoga borykała się z trudnościami w utrzymaniu taboru liniowego. Okres 1945–1950, to wegetacja całego przedsiębiorstwa. Bywało, że na 55 posiadanych jednostkach w ruchu liniowym było 6 do 9 wozów. Wagony doczepne w tym okresie w ogóle nie kursowały.
Lata 50..
Od 1954 roku następowała stopniowa poprawa nie tylko w komunikacji, ale i warunków pracy całej załogi przedsiębiorstwa. Nie zmienia to faktu, że pierwsze lata powojenne były szczególnie trudne dla toruńskiej komunikacji tramwajowej. Ciągle brakowało części zamiennych i innych materiałów potrzebnych do uzupełnienia zdewastowanych wozów. Wraz z odbudową zniszczonego mostu drogowego przez Wisłę przewidziano odbudowę linii tramwajowej do Dworca Toruń Główny. Uroczyste otwarcie mostu i linii nastąpiło w listopadzie 1950 roku (linię tramwajową otwarto 5 tygodni wcześniej). Od 1958 roku zaczęto uzupełniać tabor o nowe pojazdy z chorzowskiej firmy Konstal, ale również sprowadzano używane wozy, najczęściej z miast, w których likwidowano komunikację tramwajową (Słupsk, Inowrocław, Jelenia Góra i Olsztyn). Na koniec lat 50. długość torowisk wynosiła 17 km.
Lata 60..
W okresie masowej likwidacji linii tramwajowych w Polsce, szczególnie tramwajów wąskotorowych, w Toruniu – na przekór panującym tendencjom – władze miejskie przystąpiły do modernizacji i budowy nowych torowisk, między innymi wybudowano dwutorową linię w ciągu ulicy Broniewskiego.
Pod koniec lat 60. podjęto decyzję o wyprowadzeniu ruchu tramwajowego ze Starego Miasta. Linia przed likwidacją biegła od placu Bankowego (teraz Rapackiego) przez Łuk Cezara, ulicę Różaną, Rynek Staromiejski, następnie ulicą Szeroką, Królowej Jadwigi do Rynku Nowomiejskiego i dalej do placu św. Katarzyny. Na odcinku plac Bankowy – ul. Królowej Jadwigi torowisko było dwutorowe. Była ostatnią linią na terenie ścisłego centrum (Stare Miasto).
Lata 70..
Początek lat 70. to dokończenie inwestycji zaczętych w minionym dziesięcioleciu, czyli likwidacja torowiska w ścisłym centrum (Stare Miasto), po wcześniejszym wybudowaniu tzw. małej obwodnicy staromiejskiej ulicami: Wały Generała Sikorskiego i Szumana. Kasacja spowodowała, że tramwaje zniknęły z historycznego średniowiecznego centrum Torunia, a tym samym Toruń dołączył do grona miast, które zawiesiły kursowanie tramwajów w zabytkowej części miasta. W Toruniu obyło się to bez protestów mieszkańców. Pod koniec lat 70. sieć ponownie się rozrosła – powstała nowa linia numer 6, która łączyła Dworzec Główny PKP z wielkim zakładem przemysłowym – ulokowaną we wschodniej części miasta „Elaną”. W latach 1976–1980 w mieście funkcjonowały stare i nowe wersje wozów Konstalu, które stały się podstawą transportu w latach 70. i 80. XX wieku.
Lata 80..
Lata 80. nie spowodowały zahamowania rozwoju sieci tramwajowej na terenie miasta, co prawda w 1984 roku zlikwidowano torowisko do dworca Toruń Główny i od tego czasu sieć tramwajowa znajduje się tylko w prawobrzeżnej części Torunia, ale już w 1986 roku przedłużono torowisko do dużej dzielnicy – Na Skarpie, w 1987 roku otwarto linię w ulicy Kraszewskiego i Czerwona Droga – była to ostatnia wybudowana linia tramwajowa w Toruniu do czasu uruchomienia linii na Bielany (2014 rok). Te dwie ostatnie duże inwestycje w sieć dobrze wpłynęły na cały układ komunikacyjny miasta, a długość torowisk zwiększyła się do 26 km.
Po 1990 roku.
Lata 90..
Pierwsze lata przemian politycznych i gospodarczych były trudnym okresem dla toruńskich tramwajów. Podobnie jak w innych miastach Polski, zaczęła ona przeżywać regres. W 1991 roku zlikwidowano jednotorowe torowisko z centrum miasta do Dworca Toruń Północ. Tak duża (3 km) kasacja torowiska spowodowała, że sieć tramwajowa w mieście straciła na znaczeniu. Cała duża północna dzielnica miasta (Chełmińskie Przedmieście) została pozbawiona komunikacji tramwajowej. Zastąpiono ją komunikacją autobusową i taki stan trwa do dziś. W latach 2018–2023 władze miasta planują przywróceniu tejże linii tramwajowej.
Lata 2000–2009.
Początek XXI wieku to odwrócenie tendencji marginalizowania transportu szynowego w mieście. Co prawda nastąpiło kolejne ograniczanie linii tramwajowej (30 grudnia 2004 roku zawieszono linię numer 5, łączącą Elanę z pętlą przy ul. Olimpijskiej), ale zaczęto poważnie myśleć o modernizacji i rozbudowie sieci. Przystąpiono do unowocześniania taboru tramwajowego, remontując stare 805Na. Chrzest pierwszego zmodernizowanego składu odbył się na terenie zajezdni tramwajowej w 2007 roku, przy udziale mieszkańców i władz miasta. Na koniec dekady wybrano ostateczny wariant przebiegu nowej trasy na Bielany i do miasteczka uniwersyteckiego.
Po 2010 roku.
Po roku 2010 kontynuowano modernizację starych wagonów 805Na i zaczęto remont lub przebudowę licznych torowisk w mieście, między innymi na ulicy Szumana i na placu Hoffmana. Rozpoczęto projektowanie nowego odcinka torowiska do miasteczka uniwersyteckiego i węzła przesiadkowego w alei Solidarności. Nastąpiła poprawa w infrastrukturze przystankowej, między innymi likwidacji uległ przystanek „Waryńskiego” (do tramwaju wchodziło się z ulicy), po wcześniejszym wybudowaniu nowego przystanku „Gołębia” już z platformą, a w zachodniej części miasta zmieniono nazwę dwóch przystanków – „Merinotex” na „Szosa Bydgoska” i „Stadion” na „plac Skalskiego” – oraz pętli tramwajowej „Merinotex Pętla” na „Motoarena”.
Kolejne zmiany w komunikacji tramwajowej przyniosła budowa nowego mostu drogowego im. Elżbiety Zawackiej i nowej Trasy Wschodniej. W ramach rozbudowy placu Daszyńskiego zostało zlikwidowane torowisko przy ulicy Wschodniej. 31 marca 2011 roku o godzinie 22.58 po raz ostatni przemierzył ulicę Wschodnią skład 213+214. Była to do dziś ostatnia likwidacja torowiska w Toruniu. Od 1 kwietnia 2011 roku tramwaje linii nr 4 dojeżdżały jedynie do pętli Wschodnia.
W marcu 2013 roku ruszyła budowa nowej linii tramwajowej na Bielany. Otwarto ją uroczyście przy udziale władz miasta, mieszkańców i gości w dniu Święta Torunia w czerwcu 2014 roku. Powstały trzy duże skrzyżowania tramwajowe (plac NOT, plac Teatralny i skrzyżowanie ulic Sienkiewicza, Broniewskiego i Bema), co pozwoliło na lepsze wykorzystanie torowisk do ruchu liniowego oraz pierwszy w historii Torunia węzeł przesiadkowy, który integruje komunikację tramwajową z autobusową. Od 25 czerwca 2014 roku zmieniono trasę linii numer 1, którą skierowano na nowe torowisko do miasteczka uniwersyteckiego przez węzeł przesiadkowy, a linię numer 3 z ulicy Uniwersyteckiej przekierowano na aleję Solidarności. Trasę linii numer 2 i 5 pozostawiono bez zmian, natomiast linię numer 4 zawieszono, a po czterech miesiącach przywrócono do ruchu liniowego, ale na zmienionej trasie. Dziś kuruje od pętli Uniwersytet do pętli Elana.
Od października 2014 roku do czerwca 2015 roku – zgodnie z wcześniejszym zamówieniem Urzędu Miasta z Pesy – docierały sukcesywnie do Torunia niskopodłogowe składy Swing 122NbT w liczbie 12. Na początku 2015 roku podpisano kolejną umowę z Pesą na dostawę pięciu niskopodłogowych składów Swing, tym razem dwukierunkowych. Tramwaje te docierały do miasta sukcesywnie, a ostatni z nich dotarł do Torunia w grudniu 2015 roku.
Rok 2015 upłynął na pracach torowych na ulicach, m.in.: Szumana, Warszawskiej i Ślaskiego, a 7 października otwarto drugi węzeł przesiadkowy na Placu 18 Stycznia.
W 2016 roku władze miasta przeprowadziły konsultacje społeczne dotyczące przebiegu dwóch nowych linii tramwajowych: do dzielnic Jar i Rubinkowo. Do pierwszej z nich trasa została wytyczna ulicami, m.in.: Szosa Chełmińska, Długa i Legionów, natomiast w wyniku protestów mieszkańców Rubinkowa przebieg drugiej trasy nie został ustalony, a konsultacje w tej sprawie odroczono.
W tym samym roku przeprowadzono prace torowe, m.in. na ulicy Broniewskiego.
W styczniu 2017 roku rozpisano przetarg na projekt nowej linii tramwajowej na Jar, natomiast jego rozstrzygnięcie i podpisanie umowy ze zwycięską firmą miało miejsce na początku września tegoż roku. W kwietniu tego samego roku ogłoszono drugi przetarg, tym razem dotyczący przebudowy układu torowo-drogowego na ul. Wały gen. Sikorskiego i al. Jana Pawła II wraz z budową wydzielonego pasa tramwajowo–autobusowego, a także nowego, dwutorowego odcinka torowiska łączącego pl. Niepodległości z pl. Artylerii Polskiej. Przetarg ten został rozstrzygnięty w grudniu 2017 roku, a umowę ze zwycięską firmą podpisano 23 stycznia 2018 roku.
W lipcu w siedzibie Ministerstwa Rozwoju w Warszawie prezydent Torunia podpisał umowę o dofinansowanie projektu pn. „Poprawa funkcjonowania komunikacji miejskiej w Toruniu – Bit-City II” w wysokości prawie 200 milionów złotych.
We wrześniu władze miasta ponownie zorganizowały konsultacje społeczne dotyczące nowej linii tramwajowej na terenie dzielnicy Rubinkowo. Podobnie jak w konsultacjach, które miały miejsce rok wcześniej, mieszkańcy sprzeciwili się budowie linii tramwajowej na Rubinkowie. W tym samym roku przeprowadzono prace torowe, m.in. na ul. Skłodowskiej – Curie.
Torowiska.
Nieużywane, odcięte od sieci.
Ponadto zachowały się pojedyncze słupy trakcyjne przy dworcu Toruń Główny.
Inwestycje i plany.
Inwestycje realizowane do roku 2014.
Toruń w ramach Regionalnego Programu Operacyjnego, czyli funduszy unijnych, otrzymało 10 milionów euro na rozbudowę sieci tramwajowej w latach 2007–2013. W projekcie przewidziano następujące projekty:
Największą inwestycją była budowa nowej linii tramwajowej do kampusu UMK w dzielnicy Bielany. Na zlecenie Urzędu Miasta firma WYG International przeprowadziła analizy dotyczące trasy przebiegu linii, ostatecznie zdecydowano, że nowa linia pobiegnie od ulicy Broniewskiego ulicą Sienkiewicza i po północnej stronie Gagarina, skąd skręci w ulicę Okrężną, którą dotrze do pętli Uniwersytet. Nowe torowisko liczy 1,9 km. W 75% biegnie wydzielonym pasem, tzw. zielonym torem. Od pl. Teatralnego na trasie do pętli zlokalizowanych jest 9 przystanków, w tym sześć nowych – „Cinema City”, „700-lecia”, „Matejki”, „Sienkiewicza”, „Fałata”, „Od Nowa”, „Akademiki”, „UMK (rektorat)”, „Okrężna”. 10. przystanek znajduje się przy pętli. We wrześniu 2010 roku odbył się konkurs na zaprojektowanie i wybudowanie linii, najtańszą ofertę opiewającą na kwotę 47,7 mln zł złożył warszawski Budimex. Budowa linii tramwajowej w kierunku UMK rozpoczęła się 11 marca 2013 roku. Tramwaje rozpoczęły kursowanie na nowej linii 24 czerwca 2014 roku.
Plany inwestycyjne w latach 2014–2023.
Władze miasta planują w ramach perspektywy unijnej 2014–2023 wybudowanie dwóch linii tramwajowych.
Plany inwestycyjne po 2023 roku.
Linia tramwajowa łącząca Toruń z Bydgoszczą.
Z pomysłem budowy linii tramwajowej między stolicami województwa wystąpił w 2013 roku marszałek województwa kujawsko-pomorskiego. Tramwaj łączący oba miasta byłby elementem integracji obszaru metropolitalnego tychże miast. Zarówno w Bydgoszczy, jak i w Toruniu byłby on wpięty w obecną sieć tramwajową. Miałby to być typowy tramwaj z własnościami komunikacji miejskiej.
Projekt znajduje się we wstępnej fazie przygotowań, stąd brakuje jeszcze szczegółów dotyczących budowy i kosztów całego przedsięwzięcia. Decyzję musi poprzedzić szereg analiz i opracowań, od zbadania zasadności ekonomicznej aż po rozwiązania techniczne (np. most na rzece Wiśle w Fordonie).
Przystanki.
W Toruniu po wybudowaniu łącznika torowego w centrum miasta liczba przystanków wzrosła do 52. Wszystkie platformy są przystosowane do obsługi taboru niskopodłogowego oraz wyposażone w wiaty przystankowe, w System Informacji Pasażerskiej i w monitoring, a także w małą architekturę.
Tabor.
Wagony zamówione.
W czerwcu 2013 roku MZK Toruń ogłosił przetarg na zakup 12 nowych w pełni niskopodłogowych tramwajów przegubowych. Oferty złożyły firmy Pesa i Solaris. Wynik przetargu został ogłoszony 1 października 2013 roku. Najkorzystniejszą ofertę złożyła firma Pesa, a oferta firmy Solaris została odrzucona. Umowę podpisano 18 grudnia 2013 roku w zajezdni MZK. Kontrakt warty jest ponad 92,5 mln zł. 30 września 2014 roku do Torunia dotarł pierwszy (z docelowo 12) niskopodłogowy tramwaj typu Swing. 8 czerwca do zajezdni tramwajowej na ul. Sienkiewicza dojechał ostatni tramwaj trójczłonowy, kończąc realizację przetargu na zakup 12 nowych tramwajów.
7 listopada 2014 roku Miejski Zakład Komunikacji w Toruniu ogłosił przetarg na dostawę do końca września 2015 roku nowych, niskopodłogowych, przegubowych wozów tramwajowych. Zamówienie obejmowało dostawę 4 (możliwość zakupu 2 wozów dodatkowo) składów dwukierunkowych o długości od 28 do 32 m. Jedyną ofertę złożyła bydgoska Pesa, która koszt dostawy 4 pięcioczłonowych tramwajów wraz z tzw. pakietem serwisowym wyceniła na ponad 38 mln zł przy planowanym kosztorysie przewoźnika wynoszącym 35,3 mln zł. Ostatecznie władze miasta zdecydowały się na zakup 5 składów dwukierunkowych Pesa Swing Duo oraz jednego wozu wieżowego do obsługi nowych tramwajów, jak i sieci trakcyjnej. Podpisanie umowy w tej sprawie nastąpiło 8 kwietnia 2015 roku. Dostawy pojazdów zakończono 24 grudnia.
W grudniu 2019 roku Miejski Zakład Komunikacji w Toruniu ogłosił przetarg na dostawę 5 nowych tramwajów niskopodłogowych, przegubowych wozów tramwajowych. Jedyną ofertę o wartości 46.405.101,75 zł brutto złożyła bydgoska Pesa, z którą w lipcu 2020 roku MZK podpisał kolejną umowę, przewidującą w ciągu 2 lat dostawę 5 wozów pięcioczłonowych o długości 32 m, przeznaczonych do obsługi nowej trasy na Osiedle Jar. Pojazdy będą wyposażone w klimatyzację, monitoring wizyjny, komputer pokładowy, WiFi, gniazda ładowania USB, biletomaty, zapowiedzi głosowe i wizualne przystanków, system zliczania pasażerów, monitory reklamowe, a podłoga zostanie wyłożona wykładziną antypoślizgową.
Wagony zmodernizowane.
Modernizacja i przebudowa wagonów
Wagony techniczne.
Tabor techniczny
Wagon szkoleniowy
Wagony – kasacja lub sprzedaż.
27 lipca 2022 w starym kamieniołomie w Piechcinie zatopiono wóz nr 253, co miało na celu uatrakcyjnienie tamtejszego akwenu płetwonurków.
Wygląd tramwajów.
W Toruniu w okresie międzywojennym tramwaje były koloru żółtego, dopiero po wojnie zmieniono barwę wagonów na krem i czerwień (kremowe były elementy na wysokości okien).
Na początku latach 70. XX wieku na tory wyjechały pierwsze tramwaje przegubowe typu 803N i też były kremowo – czerwone (krem występował na wysokości okien i na dolnych elementach wozu). Pierwszy wagon 805Na, który stanowi obecnie najliczniejszą grupę w taborze pojawił się na ulicach miasta w 1980 roku i również był w dwóch barwach: krem i czerwień.
Od 2007 roku po Toruniu kursują zmodernizowane składy typu 805NaND w kolorystyce żółto-niebieskiej (kolor żółty ma symbolizować kolorystyczny powrót do korzeni, a niebieski nawiązuje do barw Torunia).
Od października 2014 roku MZK posiada 12 niskopodłogowych składów typu swing. Nawiązanie kolorystyczne jest inne niż w tramwajach 805NaND. Kolor niebieski symbolizuje niebo, a żółty promienie słoneczne. Kolorystyka dla nowego taboru została wybrana w drodze konkursu przez mieszkańców Torunia, a zaprojektowali ją studenci Wydziału Sztuk Pięknych UMK w Toruniu.
Remonty torowisk.
Podczas remontów torowisk tramwajowych w Toruniu, wprowadza się następujące praktyki:
Zasilanie trakcji tramwajowej.
Trakcja tramwajowa zasilana jest standardowym napięciem dla polskich sieci tramwajowych, dostarczana przez 3 podstacje:
W latach 2014 – 2015 zmodernizowano stacje trakcyjne zasilania dla całej sieci tramwajowej w Toruniu. Modernizowano i rozbudowo wtedy trzy podstacje, tj. „Zachodnia”, „Wschodnia” i „Centralna”. Prace remontowe kosztowały ponad 8,5 mln zł.
System Informacji Pasażerskiej.
W lutym 2014 roku rozpoczął się montaż pierwszych słupów SIP na przystankach tramwajowych. System Informacji Pasażerskiej, który za pomocą tablic świetlnych pokazuje pasażerom rzeczywisty czas przyjazdu tramwajów na przystanki, został uruchomiony w czerwcu 2014 roku. W systemie przewidziano zainstalowanie 27 jednostronnych tablic i 18 dwustronnych na 44 przystankach tramwajowych na terenie całego miasta. Pojazdy szynowe zostały wyposażone w anteny satelitarne GPS, ustalające aktualne położenie wozu oraz adaptery GPRS przekazujące te informacje do centrum dyspozytorskiego, które mieści się przy ul. Sienkiewicza (zajezdnia tramwajowa). Systemem objętych zostało 33 wagonów.
Patroni toruńskich tramwajów.
18 stycznia 2020 roku władze MZK w ramach obchodów 100-lecia powrotu Torunia do wolnej Polski nazwały siedem tramwajów (Pesa Swing i Pesa Swing Duo) imionami wybitnych twórców toruńskiej niepodległości. Kolejni patroni zostali wybrani w lutym 2022:

</doc>
<doc id="302843" url="https://pl.wikipedia.org/wiki?curid=302843" title="Braveheart">
Braveheart



</doc>
<doc id="302848" url="https://pl.wikipedia.org/wiki?curid=302848" title="Ustrój polityczny Estonii">
Ustrój polityczny Estonii

Estonia jest krajem demokratycznym, w którym występuje wielopartyjny parlamentarno-gabinetowy system rządów. Występuje tu trójpodział i równowaga władz, władza ustawodawcza znajduje się w rękach jednoizbowego parlamentu. Egzekutywa jest dualistyczna – składa się z prezydenta i rządu, a wymiar sprawiedliwości sprawowany jest przez niezawisłe sądy.
Zarys historii ustroju.
24 lutego 1918 r. proklamowana została niepodległość Estonii. Od tego czasu w kraju dokonało się bardzo wiele w dziedzinie kształtowania ustroju państwowego. W ciągu 22 lat (1918-1940) istnienia niepodległej Estonii jej ustrój przeżywał szybką ewolucję.
W dniach 5-7 kwietnia 1919 r. odbyły się w Estonii wybory do Zgromadzenia Ustawodawczego (Asutarkogu). Znaczną przewagę w tych wyborach uzyskały partie lewicowe (Partia Pracy, socjaldemokracja, rewolucjoniści). 4 czerwca konstytuanta estońska uchwaliła tymczasową konstytucję. Rzeczą charakterystyczną było to, że akt ten nie ograniczał się wyłącznie do ogólnego określenia ustroju i organów władzy, ale normowała również sprawy, które zwykle ustanawiane są dopiero w konstytucji (gwarancje swobód obywatelskich, prawa mniejszości narodowych). Dlatego też kształt przyszłej konstytucji Estonii był już częściowo ukształtowany w akcie tymczasowym.
Uchwalona 15 czerwca 1920 r. Konstytucja Republiki Estońskiej na plan pierwszy wysuwała przewodnią rolę narodu w życiu politycznym kraju. Akt ten przewidywał rozległą rolę i kompetencje władzy ustawodawczej, która miał sprawować parlament – Riigikogu, wybierany na 3-letnią kadencję. Parlament sprawował pełną kontrolę nad rządem, wybierał dowództwo armii, sprawował nadzór nad sądownictwem.
Konstytucja z 1920 r. nie przewidywała instytucji prezydenta. Głową państwa był naczelnik (Riigvanem), którym był aktualnie urzędujący premier. Władzę wykonawczą sprawował rząd na czele właśnie z premierem, którego pozycja była jednak słaba. Był on tylko swoistym "primus inter pares" wobec ministrów, których bezpośrednio mianował Riigikogu. Rząd był więc niemal całkowicie podległy parlamentowi, co uwidoczniło się w praktyce politycznej, kiedy to poszczególne frakcje parlamentarne wywierały naciski na ministrów, co z kolei powodowało niestabilność systemu.
Władzę sądowniczą sprawowały „niezależne w swej działalności” sądy, jednak sędziowie wybierani byli przez Riigikogu. Supremacja parlamentu uwidaczniała się również w fakcie, że wydawał on nawet rozporządzenia wykonawcze do ustaw.
Kolejną charakterystyczną cechą konstytucji z 1920 r. była duża rola demokracji bezpośredniej. Z inicjatywą ludowoustawodawczą mógł wystąpić naród, zbierając tylko 25 tys. podpisów pod projektem ustawy. Taki projekt był poddawany pod głosowanie w parlamencie, a w przypadku odrzucenia ustawy projekt był poddawany pod referendum. Gdy obywatele poparli projekt, nabierał on mocy prawnej, a jednocześnie prowadziło to do rozwiązania Riigikogu.
Bardzo daleko szły prawa mniejszości narodowych, które od zawsze stanowiły w Estonii znaczną część społeczeństwa. Mniejszości mogły tworzyć autonomiczne instytucje, ponadto Niemcy, Szwedzi i Rosjanie (najliczniejsze mniejszości) mogły wobec instytucji państwowych używać swego języka ojczystego.
W przeciwieństwie do innych państw, w owym czasie rozdrobnienie polityczne nie miało w Estonii tak drastycznego charakteru. W roku 1932 w kraju istniało zaledwie 6 frakcji parlamentarnych reprezentujących interesy robotników, przedsiębiorców i chłopów. Jednak podobnie jak inne kraje, trapiła Estonię niestabilność systemu politycznego. Średnia długość trwania gabinetu wynosiła ok. 8 miesięcy.
Wobec rosnącego niezadowolenia uznano, że nieuniknione są zmiany w konstytucji, która dawała zbyt daleko idącą dominację parlamentowi. Jednak dwa projekty nowej konstytucji, przygotowane przez lewicowy w większości parlament w 1932 roku, upadły w referendum. Dopiero projekt przygotowany przez skrajnie prawicową organizację EVL (Eesti Vabadussojalaste – Związek Uczestników Wojny Wyzwoleńczej) zyskał zdecydowane poparcie społeczeństwa. Nowa konstytucja weszła w życie 24 stycznia 1934 r. Oddawała ona niemal pełnię władzy prezydentowi, wybieranemu przez lud na pięć lat. Rząd był właściwie organem wykonawczym prezydenta, również kompetencje parlamentu zostały ograniczone w sposób radykalny. Prezydentem wybrano przywódcę prawicowego Związku Agrariuszy – Konstantina Pätsa. Nowy prezydent z czasem zyskał niemal całkowitą władzę, praktyka polityczna pokazała, że Päts zmierza do rozszerzenia swych kompetencji. Doszło do tego, że Riigikogu przestał obradować, a w kraju wprowadzono stan wyjątkowy. Dopiero na początku roku 1937 z inicjatywy prezydenta rozpoczęło pracę powołane w powszechnych wyborach Zgromadzenie Narodowe mające na celu uchwalenie nowej konstytucji. Akt ten uchwalony został 28 lipca 1937 roku, a wszedł w życie z początkiem roku 1938. Na jego mocy Estonia pozostawała republiką, utrzymana została instytucja prezydenta wybieranego w wyborach powszechnych na 6 lat. Prezydent powoływał rząd, zaś dwuizbowy parlament wybierany był co 5 lat. Konstytucja ta miała charakter umiarkowany. Z jednej strony ostatecznie likwidowała dominację Riigikogu, z drugiej zaś kładła kres wszechwładzy prezydenta.
Od roku 1940 Estonia weszła w skład Związku Radzieckiego. Jej niezależność została przywrócona dopiero w roku 1991, kiedy to kraj ten odłączył się od rozpadającego się ZSRR. Niepodległość Republiki Estonii proklamowano 20 sierpnia 1991 r.
Konstytucja.
Konstytucja Republiki Estońskiej została przyjęta 28 czerwca 1992 r. poprzez referendum, które zostało rozpisane na podstawie przepisów ustawy zasadniczej z 1938 r. Jest ona spisana w jednym akcie prawnym, składającym się z preambuły i 15 rozdziałów.
Art. 1 Konstytucji mówi: „Estonia jest niepodległą i suwerenną republiką demokratyczną, w której najwyższa władza należy do narodu. Niepodległość i suwerenność Estonii jest nieprzemijająca i niezbywalna.” Oprócz tego podstawowymi zasadami ustroju są według ustawy zasadniczej: „podział władz (§ 4), legalizm (polegający na sprawowaniu władzy państwowej wyłącznie na podstawie Konstytucji i zgodnych z nią ustaw – § 3) oraz uznanie powszechnych norm i zasad prawa międzynarodowego za nierozłączną część systemu prawnego Estonii (§ 3).” Cechą charakterystyczną jest brak zasady państwa prawa.
Naród sprawuje swą suwerenność nie tylko poprzez wybory do parlamentu (Riigikogu), ale przy pomocy instytucji referendum (§ 56). Referendum ma zawsze moc wiążącą, lecz decyzją parlamentu pozostaje, czy zostanie ono przeprowadzone. Riigikogu może poddać pod referendum projekt ustawy lub inne zagadnienie państwowe (§ 105 ust. 1). Nawiązaniem do konstytucji z 1920 r. jest przepis mówiący, że jeżeli projekt ustawy nie zostanie zaakceptowany przez obywateli w referendum, wówczas prezydent ma obowiązek rozwiązać parlament i zarządzić przedterminowe wybory (§ 105 ust. 4).
W części mówiącej o podstawowych prawach, wolnościach i obowiązkach (rozdz. II) konstytucja wzorowana jest na Europejskiej Konwencji Praw Człowieka. Jeśli chodzi o prawa ekonomiczne i socjalne, wyróżnia się spośród innych ustaw zasadniczych regionu. Nie przyznaje ona tak wielu praw socjalno-ekonomicznych, wyrażając się w tej dziedzinie bardzo ostrożnie. Gwarantuje prawo do ochrony zdrowia (brak jednak konkretnego wyliczenia tych praw – § 28 ust. 1), prawo do pomocy państwa na wypadek starości, utraty żywiciela lub ubóstwa, niezdolności do pracy (§ 28 ust. 2), prawo do nauki (bezpłatna i obowiązkowa oświata dla dzieci w wieku szkolnym – § 37). Brak w niej gwarancji prawa do pracy. Państwo jest jedynie zobowiązane do „pomagania szukającym pracy” (§ 29).
Odmienność konstytucji Estonii zaznacza się w postanowieniach mówiących o obywatelstwie i języku. Jest ona spowodowana najnowszą historią tego kraju i wynikającymi z niej sytuacjami (liczna mniejszość rosyjska). Obywatelstwo Estonii ma określać ustawa (§ 8 ust. 4), także posługiwanie się językami mniejszości w postępowaniu sądowym i policyjnym pozostawiono ustawie (§ 52 ust. 3). Zapewnia jednak mniejszościom prawo do tworzenia instytucji samorządowych (§ 50).
Zmiana postanowień konstytucji może mieć miejsce na trzy sposoby. Pierwsza z nich polega na uchwaleniu projektu bezwzględną większością przez parlament i poddaniu go referendum. Jest to jedyny sposób zmiany zasad ogólnych i postanowień o trybie zmiany konstytucji.
Ogólnie rzecz biorąc, w swych postanowieniach ogólnych konstytucja Estonii opiera się na zachodnioeuropejskich standardach praw człowieka, posiada również cechy typowe dla wielu państw byłego bloku wschodniego. Nawiązuje też w niektórych swych przepisach do poprzednich konstytucji Estonii – z lat 1920 i 1938.
Ustrój terytorialny.
Republika Estońska jest państwem unitarnym. Podzielona jest na 15 okręgów administracyjnych ("maakonnad") i 6 okręgów miejskich. Okręgi administracyjne to: Hiuma, Harju, Ida Viru, Järva, Jõgeva, Lääne, Lääne Viru, Põlva, Pärnu, Rapla, Saare, Tartu, Valga, Viljandi i Võru. W kraju występują ponadto trzy rodzaje jednostek administracyjno-terytorialnych: gminy, miasta i powiaty. Samorząd lokalny tworzony jest w miastach i gminach, które tworzą powiaty. Te są natomiast zarządzane przez administrację państwową. Materię tę reguluje ustawa o administracyjno-terytorialnym ustroju Estonii (z 22 lutego 1995 r.).
Organami samorządu jest Zgromadzenie oraz Magistrat. W określonych sytuacjach wykorzystywane są także instytucje demokracji bezpośredniej.
Zgromadzenie powoływane jest w powszechnych wyborach na 3 lata. Liczebność jego członków jest ustalana proporcjonalnie do liczby mieszkańców danego obszaru, nie może jednak być mniejsza niż 7 osób. Wszyscy członkowie Zgromadzenia otrzymują mandat wolny – nie mogą być więc odwołani przez wyborców. Taka sytuacja może nastąpić tylko w określonych przez ustawę okolicznościach i doprowadza do odwołania wszystkich członków naraz. Pracami Zgromadzenia kieruje przewodniczący. Organ obraduje na jawnych posiedzeniach, może też powoływać komisje.
Organem wykonawczym Zgromadzenia jest Magistrat. Jest on też przez Zgromadzenie powoływany. Na czele Magistratu stoi mer miasta lub wójt gminy. Do kompetencji Magistratu należy m.in.: przygotowywanie spraw dla obrad Zgromadzenia, wdrażanie podjętych przez nie decyzji, a także wszystkie działania, które nie zostały zarezerwowane dla Zgromadzenia.
Nad prawidłowością prac Zgromadzenia i Magistratu czuwa, powoływana przez Zgromadzenie na 2 lata komisja rewizyjna.
Obywatele mają prawo występować z inicjatywą ludowoustawodawczą. Z projektem aktu prawnego może wystąpić co najmniej 1% mieszkańców gminy (ale nie mniej niż 5 osób) posiadających prawa wyborcze. Każdy obywatel jest ponadto uprawniony do zażądania unieważnienia wdrożonego w życie aktu, jeżeli jego przepisy bezprawnie naruszają prawa obywatela.
Samorządy lokalne mogą część swoich kompetencji przekazać utworzonemu przez siebie Związkowi Jednostek Samorządowych. Związek taki może zawierać umowy z organami centralnymi, a także może być członkiem organizacji międzynarodowych. Samorządy lokalne nie mogą natomiast przekazywać kompetencji instytucjom rządowym. Nadzór finansowy nad samorządami sprawuje kontrola państwowa, natomiast nadzór prawny sprawowany jest przez Kanclerza Sprawiedliwości.
Na szczeblu powiatu przedstawicielem samorządów jest Zgromadzenie Powiatowe. Starosta powiatowy mianowany jest przez rząd po uprzedniej akceptacji Zgromadzenia.
Zgromadzenie Państwowe.
Estoński parlament – Zgromadzenie Państwowe (Riigikogu) składa się ze 101 deputowanych, wybieranych w wyborach pięcioprzymiotnikowych: równych, wolnych, powszechnych, bezpośrednich i tajnych. Kadencja wynosi 4 lata. Mandaty rozdzielane są przy pomocy metody d'Hondta.
Podstawową rolą parlamentu jest uchwalanie ustaw oraz udzielanie pełnomocnictw do tworzenia rządu desygnowanemu przez prezydenta kandydatowi na premiera. Parlament może także kontrolować działalność rządu, poprzez instytucję wotum nieufności wobec rządu lub poszczególnych ministrów.
Parlament wybiera również prezydenta oraz zatwierdza budżet państwa (przyjmuje także sprawozdanie z jego realizacji). W określonych przez konstytucję sytuacjach, Zgromadzenie Państwowe wyłania także kandydata na premiera.
System wyborczy.
Deputowani wyłaniani są w pięcioprzymiotnikowych wyborach. Mandaty rozdzielane są w systemie proporcjonalnym, dla każdego okręgu wyborczego oblicza się tzw. liczbę prostą, która powstaje przez podzielenie ważnych głosów przez przypadające na dany okręg mandaty. Kandydat zostaje wybrany, jeżeli liczba oddanych na niego głosów jest większa lub równa liczbie prostej. Pozostałe mandaty (kompensacyjne) rozdzielane są z wykorzystaniem zmodyfikowanej metody d'Hondta. Próg wyborczy wynosi 5%.
Czynne prawo wyborcze wynosi w Estonii 18 lat, a bierne – 21.
Prezydent.
Wybierany jest przez parlament na kadencję trwającą 5 lat. Wymagane jest, aby kandydat na prezydenta miał minimum 40 lat. Prezydent nie ponosi odpowiedzialności politycznej, ale na wniosek Kanclerza Sprawiedliwości może być pociągnięty do odpowiedzialności karnej.
Uczestniczy w obsadzeniu urzędu premiera i innych stanowisk rządowych, wskazuje kandydata na Kontrolera Państwowego i Kanclerza Sprawiedliwości, powołuje sędziów Sądu Państwowego. W ściśle określonych przez konstytucję przypadkach ma prawo lub obowiązek rozpisać przedterminowe wybory parlamentarne.
Prezydenci Estonii:
Rząd.
Działalność rządu, na czele z premierem, jest ściśle powiązana z parlamentem oraz prezydentem. Dzieje się tak, ponieważ zarówno upłynięcie kadencji głowy państwa, jak i Zgromadzenia Państwowego, a także uchwalenie przez Riigikoku wotum nieufności wobec rządu, automatycznie powoduje jego dymisję.
Procedura powoływania nowego rządu jest dość złożona:
W celu zainicjowania procedury wotum nieufności wobec rządu, premiera czy poszczególnych ministrów, konieczny jest pisemny wniosek minimum 1/5 składu parlamentu.
Premierzy Estonii w latach:
Sąd Państwowy.
Sąd Państwowy to sąd najwyższy realizujący również funkcje właściwe dla trybunałów konstytucyjnych, tzn. na wniosek Kanclerza Sprawiedliwości orzeka o ważności aktów wydanych przez władzę ustawodawczą, wykonawczą lub samorządową. Stwierdza czy są one sprzeczne z konstytucją lub ustawami.
Składa się z sędziów powoływanych przez prezydenta. Stanowisko sędziego jest dożywotnie, a może on zostać pociągnięty do odpowiedzialności tylko na wniosek Kanclerza Sprawiedliwości i za jednoczesną zgodą parlamentu.
Kanclerz Sprawiedliwości.
Powoływany jest na 7 lat przez parlament. Jest to wysoki urzędnik państwowy, cechujący się przede wszystkim niezawisłością, który stoi na straży hierarchicznej zgodności aktów prawnych. Zobowiązany jest on do analizowania wszystkich nowych aktów prawnych, jak również zmian i uzupełnień starych oraz do rozpatrywania kwestii powstających na gruncie funkcjonowania urzędów państwowych.
Dodatkowe kompetencje to dysponowanie wnioskiem o pociągnięcie do odpowiedzialności karnej prezydenta, członków rządu, Kontrolera Państwowego, przewodniczącego Sądu Państwowego oraz deputowanych.
Kontrola Państwowa.
Jest to niezależny organ państwowy, powoływany dla nadzoru nad działalnością gospodarczą państwa. Na jego czele stoi Kontroler Państwowy, powoływany przez parlament na 5-letnią kadencję.

</doc>
<doc id="302851" url="https://pl.wikipedia.org/wiki?curid=302851" title="Ready-made">
Ready-made

Ready-made (fr. "objet trouvé", 'gotowy przedmiot') – pojęcie z dziedziny sztuki, opisujące przedmiot stanowiący dzieło sztuki lub będący częścią dzieła sztuki, który został utworzony z przedmiotu codziennego użytku lub z odpadków. Użycie takiego przedmiotu w kontekście innym niż ten, do którego został przeznaczony, nadaje mu inny sens.
Termin wprowadzony przez Marcela Duchampa. Pierwszym ready-made było "Koło rowerowe" – odwrócone koło przytwierdzone do stołka, które Duchamp przedstawił w 1913 r. Praca ta miała charakter interaktywny, ponieważ odbiorca mógł wejść z nią w relację poprzez poruszanie kołem. Suszarka do butelek (1914 r.) – stojak do suszenia butelek podpisany przez Duchampa jest uznawany za pierwszy "prawdziwy" ready-made. 
Natomiast najgłośniejszym ready-made była "Fontanna" – typowy, ceramiczny pisuar podpisany przez artystę nazwiskiem rzekomego producenta urządzeń sanitarnych R. Mutta. Pisuar został obrócony o 90 stopni, tak więc powierzchnia, którą zazwyczaj jest przytwierdzony do ściany, stała się podstawą rzeźby. "Fontanna" została zaprezentowana na wystawie Salonu Artystów Niezależnych w Nowym Jorku w 1917 r. Pracę uznano za niewartościową i naruszającą granicę dobrego smaku. Z tego powodu "Fontannę" zdjęto z ekspozycji. Jednak jak się później okazało, zaprezentowanie pisuaru jako dzieła sztuki stało się jednym z bardziej radykalnych przełomów w sztuce. 
W 1919 r. Duchamp sparodiował Mona Lisę poprzez dorysowanie na płótnie wąsika i bródki. Pod całością umieścił napis: L.H.O.O.Q., jako zabawę fonetyczną (litery przeczytane szybko po francusku tworzą brzmienie zbliżone do brzmienia zdania "Elle a chaud au cul", co można przetłumaczyć jako "Ona ma gorącą dupę"). 
Duchamp przedstawił zupełnie inny punkt widzenia, wynikający z krytyki dotychczasowej sztuki, bazującej na atrakcyjności wizualnej. Duchamp i jego ready-mades zostały przyjęte przez artystów, którzy tworzyli dadaizm od 1916 do 1920 r. Duchamp stał się głównym rzecznikiem dadaizmu w Stanach Zjednoczonych. Ready-made stanowiły podwaliny ruchu pop-art z lat 50. i 60. XX w., który skupiał się na kulturze masowej i jej produktach. Ready-mades miały również wpływ na sztukę konceptualną.

</doc>
<doc id="302854" url="https://pl.wikipedia.org/wiki?curid=302854" title="Lucjusz Skryboniusz Libon (pretor 80 p.n.e.)">
Lucjusz Skryboniusz Libon (pretor 80 p.n.e.)

Lucius Scribonius Libo – rzymski polityk z I w. p.n.e.
Lucjusz Skryboniusz Libon był prawdopodobnie pretorem miejskim ("praetor urbanus") w 80 p.n.e., kandydatem na konsula w 77 p.n.e. W 62 p.n.e. był członkiem kolegium triumwirów monetarnych ("triumvir monetalis") wraz z Lucjuszem Emiliuszem Lepidusem Paullusem. Na polecenie senatu odnowił i ponownie dedykował puteal, znajdujący się na Forum w miejscu, w które wcześniej uderzył piorun, tzw. "Puteal Scribonianum" lub "Puteal Libonis". W pobliżu puteala wzniósł trybunał dla pretorów.
Dzieci:

</doc>
<doc id="302855" url="https://pl.wikipedia.org/wiki?curid=302855" title="Lucjusz Skryboniusz Libon (konsul 34 p.n.e.)">
Lucjusz Skryboniusz Libon (konsul 34 p.n.e.)

Lucius Scribonius Libo – polityk rzymski z I w p.n.e., konsul w 34 p.n.e., stronnik Pompejusza a potem Marka Antoniusza.
Życiorys.
Lucjusz Skryboniusz Libon był synem Lucjusza Skryboniusza Libona, bratem Skrybonii, żony Oktawiana Augusta, ojcem Lucjusza Skryboniusza Libona i Skrybonii, a tym samym teściem Sekstusa Pompejusza, syna Pompejusza Wielkiego.
Był politycznym stronnikiem Pompejusza co najmniej od połowy lat 50. p.n.e. Prawdopodobnie pełnił urząd kwestora w Hiszpanii Dalszej między 61 a 59 p.n.e. oraz pretora w 52 p.n.e. Odpowiednio wcześniej zapewne sprawował trybunat i edylat.
W czasie wojny domowej w 49 p.n.e. dowodził jego wojskami w Etrurii w walce z Cezarem. W wyniku rosnącego poparcia dla Cezara i jego szybkich działań, wycofał się do Kampanii i połączył z wojskami konsulów, a następnie udał się do Brundizjum do Pompejusza. Tam Cezar wysłał do niego legata Gajusza Kaniniusza Rebilusa z propozycją rokowań pokojowych, która została odrzucona. Cezar uznawał Libona za jednego z najbardziej zaufanych współpracowników Pompejusza.
Po przeniesieniu działań do Grecji dowodził razem z Markiem Oktawiuszem flotą liburnijską i achajską, podporządkowaną naczelnemu dowódcy floty Bibulusowi. W imieniu Bibulusa spotkał się z Cezarem, który blokował flotę Pompejusza i dostawy do jego armii stacjonującej w Epirze, w sprawie omówienia warunków rozejmu na czas zimy i również te rozmowy zakończyły się fiaskiem, gdyż Cezar dostrzegł, że mają na celu grę na zwłokę. Wspólnie z Oktawiuszem rozbił na Adriatyku flotę cezarian dowodzoną przez Dolabellę. Na czele 50 okrętów prowadził blokadę portu w Brundizjum, która została przerwana przez Marka Antoniusza.
Po klęsce pod Farsalos i śmierci Pompejusza wrócił do Italii, zapewne wcześniej uzyskał wybaczenie Cezara, gdzie zajął się pisaniem.
Po śmierci Cezara wspierał w walkach nowej wojny domowej swego w tym czasie zięcia Sekstusa Pompejusza, który prowadził działania na Sycylii do 36 p.n.e.. Między innymi dostarczył w lipcu 44 p.n.e. list od Sekstusa do konsulów z propozycją zawarcia pokoju dla wszystkich stron konfliktu. Następnie w 40 p.n.e. rozmawiał z Markiem Antoniuszem w Atenach w sprawie sojuszu z Sekstusem. W pierwszej połowie 39 p.n.e. przybył do Rzymu w celu przygotowania spotkania Oktawiana, Antoniusza i Sekstusa w Misenum oraz uczestniczył w samym spotkaniu jako przyboczny doradca syna Pompejusza Wielkiego. Uzgodnienia przyjęte w Misenum obejmowały m.in. obsadę konsulatów na lata 34–31 p.n.e. Skryboniusz miał sprawować konsulat w 34 p.n.e. razem z Markiem Antoniuszem. Późniejsze wydarzenia, które doprowadziły do zerwania układu z Misenum, postawiły pod znakiem zapytania możliwość pełnienia konsulatu przez pierwszego członka rodu Skryboniuszy Libonów.
Przyłączył się do Marka Antoniusza w 35 p.n.e. w Azji Mniejszej, gdy sytuacja Sekstusa po ewakuacji z Sycylii na Wschód stała się beznadziejna.
W 34 p.n.e. wraz z Markiem Antoniuszem został konsulem.

</doc>
<doc id="302856" url="https://pl.wikipedia.org/wiki?curid=302856" title="Puteal">
Puteal

Forma występująca w małej architekturze rzymskiej - cembrowina studni znajdującej się w obrębie atrium rzymskiego domu. Ze względu na sakralny charakter przypisywany wodzie, zachowała się znaczna ilość zabytków o bogatej dekoracji rzeźbiarskiej.

</doc>
<doc id="302857" url="https://pl.wikipedia.org/wiki?curid=302857" title="Skrybonia (żona Oktawiana Augusta)">
Skrybonia (żona Oktawiana Augusta)

Skrybonia (łac. "Scribonia"), (zm. 14 n.e.) – córka Lucjusza Skryboniusza Libona pretora w 80 p.n.e. i Sentii, siostra Lucjusza Skryboniusza Libona konsula w 34 p.n.e.
Życiorys.
Była drugą żoną przyszłego cesarza Oktawiana Augusta. Małżeństwo zostało zawarte ze względów politycznych; krótkotrwała ugoda z Sekstusem Pompejuszem, który był zięciem brata Skrybonii – Lucjusza (mężem jego jedynej córki - również Skrybonii). Zawierając małżeństwo z Oktawianem w 40 p.n.e. Skrybonia miała za sobą dwa małżeństwa, a z nich troje dzieci. Ich małżeństwo przetrwało zaledwie rok. W tym czasie Oktawian zainteresował się Liwią. Rozwód ze Skrybonią Oktawian przeprowadził podobno w dniu narodzin córki Julii, jak się później okazało jedynego jego dziecka. Po rozwodzie Skrybonia żyła nadal w Rzymie. Po latach Skrybonia towarzyszyła dobrowolnie córce Julii na wygnaniu od 2 r. n.e. do jej śmierci w 14 n.e.
Małżeństwa i dzieci:

</doc>
<doc id="302858" url="https://pl.wikipedia.org/wiki?curid=302858" title="Mi-24">
Mi-24

Mi-24 (ros. Ми-24) (oznaczenie NATO "Hind") – ciężki śmigłowiec bojowy opracowany w Związku Radzieckim przez biuro konstrukcyjne Michaiła Mila, produkowany zaś w zakładach lotniczych w Arseniewie i Rostowie.
Mi-24 jest śmigłowcem z przełomu lat 60. i 70. XX wieku. Jego cechą charakterystyczną jest możliwość przewozu ośmiu żołnierzy w części transportowej, dlatego też Mi-24 nie ma bezpośredniego odpowiednika na Zachodzie, rolę śmigłowców bojowych bowiem odgrywały tam lekkie maszyny AH-1 Cobra przeznaczone głównie do zwalczania celów opancerzonych. Pewne cechy wspólne można znaleźć w amerykańskim prototypowym ciężkim śmigłowcu szturmowym S-67 Blackhawk (wyposażony w kabinę ładunkową podobnie jak Mi-24) lub w szturmowym wariancie śmigłowca transportowego UH-60 Black Hawk wyposażonym w wysięgniki do przenoszenia uzbrojenia.
Śmigłowce z rodziny Mi-24/Mi-35 używane są do dzisiaj przez ponad 50 państw. Ponadto w oparciu o ten śmigłowiec na przełomie XX i XXI wieku powstały dalekie modernizacje: Mi-35M i Mi-24 Super Hind.
Historia.
Doświadczenia wojny wietnamskiej pozwoliły na sformułowanie koncepcji śmigłowca szturmowego, którego zadaniem miała być eskorta maszyn transportowych i wspieranie natarcia piechoty. W Stanach Zjednoczonych początkowo do takich zadań wykorzystywano uzbrojone wersje śmigłowca UH-1 „Huey”, później zastąpiono je maszynami AH-1 Cobra.
Poczynania Amerykanów z uwagą śledzono w innych krajach, między innymi w ZSRR. Również tam początkowo pracowano nad dostosowaniem do tej roli śmigłowców Mi-4, Mi-2 i Mi-8. Takie rozwiązanie miało swoje wady i w latach 60. w biurze konstrukcyjnym Mila rozpoczęto prace nad specjalistycznym śmigłowcem bojowym. Nowa maszyna spełnić miała następujące wymagania:
Uzbrojenie nowego śmigłowca miał stanowić wielolufowy wielkokalibrowy karabin maszynowy JaKB-12,7 kalibru 12,7 milimetra i system Szturm z naddźwiękowymi pociskami przeciwpancernymi 9M144 Kokon z naprowadzaniem radiokomendowym półautomatycznym. W sierpniu 1968 roku przystąpiono do szczegółowego projektowania śmigłowca, a w lutym 1969 roku stworzono pełnowymiarową makietę. Początkowo zespołem konstruktorów kierował sam Michaił Mil, po jego śmierci w roku 1970 zastąpił go Marat Tiszczenko. Budowę prototypu W-24 ukończono w roku 1969. Oblot maszyny odbył się 19 września 1969 roku, za sterami śmigłowca zasiadł pilot Herman Ałfiorow. Nowa maszyna stanowiła pod względem konstrukcyjnym daleką ewolucję śmigłowca Mi-8 TBK. W porównaniu do Mi-8 W-24 miał takie same silniki (dwa TW2-117) i śmigło ogonowe. Zmianie uległy wirnik główny (nowy o mniejszej średnicy) i kadłub. Nowy kadłub był węższy, z krótszą belką ogonową. Ponadto kokpit bogato oszklono, a najważniejsze elementy konstrukcji płatowca opancerzono. Aby zapewnić dużą prędkość maksymalną, śmigłowiec wyposażono w kombinowany układ nośny (wirnik główny i skrzydła), statecznik pionowy o dużej powierzchni (odciążał śmigło ogonowe) oraz chowane podwozie. Z uwagi na opóźnienie prac nad właściwym uzbrojeniem prototyp uzbrojono w karabin maszynowy A-12,7 kalibru 12,7 milimetra, a do zwalczania czołgów miał służyć system Falanga z czterema przeciwpancernymi pociskami rakietowymi kierowanymi przewodowo 9M17M Skorpion-M umieszczonymi na niewielkich wysięgnikach po obu stronach kadłuba. Ponadto skrzydła przystosowano do montażu zasobników bombowych, rakietowych i strzeleckich. W roku 1970 w zakładach numer 116 w Arseniewie rozpoczęto produkcję seryjną śmigłowców Mi-24. W roku 1973 produkcję rozpoczęto także w zakładach numer 168 w Rostowie nad Donem. Maszyny seryjne otrzymały mocniejsze niż w prototypie silniki TW3-177 oraz inne oszklenie kabiny pilotów. Wyprodukowano niewiele egzemplarzy Mi-24; w roku 1971 został on zastąpiony w produkcji przez zmodernizowaną wersję Mi-24A z silnikami TW3-177A i kilkoma innymi zmianami.
Równolegle z rozpoczęciem produkcji opracowywano modernizację konstrukcji. Skorzystano z doświadczeń amerykańskich zdobytych podczas wojny wietnamskiej – zapożyczono od Amerykanów koncepcję maszyny szturmowej wyposażonej w kabinę pilotów w układzie tandem, tworząc modernizację Mi-24D. Oprócz tego zastosowano nową ruchomą wieżyczkę z karabinem maszynowym i poczyniono zmiany w konstrukcji kadłuba. Kolejne modernizacje obejmowały głównie zmiany w uzbrojeniu i wyposażeniu. Tak powstały między innymi maszyny Mi-24W, Mi-24P i Mi-24WP.
Na bazie śmigłowców Mi-24 i Mi-24D zbudowano także maszyny oznaczone jako A-10, przeznaczone specjalnie do bicia rekordów prędkości i czasów wznoszenia. Na takich śmigłowcach w latach 1975–1978 załogi żeńskie i męskie ustanowiły wiele rekordów, między innymi absolutny rekord prędkości wynoszący 368,4 kilometra na godzinę (Gurgen Karapetian, 21 września 1978 roku).
Ogółem powstało ponad trzy tysiące śmigłowców różnych wersji. Seryjną produkcję śmigłowców Mi-24 w zakładach numer 116 Arseniewie i numer 168 w Rostowie nad Donem zakończono w roku 1989. Następnie w Arseniewie zdemontowano całe oprzyrządowanie i zamontowano nowe, służące do produkcji śmigłowca Ka-50. W Rostowie kontynuowano produkcję pojedynczych egzemplarzy na specjalne zamówienie (na przykład dla lotnictwa rosyjskiego ministerstwa spraw wewnętrznych). W latach 1992–2012 powstało tam około 150 śmigłowców z rodziny Mi-24/Mi-35.
Opis techniczny (modernizacja Mi-24D).
"Prezentowany opis techniczny dotyczy modernizacji Mi-24D"
Śmigłowiec Mi-24D jest ciężkim śmigłowcem bojowym w układzie klasycznym z pięciołopatowym wirnikiem głównym i trójłopatowym śmigłem ogonowym oraz niewielkimi skrzydłami pomocniczymi. Jest to śmigłowiec o specyficznej konstrukcji: może być wykorzystywany jako maszyna szturmowa, transportowa, a także sanitarna. Konstrukcja śmigłowca jest całkowicie metalowa. Zastosowano: duraluminium, blachę tytanową, stopy magnezowe, stopy aluminiowe i wysokowytrzymałe stale.
Kadłub, kabiny załogi.
Całkowicie metalowy kadłub ma zmienny przekrój i konstrukcję półskorupową. Szkielet składa się z 37 wręg wzmocnionych, połączeniowych i zwykłych, podłużniczek, belek i kształtowników. Połączony jest z pokryciem za pomocą nitów i metody klejowo-zgrzewanej. Przednia (o długości 3860 milimetrów) i środkowa (o długości 6066 milimetrów) część kadłuba stanowią całkowicie oddzielne zespoły technologiczne, połączone na stałe i nierozdzielane podczas eksploatacji. W części przedniej kadłuba znajduje się kabina załogi i stanowisko strzeleckie USPU-24 z wkm JaKB-12,7 pod kokpitem operatora uzbrojenia. Po prawej stronie przedniej części kadłuba znajduje się odchylana skrzynka amunicyjna dla karabinu maszynowego, mieszcząca około 1500 nabojów, po lewej stronie zaś – wnęki wyposażenia radioelektronicznego i systemu klimatyzacji.
Kabina załogi znajdująca się w przedniej części kadłuba zbudowana jest w układzie tandem (stanowisko pilota za stanowiskiem operatora uzbrojenia, umiejscowione trochę wyżej dla zapewnienia lepszej widoczności). Integralnym elementem kokpitu są przezroczyste osłony stanowisk operatora i pilota. Przednie szyby wykonano z tworzywa pancernego, ponadto wyposażono je w ogrzewanie elektryczne i wycieraczki. Pozostałe szyby wykonano ze szkła organicznego. Do kabiny pilota wsiada się przez opancerzone drzwi po prawej stronie, do kabiny operatora – przez odchylany fragment osłony z lewej strony. Drzwi mogą być otwierane zarówno od zewnątrz, jak i od wewnątrz, ponadto mają zabezpieczenie chroniące przed przypadkowym otwarciem w czasie lotu. W sytuacji awaryjnej jest możliwe odrzucenie drzwi za pomocą pironabojów, aby umożliwić ucieczkę.
Kabina operatora uzbrojenia wyposażona jest w komplet sterownic umożliwiających w razie nagłej potrzeby pilotowanie śmigłowca z tego stanowiska. Drążek można odłączyć od układu sterowania, a następnie złożyć na pół i odsunąć. Składane są także pedały orczyka. W kabinie operatora znajduje się podstawowy zestaw przyrządów pilotażowych (prędkościomierz, wysokościomierz, wskaźnik przechylenia i pochylenia) oraz obrotomierze (silników i wirnika nośnego), a także pulpit radiostacji, wyposażenie do odpalania i naprowadzania pocisków kierowanych i zestaw zrzutu bomb. Fotel operatora jest regulowany i wyposażony w pasy. Nie jest opancerzony z uwagi na dostateczne opancerzenie całej kabiny.
Za stanowiskiem operatora znajduje się kabina pilota. Pilot ma do dyspozycji kompletny zestaw przyrządów pilotażowych. Na drążku sterowym znajdują się: dźwignia hamulców kół podwozia głównego, przycisk włączenia radiostacji i telefonu pokładowego SPU, przełącznik ustawienia trymerów, wyłącznik autopilota i spust RS sterowania uzbrojeniem. Po lewej stronie umiejscowiono dźwignię skoku mocy. Na tej dźwigni znajdują się przełączniki: awaryjnego zrzutu ładunku na podwieszeniu zewnętrznym, zmiany zakresów pracy silników, sterowania reflektorem podkadłubowym i taktycznego zrzutu ładunku. Orczyk ma postać dwóch pedałów poruszających się w płaszczyźnie przód–tył, bez obrotu wokół osi pionowej. Na głównej tablicy przyrządów i pulpitach bocznych umieszczono wskaźniki, przełączniki i przyrządy pilotażowe. Na lewym pulpicie znajdują się między innymi: zestaw rozruchu silników, zestaw przełączników poszczególnych radiostacji i telefonu pokładowego, układu sterowania radiokompasów i aparatury SRO-2, pulpitu instalacji paliwowych oraz przełączniki i kontroli układów pomocniczych. Główna tablica przyrządów zawiera zaś zestaw wskaźników nawigacyjnych i pilotażowych, a także wskaźnik kartograficzny systemu DISS-15D. Pomiędzy kolanami pilota znajduje się pulpit sterowania uzbrojenia. Prawa tablica przyrządów zawiera między innymi zespół wskaźników kontroli silników. Regulowany fotel pilota jest opancerzony, miska fotela została przystosowana do spadochronu ratowniczego, który jest używany do dłuższych przelotów poza obręb lotniska.
Za fotelem pilota znajduje się przejście pomiędzy kabiną a częścią transportową. Kabina ładunkowa z kabinami załogi stanowi jeden wspólny przedział hermetyczny, w którym wytwarzane jest ciśnienie 655 + 199,5 hPa. W kabinie ładunkowej znajduje się stanowisko technika pokładowego i ławki dla ośmiu żołnierzy desantu. Technik pokładowy zajmuje składane siedzenie po lewej stronie przejścia pomiędzy kabiną pilotów a kabiną ładunkową. Żołnierze desantu podczas lotu siedzą plecami do siebie na demontowanych ławkach wykonanych z duraluminiowych słupków i składanych ram oraz z siedzeń i oparć ze stopu magnezu oklejonych tworzywem sztucznym. Każde miejsce wyposażone jest w indywidualne pasy.
Kabina ładunkowa ma dwoje drzwi wejściowych (po jednych na prawej i lewej burcie). Drzwi są podzielone na dwie części, górna otwiera się do góry, dolna zaś ku dołowi. W pozycji otwartej drzwi utrzymywane są za pomocą linek w tylnej części i cięgien w przedniej. Dolna część służy wówczas jako rampa wyjściowa (jest wyposażona w stopień). Drzwi kabiny ładunkowej zamykane są na zamki sworzniowe z klamkami zewnętrznymi i wewnętrznymi, ponadto mają zabezpieczenie uniemożliwiające przypadkowe otwarcie, w razie potrzeby jednak możliwy jest lot śmigłowca z otwartymi drzwiami. W kabinie ładunkowej znajduje się osiem okien ze szkła organicznego, po cztery z każdej strony (dwa w drzwiach, dwa w kadłubie). Pod oknami umieszczono prowadnice ze składanymi uchwytami, przeznaczone na indywidualną broń żołnierzy desantu. Po otwarciu okien możliwe jest prowadzenie przez nie ognia. W takiej sytuacji pod ławkami umieszcza się torby na zużyte łuski. Ponadto kabinę ładunkową można łatwo dostosować do pełnienia zadań sanitarnych lub po całkowitym opróżnieniu do przewozu ładunków o masie maksymalnej do 1500 kilogramów. Śmigłowiec Mi-24D może także transportować na podwieszeniu zewnętrznym ładunki o masie do 2000 kilogramów. W sytuacji awaryjnej za pomocą przycisku na drążku sterowym pilot może w każdej chwili zrzucić transportowany ładunek.
Belka ogonowa na długość 4490 milimetrów. Na belce umieszczone jest urządzenie DISS-15D, rakietnica, czerwona błyskowa lampa antykolizyjna i światło pozycyjne. Belka zakończona jest statecznikiem pionowym. Oś statecznika jest odchylona w górę od płaszczyzny poziomej, równoległej do wału śmigła ogonowego, o kąt 42° 30’.
Śmigłowiec Mi-24D ma dwa pomocnicze skrzydła. Są ustawione pod kątem zaklinowania 19° i ujemnym wzniosem 12°. W rzucie pionowym mają kształt trapezu. Skrzydła te odgrywają dwie role: są elementem układu nośnego i przy locie z prędkością postępową odciążają wirnik główny (przy prędkości przelotowej 270 kilometrów na godzinę wytwarzają około 20% siły nośnej) oraz służą do przenoszenia uzbrojenia podwieszanego.
Śmigłowiec Mi-24D ma kołowe, trójpodporowe, chowane w locie podwozie. Podwozie główne z kołami pojedynczymi typu KT 135A o wymiarach 720 × 320 chowa się we wnęki w tylnej części kadłuba. Na goleniach zamontowane są lampki sygnalizacyjne, które wskazują położenie podwozia personelowi stanowiska kontroli lotów. Ponadto koła są wyposażone w pneumatyczne hamulce szczękowe. Podwozie przednie tworzy goleń samonastawna z kołami bliźniaczymi typu K-329A o wymiarach 480 × 200. Przed golenią znajduje się osłona z lampką sygnalizacyjną. Podwozie przednie chowane jest w przedniej części kadłuba. Śmigło ogonowe przed uderzeniem chronione jest przez płozę ogonową. Składa się ona z amortyzowanej goleni, dwóch zastrzałów i właściwej płozy (stopki).
Rozkład sił aerodynamicznych działających na śmigłowiec w różnych fazach lotu jest niesymetryczny. Aby częściowo zniwelować ujemne skutki wspomnianych zaburzeń, w jego konstrukcji zastosowano kilka rozwiązań. O ile część kadłuba, która mieści kabinę pilotów, i kabina ładunkowa są równoległe do powierzchni ziemi, o tyle część środkowa kadłuba i belka ogonowa ze statecznikiem pionowym są odchylone od pionowej płaszczyzny symetrii o kąt 2,5° w prawo (patrząc w kierunku lotu). O taki sam kąt odchylona jest od pionu oś wirnika głównego. W widoku z góry osie symetrii środkowej i tylnej części kadłuba oraz jego przedniego segmentu nie pokrywają się – są przesunięte w sposób nierównoległy. W konsekwencji lewa burta kabiny ładunkowej jest o kilkanaście milimetrów wyższa od prawej, różna jest też wysokość drzwi wejściowych. Natomiast patrząc z przodu, obserwator stojący na ziemi odnosi wrażenie, że śmigłowiec przechyla się na prawą burtę.
Zespół napędowy i wirniki.
Zespół napędowy śmigłowca Mi-24 składa się z dwóch silników turbowałowych TW3-117MT (o mocy 2200 KM każdy), silnika pomocniczego AI-9W, wentylatora z systemem chłodzenia i układu transmisji. Każdy silnik TW3-117MT ma własną instalację olejową, paliwową, rozruchową i przeciwoblodzeniową. Zasilane są one naftą lotniczą typu T -1, T -S1, T -7P i PSM-2. Do rozruchu silników wykorzystywana jest powietrzna instalacja rozruchowa, sprężone powietrze dostarcza silnik gazowoturbinowy AI-9W o rozruchu elektrycznym. Instalacja ta pozwala na uruchomienie silników zarówno na ziemi, jak i w powietrzu. Instalacja przeciwoblodzeniowa chroni części wlotowe silnika za pomocą gorącego powietrza pochodzącego z komory spalania.
Silniki umiejscowione są nad kabiną ładunkową, równoległe do podłużnej płaszczyzny symetrii śmigłowca. Są zawieszone na systemie zastrzałów z amortyzatorami olejowo-powietrznymi, a częścią tylną wspierają się o obudowę przekładni głównej. Wloty powietrza wyposażono w filtry przeciwpyłowe PZU, które chronią silniki przed zanieczyszczeniami zewnętrznymi. Nad silnikami zamontowany jest wentylator układu chłodzącego, napędzany z przekładni głównej.
Układ transmisji składa się z przekładni głównej WR-24, wału tylnego, przekładni pośredniczącej i przekładni tylnej. Prędkość obrotowa nominalna wałów napędowych silników wynosi 15 000 obrotów na minutę, wirnika głównego zaś – 240 obrotów na minutę. Śmigło ogonowe ma prędkość obrotową 1112 obrotów na minutę.
Wirnik główny jest pięciołopatowy, kierunek obrotów jest zgodny z ruchem wskazówek zegara. Głowica ma układ klasyczny, ma przeguby umożliwiające ruch łopat wzdłuż trzech osi. Sterowanie łopatami odbywa się za pomocą układu popychaczy i tarczy sterującej. Głowica wirnika osadzona jest bezpośrednio na wale przekładni głównej. Każda łopata jest przytwierdzona do głowicy za pomocą dwóch sworzni. Łopata wirnika głównego na obrys prostokątny, profil jest niesymetryczny, z rodziny profili śmigłowcowych NACA-230 o grubości względnej 11, 12%. Wyposażona jest w hydrauliczny tłumik oscylacji, układ sygnalizacji stanu dźwigara i instalację przeciwoblodzeniową. Masa kompletu pięciu łopat wynosi 580 kilogramów, długość cięciwy łopaty 580 milimetrów.
Śmigło ogonowe jest trójłopatowe, ciągnące, o zmiennym skoku. Kierunek obrotu jest zgodny z ruchem wskazówek zegara. Głowica śmigła ogonowego jest typu klasycznego z przegubami osiowymi sterowana popychaczami. Łopaty mają konstrukcję mieszaną, ich profil należy do typu NACA-230M.
Systemy, instalacje, wyposażenie.
Podczas lotów w warunkach ograniczonej widoczności stosowane są światła pozycyjne. Standardowy układ świateł pozycyjnych Mi-24D składa się z lampki czerwonej i zielonej na wspornikach wyrzutni pocisków kierowanych lewego i prawego skrzydła oraz lampki białej na krawędzi spływu statecznika pionowego. Funkcję świateł pozycyjnych i ostrzegawczych pełnią też lampki umiejscowione na końcówkach łopat wirnika nośnego. W warunkach bojowych oświetlenia pozycyjnego nie używa się, ale w razie konieczności podczas lotów grupowych włącza się specjalny układ świateł pozycyjnych (szykowych) umieszczonych na górnej powierzchni skrzydeł i belki ogonowej. Z przodu, pomiędzy obudową przyrządu celowniczego i nadajnikiem wiązki naprowadzającej, śmigłowiec ma zainstalowany wysuwany reflektor. Wykorzystywany jest on podczas startu i lądowania.
Sterowanie śmigłowcem może odbywać się zarówno z kabiny pilota, jak i operatora uzbrojenia. Układ sterowania śmigłowcem zapewnia sterowanie podłużne, poprzeczne, kierunkowe, sprzężone mocą silników i skokiem ogólnym łopat wirnika nośnego. W układzie sterowania znajdują się wzmacniacze hydrauliczne, które wspomagają pilota. Ponadto Mi-24D wyposażony jest w autopilota WUAP-1.
Do wyposażenia pilotażowo-nawigacyjnego zaliczamy zestaw lotniczych przyrządów pilotażowych, nawigacyjnych oraz kontroli silników i instalacji napędzanych ciśnieniowo, elektrycznie. magnetycznie i żyroskopowo. Do przyrządów pilotażowych i nawigacyjnych należą między innymi wysokościomierz WD-1 OK, prędkościomierz US-45 OK, wariometr WAR-30 MK, zegary czasowe ACzS-1, wskaźnik pochylenia i przechylenia UKT-2 oraz busola KI-13K. Do wyznaczania kursu śmigłowca służy układ kursowy Griebień 1. Jest to zespół urządzeń żyroskopowych i magnetycznych służących do określania kursu. W zależności od warunków lotu może pracować jako żyropółkompas (GPK) wypracowujący kurs po ortodromie lub jako układ korekcji magnetycznej (MK). Podczas lotu wszystkie istotne parametry są rejestrowane przez rejestrator SARPP-12DM. Jest on skonstruowany w taki sposób, że w razie rozbicia śmigłowca zapis zostaje przerwany.
Do najważniejszych instalacji w Mi-24 zaliczają się: hydrauliczna, pneumatyczna, paliwowa, przeciwpożarowa, przeciwoblodzeniowa, elektryczna, tlenowa i klimatyzacyjna. Instalacja hydrauliczna składa się z dwóch układów: głównego i wspomagającego. Główny odpowiada za zasilanie wzmacniaczy hydraulicznych, które służą do sterowania śmigłowcem, wspomagający zaś – między innymi za siłowniki chowania i wypuszczania podwozia.
Instalacja pneumatyczna służy między innymi do hermetyzacji kabin śmigłowca. Zadanie to spełnia poprzez napełnianie powietrzem elastycznych przewodów umieszczonych na obwodzie drzwi. Do innych zadań realizowanych przez instalację pneumatyczną należy zasilanie hamulców kół głównych i spryskiwaczy przednich szyb pancernych obydwu kabin. Jako zbiorniki sprężonego powietrza wykorzystuje się wydrążone zastrzały podwozia głównego o pojemności 3 dm³ każdy, ponadto dodatkowa butla o pojemności 4 dm³ jest zamontowana na płycie sufitowej kadłuba.
Dostarczanie paliwa do silników odbywa się za pomocą instalacji paliwowej. Śmigłowiec Mi-24 ma pięć gumowych zbiorników paliwa umieszczonych pod podłogą kabiny ładunkowej. Ścianki przedziałów są wyłożone piankowym tworzywem sztucznym i wykładziną z włókna szklanego. Łączna pojemność podstawowych zbiorników paliwa to 2130 litrów. W przypadkach dłuższych przelotów istnieje możliwość montażu w kabinie ładunkowej dwóch dodatkowych, metalowych zbiorników o pojemności 850 litrów każdy i dwóch dodatkowych zbiorników paliwa PTB-450 na belkach nośnych BD3-57Kr-W. Zużycie paliwa i jego ilość kontroluje pilot, korzystając ze wskaźnika umieszczonego w kabinie. W celu zapobiegania samozapłonowi mieszanki oparów paliwa z tlenem w zbiornikach śmigłowiec Mi-24 ma instalację gazu obojętnego. W miarę opóźniania zbiorników wtłacza się do nich dwutlenek węgla, zmniejszając stężenie tlenu. Dwutlenek węgla pobierany jest z dwóch butli za pomocą przewodów drenażowych instalacji paliwowej.
Instalacja przeciwpożarowa ma na celu gaszenie pożaru zespołu napędowego i pożaru zbiorników paliwa. Składa się ona z dwóch butli UBSz-4-4 ze środkiem gaśniczym o pojemności 4 litrów każda. Wykrycie pożaru przez czujniki powoduje automatyczne opróżnienie pierwszej butli (może to też zrobić ręcznie pilot). Druga butla może zostać opróżniona tylko ręcznie przez pilota za pomocą przycisku w kabinie.
Za zabezpieczenie przed lodem łopat wirników, szyb czołowych kabin oraz wlotów powietrza do silników i filtrów przeciwpyłowych odpowiada instalacja przeciwoblodzeniowa. Wloty silników ogrzewane są za pomocą ciepłego powietrza, a żebra pierwszej podpory sprężarki – ciepłym olejem. Pozostałe elementy ogrzewane są elektrycznie. Ogrzewanie elektryczne zasilane jest przez prądnice prądu zmiennego. Instalacja przeciwoblodzeniowa włączana jest automatycznie, po wykryciu oblodzenia przez czujnik radioizotopowy RIO-3 lub ręcznie przez pilota.
Instalacja elektryczna składa się z obwodów prądu stałego (o napięciu 27 woltów) oraz przemiennego jednofazowego i trójfazowego (o napięciach 36, 115 i 208 woltów oraz częstotliwości 50 i 400 herców). Źródłem prądu przemiennego są dwie prądnice GT 40 PCz6 zasilane mocą ze skrzynki napędów. Zmiana parametrów prądu przemiennego otrzymywana jest za pomocą przetwornic, a prąd stały otrzymywany jest za pomocą dwóch prostowników. Zapasowym źródłem prądu są akumulatory 12 SAM-28 umieszczone w przedziale za kabiną ładunkową. Korzystając tylko z energii akumulatorów, możliwy jest lot przez dwanaście minut. Podczas postoju śmigłowca na lotnisku możliwe jest korzystanie z lotniskowych źródeł zasilania, które podłącza się do dwóch wtyczek umieszczonych na lewej burcie, przed nasadą belki ogonowej.
W lotach na wysokości powyżej 3000 metrów oddychanie załogi wspomaga instalacja tlenowa. Tlen otrzymywany jest z butli, w każdej kabinie znajdują się dwie o pojemności 7,6 dm³ każda. W wariancie sanitarnym instalacja ta może być także wykorzystana do podawania tlenu pacjentom. Śmigłowiec Mi-24D ma również układ klimatyzacji, którego zadaniem jest utrzymywanie właściwych parametrów ciśnienia i temperatury wewnątrz maszyny. Instalacja ta składa się z klimatyzatora, powietrznej chłodnicy i filtrów powietrza oraz aparatury regulującej. Niezbędne powietrze dostarczane jest ze sprężarek silników głównych.
Wyposażenie radiokomunikacyjne Mi-24D składa się z radiostacji głównej UKF R-863 (w starszych egzemplarzach R-860) i radiostacji rezerwowej KF M-24 Karat. Antena radiostacji głównej umieszczona jest na górnej powierzchni belki ogonowej. Jest to antena mieczowa (dla radiostacji R-860) lub w kształcie krótkiego masztu z poprzeczką w układzie „T” (dla radiostacji R-863). Antena radiostacji rezerwowej M-24 Karat ma postać linek rozciągniętych od wsporników na kadłubie do stateczników poziomych. Egzemplarze z późniejszych serii produkcyjnych wyposażono w dodatkową radiostację UKF typu R-828 Ewkalipt (ros. eukaliptus) służącą do łączności z wojskami naziemnymi, zwłaszcza z wozami bojowymi. Do łączności pomiędzy członkami załogi przeznaczono rozmównicę pokładową SPU-8. Ponadto wszystkie rozmowy są nagrywane przez pokładowy magnetofon MS-61. Nośnikiem magnetycznym jest drut, którego długość umożliwia ciągłą pracę przez 5,5 godziny.
Ważnym elementem wyposażenia radionawigacyjnego jest dopplerowski miernik prędkości i znoszenia DISS-15D. System ten umożliwia loty po zadanej uprzednio trasie przy współpracy z autopilotem, a także nawigację w terenie pozbawionym pomocy naziemnych, lądowanie i zawis bez danych o parametrach wiatru oraz zawis bez widoczności ziemi. Anteny tego systemu umieszczone są pod belką ogonową. Innymi elementami wyposażenia radionawigacyjnego są: radiokompasy ARK-15M i ARK-U2 oraz radiowysokościomierz RW-5. Radiokompas ARK-15M wykorzystywany jest podczas pilotażu według naziemnych środków nawigacyjnych. Natomiast radiokompasu ARK-U2 używa się podczas akcji poszukiwawczo- ratowniczych.
Każdy śmigłowiec Mi-24D wyposażony jest w automatyczny system identyfikacji „swój-obcy” SRO-2 „Chrom”. System ten wysyła zakodowaną odpowiedź na sygnał z nadajnika naziemnego bądź z innego statku powietrznego i w ten sposób możliwa jest identyfikacja maszyny. Innym systemem ochrony jest aparatura „Syrena” S-3M (inaczej SPO-15), która sygnalizuje pilotowi opromieniowanie śmigłowca przez wiązkę radaru. Śmigłowce z późniejszych serii produkcyjnych wyposażono w nowszy system Ł-006 „Bieriozka”, który posiada elektroniczny procesor rozróżniający charakterystyki różnych typów stacji radiolokacyjnych i pokazujący dokładniejsze dane.
Śmigłowce Mi-24D mają zainstalowane także informatory głosowe RI-65. Informator taki ma za zadanie ostrzec załogę o najbardziej typowych zagrożeniach i awariach. Po odebraniu sygnału z czujników, które są umieszczone w newralgicznych punktach śmigłowca, analizuje je, a następnie podaje kobiecym głosem do słuchawek hełmofonów. Ponadto w razie wykrycia pożaru odpowiednia informacja przekazywana jest także drogą radiową do stanowiska kierowania lotami.
Uzbrojenie.
Uzbrojenie śmigłowca Mi-24 dzieli się na stałe i podwieszane. Uzbrojeniem stałym jest czterolufowy karabin maszynowy JaKB-12,7 kal. 12,7 mm, umieszczony w zdalnie sterowanym stanowisku USPU-24 umiejscowionym w dziobie śmigłowca. Jest możliwe prowadzenie ognia pod kątem po 60° w poziomie, 20° w górę i 40° w dół. Zapas amunicji wynosi 1470 sztuk. Sterowanie km JaKB-12,7 odbywa się za pomocą stacji celowniczej KPS-53AW umieszczonej w kabinie operatora, przed przednią szybą. Podstawowym elementem stacji jest celownik kolimatorowy KS-53. Otwarcie ognia jest możliwe lewą lub prawą ręką, dzięki dwóm niezależnym spustom. Ponadto stacja wyposażona jest w miniaturową kamerę filmową PAU-457-2M, wykorzystywaną jako urządzenie fotokontrolne. Za pomocą tej stacji można także dokonywać zrzutu bomb, w systemie sterowania ręcznego lub automatycznego.
Uzbrojenie podwieszane stanowią: przeciwpancerne pociski kierowane, rakiety niekierowane, bomby i zasobniki strzeleckie. Do zwalczania celów opancerzonych służy system „Falanga”, którego głównym elementem są ppk 9M-17P „Skorpion-P”. Naprowadzanie rakiet odbywa się półautomatycznie, metodą SACLOS. Operator musi pokryć krzyż celowniczy celownika z celem, pozostałe zaś czynności wykonują się automatycznie za pomocą aparatury Raduga-F. Po odpaleniu pocisku operator może śledzić tor jego lotu za pomocą smugaczy (w dzień) lub lampek (w nocy) umieszczonych na tylnej części rakiety. Pocisk 9M-17P może być także naprowadzany ręcznie, np. w sytuacji zastosowania zakłóceń przez przeciwnika. Śmigłowiec Mi-24 może przewozić do czterech pocisków, na prowadnicowych wyrzutniach typu 2P32M (K-4W) umieszczonych na końcach skrzydeł.
Pod wysięgnikami na skrzydłach znajdują się cztery belki nośne BD3-57Kr-W, służące do przenoszenia innych rodzajów uzbrojenia. Są wśród nich rakiety niekierowane S-5 kal. 57 mm, o głowicach odłamkowych (S-5MO) lub kumulacyjno-odłamkowych (S-5KO). Śmigłowiec może przenosić cztery wyrzutnie-zasobniki UB-32A-24, każda z 32 prowadnicami dla rakiet S-5. Za pomocą urządzenia sterującego PUS 36-68 rakiety mogą być odpalane salwami po 4, 8 i 16 sztuk z każdego zasobnika (tj. przy czterech zasobnikach łącznie 16, 32 i 64 rakiety w salwie). W śmigłowcach późniejszych serii produkcyjnych stosowane są także rakiety S-8 kal. 80 mm umieszczone w zasobnikach B-8W-20. Odpalanie npr jest możliwe wyłącznie z miejsca pilota, który korzysta z celownika kolimatorowego PKW.
Innym typem uzbrojenia podwieszanego są zasobniki strzeleckie UPK-23-250, występujące na egzemplarzach ostatnich serii produkcyjnych. W zasobniku UPK-23-250 znajduje się działko GSz-23Ł kal. 23 mm, z zapasem 250 sztuk naboi. Śmigłowiec Mi-24 może także przenosić cztery bomby o masie 50, 100 lub 250 kg zamocowane na belkach umieszczonych na skrzydłach. Istnieje także możliwość przenoszenia dwóch bomb o masie 500 kg podwieszonych na wysięgnikach wewnętrznych (w tzw. wariancie przeciążonym). Podczas zrzutu bomb celowanie odbywa się za pomocą celownika OBP-1 R.
Kontrolę wyników ostrzału zapewnia fotokarabin S13 umieszczony w obudowie na końcu lewego skrzydła.
Śmigłowiec Mi-24 wyposażono także w system ochrony przed pociskami naprowadzanymi za pomocą podczerwieni. Układ ten składa się m.in. z promiennika mikrofalowego Ł -166W-1 AE „Ispanka” oraz wyrzutnika flar termicznych ASO-2W (cztery kasety po 32 naboje każda). Ponadto część śmigłowców Mi-24 posiada wyloty silników dostosowane do zakładania osłon rozpraszających typu EWU, które zmniejszają temperaturę gazów wylotowych.
Warianty i modernizacje.
Modernizacje.
Mi-24D/Mi-25.
Pierwsze lata użytkowania śmigłowców Mi-24 i Mi-24A ukazały wady tych maszyn. Do wad zaliczano konstrukcję kabiny załogi (wspólna dla pilota i operatora) oraz słabą skuteczność karabinu maszynowego A-12,7. W maszynach Mi-24 i Mi-24A kabina załogi była wspólna oraz umieszczona na jednym poziomie. Mimo bogatego oszklenia widoczność była dość ograniczona, zwłaszcza podczas lądowania. Ponadto bezpieczeństwo załogi we wspólnej kabinie było mniejsze – eksplozja jednego pocisku mogła ranić zarówno pilota, jak i operatora.
Wobec tego rozpoczęto prace nad zmodernizowanym śmigłowcem pozbawionym tych wad. Przód kadłuba przekonstruowano, zapożyczając z amerykańskich śmigłowców AH-1G i YAH-63 koncepcję kabiny załogi w układzie tandem z tylnym, podwyższonym stanowiskiem pilota (dla zapewnienia lepszej widoczności). Jednakże w nowej wersji śmigłowca Mi-24 zdecydowano się na zapewnienie operatorowi i pilotowi oddzielnych stanowisk z własnymi osłonami (w amerykańskich śmigłowcach szturmowych kabina i osłona była wspólna). Stanowisko operatora usytuowano z przodu, nad nowym stanowiskiem karabinu maszynowego. Miejsce pilota znalazło się za operatorem. Nowe stanowiska załogi umieszczono z przodu, w przekonstruowanym, smuklejszym kadłubie. Dzięki temu śmigłowiec stawia mniejszy opór aerodynamiczny i prędkość maksymalna wzrosła do 335 km/h. Zmianie uległa też konstrukcja przedniego podwozia – zrezygnowano z osłon kół. Karabin maszynowy A-12,7 zastąpiono nowym, czterolufowym karabinem maszynowym JaKB-12,7 kal. 12,7 mm umieszczonym w elektrycznie sterowanym stanowisku strzeleckim umiejscowionym pod stanowiskiem operatora.
Nową wersję oznaczono jako Mi-24D (Dorabotannyj – pol. "dopracowany"). Oblot prototypu Mi-24D nastąpił w pierwszej połowie lat 70. XX wieku, a produkcję rozpoczęto w roku 1973. Wersja Mi-24D była pierwszą, która zadowoliła władze radzieckie i 29 marca 1976 roku oficjalnie przyjęto ją na wyposażenie jednostek radzieckich. Śmigłowce seryjne od prototypów różniły się m.in. zastosowaniem nowego śmigła ogonowego typu ciągnącego zabudowanego po lewej stronie usterzenia (podobne rozwiązanie zastosowano w Mi-24A późnych serii produkcyjnych; prototyp W-24 i śmigłowce pierwszych serii miały śmigło ogonowe po stronie prawej) o zmienionym kierunku obrotu. Dzięki takiemu zabiegowi uzyskano lepszą zwrotność maszyny.
Mi-24D został publicznie zaprezentowany po raz pierwszy w roku 1977 podczas ćwiczeń wojsk Układu Warszawskiego pod kryptonimem „Karpaty”. Pojawienie się nowej modernizacji śmigłowca Mi-24 spotkało się z dużym zainteresowaniem zachodnich obserwatorów. Początkowo na Zachodzie Mi-24D uznano za całkowicie nową konstrukcję, wobec czego zastanawiano się nad nadaniem jej odrębnego oznaczenia w kodzie NATO. Ostatecznie pozostawiono oznaczenie "Hind" z dodaną literą "D", co oznaczało czwartą wersję śmigłowca Mi-24.
Produkcja Mi-24D odbywała się w zakładach nr 116 w Arseniewie oraz nr 168 w Rostowie nad Donem. Ogółem powstało 625 maszyn w tym wariancie.
Na bazie Mi-24 D w niewielkich ilościach wyprodukowano też śmigłowce szkolne Mi-24DU (produkcję rozpoczęto w roku 1980). Były to maszyny dostosowane do szkolenia młodych pilotów przez usunięcie ruchomej wieżyczki z karabinem maszynowym i zabudowanie nowego obłego przodu kabiny. W ten sposób z przodu powstała kabina dla pilota-ucznia. Wyposażenie przedniej kabiny, w której miał zasiadać uczeń upodobniono do wyposażenia kabiny pilota instruktora.
Ponadto na podstawie Mi-24D stworzono śmigłowiec rozpoznania chemicznego Mi-24RCh. Przebudowa polegała na zdemontowaniu wyrzutni pocisków przeciwpancernych oraz zespołu celownika i nadajnika wiązki radiowej. Zamiast tego zainstalowano czujniki pomiarowe w miejscu wyrzutni ppk, a także na belce ogonowej. Ponadto drzwi kabiny ładunkowej wyposażono w duże okno z wypukłą szybą. Maszyny te po raz pierwszy publicznie pokazano w roku 1986 podczas likwidacji skutków awarii reaktora w Czarnobylu. Wykorzystano je wtedy do pomiarów poziomu skażenia. Śmigłowiec Mi-24RCh otrzymał w kodzie NATO oznaczenie "Hind-G" (lub "Hind-G1").
Dla celów eksportowych poza państwa Układu Warszawskiego stworzono uproszczoną wersję śmigłowca Mi-24D znaną jako Mi-25. Maszyny w tym wariancie posiadały inne wyposażenie pokładowe i eksportowane były do niektórych krajów afrykańskich (Algieria, Angola, Etiopia, Libia), azjatyckich (Afganistan, Indie, Kambodża, Korea Północna, Wietnam), południowo- i środkowoamerykańskich (Kuba, Nikaragua, Peru) i na Bliski Wschód (Irak, Jemen, Syria). Na podstawie Mi-25 powstała także wersja szkolna Mi-25U.
Mi-24W/Mi-35.
Rozwinięciem śmigłowca Mi-24D jest opracowywany równolegle z nim Mi-24W. Zmiany w stosunku do poprzednika objęły przede wszystkim zastosowanie docelowego systemu uzbrojenia „Szturm” oraz nowego wyposażenia. Uzbrojeniem przeciwpancernym Mi-24W są naddźwiękowe pociski 9M144 Kokon. Ponadto skrzydła dostosowano do podwieszenia nowych wariantów uzbrojenia, m.in. zasobników strzeleckich GUW i UPK-23-210 oraz wyrzutni pocisków niekierowanych B-8. W kabinie pilotów zamontowano nowy zespół celownika ASP-17W. Przebudowie uległa też osłona obiektywu optycznego przyrządu celowniczego.
Prototyp Mi-24W oblatano w listopadzie 1975 roku, a produkcję seryjną rozpoczęto w roku 1976. Na wyposażenie jednostek radzieckich wprowadzono go 29 marca 1976 roku, tego samego dnia co Mi-24D. Zdjęcia śmigłowca Mi-24W po raz pierwszy pojawiły się w prasie w lutym 1980 roku i z tą chwilą stał się znany opinii publicznej. W kodzie NATO śmigłowiec otrzymał oznaczenie "Hind-E"'.
W połowie lat 80. XX wieku przeprowadzono modernizację śmigłowców Mi-24W. Otrzymały one m.in. nowe wzmocnione silniki TW3-177W przeznaczone do działania na większych wysokościach, ulepszona radiolokacyjną stację ostrzegawczą SPO-15, a także wyrzutnie flar termicznych PPI-26.
Odmianę eksportową dla państw spoza Układu Warszawskiego Mi-24W oznaczono jako Mi-35. Tę odmianę wykorzystywała m.in. armia afgańska.
Ogółem w latach 1976-1986 wyprodukowano około 1493 maszyn tego typu. Ponadto oparciu o Mi-24W powstały kolejne wersje z nowym uzbrojeniem: Mi-24P, Mi-24WP oraz wersja rozpoznawcza Mi-24K.
Jedną z modyfikacji jest Mi-24WP – wersja śmigłowca Mi-24W z dwulufowym działkiem GSz-23W kal. 23 mm umieszczonym w ruchomym stanowisku strzeleckim NPPU-24 w nosie śmigłowca. Tę wersję oblatano w roku 1986, produkcję seryjną rozpoczęto zaś w roku 1989. W zakładach w Arseniewie powstało tylko 25 egzemplarzy Mi-24WP, a linię produkcyjną szybko zwolniono dla nowego śmigłowca szturmowego Ka-50.
Na podstawie Mi-24W powstała także wersja rozpoznania ABC Mi-24R. W tym wariancie usunięto uzbrojenie przeciwpancerne oraz systemy sterowania nim, a zamiast niego zamontowano wyposażenie specjalistyczne. Załogę Mi-24R zwiększono do czterech osób: do załogi dołączył operator aparatury pomiarowej. Ogółem w latach 1983-1989 wyprodukowano 110 maszyn tego typu. W roku powstała wersja z nowocześniejszym wyposażeniem specjalistycznym – Mi-24RA.
Mi-24K, czyli wersję rozpoznawczą powstałą na bazie Mi-24W opracowano w latach 80 XX wieku. Ten wariant przeznaczony jest do rozpoznania oraz korygowania ognia artylerii. W miejsce systemu celowniczego oraz naprowadzania ppk zainstalowano system rozpoznawczy Ruta. Ponadto w kabinie ładunkowej umiejscowiono lotniczy aparat fotograficzny AFA-100. Produkcja śmigłowców Mi-24K odbywała się w latach 1983-1989, ogólnie powstały 92 takie śmigłowce. Mi-24K w kodzie NATO otrzymał oznaczenie "Hind-G2".
Mi-24P/Mi-35P.
Mi-24P jest zmodyfikowaną wersją śmigłowca Mi-24W z nieruchomym dwulufowym działkiem GSH-30K umieszczonym na prawej burcie kadłuba, zamiast dziobowego, ruchomego stanowiska z karabinem maszynowym. Maszyna ta powstała w roku 1975, a do produkcji weszła w 1981 roku. Śmigłowce Mi-24P po raz pierwszy zaprezentowano w roku 1982 podczas ćwiczeń „Drużba”. W NATO nadano im oznaczenie kodowe "Hind-F". Wersje eksportowe oznaczono jako Mi-35P. Mi-35P był pierwszą wersją śmigłowca Mi-24 zaprezentowaną na Zachodzie. Prezentacja ta miała miejsce w roku 1989 podczas międzynarodowego salonu lotniczego w Redhill, w Wielkiej Brytanii. Do roku 1989 w zakładach w Arseniewie i w Rostowie nad Donem powstało 635 śmigłowców Mi-24P.
Na podstawie Mi-24P powstało także kilka modyfikacji, m.in. Mi-24PN i Mi-24PS.
Mi-24PN (oznaczenie eksportowe Mi-35PM) jest współczesną modernizacją śmigłowców Mi-24P polegającą na zastosowaniu nowej awioniki, dzięki czemu możliwe są loty śmigłowca nie tylko w dzień, ale także w nocy. Ponadto podobnie jak Mi-24WM posiada nowy wirnik główny z kompozytowymi łopatami, śmigło ogonowe zapożyczone z Mi-28 oraz stałe podwozie. W roku 2004 Mi-24PN wybrano jako standard modernizacji dla armii rosyjskiej jako tańszą alternatywę dla Mi-24WM. Ponadto pewną liczbę śmigłowców Mi-24PN dostarczono do Ugandy.
Kolejną modyfikacją jest Mi-24PS (oznaczenie eksportowe Mi-35PS) – wariant specjalny opracowany na zlecenie rosyjskiego ministerstwa spraw wewnętrznych. Pierwszy prototyp powstał z przebudowy Mi-24PS; pozostawiono charakterystyczne działko kal. 30 mm umieszczone na prawej burcie, zamontowano reflektory, głośniki zewnętrzne i wciągarkę (ŁPG-4). Ponadto śmigłowiec wyposażono w system łączności satelitarnej oraz wyposażenie radiowe używane przez rosyjskie siły specjalne. Drugi prototyp, który zaprezentowano na pokazach lotniczych MAKS'95 powstał z przebudowy maszyny Mi-24W. Nie posiadał on uzbrojenia, stanowisko poddziobowe z działkiem zastąpiono stanowiskiem FLIR. Brak informacji o rozpoczęciu produkcji seryjnej.
Mi-24WM/Mi-35M.
Jedną z ostatnich modernizacji śmigłowca Mi-24 jest wariant Mi-35M (w odniesieniu do śmigłowców przeznaczonych dla armii rosyjskiej stosowane jest oznaczenie Mi-24WM). Powstał on na podstawie Mi-24W. W latach 90. XX wieku w Rosji, z uwagi na małą produkcję śmigłowców Ka-50, podjęto decyzję o zmodernizowaniu posiadanych Mi-24. Modernizacją zajęły się zakłady Rostvertol. Głównym założeniem tej modernizacji było zmniejszenie masy oraz zastosowanie bardziej wydajnego układu nośnego, a także zastosowanie nowych systemów uzbrojenia.
Makietę Mi-35M pokazano w roku 1995, prototyp zaś oblatano w roku 1999. Jednakże Mi-35M początkowo nie spotkał się z zainteresowaniem rosyjskiej armii (która wybrała modernizację Mi-24PN) i rozpoczęto poszukiwania potencjalnych nabywców za granicą. Pierwszym użytkownikiem Mi-35M stała się Wenezuela (kontrakt z 2005 roku), a następnie Brazylia (kontrakt z 2008 roku), Rosja (kontrakt z 2010 roku) i Azerbejdżan (kontrakt z 2011 roku).
Mi-35M w porównaniu do Mi-24W otrzymał nową, cyfrową awionikę oraz nowe, mocniejsze silniki. Przekonstruowano śmigłowiec, stosując wirnik główny z łopatami kompozytowymi i śmigło ogonowe zaadaptowane z maszyny Mi-28. Chowane podwozie zastąpiono stałym. Uzbrojenie stanowią ppk Ataka-W, rakiety powietrze-powietrze Igła-W (lub opcjonalnie G3-Ch Wega), natomiast w nosie śmigłowca zainstalowano chłodzone wodą działko GSz-23W.
Mi-24PU1.
Ukraińska modernizacja Mi-24P program zapoczątkowano w 2008 roku polegał on na modernizacji i, nazwijmy ją umownie „ukrainizacji”, Mi-24P realizowany wspólnie przez różne państwowe i prywatne firmy ukraińskie przy współpracy z zachodnimi koncernami, takimi jak Sagem. Liderem projektu są Konotopskie Lotnicze Zakłady Remontowe AVIAKON, specjalizujące się w remontach i modernizacji śmigłowców oraz wsparciu eksploatacji dla odbiorców zagranicznych.
Mi-24 Super Hind.
W roku 1999 południowoafrykańskie przedsiębiorstwo ATE popisało umowę na modernizację 40 algierskich śmigłowców Mi-24. Zmodernizowane maszyny nazwano Mi-24 Super Hind. Otrzymały one nową, cyfrową awionikę pochodzącą ze śmigłowca Denel Rooivalk. Ponadto nieco przekonstruowano kabinę, polepszając pole widzenia pilota, a także zastosowano dodatkowe jej opancerzenie wykonane z kevlaru.
Z uwagi na sukces tej modernizacji w firmie ATE opracowano kolejne wersje rozwojowe z nową awioniką i uzbrojeniem (Mi-24 SuperHind Mk.III i Mi-24 SuperHind Mk.IV) oraz z całkowicie przeprojektowanym kadłubem oraz kokpitem (Mi-24 SuperHind Mk.V). Do standardu Mi-24 SuperHind Mk.III zmodernizowano azerskie śmigłowce Mi-24.
LL PSW.
Śmigłowiec oznaczony jako LL PSW (Letajuszczaja Łaboratorija Perspektiwnyj skorostnoj Wiertolot, ros Перспективный скоростной вертолёт/Latające Laboratorium Perspektywiczny Szybki Śmigłowiec) jest jednomiejscową maszyną przeznaczoną pierwotnie do badań w programie budowy szybkiego śmigłowca. Program został przerwany oficjalnie 12 września 2014 roku z powodu niemożności uzyskania zakładanych kosztów eksploatacji śmigłowca, przy stawianych mu wymaganiach. Maszyna miała jednoosobową załogę i zmieniony przód kadłuba, któremu nadano węższy przekrój. Śmigłowiec pozbawiono zbędnego wyposażenia w tym uzbrojenia. 29 grudnia 2015 roku wznowiono loty z nowymi łopatami wirnika głównego. LL PSW testowany jest w trzech różnych konfiguracjach, bez skrzydeł, ze standardowymi skrzydłami i skrzydłami wydłużonymi. Według informacji producenta, jesienią 2016 roku maszyna leciała z prędkością przekraczającą 405 km/h. W trakcie pierwszego lotu załogę śmigłowca tworzyli pilot Władimir Kutanini i inżynier Tatjana Demjanienko.
Porównanie danych technicznych różnych wariantów.
Źródła.
Eksport.
Głównym użytkownikiem śmigłowców z rodziny Mi-24/Mi-35 było ZSRR. Śmigłowce Mi-24A przyjęto na wyposażenie radzieckiego lotnictwa na przełomie 1970 i 1971 roku. Ogółem trafiły one do 15 radzieckich jednostek. Śmigłowcami Mi-24A nie były zainteresowane państwa Układu Warszawskiego. Jednakże niewielka liczba Mi-24A znalazła się na wyposażeniu państw spoza tego sojuszu. Były to Etiopia, Algieria, Libia, Wietnam i Afganistan.
Z dużo większym zainteresowaniem spotkała się zmodernizowana wersja Mi-24D, oficjalnie przyjęta do służby w radzieckim lotnictwie w roku 1976. W niedługim czasie maszyny te stały się podstawowymi śmigłowcami bojowymi państw Układu Warszawskiego, tj. Polski (wprowadzone w 1978), NRD (ok. 43 maszyny od 1979), Bułgarii (6 maszyn od 1981), Węgier (1982) i Czechosłowacji (1978).
Na podstawie Mi-24D powstał uproszczony wariant eskortowy Mi-25. Maszyny tego typu trafiły do niektórych sojuszników ZSRR spoza Układu Warszawskiego, m.in. do państw afrykańskich (Libia, Etiopia, Angola, Mozambik), azjatyckich (Wietnam, Indie, Irak, Syria, Jemen Południowy) i południowoamerykańskich (Nikaragua, Peru).
Kolejną wersją były śmigłowce Mi-24W, oficjalnie przyjęte na wyposażenie lotnictwa wojskowego ZSRR tego samego dnia co Mi-24D. Oprócz ZSRR trafiły one na wyposażenie niektórych państw Układu Warszawskiego: Polski, Bułgarii, Czechosłowacji, Węgier i NRD. Wersją Mi-24W przeznaczoną dla odbiorców spoza Układu Warszawskiego był Mi-35.
Głównym użytkownikiem śmigłowców Mi-24P było ZSRR. Jednakże kilka egzemplarzy tych maszyn trafiło do lotnictwa wojsk lądowych NRD. Po przemianach politycznych i zjednoczeniu Niemiec, część śmigłowców Mi-24P przekazano do muzeum, a część trafiło na Węgry. Kilka postsowieckich Mi-24P otrzymała także Ukraina i Białoruś.
W roku 1985 z terenu ogarniętego wojną Afganistanu miała miejsce ucieczka dwóch Mi-24D z afgańskimi załogami. Śmigłowce wylądowały w jednej z przygranicznych baz w Pakistanie. Jeden śmigłowiec Mi-24D trafił w roku 1988 do Wielkiej Brytanii jako podarunek od Pakistanu. Inna ucieczka miała miejsce pod koniec 1988 roku, kiedy to jeden z nikaraguańskich Mi-25 został uprowadzony do Hondurasu.
Po upadku komunizmu sowieckie śmigłowce Mi-24 rozdysponowano pomiędzy byłe republiki związkowe, m.in.: Rosję, Ukrainę i Białoruś.
W roku 2013 śmigłowce z rodziny Mi-24/Mi-35 znajdowały się na wyposażeniu ponad 50 państw. Są to: Afganistan, Algieria, Angola, Armenia, Azerbejdżan, Białoruś, Brazylia, Burkina Faso, Burundi, Czad, Cypr, Czechy, Demokratyczna Republika Konga, Dżibuti, Gwinea Równikowa, Erytrea, Etiopia, Gruzja, Gwinea, Indie, Indonezja, Irak, Jemen, Kazachstan, Kirgistan, Kongo, Kuba, Libia, Macedonia, Mali, Mongolia, Mozambik, Mjanma, Namibia, Niger, Nigeria, Peru, Polska, Północna Korea, Rosja, Rwanda, Senegal, Sierra Leone, Sri Lanka, Stany Zjednoczone, Sudan, Syria, Tadżykistan, Turkmenistan, Uganda, Ukraina, Uzbekistan, Wenezuela, Węgry, Wietnam i Zimbabwe.
Według danych z roku 2013 na całym świecie w użyciu znajdowało się 987 śmigłowców z rodziny Mi-24/Mi-25/Mi-35.
Użycie bojowe.
Lata 70. XX wieku.
Śmigłowce z rodziny Mi-24/Mi-35 przeszły swój chrzest bojowy podczas wojny w Ogadenie. Pod koniec 1977 do Etiopii z ZSRR dotarł duży transport sprzętu wojskowego, m.in. śmigłowce Mi-24A. Otrzymane śmigłowce używano do wsparcia jednostek naziemnych i ostatecznie Etiopia okazała się zwycięzcą konfliktu. Potem według zachodniej prasy śmigłowce wykorzystywano do zwalczania partyzantki w prowincjach Ogaden i Erytrea.
Kolejnym konfliktem, podczas którego użyto maszyn Mi-24 była interwencja wietnamska w Kambodży. Armia wietnamska wykorzystywała śmigłowce do zwalczania oddziałów zbrojnych poszczególnych ugrupowań antyrządowych (od ultralewicowych Czerwonych Khmerów po partie demokratyczne).
Lata 80. XX wieku.
Głównym sprawdzianem dla śmigłowców Mi-24 okazał się konflikt afgański. Początkowo używano maszyn Mi-24D (zarówno armia afgańska, jak i jednostki radzieckie). Później dołączyły także śmigłowce Mi-24W i Mi-24P. Ponadto armia afgańska dysponowała także niewielką liczbą śmigłowców Mi-24A, które pełniły głównie funkcje pomocnicze, sanitarne i transportowe.
Charakter działań zbrojnych w Afganistanie był specyficzny. Była to wojna przeciwpartyzancka, a więc przeciwnik nie posiadał regularnych i nowoczesnych jednostek wojskowych. Jednakże wrogie siły dysponowały nadzwyczajną mobilnością i potrafiły narzucać reguły gry podczas starcia. Dodatkowo uwarunkowania terenowe Afganistanu (wysokie góry, głębokie wąwozy i rozpadliny, pustynie) oraz klimat sprzyjały mudżahedinom.
W Afganistanie śmigłowce Mi-24 używane były do trzech głównych zadań: poszukiwanie i likwidowanie oddziałów mudżahedinów (wraz ze śmigłowcami Mi-8 i Mi-17 oraz samolotami Su-25), osłona linii transportowych i konwojów zaopatrzeniowych oraz sprawowanie pieczy nad wysuniętymi bazami i placówkami wojskowymi. Ponadto wykorzystywano je do ewakuacji rannych. Podczas służby potwierdziły się zalety śmigłowca, czyli duża siła ognia oraz dobre opancerzenie. Śmigłowce Mi-24 wraz z samolotami szturmowymi Su-25 budziły u mudżahedinów uzasadniony respekt, czego dowodem było nadanie mu nazwy „szejtan arba”, co w swobodnym tłumaczeniu znaczy „diabelski wóz” lub „diabelski rydwan”. Jednakże maszyny miały także wady. Duże rozmiary sylwetki nie sprzyjały w sytuacji ostrzału z ziemi, ponadto piloci nie byli dobrze wyszkoleni w szybkim locie w terenie górzystym. Przeceniano też wytrzymałość opancerzenia, zwłaszcza że z czasem mudżahedini do obrony przeciwlotniczej zaczęli używać m.in. karabinów maszynowych DskH. Później dołączyły także przenośne zestawy rakiet przeciwlotniczych z głowicami samonaprowadzającymi się na źródło ciepła – początkowo były to chińskie kopie rakiet typu T-7 Strieła, do tego doszły brytyjskie „Blowpipe”, a następnie amerykańskie FIM-43A Redeye i wreszcie słynne FIM-92A Stinger. Pojawienie się zestawów rakiet przeciwlotniczych na uzbrojeniu mudżahedinów spowodowało gwałtowny wzrost strat wśród maszyn uderzeniowych, szacowanych przez źródła zachodnie na około 100-120 śmigłowców do końca 1986 roku. Wymusiło to też przyspieszenie prac nad systemami ochrony śmigłowców oraz zmianę stosowanej taktyki.
Na przełomie lat 70. i 80. XX wieku ok. 20 śmigłowców Mi-25 dostarczono do Iraku. Maszyny te zostały użyte w wojnie iracko-irańskiej trwającej w latach 1980-1988, gdzie wykorzystywano je do bezpośredniego wsparcia wojsk lądowych. Podczas tego konfliktu wielokrotnie dochodziło do starć pomiędzy śmigłowcami irackimi a irańskimi AH-1J „Sea Cobra”. Wyniki tych starć pozostawały różne, zanotowano zarówno zestrzelenia Mi-25, jak i AH-1J. Często w takich sytuacjach maszyny irańskie wzywały na pomoc samoloty, które próbowały atakować Mi-25 z nieznanym skutkiem. Według źródeł irackich podczas jednego z takich starć Mi-25 z karabinu maszynowego strącił samolot odrzutowy F-4E Phantom atakując go na kursie spotkaniowym. Jest to jednak kwestionowane. W latach 80. XX wieku wojska irackie użyły również śmigłowców Mi-25 do walki z kurdyjskimi separatystami.
W latach 80. XX wieku syryjskie Mi-25 wzięły udział w libańskiej wojnie domowej. Użyto ich w starciach na pograniczu Libanu, w tym w dolinie Bekaa w roku 1982. Udało im się tam unieszkodliwić, według różnych źródeł, od 25 do 40 izraelskich pojazdów bojowych.
Pierwsze trzy śmigłowce Mi-25 dostarczono do Nikaragui w roku 1983, a wiosną 1984 kolejne dziewięć. Trafiły one na wyposażenie Rewolucyjnych Sił Zbrojnych Nikaragui. Otrzymane maszyny strona rządowa wykorzystała w walce z oddziałami Contras. Podczas walk stracono kilka Mi-25, zestrzelonych za pomocą artylerii przeciwlotniczej. Po zakończeniu wojny z powodu braku środków na utrzymanie tych maszyn sprzedano je do Peru
Na przełomie lat 1984 i 1985 Indie zakupiły 12 śmigłowców Mi-25. Weszły one na wyposażenie 125 Helicopter Unit. W roku 1987 pomiędzy rządami Indii i Sri Lanki podpisano porozumienie o wysłaniu Indyjskich Sił Pokojowych, które miały pomóc zakończyć wojnę domową na Sri Lance. W składzie sił ekspedycyjnych znajdowały się także maszyny Mi-25. Jednakże ostatecznie jednostki indyjskie zostały zaangażowane w akcje przeciwpartyzanckie wymierzone przeciwko Tamilskim Tygrysom. Indyjskie Mi-25 swój chrzest bojowy przeszły w październiku 1987 roku w rejonie Dżafny. W czasie tego konfliktu Mi-25 były wykorzystywane zarówno do walk z partyzantami, jak i eskorty śmigłowców Mi-8 i Mi-17. Uczestniczące w walkach śmigłowce miały zdemontowane wyrzutnie przeciwpancerne – w walce z partyzantami były zbędne, a w ten sposób nieco je odciążono. Korpus Indyjski został wycofany w roku 1990. Podczas walk na Sri Lance zginęło 15 żołnierzy, nie stracono żadnej maszyny Mi-25.
Lata 90. XX wieku.
W sierpniu 1990 roku irackie Mi-25 wzięły udział w inwazji na Kuwejt. Jednakże nie użyto ich w walkach z siłami koalicji, a pełniły one eskortę dla maszyn Mi-8 i Mi-17. Co najmniej kilka irackich maszyn Mi-25 zostało zniszczonych na lądowiskach przez lotnictwo NATO. Jeden śmigłowiec został zdobyty przez wojska amerykańskie w Basrze. Po zakończeniu działań wojennych irackie śmigłowce zostały wykorzystane do zwalczania partyzantki szyickiej i kurdyjskiej.
Śmigłowce Mi-24 wykorzystywano także podczas konfliktów powstałych po rozpadzie Jugosławii. W latach 1993-1994 Chorwacja pozyskała od Ukrainy niewielką liczbę śmigłowców Mi-24D i Mi-24W. Były to maszyny nieuzbrojone, jednakże szybko po dostarczeniu uzbrojono je. Następnie użyto ich w konflikcie z Serbią, w roku 1995 odegrały one znaczną rolę w odzyskiwaniu kontroli nad wschodnią Slawonią. W latach 1998-1999 śmigłowce Mi-24W od Ukrainy pozyskała też Federalna Republika Jugosławii, maszyny te zostały użyte podczas wojny w Kosowie. Natomiast w roku 2001 śmigłowce Mi-24W i Mi-24K nabyła Macedonia, dostarczone egzemplarze użyto w konflikcie w Tetowie. Za sterami tych maszyn zasiadali doświadczeni najemni piloci z byłych republik radzieckich.
12 września 1995 roku podczas 39 zawodów Pucharu Gordona Bennetta po przekroczeniu granicy Polsko-Białoruskiej został zestrzelony balon reprezentacji Wysp Dziewiczych Stanów Zjednoczonych. Według oficjalnych informacji balon został uznany za bezzałogową sondę meteorologiczną. Z powodu naruszenia przestrzeni powietrznej oraz braku kontaktu ze sportowcami generał Walery Kostenko wydał rozkaz zestrzelenia obiektu. W okolicy miejscowości Bereza na wysokości 2000 metrów załoga śmigłowca Mi-24 wykonała zadanie. Alan Fraenckel oraz John Stuart-Jervis zginęli na skutek upadku z dużej wysokości. Według jednej z hipotez zawodnicy nie nawiązali kontaktu z obroną powietrzną Białorusi ze względu na utratę przytomności pod wpływem niedoboru tlenu.
Po upadku ZSRR, w latach 90. XX wieku lotnictwo wojskowe Rosji przeżywało głęboki kryzys. Dotyczyło to także śmigłowców. Posiadane maszyny były przestarzałe, brakowało części zamiennych, amunicji i paliwa. Pomimo że opracowano następcę Mi-24, czyli Ka-50 do użytku wprowadzono znikome ilości tego śmigłowca (w latach 1993-1994 dostarczono tylko cztery maszyny). W połowie lat 90. XX rosyjskie siły zbrojne zaangażowały się w konflikt z czeczeńskimi separatystami. W walkach intensywnie zaangażowane były śmigłowce Mi-24 (wykonywano dziennie 4-5 lotów, znacznie więcej niż w czasie interwencji w Afganistanie). Wykorzystano je m.in. 30 września 1994 w pierwszym ataku na lotnisko w Groznym, gdzie zniszczyły kilka samolotów. Konflikt szybko przerodził się w działania przeciwpartyzanckie, wobec czego Mi-24 wykorzystywano także do wsparcia sił naziemnych oraz samodzielnego poszukiwania i niszczenia celów. Głównym przeciwnikiem rosyjskich śmigłowców był ogień czeczeńskiej artylerii przeciwlotniczej, od jej ognia stracono kilka maszyn Mi-24.
Rosyjskie Mi-24 wzięły także udział w drugiej wojnie czeczeńskiej. Podczas tego konfliktu maszyny szeroko wykorzystywano do działań przeciwpartyzanckich, eskortowania maszyn transportowych oraz wsparcia sił naziemnych. W wyniku ognia przeciwlotniczego stracono pewną liczbę maszyn.
XXI wiek.
Od stycznia 2005 roku do sierpnia 2008 roku śmigłowce Mi-24D znajdowały się na wyposażeniu PKW Irak. Ogółem Wojsko Polskie w Iraku wykorzystywało 12 maszyn (nr takt. 174, 213, 271, 272, 276, 277, 456, 457, 459, 460, 461 i 584). W czasie służby w Iraku stracono dwa śmigłowce. Po wymontowaniu z nich sprawnych podzespołów, kadłuby w sierpniu 2008 roku pozostawiono na terenie bazy. Ponadto podczas wycofywania polskiego kontyngentu z Iraku, z powodu wyczerpanego resursu i nieopłacalnego remontu zrezygnowano z transportu jednego śmigłowca Mi-24D (nr takt. 213) do Polski. Po wymontowaniu przydatnych podzespołów 18 września 2008 roku wysadzono go w powietrze tak, aby nie dostał się w ręce nieuprawnionych osób. Zniszczenie zostało przeprowadzone przez żołnierzy z kontyngentu kazachstańskiego. Ostatecznie do kraju powróciło dziewięć maszyn.
Śmigłowce z rodziny Mi-25/Mi-35 brały także udział w walkach w Afganistanie pomiędzy siłami koalicji ISAF a Talibami. Od roku 2008 Mi-24W znajdowały się na wyposażeniu PKW Afganistan, gdzie były używane do bezpośredniego wsparcia ogniowego pododdziałów Polskich Sił Zadaniowych, eskortowania śmigłowców transportowych i osłony patroli, konwojów oraz wykonywania rozpoznania z powietrza. Kilka z używanych przez PKW Afganistan maszyn zostało uszkodzonych, w tym dwie na tyle poważnie, że nie powróciły już do służby. Ponadto afgańskie siły zbrojne wykorzystywały śmigłowce Mi-35. Na przełomie 2008 i 2009 roku w ramach pomocy ANA Donation Programme Korpus Lotnictwa Afgańskiej Armii Narodowej od Czechów otrzymał sześć Mi-35. Ogółem w roku 2012 dysponował on 9 Mi-35.
Śmigłowce z rodziny Mi-24/Mi-35 bojowo używane są także w niektórych konfliktach podczas Arabskiej Wojny Ludów. Do tych konfliktów należą wojny domowe w Libii i Syrii.
W chwili wybuchu wojny domowej Libijskie Siły Powietrzne posiadały dwa dywizjony uzbrojone w śmigłowce Mi-24 i Mi-35. W latach 2004-2010 część z tych maszyn przeszła remonty w zakładach ukraińskich i rosyjskich. Z uwagi na małą liczbę sprawnych samolotów, śmigłowce Mi-35 były ważne dla libijskiego lotnictwa. Już na początku walk, w lutym 2011 roku na terenie bazy lotniczej Benina jeden śmigłowiec Mi-24 został przez rebeliantów spalony. Inne libijskie maszyny z rodziny Mi-24/Mi-35 zostały użyte w walce z rebeliantami. Przynajmniej dwa śmigłowce znalazły się jednak w rękach rebeliantów i zostały użyte w starciach z jednostkami rządowymi. 6 marca 2011 roku podano, że rebelianci zestrzelili jeden śmigłowiec Mi-24. Natomiast 26 marca francuskie samoloty atakując bazę lotniczą w Misracie zniszczyły dwa śmigłowce Mi-35.
Mi-25 są także używane przez siły rządowe podczas wojny domowej w Syrii, gdzie obok Mi-17 stanowią główne środki walki z rebeliantami. Śmigłowce wykorzystywane są m.in. do zrzucania bomb FAB-250. Pewna liczba maszyn została zestrzelona lub uszkodzona przez rebeliantów.
Śmigłowce Mi-24 są aktywnie użytkowane w w agresji Rosji na Ukrainę (2022r.) przez obie strony konfliktu.
Mi-24 w Wojsku Polskim.
W połowie lat 70. XX wieku polskie władze podjęły decyzję o modernizacji technicznej wojska. Wobec tego zdecydowano się m.in. na zakup samolotów MiG-21bis i MiG-23MF oraz śmigłowców Mi-24D. Wiosną 1978 roku ze składu 37 Pułku Śmigłowców Transportowych wytypowano 10 pilotów i 24 techników, którzy mieli odbyć w ZSRR szkolenie na nowych maszynach. Pierwsze cztery polskie śmigłowce Mi-24D (nr fabr. od A1013 do A1016) 20 września 1978 dostarczyli do kraju sowieci. Nowym śmigłowcom nadano nr takt. od 13 do 16 (końcówki nr fabr.), jednakże do końca 1978 roku pozostawały one na ziemi z powodu braku wyszkolonych instruktorów.
1 stycznia 1979 roku oficjalnie w składzie 37 Pułku Śmigłowców Transportowych utworzono klucz lotnictwa szturmowego. Jego dowódcą został ppor. pilot Andrzej Fryc. Pierwsze loty odbyły się dopiero po przybyciu radzieckiego instruktora, 11 stycznia 1979 roku. Wcześniej w Polsce odbywało się tylko szkolenie teoretyczne. 22 kwietnia 1979 roku pułk przebazował się na lotnisko w Świdwinie i rozpoczęto wykonywanie lotów bojowych. Polskie Mi-24D osiągnęły gotowość bojową w połowie 1979 roku, co potwierdzono podczas jesiennych ćwiczeń „Jubileusz '79”.
Zakupione śmigłowce zaprezentowano po raz pierwszy publicznie 27 czerwca 1979 na wystawie sprzętu lotniczego zorganizowanej w Wyższej Oficerskiej Szkole Lotniczej z okazji rocznicy startu pierwszego Polaka w kosmos.
Z czasem zdecydowano się na wyłączenie jednostki śmigłowców szturmowych ze składu 37 Pułku Śmigłowców Transportowych i przeniesienie jej do Pruszcza Gdańskiego. Klucz przeformowano w 8 Eskadrę Śmigłowców Szturmowych i podporządkowano 49 Pułkowi Śmigłowców Bojowych (przeformowanemu z 49 Pułku Lotnictwa Wojsk Lądowych).
Kolejne cztery śmigłowce Mi-24D (nr fabr. od 103174 do 103177) dostarczono w październiku 1981 roku. Przybyły one bezpośrednio do Pruszcza Gdańskiego, gdzie oczekiwały na przeprowadzkę reszty klucza, co nastąpiło pod koniec 1981 roku. Na przełomie października i listopada 1984 roku do 49 Pułku dostarczono kolejnych sześć śmigłowców Mi-24D (nr fabr. od 410456 do 410461), ostatnie dwa dotarły 1 lipca 1985 roku (nr fabr. 410584 i 410585). Łącznie więc 8 Eskadra Śmigłowców Szturmowych dysponowała szesnastoma Mi-24D.
W połowie lat 80. XX wieku zdecydowano się na zakup kolejnych śmigłowców, tym razem w wersji Mi-24W. Pierwsze cztery maszyny dostarczono do Polski 24 kwietnia 1986 roku. Ogółem zakupiono szesnaście Mi-24W, lecz jeden uległ awarii w 1987 roku. Jego remont uznano za nieopłacalny i w 1991 roku, wykorzystując rozliczenia z ZSRR, zakupiono jeszcze siedemnasty śmigłowiec. Wszystkie trafiły do 56 Pułku Śmigłowców Bojowych.
Ostatnie egzemplarze śmigłowca Mi-24 pozyskano już po przemianie ustrojowej. W połowie lat 90. XX wieku nieodpłatnie przejęto osiemnaście maszyn Mi-24D od Niemiec. Śmigłowce te pochodziły z lotnictwa wojskowego NRD, a po zjednoczeniu Niemiec postanowiono o ich wycofaniu. Z uwagi, że nie były to nowe egzemplarze przeszły one wstępny przegląd w WZL-1. Zdecydowano o wcieleniu do służby szesnaście maszyn, dwie pozostałe stały się źródłem części zamiennych. Wszystkie zdolne do lotu maszyny trafiły do 49 pśb, pierwszy wyremontowany śmigłowiec przyprowadzono do Pruszcza Gdańskiego 23 października 1996 roku.
Polskie śmigłowce Mi-24 znajdowały się na wyposażeniu PKW Irak oraz PKW Afganistan. Od początku w składzie polskiego kontyngentu stacjonującego w Iraku znajdował się pododdział o charakterze aeromobilnym. Jego wyposażenie stanowiły początkowo śmigłowce PZL W-3 Sokół i Mi-8. Jednakże wkrótce podjęto decyzję o dozbrojeniu jej w śmigłowce Mi-24D. Śmigłowce Mi-24D znajdowały się na wyposażeniu PKW Irak w latach 2005-2008. Ponadto od roku 2008 polskie Mi-24W znajdowały się na wyposażeniu Samodzielnej Grupy Powietrzno-Szturmowej, która w składzie PKW Afganistan pełniła służbę w Afganistanie. Do zakończenia misji w 2014 roku, w Afganistanie ogółem służyło 15 spośród 16 polskich Mi-24W, z czego jeden został stracony (nr boczny 742), a dwa dalsze po powrocie do kraju nie zostały wyremontowane (nry 727 i 737).
Dotychczas podczas służby śmigłowców Mi-24 w Wojsku Polskim doszło do kilkunastu zdarzeń lotniczych. 13 września 1988 roku podczas startu na poligonie w Nadarzycach doszło do wypadku Mi-24D (nr fabr. A1013). Po wykonaniu remontu głównego śmigłowiec przywrócono do służby. Ostatecznie maszynę wycofano w roku 2000 i trafiła ona do Muzeum Wojska Polskiego w Warszawie. Natomiast 9 grudnia 1988 roku wypadkowi uległ kolejny Mi-24D (nr fabr. A1014). Śmigłowiec ten został rozbity z powodu samoczynnego wyłączenia się obu silników. Maszyna ta nie wróciła już do służby. Kolejny wypadek miał miejsce 11 lipca 1990 roku, kiedy to podczas wykołowywania do lotu śmigłowiec Mi-24D (nr fabr. 410458) w sposób niekontrolowany poderwał się w powietrze, przyjął pozycję pionową, wykonał obrót i zderzył z ziemią. Podczas tego wypadku nikt nie zginął, jednakże ciężkie rany odniósł pilot instruktor zajmujący miejsce w przedniej kabinie. Uszkodzenia były na tyle dotkliwe, że śmigłowiec nie wrócił już do służby. 11 lipca 1997 roku w Zakopanem miał miejsce wypadek maszyny Mi-24W (nr fabr. 419731). Śmigłowiec ten jednak po niezbędnym remoncie przywrócono do służby, wykorzystując elementy wycofanego śmigłowca Mi-24D.
Jeden z tragiczniejszych wypadków miał miejsce 4 kwietnia 2003 roku na poligonie w Drawsku Pomorskim. Tego dnia podczas ćwiczeń pod kryptonimem „Donośna Surma '03” katastrofie uległ śmigłowiec Mi-24D (nr fabr. 340269) należący do 49 pśb. Podczas ćwiczenia śmigłowiec Mi-24 przelatujący na małej wysokości z dużym przechyłem zahaczył łopatami wirnika nośnego o samochód terenowy i runął na ziemię. W wyniku tej katastrofy zginęły dwie osoby na miejscu (w tym kierowca samochodu), jedna w szpitalu, a sześć zostało rannych. Komisja Badania Wypadków Lotniczych MON ustaliła, że przyczyną katastrofy był błąd pilota. Źle ocenił on odległość maszyny od stojącego pojazdu wojskowego.
W lipcu 2006 roku w Iraku wypadkowi uległ Mi-24D (nr fabr. 340277). W wyniku tego zdarzenia rannych zostało członków załogi i trzech dziennikarzy. Śmigłowiec był częścią większej kolumny wiozącej polską delegację, powracającą z uroczystości przejęcia dowództwa nad Wielonarodową Dywizją Centrum-Południe przez gen. Bronisława Kwiatkowskiego. Prawdopodobną przyczyną wypadku był silny podmuch wiatru.
W roku 2009 miały miejsce trzy wypadki z udziałem polskich Mi-24. 27 lutego, o godzinie 22:06 katastrofie uległ śmigłowiec Mi-24D (nr fabr. 220584) z 49 pśb. Podczas lotu szkolnego z Torunia do Inowrocławia w okolicy Szadłowic maszyna miała wykonać strzelanie ćwiczebne. Jednakże śmigłowiec lecąc lotem koszącym zaczepił o drzewa i rozbił się. W wyniku katastrofy zginął operator pilot por. Robert Wagner, pilot i technik doznali ran. Jak ustaliła Komisja Badania Wypadków Lotniczych Lotnictwa Państwowego bezpośrednią przyczyną katastrofy było nieprawidłowe rozłożenie uwagi przez pilota, podczas wzrokowego poszukiwania celu, które doprowadziło do niekontrolowanego zniżania i zderzenia się z wierzchołkami drzew. Drugi wypadek miał miejsce 31 lipca w Afganistanie. W czasie przelotu z Kabulu do prowincji Ghazni, w śmigłowcu Mi-24W (nr 742, fabr. 410742) zapalił się jeden silnik. Potem zatrzymał się drugi i śmigłowiec zmuszony był do awaryjnego lądowania. Przyczyną awarii silników było ostrzelanie maszyny przez talibów, które doprowadziło do uszkodzenia instalacji hydraulicznej. Śmigłowiec nie mógł być ewakuowany i został zniszczony. Kolejny wypadek polskiego Mi-24W (nr fabr. 410736) w Afganistanie miał miejsce 3 grudnia 2009 roku, lecz został on wyremontowany.
26 stycznia 2011 w bazie Ghazni w Afganistanie jeden z polskich śmigłowców Mi-24 uległ wypadkowi prawdopodobnie w wyniku usterki technicznej lub z powodu ostrzelania. Załoga wykonywała manewr startu (tzw. ważenie), wisząc w bezruchu 2 metry nad ziemią, gdy z niewiadomych powodów uszkodzone zostało tylne śmigło, co doprowadziło do upadku śmigłowca. Żołnierze (czterech Polaków i Amerykanin) zdążyli uciec z maszyny.
12 czerwca 2011 w bazie Warrior uległ uszkodzeniu kolejny egzemplarz. Śmigłowiec lądował awaryjnie i gwałtownie przyziemił. Nikt z czteroosobowej załogi nie ucierpiał. Przyczyna wypadku jest nieznana, zakładano prawdopodobne zanieczyszczenie silników podczas startu bądź o wpływ rozrzedzonego powietrza na obszarze bazy.
Ogółem Polska posiadała 34 Mi-24D (dwóch nie wprowadzono do służby) i 17 Mi-24W, z czego na 2019 rok pozostało w służbie 15 Mi-24D i 13 Mi-24W. Od 2010 roku śmigłowce te nie dysponują jednak pociskami przeciwpancernymi z powodu zakończenia się resursów posiadanych pocisków.
Przydomki Mi-24.
Śmigłowiec Mi-24 szybko doczekał się wielu przezwisk. Ze względu na charakterystyczny wygląd piloci radzieccy śmigłowiec Mi-24 nazywali „Garbus” (ros. Gorbacz) oraz „Krokodyl” (ros. Krokodił), co później podchwycili także polscy piloci. Nieco później w Polsce pojawiło się określenie „Hokej” pochodzące od kształtu belki ogonowej. Ze względu na to, że Mi-24 posiada przedział transportowy, nazywany jest też „latającym bewupem” lub ze względu na silne uzbrojenie i opancerzenie – „latającym czołgiem”. Inne przezwisko Mi-24 otrzymał podczas radzieckiej interwencji w Afganistanie. Z uwagi na respekt, jaki w nich budził, mudżahedini nazywali go „diabelskim rydwanem”.
Egzemplarze muzealne.
Śmigłowce Mi-24 można oglądać m.in. w następujących muzeach:
Ponadto dwie w pełni latające maszyny znajdują się w „Cold War Air Museum” (CWAM) w Lancaster, Texas. W Muzeum Lotnictwa Węgierskiego w Szolnoku znajduje się Mi-24D pomalowany we wzór przypominający ptaka.
Mi-24 w kulturze masowej.
Mi-24 występuje często w kulturze masowej. Śmigłowiec pojawił się w wielu filmach oraz grach komputerowych. Do filmów, w których Mi-24 wystąpił „osobiście” można zaliczyć m.in. "Air Force One", "Avalon", "Wojna Charliego Wilsona", "Hitman" ?, "9 kompania", "Wojna" i "Szklana pułapka 5".
W kilku filmach obecne są także przebudowane śmigłowce, które nawiązują do sylwetki Mi-24. Do takich filmów należą: "Zaginiony w akcji 3", "Rambo II", "Rambo III", "Czerwony świt" i "Czerwony skorpion".
Śmigłowiec Mi-24 pojawia się m.in. w następujących grach komputerowych: "Battlefield 2", ', ' i ', "ArmA 2", ', Joint Task Force, , a także "", "Metal Gear Solid, War Thunder, , oraz Dcs World."

</doc>
<doc id="302859" url="https://pl.wikipedia.org/wiki?curid=302859" title="Skrybonia (żona Sekstusa Pompejusza)">
Skrybonia (żona Sekstusa Pompejusza)

Skrybonia ("Scribonia"), córka Lucjusza Skryboniusza Libona konsula w 34 p.n.e., żona przeciwnika triumwirów Sekstusa Pompejusza.
Po zawarciu pokoju z triumwirami w 39 r. p.n.e. jej córka Pompeja została zaręczona z Markiem Klaudiuszem Marcellusem, siostrzeńcem późniejszego cesarza Oktawiana Augusta. Do małżeństwa jednak nie doszło, ponieważ wojna została wkrótce wznowiona.

</doc>
<doc id="302861" url="https://pl.wikipedia.org/wiki?curid=302861" title="Lucjusz Skryboniusz Libon (mąż Kornelii Pompei Magny)">
Lucjusz Skryboniusz Libon (mąż Kornelii Pompei Magny)

Lucjusz Skryboniusz Libon ("Lucius Scribonius Libo"), syn Lucjusza Skryboniusza Libona konsula w 34 p.n.e., brat Skrybonii, mąż Kornelii Pompei Magny – wnuczki Pompejusza Wielkiego.
Dzieci:

</doc>
<doc id="302862" url="https://pl.wikipedia.org/wiki?curid=302862" title="Lucjusz Skryboniusz Libon (konsul 16 n.e.)">
Lucjusz Skryboniusz Libon (konsul 16 n.e.)

Lucius Scribonius Libo – syn Lucjusza Skryboniusza Libona i Kornelii Pompei Magny, brat Marka Skryboniusza Libona Druzusa. Konsul w 16 n.e.
Życiorys.
Ze strony matki był potomkiem Gnejusza Pompejusza Wielkiego. W 16 n.e. był konsulem przez pierwszą część roku razem z Sisenną Statiliuszem Taurusem. W tym samym roku jego brat Marek Skryboniusz Libon Druzus popełnił samobójstwo po tym jak został oskarżony o przygotowywanie zamachu stanu przeciwko Tyberiuszowi. Był jednym z siedmiu kapłanów zwanych epulonami ("septemviri epulonum") oraz prawdopodobnie właścicielem kamieniołomów w Lunie w Etrurii.
Zobacz też.
Drzewo genealogiczne Skryboniuszów Libonów

</doc>
<doc id="302864" url="https://pl.wikipedia.org/wiki?curid=302864" title="Marek Skryboniusz Libon Druzus">
Marek Skryboniusz Libon Druzus

Marek Skryboniusz Libon Druzus, "Marcus Scribonius Libo Drusus’ L. f. L. n." (ur. I wieku p.n.e., zm. 13 września 16 n.e.) – syn Lucjusza Skryboniusza Libona i Kornelii Pompei Magny.
Życiorys.
Tacyt opowiada w swoich Rocznikach ("Annales") szczegółowo historię Libona Druzusa oskarżonego o przygotowywanie zamachu stanu, jako pierwszego w całym szeregu podobnych przypadków za panowania Tyberiusza.
Senator Firmiusz Katus, serdeczny przyjaciel Libona zachęcał młodego człowieka, łatwo ulegającego iluzjom, do ulegania obietnicom astrologów, oddawania się proroctwom chaldejskim, czarom, interpretacjom snów. Ostentacyjnie rozpamiętywano wspaniałe pochodzenie Libona jako prawnuka Pompejusza Wielkiego, ciotecznego wnuka Skrybonii żony Augusta. Firmiusz sam stając się towarzyszem Libona w jego rozrzutności, ekstrawagancji tym samym wplątał go w sieć dowodów winy. Poprzez ekwitę Flakkusa Weskulariusza doniósł o wszystkim cesarzowi Tyberiuszowi.
Cesarz Tyberiusz nie zlekceważył doniesienia, choć bardzo starannie ukrywał swoją urazę. Obdarował nawet Libona preturą w 16 n.e., zapraszał go do siebie, nie pokazując nic po sobie, a potajemnie zaczął przeciwko niemu zbierać materiały. Gdy cała sprawa doszła do wiadomości osławionego donosiciela, Fulciniusza Trio, ten oskarżył Libona przed konsulami i zażądał śledztwa przed senatem.
Libon Druzus próbował bezskutecznie szukać pomocy przed oskarżeniami u swoich krewnych, ale ci ze strachu odmówili. Na nic się też zdały błagalne gesty wobec Tyberiusza. Głównym oskarżycielem był Gajusz Wibiusz, większość zarzutów była absurdalna i przy odrobinie pobłażliwości niegroźna. Poważnym zarzutem stał się odręczny list Libona, w którym obok nazwisk Cezarów i senatorów pojawiały się tajemnicze symbole. Oskarżony nie przyznał się do winy i wtedy przeprowadzono badanie jego niewolników na torturach. Było to zabronione dawnym postanowieniem Senatu, zabraniającym wymuszania zeznań niewolników przeciwko własnemu panu przez tortury. Tyberiusz cynicznie obszedł to prawo rozkazując sprzedanie niewolników Libona przed złożeniem zeznań.
Libon Druzus nie widząc ratunku, świadom że jego dom otaczają już żołnierze, popełnił samobójstwo. Postępowanie przed Senatem prowadzono dalej, a Tyberiusz fałszywie deklarował, że nie miał zamiaru skazywać Libona na śmierć, a jego samobójstwo było przedwczesne. Tacyt kończy opowieść wymieniając cały szereg senatorów prześcigających się w pochlebstwach wobec cesarza.

</doc>
<doc id="302865" url="https://pl.wikipedia.org/wiki?curid=302865" title="Skrybonia (żona Marka Licyniusza Krassusa Frugi konsula w 27 n.e.)">
Skrybonia (żona Marka Licyniusza Krassusa Frugi konsula w 27 n.e.)

Skrybonia III ("Scribonia", zm. 47 n.e.) – córka Lucjusza Skryboniusza Libona, konsula w 16 n.e., żona Marka Licyniusza Krassusa Frugi, konsula w 27 n.e.
Dzieci:

</doc>
<doc id="302873" url="https://pl.wikipedia.org/wiki?curid=302873" title="René Préval">
René Préval

René Garcia Préval (wym. []; ur. 17 stycznia 1943 w Port-au-Prince, zm. 3 marca 2017 tamże) – haitański polityk, prezydent Haiti od 7 lutego 1996 do 7 lutego 2001 i ponownie od 14 maja 2006 do 14 maja 2011.
Życiorys.
Syn agronoma Claude Prévala. Poszedł w ślady ojca i w 1963 roku wyjechał do Belgii, gdzie studiował rolnictwo. Ukończył studia o tym kierunku na Akademii Rolniczej Gembloux. Naukę kontynuował na Uniwersytecie w Pizie, który ukończył na kierunku nauk geotermalnych. W 1970 roku w celach zarobkowych przeprowadził się do Nowego Jorku. Na Haiti powrócił pięć lat później i zajął tam stanowisko w Narodowym Instytucie Zasobów Mineralnych. W 1988 roku otworzył piekarnię w Port-au-Prince. Włączył się w charytatywną akcję dostarczania chleba biednym dzieciom. Na przełomie lat 80. i 90. włączył się w politykę zostając zwolennikiem Jeana-Bertranda Aristide'a i członkiem ruchu Lavalas. W okresie od 13 lutego do 11 października 1991 roku pełnił urząd premiera. Od władzy odsunięty został w wyniku wojskowego zamachu stanu z 30 września tego samego roku. Udał się na emigrację, z której powrócił w 1994 roku po likwidacji reżimu. W 1995 roku wystartował w wyborach prezydenckich. Dzięki poparciu ze strony Aristide'a odniósł w nich zwycięstwo. Urząd prezydenta objął 7 lutego 1996 roku. W 1996 roku utworzył odrębną od Lavalas partię polityczną o nazwie Organizacja Polityczna Lavalas. W 2001 roku wraz z zakończeniem kadencji zrzekł się urzędu. W lutym 2006 roku ponownie wystartował w wyborach prezydenckich z ramienia koalicji Lespwa. Odniósł wyborcze zwycięstwo. Drugą kadencję na urzędzie prezydenta rozpoczął 14 maja tego samego roku. Jego mandat zakończył się w 2011 roku. René Préval umarł 3 marca 2017 roku w stolicy kraju. Nie ujawniono przyczyn zgonu.
Życie prywatne.
Jego drugą żoną od 1997 była haitańska dyplomatka, Géri Benoît wywodzącą się z miejscowości Cazale zamieszkałej przez potomków polskich legionistów wysłanych na Haiti przez Napoleona. Po raz trzeci ożenił się w 2009 roku z ekonomistką Elisabeth Débrosse.

</doc>
<doc id="302881" url="https://pl.wikipedia.org/wiki?curid=302881" title="Abbé Pierre">
Abbé Pierre

Henri Grouès, znany bardziej jako abbé Pierre (ur. 5 sierpnia 1912 w Lyonie, zm. 22 stycznia 2007 w Paryżu) – francuski ksiądz katolicki, członek zakonu kapucynów, założyciel ruchu Emmaüs, którego celem jest pomoc najuboższym, bezdomnym, a także uchodźcom, odznaczony Krzyżem Wielkim Legii Honorowej.
Życiorys.
Henri Grouès urodził się w bogatej lyońskiej rodzinie handlarzy jedwabiem jako trzecie z siedmiorga dzieci. Jego rodzice byli bardzo religijni, ojciec był członkiem bractwa religijnego opiekującego się ubogimi. W 1931 Henri zrzekł się rodzinnej fortuny i wstąpił do zakonu kapucynów, gdzie przyjął imię: Philippe. W 1932 trafił do klasztoru w Crest, gdzie został wyświęcony w 1938. W kwietniu 1939 został wikariuszem w parafii w Grenoble. 
Po wybuchu wojny jako młody ksiądz trafił do armii. Niektóre źródła podają, że po klęsce Francji wrócił do Grenoble, gdzie w 1942 spotkał dwoje żydowskich dzieci, którym pomógł w przedostaniu się do Szwajcarii, tworząc dla nich fałszywe dokumenty. Później zaczął również działać we francuskim ruchu oporu, gdzie przyjął używany także później pseudonim: „abbé Pierre” (pol. „ojciec Piotr”). W 1944 trafił do Hiszpanii, a później dołączył do de Gaulle'a w Algierze. Stał się ważną postacią ruchu oporu, a jego kariera polityczna trwała jeszcze kilka lat po zakończeniu wojny. W latach 1945-1951 zasiadał jako deputowany departamentu Meurthe i Mozela we francuskim Zgromadzeniu Narodowym.
Działalność charytatywna.
W 1949 założył stowarzyszenie Emmaüs, którego celem jest niesienie pomocy najuboższym, a zwłaszcza bezdomnym. Sieć „wspólnot Emmaüs” zajmuje się sprzedażą przedmiotów otrzymanych od darczyńców, zyski przeznaczane są na budowę mieszkań dla potrzebujących. Działalność abbé Pierre'a została dostrzeżona zwłaszcza podczas wyjątkowo mroźnej zimy roku 1954, gdy wielu bezdomnych zmarło z zimna. 1 lutego 1954 abbé Pierre wystosował na antenie Radia Luksemburg apel do Francuzów wzywający do "rewolucji dobroci" ("insurrection de la bonté"). Zebrano wówczas około 500 milionów franków na pomoc bezdomnym. Od tego czasu abbé Pierre cieszył się wyjątkową popularnością wśród rodaków, którzy nazywali go często "bohaterem" lub "sprawiedliwym". Wielokrotnie zajmował pierwsze miejsce w ankietach na najważniejszą osobowość roku.
Wypowiedzi i kontrowersje.
W 2005 ukazał się wywiad rzeka z abbé Pierre "Mon Dieu... pourquoi?" (wyd. pol. "Mój Boże… dlaczego?"), w którym 93-letni ksiądz przedstawił swoją wizję Kościoła i świata. Szczególną uwagę mediów przykuły jednak jego wyznania o doświadczeniach seksualnych już po wyświęceniu na księdza. W tym wywiadzie wyraził jednocześnie swoje wątpliwości co do słuszności nakazu celibatu księży katolickich oraz zakazu wyświęcania kobiet. Wyraził również duże zrozumienie dla związków homoseksualnych oraz chęci wychowywania przez nich dzieci.
Negował również oficjalne nauczanie Kościoła katolickiego dotyczące antykoncepcji.
Pierwszym polskim tłumaczeniem myśli abbé Pierre jest książka będąca zbiorem wybranych wypowiedzi z lat 1954–1955 "Abbé Pierre woła" (ss. 263), wydana nakładem Księgarni św. Wojciecha w 1958, w przekładzie s. Katarzyny z Lasek.

</doc>
<doc id="302882" url="https://pl.wikipedia.org/wiki?curid=302882" title="Henri Grouès">
Henri Grouès



</doc>
<doc id="302883" url="https://pl.wikipedia.org/wiki?curid=302883" title="Dragoljub Mihailović">
Dragoljub Mihailović

Dragoljub Mihailović, pseudonim Draža (ur. 26 kwietnia 1893 w Ivanjicy, zm. 17 lipca 1946 w Belgradzie) – serbski generał, który w krótkiej kampanii w kwietniu 1941 roku został dowódcą 2 Armii Jugosłowiańskiej. Dowódca podporządkowanej rządowi emigracyjnemu Królestwa Jugosławii partyzantki. Po wojnie skazany na śmierć przez komunistyczny rząd Jugosławii.
Postać Mihailovicia wywołuje liczne kontrowersje. Znajdujący się pod jego formalnym dowództwem czetnicy dokonywali czystek etnicznych na ludności katolickiej i muzułmańskiej, zwalczali partyzantkę Tity, a w różnych okresach współpracowali z siłami Osi, a w negocjacjach z okupantami uczestniczył sam Mihailović.
Do wybuchu wojny.
Syn pisarza gminnego, wychowywany w rodzinie oficerskiej przez stryja weterynarza wojskowego. Po zakończeniu gimnazjum poszedł do szkoły oficerskiej. Zdobył szlify wojskowe jako kadet, walcząc w obu wojnach bałkańskich. Brał udział następnie we wszystkich konfliktach Serbii. Służył w garnizonach Królestwa Serbów, Chorwacji i Słowenii (Skopje, Sarajewo, Celje, Mostar). Ukończył akademię wojskową w Paryżu, po czym był attaché wojskowym w Sofii i Pradze. Pod koniec lat trzydziestych wykładowca serbskiej akademii wojskowej. Za krytykę zacofania armii i zamiarów ministra obrony zbudowania „Linii Maginota” na granicy z Austrią, został odsunięty od wykładów.
Mihailović fascynował się doktryną de Gaulle’a i ostrzegał przed perspektywą wojny z III Rzeszą. Krytykował na spotkaniach dyplomację niemiecką. Postulował tworzenie na czas wojny oddziałów czetnickich (leśnych), zdając sobie sprawę, że Serbii nie stać na dywizje pancerne. Oddziały leśne miały być oddziałami partyzanckimi wyposażonymi w radiostacje i lekkie uzbrojenie. Według niego powinny być zdolne do prowadzenia sabotażu i działań wywiadowczych do czasu kontrofensywy aliantów.
Na czele czetników.
Po uderzeniu 6 kwietnia 1941 roku na Królestwo Jugosławii armii niemieckiej, oddziałów włoskich, węgierskich i bułgarskich, wspartych przez zwolenników niepodległości Chorwacji, krótkotrwałej, zakończonej kapitulacją kampanii obronnej, zorganizował 11 maja 1941 roku, na górze Ravna w Serbii, Dowództwo Czetnickich Oddziałów Armii Jugosłowiańskiej. Dowodził wiernymi królowi Piotrowi II Karadziordziewiciowi oddziałami czetników.
Z pierwszymi walkami czetników rozpoczęła się gra o Bałkany, tzw. „miękkie podbrzusze Europy”. Niemcy stworzyli na terytorium Chorwacji tzw. Niepodległe Państwo Chorwackie, a także podległy Berlinowi "Rząd Ocalenia Narodowego" „małej” Serbii. Weszli w układy z dziesiątkami oddziałów partyzanckich, chcąc zabezpieczyć sobie komunikację do Grecji i Afryki. W grze o Bałkany brały także udział Stany Zjednoczone i Wielka Brytania, śląc liczne misje wojskowe i uzbrojenie, wspierając dywersję i szukając wiarygodnych partnerów.
Na terenie późniejszej „wielkiej” Jugosławii został na przełomie lat 1941/42 wytworzony mit "Wielkiej Chorwacji" i "Wielkiej Serbii". Wizjonerzy przyszłych niepodległych państw w tym czasie byli gotowi zjednoczyć się z każdym, aby uchronić kraj od komunizmu. W kraju powstał „galimatias partyzancki”. Oddziały różnych opcji politycznych współpracowały ze sobą, z Niemcami, z Włochami i wzajemnie ze sobą walczyły. To prowadziło także do eksodusu ludności cywilnej, którą Mihailović brał w obronę.
W 1942 roku, w stopniu generała, Mihailović został mianowany ministrem wojny w emigracyjnym rządzie jugosłowiańskim Slobodana Jovanovicia w Londynie i dowódcą Armii Jugosłowiańskiej w ojczyźnie. Prowadził działania zbrojne przeciwko chorwackim ustaszom oraz działania obronne wobec okupacyjnej armii niemieckiej. Walczył również z komunistyczną partyzantką Tity. W sierpniu 1941 roku zabronił akcji zaczepnych przeciwko okupantowi niemieckiemu, dla uniknięcia wysokich strat wśród serbskiej ludności cywilnej Jugosławii. W roku 1943 czetnicy rozpoczęli akcje dywersyjne z udziałem obserwatorów brytyjskich (w sierpniu 1941 roku do oddziałów Mihailovicia zostali skierowani brytyjscy doradcy wojskowi z SOE, a następnie, w 1943, wojskowa misja brytyjska).
W październiku 1941 roku nawiązał kontakty z kolaboracyjnym rządem Serbii Milana Nedicia i współpracę z włoskimi wojskami okupacyjnymi, z którymi w styczniu 1942 roku podpisał formalne porozumienie o wzajemnym nieatakowaniu. 27 października 1941 roku w miejscowości Brajići, Mihailović spotkał się z liderem komunistów, Tito. Celem spotkania było wypracowanie porozumienie, jednak porozumienie osiągnięto jedynie w drugorzędnych sprawach. Natychmiast po spotkaniu, Mihailović rozpoczął przygotowania do ataku na partyzantów Tito. 28 października czetnicy spotkali się z Josefem Matlem, niemieckim oficerem odpowiedzialnym za zbrojenia, zaproponował on Mihailovićowi układ w zamian za broń. 1 listopada czetnicy zaatakowali siedzibę partyzantów Tito w Užice, jednak zostali odparci. 3 listopada Mihailović przełożył spotkanie z niemieckimi oficerami, ze względu na to, że konflikt między czetnikami a titoistami wymagał jego obecności w sztabie organizacji. Spotkanie odbyło się 11 listopada w Belgradzie, sprawą kontrowersyjną jest, czy inicjatywa wyszła od Niemców, czy od samego Mihailovića. W negocjacjach z hitlerowcami Mihailović zapewnił Niemców, że jego celem nie jest walka przeciwko okupantom i że nigdy nie zawiąże z komunistami porozumienia, dlatego że według niego w ich szeregach znajdują się cudzoziemcy; Bułgarzy, Chorwaci, Żydzi, Węgrzy i muzułmanie. Mihailović zaproponował zaprzestanie działalności w miastach i wzdłuż głównych szlaków komunikacyjnych. Do ostatecznego porozumienia nie doszło ze względu na niemieckie żądania kompletnej kapitulacji czetników. Po nieudanych próbach, Niemcy próbowali aresztować Mihailovića.
Mihailović i czetnicy znaleźli się w trudnej sytuacji, gdy w Czarnogórze lokalni przywódcy czetników; Pavle Đurišić i Stanišić zawarli porozumienia z Włochami i zwalczali razem z nimi partyzantów Tito. Na procesie z 1946 roku, Mihailović twierdził, że nic nie wiedział o kolaboracji czarnogórskich czetników. Mihailović wierzył, że włoski wywiad wojskowy znał lepiej działalność czarnogórskich dowódców niż on sam. Mihaiłović przyjął nominację Blažo Đukanovića na dowódcę sił nacjonalistycznych w Czarnogórze. Mihailović zatwierdził plan zniszczenia oddziałów komunistycznych, wykorzystując do tego kontakty regionalnych dowódców czetników z Włochami, dzięki temu zdobył od Włochów żywność, broń i amunicję. 1 grudnia Pavle Đurišić zorganizował konferencję jednostek czetnickich w Šahovići. Na kongresie czetników, zdaniem Stevana Pavlovića, przedstawiano poglądy ekstremistyczne i nietolerancyjnie. Mihailović i Đukanović nie wzięli udziału w spotkaniu, które – jak się okazało – zostało zdominowane przez Đurišića, a Mihailović poinformował podwładnych, że jednostki partyzanckie są pełne bandytów.
Kolejnym miejscem zapalnym była Chorwacja, tamtejszymi czetnikami dowodził Ilija Trifunović-Birčanin. Prowadził on na własną rękę nacjonalistyczną politykę względem Chorwatów, nie tylko zwalczając ustaszy (chorwackich kolaborantów i faszystów), ale również podejmując się współpracy z Włochami, tworząc lokalną Ochotniczą Milicję Antykomunistyczną. Włoski dowódca Mario Roatta podważał autorytet Mihailovića, wzmacniając pozycję regionalnych liderów czetników. Czetnicy prowadzeni przez Dobroslava Jevđevicia dokonali pacyfikacji miejscowości Foča, co doprowadziło do interwencji włoskiej. Czetnicy poprosili o ochronę wojska włoskie, obawiając się odwetu ustaszy. 22 lipca Mihailović spotkał się z Trifunovic-Birčaninem i Jevđevićem, a po powrocie ze spotkania liderzy chorwackich czetników zapewnili Włochów o tym, że Mihailović zdecydował się na zaprzestanie akcji przeciwko Włochom. Mihailović miał wielkie trudności w organizacji lokalnych dowódców, z którymi często nie miał kontaktu radiowego, ale był jednak świadomy, że wiele grup czetników popełniało zbrodnie na ludności cywilnej i dokonuje czystek etnicznych. Mihailović nie odrzucał jednak, ani nie podejmował żadnych działań zmierzających do zaprzestanie aktów terroru. Mihailović starał się ukryć tę sytuację przed Brytyjczykami i rządem Jugosławii na uchodźstwie.
Ideologia czetników obejmowała pojęcie Wielkiej Serbii, zgodnie z którą Serbia miała stać się obszarem jednorodnym etnicznie. Czetnicy prowadzili politykę terroru, w celu wypędzenia z Serbii grup nieserbskich. Na wiosnę 1942 roku, Mihailović w swoim dzienniku napisał o tym, że z kraju należy pozbyć się mniejszości muzułmańskiej, miało się to odbyć poprzez exodus muzułmanów do Turcji lub innego kraju. W 1941 roku Mihailović wydał "Instrukcije" (Instrukcję), według której czetnicy mieli oczyścić terytorium Serbii z ludności nieserbskiej. Według niektórych historyków, instrukcja ta została w rzeczywistości sfałszowana przez czetnickiego dowódcę Djurišića. Jego wielkoserbski program polityczny nie uzyskał poparcia innych narodów Jugosławii. W roku 1943 za głowę Mihailovicia i Tity (żywych lub umarłych) niemieckie władze okupacyjne wyznaczyły nagrodę w wysokości 100 000 reichsmarek.
Konsekwencje Teheranu.
Na konferencji w Teheranie, na przełomie listopada i grudnia 1943 roku, Wielka Brytania była zmuszona, pod naciskiem Stalina i przy braku poparcia prezydenta Roosevelta, do rezygnacji z planów inwazji na kontynent europejski z basenu Morza Śródziemnego na Bałkanach. Zadecydowano o utworzeniu drugiego frontu we Francji. Wobec jednoczesnego ustalenia granic stref okupacyjnych na terenie Niemiec i wykluczenia zasady wspólnej okupacji oznaczało to, że cała Europa Środkowo-Wschodnia znalazła się w strefie strategicznej Armii Czerwonej i w konsekwencji – w powojennej strefie wpływów ZSRR. Józef Stalin określił to lapidarnie wobec jugosłowiańskiego komunisty, późniejszego dysydenta Milovana Dzilasa: "Nasz ustrój sięgnie tak daleko, jak daleko dojdą nasze armie".
W konsekwencji postanowień teherańskich Wielka Brytania ograniczyła, a następnie wstrzymała pomoc wojskową (zrzuty sprzętu, materiałów wybuchowych i amunicji) i doradztwo dla czetników, zaś Winston Churchill zalecił wiosną roku 1944 królowi Piotrowi szukanie porozumienia z komunistami z Josipem Broz Tito na czele. Król podjął wysiłki dla stworzenia rządu koalicyjnego z udziałem komunistów. W maju 1944 roku Dragoljub Mihailović został zdymisjonowany przez króla ze stanowiska ministra wojny. Następnym krokiem była, 1 czerwca, dymisja rządu Božidara Puricia i porozumienie pomiędzy wysłannikiem króla – nowym premierem Ivanem Šubašiciem i Josipem Broz Tito (porozumienie Tito-Šubašić z 16 czerwca 1944). 29 sierpnia Mihailović został zdymisjonowany przez króla Piotra ze stanowiska dowódcy Armii Jugosławii w Ojczyźnie, a Naczelne Dowództwo zostało rozwiązane. Król, szantażowany przez Brytyjczyków, 12 września 1944 roku w przemówieniu nadanym z Londynu wzywał poddanych, by wsparli Armię Wyzwolenia Narodowego marszałka Tity. Jednocześnie na stanowisko dowódcy oddziałów wyzwoleńczych został, 12 września, mianowany Tito.
W tym czasie na terytorium Jugosławii wkraczały wojska sowieckie. Generał Mihailović nie złożył broni. Jego oddziały walczyły dalej w Czarnogórze, Bośni, Dalmacji, Serbii, dziesiątkowane przez oddziały sowieckie, Bułgarów, ustaszów i partyzantów Tity. Próby podejmowania współpracy Mihailovicia z Sowietami skończyły się tak jak w Polsce współpraca Sowietów z Armią Krajową. Pomimo powołania w marcu 1945 r. formalnie koalicyjnego rządu, którego premierem został Tito, a ministrem spraw zagranicznych Šubašić, polityka króla nie powstrzymała przejęcia władzy w Jugosławii przez komunistów – ostatecznie został pozbawiony władzy przez zdominowaną przez komunistów Skupsztinę 29 października 1945 r., poprzez proklamację Socjalistycznej Federacyjnej Republiki Jugosławii. Šubašić i inni politycy związani z królem podali się wówczas do dymisji.
Aresztowanie i śmierć.
Na terenie Jugosławii jeszcze do początków 1946 roku trwały starcia czetników Mihailovicia z oddziałami Tito. Mihailović kontynuował walkę również po przejęciu władzy w Jugosławii przez komunistów, po odsunięciu króla Piotra II. Oddziały Mihailovicia topniały. Odchodzący ostatni amerykańscy oficerowie łącznikowi proponowali mu wyjazd z Jugosławii. Generał odmówił. 13 marca 1946 roku został schwytany przez oficerów bezpieczeństwa (OZNA), przebranych w mundury brytyjskich lotników. 10 czerwca rozpoczął się jego proces. Został oskarżony o kolaborację z Niemcami i zbrojne wspieranie działań okupantów. Proces zakończył się po siedmiu dniach. 17 lipca został rozstrzelany przez pluton egzekucyjny OZNA. Egzekutorzy na trumnę rzucili butelkę z płynem zapalającym.
Jako ten, który ocalił około 500 lotników i spadochroniarzy amerykańskich, został pośmiertnie odznaczony przez prezydenta USA Harry’ego Trumana w 1948 roku amerykańską Legion of Merit, „za wkład w zwycięstwo koalicji antyhitlerowskiej”. Departament Stanu USA zażądał nadania najwyższego stopnia tajności temu odznaczeniu, „aby nie psuć stosunków z Tito”.
W roku 2004, pod wpływem działań Vuka Draškovicia, opozycjonisty z czasów Tity, parlament Serbii przyjął uchwałę akceptującą dobrą wolę ruchu czetnickiego. We wrześniu 2010 roku przed Sądem Najwyższym rozpoczął się proces rehabilitacyjny Dragoljuba Mihailovicia. 14 maja 2015 roku wydany został wyrok rehabilitujący.

</doc>
<doc id="302884" url="https://pl.wikipedia.org/wiki?curid=302884" title="Abbe Pierre">
Abbe Pierre



</doc>
<doc id="302885" url="https://pl.wikipedia.org/wiki?curid=302885" title="Tony Ashton">
Tony Ashton

Tony Ashton (ur. 1 marca 1946 w Blackburn, zm. 28 maja 2001 w Londynie) – brytyjski muzyk, pianista i kompozytor. Lider grupy Ashton, Gardner &amp; Dyke (1968–1972), która często koncertowała u boku Deep Purple. W latach 60. grał w zespole The Remo Four, który występował u boku The Beatles, a w 1968 wspierał w studio George'a Harrisona przy nagrywaniu płyty "Wonderwall". W 1973 Ashton występował krótko w zespole Family. Współpracował wielokrotnie z Jonem Lordem, między innymi w latach 1976–1977 w grupie Paice, Ashton &amp; Lord.

</doc>
<doc id="302886" url="https://pl.wikipedia.org/wiki?curid=302886" title="Chroniona Nazwa Pochodzenia">
Chroniona Nazwa Pochodzenia



</doc>
<doc id="302887" url="https://pl.wikipedia.org/wiki?curid=302887" title="Americas Army">
Americas Army



</doc>
<doc id="302888" url="https://pl.wikipedia.org/wiki?curid=302888" title="Mihailović Dragoljub">
Mihailović Dragoljub



</doc>
<doc id="302892" url="https://pl.wikipedia.org/wiki?curid=302892" title="Oznaczenia pochodzenia geograficznego produktów rolnych w Unii Europejskiej">
Oznaczenia pochodzenia geograficznego produktów rolnych w Unii Europejskiej

Oznaczenia pochodzenia geograficznego produktów rolnych w Unii Europejskiej – system ochrony regionalnych produktów rolnych w Unii Europejskiej, mający na celu ochronę nazw tych produktów i zapewnienie ich autentyczności. Dotyczy wyrobów wytwarzanych na określonym obszarze w sposób tradycyjny. Ustawodawstwo unijne w tym względzie wzoruje się na francuskim systemie "appellation d’origine contrôlée" oraz włoskim "denominazione di origine controllata" i stosowane jest od 1992 r.
Kategorie produktów.
Rolne produkty regionalne i tradycyjne mogą zostać zarejestrowane przez Komisję Europejską jako:
Chroniona nazwa pochodzenia.
(ang. "protected designation of origin", PDO) jest kategorią produktów wytwarzanych w konkretnym regionie, miejscu lub (wyjątkowo) w państwie. Nazwa tego miejsca lub regionu (np. Miód "kurpiowski") zastrzeżona jest dla konkretnego produktu chronionego, i nie może być używana jako nazwa produktów wytwarzanych gdzie indziej lub według innych receptur.
Chronione oznaczenie geograficzne.
(ang. "protected geographical indication", PGI) jest również kategorią produktów wytwarzanych w konkretnym regionie, miejscu lub (wyjątkowo) w państwie. Związek produktu z regionem nie musi być jednak tak ścisły jak w wypadku produktu z Chronioną Nazwą Pochodzenia. W wypadku produktu CH.O.G.:
Gwarantowana tradycyjna specjalność.
(ang. "traditional speciality guaranteed", TSG) – to kategoria produktów chronionych ze względu na tradycyjny sposób produkcji, skład lub wykonanie z tradycyjnych surowców. W przeciwieństwie do dwóch powyższych kategorii, produkt G.T.S. może być produkowany na całym terenie kraju składającego wniosek o rejestrację. Ten typ ochrony produktu nie obejmuje jego nazwy, która w niektórych przypadkach może nadal być używana do nazywania produktów nie odpowiadających chronionej recepturze. Produkty chronione odróżniają się od zwykłych napisem „gwarantowana tradycyjna specjalność” oraz znakiem unijnym na etykiecie. Produkt G.T.S. powinien:
Nazwa produktu musi być sama w sobie specyficzna lub wyrażać specyficzny charakter produktu rolnego lub środka spożywczego. Nazwa musi być tradycyjna i zgodna z przepisami krajowymi lub być przyjęta zwyczajowo.
Produkty chronione w innych krajach Unii.
Przykładem produktu z chronionym oznaczeniem geograficznym jest francuski ser roquefort, który musi być wytwarzany z mleka pewnego gatunku owiec, dojrzewać może wyłącznie w piwnicach znajdujących się w okolicach miejscowości Roquefort-sur-Soulzon (departament Aveyron), gdzie w procesie dojrzewania sera uczestniczy charakterystyczny gatunek grzyba "Penicillium roqueforti".
Polskie produkty objęte ochroną Unii Europejskiej.
Produkty zarejestrowane czyli wpisane przez Komisję Europejską do Rejestru Chronionych Nazw Pochodzenia i Chronionych Oznaczeń Geograficznych lub do Rejestru Gwarantowanych Tradycyjnych Specjalności. 

</doc>
<doc id="302893" url="https://pl.wikipedia.org/wiki?curid=302893" title="Milan Nedić">
Milan Nedić

Milan Nedić (srb. Милан Недић, ur. 2 września 1878 w Grocce, zm. 4 lutego 1946 w Belgradzie) – generał serbski, od 1941 roku premier kolaboracyjnego rządu w okupowanej przez III Rzeszę Serbii.
Urodził się w miejscowości Grocka, leżącej koło Belgradu. Ukończył akademię wojskową w 1904 i zaczął służbę wojskową. W 1910 awansowano go na majora. W czasie wojen bałkańskich otrzymał sporo odznaczeń i medali za odwagę. W 1913 został awansowany na podpułkownika.
W czasie I wojny światowej Nedić został awansowany na pułkownika i odkomenderowany do sztabu generalnego. W czasie odwrotu wojsk serbskich przez Księstwo Albanii i Królestwo Czarnogóry, jego oddział stanowił ochronę sztabu.
Po I wojnie światowej nadal awansował. W 1923 został mianowany generałem dywizji, a w 1930 generałem armii. W 1939 został mianowany ministrem wojny i marynarki. Został jednak zdymisjonowany w listopadzie 1940 przez regenta księcia Pawła po tym, jak sprzeciwił się wojnie z Niemcami.
Po niemieckiej inwazji na Jugosławię Nedić nie został wzięty do niewoli, ale osadzony w areszcie domowym. W sierpniu 1941 Nedić przyjął propozycję zostania premierem marionetkowego państwa, znanego jako Serbia Nedicia. Tzw. Rząd Ocalenia Narodowego został powołany 29 sierpnia 1941 roku. 1 września 1941, w radiowym przemówieniu, Nedić uzasadnił swoją decyzję tym, że "musi ratować jądro serbskiej ludności" przed okupacją niemiecką, włoską, węgierską i bułgarską, a także kolaborantami chorwackimi, bośniackimi i albańskimi. W grudniu 1941 rząd serbski na uchodźstwie pozbawił Nedicia stopnia generalskiego. W czasie jego rządów, przyjęto sporo serbskich uchodźców z innych części Jugosławii, ale też dochodziło do zbrodni niemieckich na serbskich cywilach (Masakra w Kragujevacu). W sierpniu 1942 Niemcy uznali Serbię za wolną od Żydów ("niem. Judenfrei").
4 października 1944 rząd Nedicia został rozwiązany. Dwa dni później wyjechał do Wiednia, a stamtąd do Kitzbühel, wraz z kilkoma członkami swojego gabinetu. W Kitzbühel nadal organizował posiedzenia rządu serbskiego. 6 lipca 1945 został aresztowany przez oddział amerykańskiej 3 Armii, która zajmowała Kitzbühel. 1 stycznia 1946 został przekazany władzom Jugosławii. Popełnił samobójstwo 4 lutego 1946, wyskakując przez okno.
Próba rehabilitacji Milana Nedicia została w 2019 odrzucona przez Sąd Najwyższy Serbii.

</doc>
<doc id="302894" url="https://pl.wikipedia.org/wiki?curid=302894" title="Chronione Oznaczenie Geograficzne">
Chronione Oznaczenie Geograficzne



</doc>
<doc id="302895" url="https://pl.wikipedia.org/wiki?curid=302895" title="Gwarantowana Tradycyjna Specjalność">
Gwarantowana Tradycyjna Specjalność



</doc>
<doc id="302897" url="https://pl.wikipedia.org/wiki?curid=302897" title="Produkt regionalny">
Produkt regionalny



</doc>
<doc id="302898" url="https://pl.wikipedia.org/wiki?curid=302898" title="Tramwaje w Krakowie">
Tramwaje w Krakowie

Tramwaje w Krakowie – funkcjonujący w Krakowie od 1882 roku system transportu tramwajowego. System obejmuje sieć torowisk o łącznej długości około 97 km (193,6 km pojedynczego toru (2020)), po którym regularnie kursuje 25 linii (22 zwykłe i 3 nocne). Utrzymanie infrastruktury należy do zadań Zarządu Dróg Miasta Krakowa, organizacja przewozów do zadań Zarządu Transportu Publicznego w Krakowie, natomiast wykonywaniem przewozów oraz utrzymaniem taboru zajmuje się MPK Kraków.
Wraz z otwarciem estakady tramwajowej Lipska–Wielicka, od września 2015 roku w mieście funkcjonuje pierwszy korytarz sieci szybkiego tramwaju w relacji Krowodrza Górka–Kurdwanów, znany pod nazwą Krakowski Szybki Tramwaj, z którego korzystają również zwykłe linie tramwajowe.
Sieć tramwajowa.
Torowiska.
Krakowska sieć tramwajowa ma budowę promienistą. Większość linii prowadzi od centrum do poszczególnych dzielnic. Centralnymi punktami systemu są Stare Miasto (szczególnie Teatr Słowackiego, Stary Kleparz i Teatr Bagatela), Rondo Grzegórzeckie, Rondo Mogilskie, Rondo Czyżyńskie oraz Plac Centralny. Układ jest wrażliwy na prace remontowe prowadzone na głównych liniach z powodu trudności z wyznaczaniem tras objazdowych, by nie doprowadzić do przeciążenia pozostałych odcinków.
Większość torowisk w Krakowie znajduje się w dobrym stanie technicznym. Są to odcinki wybudowane lub generalnie zmodernizowane w ciągu ostatnich 20 lat (stan w 2019). Część torowisk, głównie we wschodniej części miasta w Nowej Hucie, w wyniku wieloletnich zaniedbań znajduje się w stanie złym lub bardzo złym. Do remontu nadają się także m.in. torowiska na ulicach Kościuszki i Zwierzynieckiej, oraz na pętli Salwator. Według stanu na koniec 2020 roku ponad 25% ogółu torowisk wymaga naprawy.
Linie tramwajowe.
Linie tramwajowe w Krakowie posiadają numery z zakresu 0 – 99 i kursują przez całą dobę. Stosowane są następujące konwencje numeracji:
Przyszłość sieci.
Trasy wybudowane (od 2022 roku)
1. Część tramwajowa Trasy Łagiewnickiej – wybudowana w roku 2022 – od pętli na os. Kurdwanów do ulicy Zakopiańskiej, z tunelem pod Centrum Jana Pawła II „Nie lękajcie się”. 18 listopada 2016 roku otwarto oferty na budowę Trasy Łagiewnickiej. Najniższą cenę – 802 mln zł – zaproponowało konsorcjum Budimex SA i Ferrovial Agroman SA. W ramach inwestycji została wybudowana linia tramwajowa łącząca pętlę Kurdwanów z ulicą Zakopiańską.
Trasy w budowie.
2. Linia tramwajowa KST, etap III – od pętli Krowodrza Górka do osiedla Górka Narodowa. 25 listopada otworzono oferty w przetargu na realizację linii Krowodrza Górka – Górka Narodowa. Najkorzystniejszą ofertę złożyło konsorcjum firm ZUE i PORR Polska Infrastructure (253,4 mln zł). Firma Porr jednak nie przedłużyła oferty (co było wymagane w związku z przedłużającą się procedurą przetargową) i konsorcjum wycofało się. ZIKiT wybrał konsorcjum dwóch firm Przedsiębiorstwa Usług Technicznych INTERCOR oraz Przedsiębiorstwa Inżynieryjnych Robót Kolejowych TOR-KRAK (326,2 mln zł). Wykonawca po podpisaniu umowy będzie miał 42 miesiące na realizację inwestycji. Prace budowlane rozpoczęto w lipcu 2020 i mają potrwać do 2023 roku
3. Linia tramwajowa KST, etap IV – od skrzyżowania z ulicą Mogilską i aleją Jana Pawła II, ulicą Meissnera, w tunelu/wykopie w ciągu ulicy Młyńskiej, w tunelu pod rondem Polsadu i ulicą Lublańską, wzdłuż ulic Dobrego Pasterza, Krzesławickiej i Bohomolca, do pętli Mistrzejowice. Od 2014 trwają prace projektowe, a 26 maja 2017 r. Urząd Miasta Krakowa wydał decyzję środowiskową ws. budowy linii przez ul. Meissnera do pętli na os. Mistrzejowice. Projekt będzie finansowany w modelu Partnerstwa Publiczno-Prywatnego. 24 listopada 2020 wybrano ofertę konsorcjum PPP Solutions Polska Sp. z o.o. (lider), Gulermak AGir Sanayi Insaat ve Taahhu A.S. (partner) na kwotę 1 125 398 096,71 zł brutto.
Trasy planowane.
4. Linia tramwajowa na ul. Lema – od skrzyżowania z ulicą Meissnera, ulicą Stanisława Lema, do skrzyżowania z aleją Pokoju.
5. Linia tramwajowa KST „Stella-Sawickiego” – od węzła Mistrzejowice, przez ulicę Stella-Sawickiego i Nowohucką, do skrzyżowania z aleją Pokoju.
6. Trasa Ciepłownicza – od ronda Dywizjonu 308, w kierunku południowym ulicą Nowohucką, węzłem Łęg na Trasę Ciepłowniczą, która poprowadzona będzie po zachodniej stronie Elektrociepłowni Kraków, nowym mostem nad Wisłą i estakadami nad terenami zalewowymi, do węzła Płaszów na skrzyżowaniu z ulicą Lipską. 
7. Trasa Nowobagrowa – od węzła Płaszów na skrzyżowaniu z ulicą Lipską, ulicą Mierzeja Wiślana, estakadami (lub tunelami) umożliwiającymi przekroczenie terenów kolejowych i przemysłowych, do skrzyżowania ulic Wielickiej, Kamieńskiego i Nowosądeckiej.
8. Przedłużenie trasy tramwajowej do Salwatora – od pętli Salwator, ulicą Księcia Józefa, do pętli przy węźle Przegorzały.
9. Linia tramwajowa KST „Krowodrza Górka–Azory” – od pętli Krowodrza Górka wzdłuż ulicy Opolskiej i Wojciecha Weissa, do pętli w okolicach ulicy Marii Jaremy.
10. Linia tramwajowa „Cichy Kącik–Azory” – od pętli Azory w okolicach ulicy Marii Jaremy, ulicami Wojciecha Weissa, Głowackiego i Piastowską, do pętli Cichy Kącik.
11. Linia tramwajowa do węzła Kraków-Skawina – od pętli Czerwone Maki P+R, ulicą Karola Bunscha, nową ulicą Humboldta, ulicą Skotnicką, do pętli przy węźle autostradowym Kraków-Skawina.
12. Linia tramwajowa „Rondo Barei–Górka Narodowa” – od Ronda Barei, ulicą Strzelców, nad linią kolejową, planowaną ulicą Iwaszki, do pętli na Górce Narodowej.
13. Linia tramwajowa do Rybitw/Dzielnicy Nowe Miasto – od pętli Mały Płaszów P+R, ulicami Jana Surzyckiego, Christo Botewa i Tadeusza Śliwiaka, do węzła drogowego Kraków Przewóz lub z rozwidleniami do Dzielnicy Nowe Miasto, w tym do osiedla Złocień.
14. Linia tramwajowa do Złocienia – od ulicy Tadeusza Śliwiaka, przez ulicę Mariana Domagały, do osiedla Złocień.
15. Linia tramwajowa do Szpitala Uniwersyteckiego – od skrzyżowania ulicy Wielickiej i Teligi, ulicą Wielicką, następnie na południe nowoprojektowaną ulicą równoległą do ulicy Marii Orwid, wzdłuż wschodniej części Szpitala Uniwersyteckiego, do terenów na południe od szpitala.
16. Linia tramwajowa do Walcowni – remont linii tramwajowej od ulicy Ujastek, wzdłuż ulicy Morozowej, do pętli Walcownia, budowa linii tramwajowej ulicą Karola Łowińskiego lub oba te warianty.
17. Premetro (wariant T6D), etap I – od ronda Generała Maczka, aleją Generała Władysława Andersa, ulicą Dobrego Pasterza, wspólnym odcinkiem z linią tramwajową KST do Mistrzejowic (między przystankami Park Wodny i Rondo Polsadu), w tunelu od Ronda Polsadu pod ulicami Młyńską, Pilotów, Olszyny i Brodowicza, pod Rondem Mogilskim, ulicą Lubicz, północną częścią Starego Miasta (okolice ulic Basztowej, Garbarskiej, Rajskiej i Czystej), ulicą Władysława Reymonta, z wylotem z tunelu w okolicach Stadionu Miejskiego im. Henryka Reymana, aż do ulicy Piastowskiej.
18. Premetro (wariant T6D), etap III – od ulicy Władysława Reymonta, ulicą Piastowską, Armii Krajowej, z odcinkiem tunelowym zaczynającym się przed węzłem Armii Krajowej-Balicka i kończącym się za Rondem Ofiar Katynia, do okolic za Galerią Bronowice (lub do początku ulicy Jasnogórskiej, jeśli linia "Azory–Bronowice" powstanie wcześniej).
19. Przedłużenie linii na os. Piastów – od pętli os. Piastów, wzdłuż ulicy Piasta Kołodzieja, do planowanej stacji SKA przy ulicy Powstańców.
20. Linia tramwajowa "Azory–Bronowice" – od planowanej pętli Azory w okolicach ulicy Marii Jaremy, wzdłuż ulicy Opolskiej i Josepha Conrada, do okolic za Galerią Bronowice (lub do początku ulicy Jasnogórskiej, jeśli Etap III premetra powstanie wcześniej).
21. Linia tramwajowa do Osiedla Rżąka – od skrzyżowania ulicy Wielickiej i Teligi, ulicą Wielicką, do pętli między ulicą Wielicką a Czerwiakowskiego z możliwością wydłużenia do Węzła Wielickiego.
22. Linia tramwajowa z Dębnik do Cichego Kącika – od skrzyżowania ulic Monte Cassino i Kapelanka, wzdłuż ulicy Zielińskiego, a następnie – najprawdopodobniej w tunelu – do pętli w Cichym Kąciku.
Zajezdnie.
W Krakowie tramwaje stacjonują w trzech zajezdniach (dwóch liniowych i jednej muzealnej). Planowana jest budowa trzeciej zajezdni linowej, która miałaby być częścią pierwszej linii krakowskiego premetra.
Końcówki.
Krakowska sieć tramwajowa jest dostosowana do eksploatacji taboru jednokierunkowego, dlatego na wszystkich stałych końcówkach wybudowane są pętle. W wypadku tras częściowo zamkniętych z powodu remontów lub otwartych odcinków tras będących w budowie stosowane są tymczasowe zwrotnice pozwalające na zmianę toru bez zawracania. Na takich liniach kursują wagony dwukierunkowe N8 i GT8S.
Pętle nieużywane liniowo.
Jako pętle wykorzystywane są również okazjonalnie zajezdnie, a także niektóre przystanki przelotowe (np. Plac Centralny), gdzie układ torowisk pozwala na objechanie określonej części miasta i powrót tą samą trasą.
Inne końcówki.
Jedyna stała końcówka niebędąca pętlą to "Dworcowa", która jest trójkątem torowym odchodzącym od trasy wzdłuż ulicy Wielickiej w okolicy dworca kolejowego w Płaszowie. Była wykorzystywana przy okazji remontów oraz dłuższych zamknięć, zarówno gdy nieprzejezdne są torowiska do Bieżanowa i Kurdwanowa, jak i w przypadku odcięcia ich od reszty sieci. Obecnie ze względu na otwarcie estakady nad dworcem w Płaszowie nie jest używana.
Od początku swego istnienia w Krakowie eksploatowano głównie tramwaje dwukierunkowe. Przed wojną były to Sanok SN1 oraz Sanok SN2, później także Konstal N i Man SN3, dlatego historycznie część końcówek nie posiadała pętli (np. zlikwidowana w 1966 końcówka "Grzegórzki"). Wraz z wprowadzaniem do ruchu nowych typów tramwajów jednokierunkowych i rozbudową sieci wszystkie końcówki zostały stopniowo wyposażone w pętle lub inne układy umożliwiające zawracanie tramwajom jednokierunkowym.
W 2006 MPK Kraków ponownie zakupiło pierwsze dwukierunkowe wagony z Norymbergi. Od tego momentu końcówki dla tego typu tramwajów budowane są przy okazji częściowego otwierania nowych odcinków, a także remontów, gdy na danym odcinku nie ma pętli lub jest ona niedostępna z innego powodu. Po raz pierwszy końcówka taka została zastosowana na ulicy Pawiej przed jej podłączeniem od północy do pętli "Dworzec Towarowy". Analogiczne rozwiązanie wykorzystywane było na skrzyżowaniu ulic Nowohuckiej i Klimeckiego w związku z budową torowiska do pętli "Mały Płaszów" oraz na Ruczaju, w związku z budową torowiska do "Czerwonych Maków", a w 2022 roku na przystanku "Bratysławska" podczas remontu pętli "Krowodrza Górka".
Sieć trakcyjna.
Sieć trakcyjna systemu tramwajowego w Krakowie jest zasilana z 32 podstacji trakcyjnych. Zarządcą sieci trakcyjnej i podstacji, analogicznie jak torowisk i infrastruktury przystankowej jest Zarząd Dróg Miasta Krakowa.
Remonty i zamknięcia.
Podczas remontów i zamknięć występuje konieczność reorganizacji siatki połączeń. W Krakowie stosowane są następujące praktyki:
Krakowska Linia Muzealna.
Od roku 2003 w wakacje uruchamiana jest Krakowska Linia Muzealna obsługiwana zabytkowym taborem tramwajowym. Początkowo historyczne wagony kursowały na regularnych liniach, a od roku 2007 na specjalnej linii oznaczonej numerem 0. Od 2008 roku linia ma jedną stałą końcówkę na ul. św. Wawrzyńca obok Muzeum Inżynierii Miejskiej, natomiast przebieg trasy zmienia się z edycji na edycję.
Tabor tramwajowy.
Polityka taborowa MPK Kraków polega z jednej strony na regularnych zakupach fabrycznie nowych tramwajów niskopodłogowych, a z drugiej na imporcie używanych tramwajów z miast niemieckich i austriackich. Pierwsze używane tramwaje T4 zostały zakupione z Norymbergi za symboliczną kwotę w 1989, mając na celu ratowanie floty polskiej produkcji. Średni wiek wagonów to 33 lata (2013).
Numeracja wagonów.
W czerwcu 2015 roku MPK wprowadziło nowy system numeracji wagonów tramwajowych umożliwiający ich jednoznaczną identyfikację, składający się z ciągu literowo-cyfrowego XYxxx, w którym:
X oznacza zajezdnię, w której stacjonuje wagon lub funkcję:
Y oznacza model lub funkcję wagonu:
xxx to liczba trzycyfrowa z zakresu od 100 do 999&lt;ref name="PK 2/2015"&gt;&lt;/ref&gt;.
Tabor obsługujący regularne linie.
Ilostan.
Stan na dzień 13 stycznia 2023 roku.
Tabor dwukierunkowy.
W pierwszej połowie XX wieku cały krakowski tabor tramwajowy był dwukierunkowy, tj. można było zmienić kierunek jazdy bez pętli tramwajowej dzięki obecności kabiny motorniczego z obu stron pojazdu. Choć przy budowie nowych tras starano się budować pętle wszędzie tam, gdzie było to możliwe, z uwagi na ich przepustowość funkcjonowało kilka końcówek z przejazdówkami między torami (np. "Grzegórzki", "Prokocim" czy "Klasztorna" w Nowej Hucie). W 1969 roku na krakowskich torach pojawiły się pierwsze szybkobieżne tramwaje Konstal 102N, wyposażone tylko w jedną kabinę motorniczego (wcześniej przerabiane 4N i 4ND). W następnych latach z ruchu był stopniowo wycofywany cały tabor dwukierunkowy. Zlikwidowano także wszystkie końcówki pozbawione pętli, z wyjątkiem trójkąta torowego na "Dworcowej", gdzie tramwaje wciąż mogły zawrócić poprzez manewr tzw. "wekslowania" (aczkolwiek również w tym przypadku istniały plany budowy pętli bezpośrednio przy dworcu kolejowym w Płaszowie).
Brak dwukierunkowych wagonów był szczególnie uciążliwy w trakcie remontów, gdy często zdarzało się, że długi ciąg komunikacyjny musiał być wyłączany z ruchu z uwagi na brak możliwości zawrócenia. Jedynym miejscem, gdzie tramwaje mogły bez przeszkód kursować pomimo prowadzonych prac, był odcinek "Nowy Bieżanów" – "Dworcowa". Z tego powodu MPK Kraków zaczęło szukać możliwości pozyskania używanych wagonów dwukierunkowych. Okazja nadarzyła się w roku 2006 – w mieście pojawiły się wtedy trzy wagony N8S-NF z Norymbergi. Zostały one wykorzystane do obsługi nowo wybudowanego torowiska przy ulicy Pawiej, które docelowo miało być od strony północnej połączone z pętlą "Dworzec Towarowy", przeznaczoną do remontu dopiero w następnym roku. W pobliżu przystanku "Politechnika" zabudowano wtedy tymczasowy rozjazd umożliwiający zmianę toru tramwajom dwukierunkowym. MPK wypożyczyło także od Tramwajów Śląskich dwukierunkowy skład wagonów Konstal 111N, który po niezbędnym remoncie służył przez następne dwa lata na krakowskich torach.
Od tego czasu tymczasowe przejazdówki dla wagonów dwukierunkowych zaczęto montować w różnych miejscach sieci przy okazji remontów oraz częściowych otwarć nowych odcinków torów (np. Płaszów, Ruczaj). W roku 2012 spółka z grupy KZN Bieżanów dostarczyła trzy komplety rozjazdów nakładkowych montowanych bezpośrednio na istniejącym torowisku i pozwalających zorganizować tymczasową końcówkę lub ruch jednotorowy z minimalną ingerencją w istniejącą nawierzchnię drogową. Krakowską flotę tramwajów dwukierunkowych stanowi 36 wagonów GT8S, N8S-NF oraz N8S.
Tabor szkoleniowy i techniczny.
MPK Kraków korzysta także z wagonów, które służą do nauki jazdy, prac technicznych i bieżącego utrzymania infrastruktury.
Liczba wagonów w dniu 28 sierpnia 2015.
Tabor wycofany.
Do końca lat 40. Kraków stosował autorski system oznaczeń poszczególnych typów tramwajów. Składał się on z trzech symboli:
Wagony w obrębie pojedynczej serii często produkowane były według jednego wzoru przez różnych wytwórców, a także poddawane rozmaitym przeróbkom, w związku z czym mogły występować między nimi różnice.
Po elektryfikacji sieci wagony tramwaju konnego były dalej wykorzystywane jako wąskotorowe doczepki do wagonów silnikowych SW1. W 1913 na ulice wyjechały pierwsze normalnotorowe tramwaje SN1 wyprodukowane w Fabryce Wagonów i Maszyn w Sanoku. Wraz z nimi zakupiono doczepki PN1. W kolejnych dostawach ich produkcją zajmowały się również fabryki w niemieckim Grazu. Po pierwszej wojnie światowej, w związku z upadkiem sieci spowodowanej zaniedbaniami i brakiem części, wagony musiały zostać poddane gruntownej renowacji. Podjęto także wysiłki budowy SN1 od podstaw w warsztatach własnych.
W 1936 zakupione zostały wagony SN2 z Sanoka, które zostały wprowadzone do ruchu 22 grudnia 1938, a całość dostaw zakończono w maju.
Latem 1941 w ramach prawa świadczeń w Rzeszy do miasta trafiło:
Wagony SN3 trafiły do ruchu, natomiast z braku części uruchamianie SN4 zajęło dużo więcej czasu. Od 1942 były one wykorzystywane jako wagony techniczne. Jeden z nich, o numerze 150 gruntownie odrestaurowano, dzięki czemu mógł służyć w ruchu liniowym. "SN3" eksploatowano w Krakowie aż do 1969, poddając je wielu przeróbkom. Wagon 150 zakończył służbę prawdopodobnie w latach 40., a dalsze losy całej czwórki nie są do końca znane. Prawdopodobnie po jednej sztuce trafiło w późniejszych latach do Warszawy i Częstochowy jako szlifierki.
W 1949 do Krakowa trafiły znormalizowane wagony Konstal N wraz z doczepkami ND, mające być remedium na powojenne braki taborowe w polskich przedsiębiorstwach tramwajowych. Cechowały się one niezwykle uproszczoną konstrukcją wzorowaną na przedwojennym niemieckim tramwaju KSW. Początkowo dostały one nazwy "SN5" oraz "PN5", ale nie przyjęły się one na rzecz oznaczeń producenta.
W latach 50., 60. i 70. stopniowo udało się wycofać z ruchu wszystkie przedwojenne wagony. Na początku likwidacja objęła całą sieć wąskotorową. W 1968 roku z ulic zjechały ostatnie SN1, a rok później – SN3 oraz doczepki PN1. W 1975 zaprzestano eksploatacji "PN2", a wiosną 1976 wycofano z ruchu wagony SN2. Było to możliwe dzięki wznowieniu dostaw fabrycznie nowych tramwajów z chorzowskiego Konstalu dla innych niż Warszawa miast oraz zakupowi używanych N-ek. 14 grudnia 1969 na stan inwentarzowy wpisane zostały pierwsze wagony Konstal 102N, które były istotnym krokiem naprzód w stosunku do eksploatowanego dotychczas taboru. Niebawem do ruchu wprowadzono ich udoskonalone wersje, 102Na. Pod względem wyposażenia elektrycznego oba tramwaje były identyczne. Ich eksploatację zakończono pod koniec 2001.
Od 1975 do miasta trafiały nowe wagony Konstal 105N, a cztery lata później zaczęto dostarczać ich unowocześnioną wersję różniącą się wyglądem oraz układem elektrycznym znaną jako 105Na, która na krakowskich torach eksploatowana jest do dnia dzisiejszego. W latach 80. Konstal przebudował część 105N na 105Na, zaś pozostałe własnymi siłami przebudowało MPK Kraków na 105NG.
W 1989 MPK Kraków zakupiło z Norymbergi używane wagony T4 wraz z doczepkami "B4" pochodzące z końca lat 50. Mimo swego zaawansowanego wieku były one bardziej zaawansowane technologicznie niż polskie konstrukcje, a także mniej awaryjne. W 1994 roku do Krakowa sprowadzono tramwaje Düwag GT6, stanowiące przegubową wersję T4. Eksploatację T4 zakończono w 2002 roku, doczepek B4 w 2009, zaś GT6 w 2012 roku.
Tabor zabytkowy.
Na początku lat 80. grupka miłośników tramwajów z Norymbergi doprowadziła do odnowienia i powrotu ostatniego zachowanego tramwaju MAN Tw do swojego macierzystego miasta. Rozbudziło to zainteresowanie starymi tramwajami, które w miarę możliwości technicznych zaczęto stopniowo odbudowywać.
MPK dysponuje 23 wagonami zabytkowymi lub ich replikami. Zabytkowe wozy obsługują komunikację miejską w celach turystycznych (np. linia „0”) lub okolicznościowo.
Oprócz tramwajów, które były użytkowane w Krakowie w ruchu liniowym, w posiadaniu są również pojazdy z Warszawy, Gdańska i Wrocławia.
19 marca 2011 dla uczczenia 110 rocznicy pierwszej jazdy tramwaju elektrycznego w Krakowie, na trasie Bronowice Małe – Muzeum Inżynierii Miejskiej kursowały tramwaje okolicznościowej linii nr 110. Linię obsługiwały zabytkowe wozy typów: SN1 z 1912 r. (tzw. „Gracówka”) i LH Standard z 1924 r.
Przyszłość taboru.
Do Krakowa w latach 2019–2025 trafić ma do 110 nowych, niskopodłogowych tramwajów Tango Kraków "Lajkonik" oraz Tango Kraków "Lajkonik 2".
24 października 2016 MPK otworzyło oferty przetargowe na zakup 50 tramwajów o długości 32–35 m.
Zostały złożone 4 oferty:
Przetarg podzielony był na dwie części. W pierwszej zostanie dostarczone 35 wagonów. Przewidywany czas realizacji kontraktu to lata 2019–2020.
10 listopada 2016 MPK wykluczyło Pesę z przetargu w związku z nienależytą realizacją umowy na zakup 36 wagonów 2014N Krakowiak.
23 czerwca 2017 sąd okręgowy nakazał przywrócenie oferty Pesy do przetargu.
8 sierpnia 2017 MPK wybrało Pesę. Kontrakt opiewał na sumę 427,425 mln zł brutto. Producent na realizację umowy miał mieć 30 miesięcy od dnia jej podpisania.
Ponieważ 10 listopada 2017 Pesa nie stawiła się na podpisanie umowy, ani nie wniosła wymaganych gwarancji finansowych w wysokości 29,9 mln zł, wykonanie kontraktu zostało przekazane konsorcjum Solaris Bus &amp; Coach i Stadler Polska. 5 kwietnia 2019 roku MPK poinformowało, że w Środzie Wielkopolskiej powstał pierwszy stalowy element jednego z 50 tramwajów, który ma trafić do fabryki w Siedlcach.
13 grudnia 2019 pierwszy tramwaj Stadlera został dostarczony do Krakowa, na ulice miasta, w ramach testów, wyjechał po raz pierwszy 7 stycznia 2020.
17 września 2019 MPK otwarło oferty przetargowe na zakup do 60 tramwajów o długości co najmniej 32 m. Została złożona jedna oferta:
Przetarg jest podzielony na dwie części, w pierwszej, w latach 2022–2025, zostanie dostarczone 10 wagonów.
22 sierpnia 2022 pierwszy tramwaj Lajkonik II, w ramach realizacji drugiego przetargu, został dostarczony do Krakowa.
W październiku 2022 ogłoszono wstępne konsultacje rynkowe na zakup 60 tramwajów do 2026 roku.
Tablice Dynamicznej Informacji Pasażerskiej.
Pierwsze tablice elektroniczne w Krakowie pojawiły się w 2008 roku na trasie linii nr 50. W 2010 roku w Starym Mieście pojawiły się kolejne wyświetlacze. Nowe tablice były cieńsze i posiadały 5 wierszy tekstu w przeciwieństwie do starszych modeli, które miały ich 3. Ten sam model tablic w przeciągu następnych dwóch lat zawitał na nowo powstałych trasach tramwajowych. Kolejna akcja montowania tablic przeprowadzona została w 2013 roku. Nowa seria tablic wyróżnia się tym przyciskiem wzbudzającym zapowiedź głosową o najbliższych odjazdach przeznaczoną dla niewidomych. Niedługo potem wszedł w życie kolejny projekt mający na celu wyposażyć w tablice wszystkie przystanki tramwajowe, z wyjątkiem tras do Walcowni i do Pleszowa. Wymienione również zostały tablice na trasie linii nr 50, przy czym stare przeszły na mniej obciążone trasy.
W ramach systemu działa obecnie ponad 250 tablic zainstalowanych na wszystkich przystankach tramwajowych na terenie miasta z wyjątkiem tras do Walcowni i do Pleszowa, gdzie będą znajdować się one tylko na przystankach końcowych.
Na dużych węzłach przesiadkowych w 2014 roku zainstalowano 16 dużych tablic LCD. Główną część ekranu zajmuje lista odjazdów najbliższych tramwajów (w przyszłości również autobusów) z informacją o przystosowaniu dla osób niepełnosprawnych. Obok listy znajduje się mapa rejonu węzła z zaznaczonymi lokalizacjami przystanków wraz z numerami linii. Na ekranie prezentowana jest również prognoza pogody na najbliższe dni oraz wiadomości. Dodatkowo tablice mogą być używane do przekazywania informacji o utrudnieniach (zaplanowanych i nadzwyczajnych). Tablice takie znajdują się w okolicy Dworca Głównego oraz przystanków: "Politechnika", "Plac Inwalidów" oraz "Rondo Mogilskie".

</doc>
<doc id="302902" url="https://pl.wikipedia.org/wiki?curid=302902" title="Poissy-sur-Seine">
Poissy-sur-Seine



</doc>
<doc id="302908" url="https://pl.wikipedia.org/wiki?curid=302908" title="Krzyż św. Antoniego">
Krzyż św. Antoniego

Krzyż św. Antoniego (łac. "crux commissa"), zwany krzyżem egipskim – krzyż w kształcie dużej litery "T" lub greckiego "tau", tradycyjny atrybut św. Antoniego.
Krzyż św. Antoniego jest częstym elementem występującym na obrazach Zdzisława Beksińskiego.

</doc>
<doc id="302910" url="https://pl.wikipedia.org/wiki?curid=302910" title="Antoni Korczok">
Antoni Korczok

Antoni Korczok (ur. 1 czerwca 1891 w Starej Wsi obecnie dzielnicy Raciborza, zm. 5 lutego 1941 w Dachau) – polski duchowny katolicki, historyk Kościoła, działacz społeczny.
Był synem Antoniego (ogrodnika) i Pauliny Komorek. Uczęszczał do szkoły powszechnej i Królewskiego Gimnazjum Ewangelickiego w Raciborzu, następnie studiował teologię we Wrocławiu; w 1914 przyjął tamże święcenia kapłańskie. Był kapelanem w szpitalach wojskowych w czasie I wojny światowej. Pod koniec wojny pracował jako wikary w Katowicach, następnie w Gliwicach. Na Uniwersytecie Wrocławskim obronił doktorat na podstawie rozprawy "Kościół greckokatolicki w Galicji". Był zaangażowany w działalność plebiscytową po stronie Polski; szykanowany przez organizacje i bojówki niemieckie, przez pewien czas ukrywał się. W latach 1923–1929 był wikarym w Zabrzu, a następnie proboszczem w Gliwicach-Sośnicy.
W latach 20. i 30. wspierał działanie polskich organizacji, zwłaszcza młodzieżowych, współpracował ze Związkiem Polaków w Niemczech. Odprawiał polskie nabożeństwa. Po wybuchu II wojny światowej prowadził akcje charytatywne na rzecz ofiar, m.in. osób wywiezionych na roboty przymusowe. Od 1937 figurował w kartotekach Gestapo jako działacz polski w Gliwicach i Zabrzu, pod koniec 1941 został aresztowany; był więziony w Gliwicach, potem we Wrocławiu, wreszcie w obozie koncentracyjnym Dachau, gdzie wyznaczono go do najcięższych robót. W czasie pobytu Korczoka w obozie odbyła się rozprawa sądowa, w wyniku której uzyskał on zwolnienie, jednak na polecenie Gestapo został zastrzelony przez funkcjonariuszy obozowych w przeddzień uwolnienia.

</doc>
<doc id="302911" url="https://pl.wikipedia.org/wiki?curid=302911" title="Witold Jerzykiewicz">
Witold Jerzykiewicz

Witold Jerzykiewicz (ur. 3 listopada 1901 w Berlinie, zm. 5 września 1944 w Bydgoszczy) – plastyk polski, architekt wnętrz.
Życiorys.
Był synem aptekarza Mieczysława Jerzykiewicza i Marty Wernicke. Po szkole średniej rozpoczął studia w Państwowej Szkole Rzemiosł Artystycznych w Charlottenburgu; po I wojnie światowej przeniósł się do Polski i kontynuował naukę w Państwowej Szkole Przemysłu Artystycznego w Bydgoszczy, uzyskując dyplom z architektury wnętrz (1923). Pracował w prywatnym biurze architektonicznym w Bydgoszczy.
Obok projektowania mebli i wnętrz mieszkań zajmował się malarstwem, grafiką, zdobnictwem i rzemiosłem artystycznym. Miał wystawy indywidualne, brał również udział w prezentacjach zbiorowych w Muzeum im. Leona Wyczółkowskiego w Bydgoszczy. Należał do "Grupy Plastyków Pomorskich".
W czasie II wojny światowej pod pseudonimem "Cis" działał w konspiracji na terenie Bydgoszczy, w czerwcu 1944 uzyskując stopień kapitana. 31 sierpnia 1944 został aresztowany przez gestapo i kilka dni później zamordowany.

</doc>
<doc id="302912" url="https://pl.wikipedia.org/wiki?curid=302912" title="Marsz Równości w Poznaniu">
Marsz Równości w Poznaniu

Marsz Równości w Poznaniu – manifestacja w postaci przemarszu ulicami Poznania, organizowana jako część obchodów Dni Równości i Tolerancji będących częścią "Międzynarodowego Dnia Tolerancji UNESCO".
Jego główną ideą jest dopominanie się o wolność słowa i wolność zgromadzeń oraz o niedyskryminację z powodu np. płci, niepełnosprawności, pochodzenia etnicznego, wyznania, orientacji seksualnej czy wyznawanych poglądów.
Historia.
2004.
W 2004 roku odbywający się w Poznaniu Marsz Równości przeszedł 200 metrów spod Zamku ulicą Św. Marcin i został zatrzymany przez kontrdemonstrantów, którzy poza wykrzykiwaniem haseł rzucali w manifestujących kamieniami, jajkami, petardami, butelkami, owocami itp. Doszło do kilku starć chuliganów z policją, marsz został zawrócony pod CK Zamek i przekształcił się w stacjonarną pikietę. Policja stworzyła kordon w poprzek ulicy, nie przepuściła manifestantów twierdząc, że nie jest w stanie zapewnić im bezpieczeństwa.
2005.
19 listopada 2005 miał odbyć się kolejny Marsz Równości. 15 listopada prezydent Poznania Ryszard Grobelny po konsultacji z policją i Zarządem Dróg Miejskich zdecydował, że wyda zakaz przemarszu. Mimo że policja nie miała początkowo nic przeciwko trasie proponowanej przez organizatorów, prezydent argumentował, że przemarsz będzie zagrożeniem dla porządku publicznego, życia, zdrowia lub mienia w znacznych rozmiarach. Zdaniem władz wcześniej miasto zaproponowało organizatorom Marszu Równości dwie inne trasy przemarszu, ale żadna z tych propozycji nie została zaakceptowana przez organizatorów. Organizatorki marszu przeczą tej informacji twierdząc, że żadne propozycje innej trasy nie zostały zaproponowane, natomiast zgodziły się na skrócenie drogi przemarszu. Decyzję prezydenta podtrzymał wojewoda wielkopolski Andrzej Nowakowski (członek SLD; został za podtrzymanie zakazu ukarany przez sąd partyjny 20 stycznia 2006).
Mimo zakazu doszło do manifestacji. Zorganizowana również została kontrmanifestacja, w której wzięli udział m.in. członkowie Młodzieży Wszechpolskiej, którzy wznosili homofobiczne hasła (między innymi nienawistne nawoływania "Pedały do gazu" i groźby "Zrobimy z wami, co Hitler zrobił z Żydami"). Interweniowała policja: odgrodziła uczestników Marszu od przeciwników manifestacji, zablokowała ulicę aby nie dopuścić do kontynuowania przemarszu. Po zablokowaniu przemarszu przez policję manifestanci zaczęli chodzić w koło, parędziesiąt osób zorganizowało protest siedzący. Po 1,5 godziny, policja - zdaniem organizatorów brutalnie, zdaniem władz w sposób wzorowy - zatrzymała 65 uczestników marszu (przedstawiono im zarzut nielegalnego zgromadzenia) oraz kilku kontrmanifestantów. Ze strony demonstrantów posypały się w stronę policji okrzyki "Gestapo!", "ZOMO!" oraz "Każda władza zabija wolność. Chcemy przejść".
Sprawa wywołała poruszenie w Polsce i na świecie. 24 listopada Sekretariat Międzynarodowy Amnesty International po raz pierwszy od ośmiu lat wydał oficjalne oświadczenie na temat Polski, wyrażając niepokój o zagrożenie praw osób LGBT. Ponad 2900 osób podpisało list otwarty "Protest obywatelski w sprawie wydarzeń w Poznaniu 19 listopada 2005". O wyjaśnienie motywów decyzji o zakazie zwrócił się do prezydenta Poznania Rzecznik Praw Obywatelskich Andrzej Zoll.
W całym kraju odbyły się wiece solidarności z pobitymi i zatrzymanymi uczestnikami poznańskiego Marszu. Wydarzenia takie miały miejsce m.in. w Gdańsku, Elblągu, Krakowie, Poznaniu, Rzeszowie i Warszawie. Podobny protest zorganizowano również pod ambasadą polską w Berlinie i Konsulatem Generalnym RP w Nowym Jorku.
14 grudnia 2005 Wojewódzki Sąd Administracyjny w Poznaniu orzekł, że zakaz organizacji Marszu Równości wydany przez prezydenta Poznania i wojewodę wielkopolskiego był niezgodny z prawem. W uzasadnieniu sąd podkreślił, że decyzja ta była niezgodna z polskim i europejskim prawem. Sędzia Grażyna Radzicka stwierdziła, że prezydent złamał prawo, nakazuje mu ono bowiem brać pod uwagę prawo obywateli do demonstrowania poglądów, a nie prawo tych, którzy mogą demonstrantom zagrozić. 16 stycznia 2006 nowy wojewoda wielkopolski Tadeusz Dziuba (popierany przez PiS) wniósł skargę kasacyjną do Naczelnego Sądu Administracyjnego. 25 maja 2006 r. Naczelny Sąd Administracyjny oddalił skargę kasacyjną.
Sąd Rejonowy w Poznaniu 30 grudnia 2005 oraz 4 stycznia 2006 odmówił postępowania przeciwko postawionym w stan oskarżenia uczestnikom Marszu, gdyż wykroczenie, aby za nie ukarać, musi być szkodliwe społecznie, działanie manifestantów zaś takim nie było. "Demonstranci chcieli jedynie publicznie wyrażać swoje poglądy. Takie prawo gwarantuje im konstytucja" - powiedział wiceprzewodniczący składu orzekającego Piotr Gerke.
W związku z zakazem i rozbiciem Marszu Równości w połowie grudnia 2005 dwie agendy ONZ wystosowały interpelacje do polskich władz, a 18 stycznia 2006 Parlament Europejski wystąpił z rezolucją potępiającą homofobię w Europie.
Kontrparada.
Jako odpowiedź na Marsz Równości w Poznaniu 18 listopada 2005 grupa Naszość zorganizowała "Paradę Onanistów".
2006.
W ramach "Dni Równości i Tolerancji", które trwały w dniach 9-18 listopada, ostatniego odbył się trzeci Marsz Równości pod hasłem "Solidarnie przeciw dyskryminacji". W odróżnieniu od poprzedniego roku organizatorzy marszu otrzymali zgodę na przemarsz ulicami Poznania. Po raz pierwszy uczestnikom marszu udało się pokonać w całości zaplanowaną trasę (z placu Adama Mickiewicza, ulicą Święty Marcin i Alejami Marcinkowskiego do placu Wolności). W marszu wzięło udział około 500 osób.
2007.
W dniach 8-17 listopada po raz czwarty odbyły się "Dni Równości i Tolerancji", w ramach których odbyły się koncerty, wystawy i projekcje filmów z tłumaczeniem na język migowy. Zorganizowana też została wystawa prac artystycznych pensjonariuszy Domów Pomocy Społecznej i osób niepełnosprawnych. Ostatniego dnia odbył się Marsz Równości.
4 listopada 2007 roku zaplanowany marsz został skrytykowany przez działaczy PO jak i PiS ze względu na zaplanowane miejsce startu marszu na placu Mickiewicza. W odpowiedzi na protesty Katarzyna Gajewska, jedna z organizatorek tegorocznej manifestacji odpowiedziała, iż pl. Mickiewicza to miejsce, które "należy do wszystkich poznaniaków". Również politycy SdPL wystosowali oświadczenie, w którym poparli zarówno sam marsz jak i jego trasę, krytykując polityków PO i PiS.
Marsz w przeciwieństwie do poprzednich lat odbył bez większych incydentów. Wzięło w nim udział ok. 300 osób. Uczestnicy przeszli z Placu Mickiewicza na Plac Wolności, wznosząc hasła m.in. "Nie ma demokracji bez manifestacji", "Każdy ma prawo demonstrować", "Każdy inny, wszyscy równi", "Równe prawa pracownicze", "Stop dyskryminacji, nie wykluczeniu", "My też walczymy o prawa człowieka".
Przedstawiciele Międzynarodowego Stowarzyszenia Lesbijek i Gejów na Rzecz Kultury wręczyli nagrodę ILGCN organizatorom "Dni Równości i Tolerancji" za walkę z homofobią.
2008.
Marsz Równości odbył się 15 listopada. Uczestnicy ruszyli z placu Adama Mickiewicza.
2009.
Marsz Równości odbył się 14 listopada, o godzinie 14:00 Marsz wystartował z pl. Adama Mickiewicza, i tym razem po raz pierwszy w drodze na pl. Wolności obszedł także Rynek. Marsz odbył się pod hasłem Poznań wie jak być tolerancyjnym (Poznań Knows How to be tolerant) - hasło było nawiązaniem do akcji i hasła promocyjnego Miasta Poznania. Dni Równości i Tolerancji, w ramach których odbył się Marsz Równości, miały miejsce w dniach 10-15 listopada 
2010.
W tym roku Marsz Równości wyjątkowo wyszedł ze schodów pod Teatrem Wielkim w Poznaniu. Marsz odbył się pod hasłem: Równe prawa to nie przywileje. Dni Równości i Tolerancji trwały od 8 do 22 listopada.

</doc>
<doc id="302914" url="https://pl.wikipedia.org/wiki?curid=302914" title="TNW">
TNW



</doc>
<doc id="302915" url="https://pl.wikipedia.org/wiki?curid=302915" title="Aleksander Achmatowicz">
Aleksander Achmatowicz

Aleksander Achmatowicz (ur. 1 grudnia 1865 w Bergaliszkach, zm. 7 marca 1944 w Częstochowie) – polski prawnik, minister sprawiedliwości w rządach Krymu i Litwy Środkowej, senator II RP pochodzenia tatarskiego.
Życiorys.
Syn Macieja (prawnika wojskowego) i Heleny z Tuhan Baranowskich. Uczęszczał do gimnazjum w Wilnie, gdzie przyjaźnił się m.in. z Józefem i Bronisławem Piłsudskim, ze szkoły został usunięty za obronę ukaranego ucznia mówiącego po polsku, w związku z czym maturę zdał w gimnazjum prywatnym w Petersburgu (1886). W latach 1886–1890 studiował na Wydziale Prawa Cesarskiego Uniwersytetu Warszawskiego. Po studiach pracował w sądownictwie guberni wileńskiej, od 1909 w sądownictwie w Warszawie. W latach 1914–1917 był wiceprokuratorem Departamentu Cywilnego Senatu Rządzącego w Petersburgu i prokuratorem Sądu Kasacyjnego dla Królestwa Polskiego. W latach 1917–1918 pełnił funkcję prezesa Związku Tatarów Polski, Litwy, Białorusi i Ukrainy. W 1918 otrzymał tekę ministra sprawiedliwości w rządzie krymskim generała Macieja Sulejmana Sulkiewicza.
W 1919 osiadł w Polsce. W styczniu t.r. zainicjował utworzenie pułku jazdy tatarskiej im. pułkownika Mustafy Achamtowicza, w którym w 1920 służyli jego synowie. Zajmował kolejno stanowiska prezesa Sądu Apelacyjnego Ziem Przyfrontowych i Etapowych, dyrektora Departamentu Sprawiedliwości Tymczasowej Komisji Rządzącej Litwy Środkowej, prezesa Sądu Kasacyjnego dla Litwy Środkowej. Był również wiceprezesem Towarzystwa Prawniczego w Wilnie. W 1923 organizował i przewodniczył obradom Wszechpolskiego Zjazdu Muzułmańskiego w Wilnie. W latach 1928–1930 pełnił mandat senatora RP, wybrany z listy BBWR. Był autorem szeregu prac z prawa cywilnego i aspektów prawnych Koranu.
Ożenił się z Emilią Najman Bek-Oleszkiewicz-Kryczyńską (zm. 1911), córką Samuela, generała w służbie rosyjskiej. Mieli sześciu synów i dwie córki: Bohdana (zm. 1916); Leona (zm. 1974 w Kanadzie), chirurga, żołnierza II Korpusu Polskiego we Włoszech; Aleksandra (Iskandra, zm. w czerwcu 1941), porucznika WP, sędziego, zamordowanego na Białorusi; Macieja (zm. w dzieciństwie); Konstantego (Kerima, zm. prawdopodobnie po 24 czerwca 1941 na terenie ZSRR), podporucznika WP, sędziego, aresztowanego przez NKWD; Osmana (zm. 1988), chemika, członka Polskiej Akademii Nauk; Helenę po mężu Rodkiewicz (zm. we wrześniu 1942), rozstrzelaną wraz z mężem i synem przez sowieckich partyzantów pod Lidą; Tamarę (I v. Anatolową Kryczyńską, II v. Aleksandrową Sulkiewicz), osiadłą po II wojnie światowej w Londynie.
Zmarł w Częstochowie. Został pochowany na cmentarzu muzułmańskim w Warszawie.

</doc>
<doc id="302917" url="https://pl.wikipedia.org/wiki?curid=302917" title="Huerta">
Huerta

Huerta (hiszp. z łac. "hortus" - ogród) – pieczołowicie uprawiany i nawadniany sad we wschodniej i południowej Hiszpanii. Strefy takich sadów (a także ogrodów warzywnych), ciągnące się wzdłuż wschodniego wybrzeża Hiszpanii, zwane są "huertas".

</doc>
<doc id="302919" url="https://pl.wikipedia.org/wiki?curid=302919" title="Franciszka Lipska">
Franciszka Lipska

Franciszka Lipska, de domo Rzepkiewicz (ur. 27 grudnia 1864 w Wodzisławiu, powiat jędrzejowski, zm. w marcu 1944) – polska działaczka ruchu robotniczego.
Życiorys.
Była córką Szymona Rzepkiewicza i Salomei z Woźniakiewiczów. Wyszła za mąż za górnika kopalni „Paryż” w Dąbrowie Górniczej Teodora Lipskiego, mieli siedmioro dzieci – córkę Walentynę i synów Ludwika, Leona i Antoniego (wszystkich aktywnych w ruchu komunistycznym), troje dzieci zmarło w dzieciństwie. Owdowiała w 1904 (mąż zmarł krótko po wypadku w kopalni, w którym stracił nogę).
Za sprawą brata Jana Rzepkiewicza (tokarza z „Paryża”) zaangażowała się w działalność socjalistyczną. Jej dom w Dąbrowie Górniczej stał się miejscem spotkań członków PPS, potem PPS-Frakcji Rewolucyjnej (sama Lipska do partii nie należała).
W okresie międzywojennym wspierała synów w działalności komunistycznej, organizowała pomoc dla więźniów politycznych i ich rodzin (m.in. zabiegała o właściwą pomoc prawną). W 1928 bez powodzenia ubiegała się o miejsce w Senacie jako kandydatka Jedności Robotniczo-Chłopskiej, została natomiast wybrana w 1934 do Rady Miejskiej Dąbrowy Górniczej.
Ulica Hieronimska w Dąbrowie Górniczej, przy której mieszkała, nosiła po II wojnie światowej jej imię.

</doc>
<doc id="302920" url="https://pl.wikipedia.org/wiki?curid=302920" title="59 Pułk Piechoty Wielkopolskiej">
59 Pułk Piechoty Wielkopolskiej

59 Pułk Piechoty Wielkopolskiej (59 pp) – oddział piechoty Armii Wielkopolskiej i Wojska Polskiego II RP.
Formowanie i walki o granice.
Po oswobodzeniu Gniezna, pod koniec grudnia 1918 roku przez oddziały powstańców wielkopolskich, została z nich zorganizowana kompania pod dowództwem ppor. armii niemieckiej Pawła Cymsa. Na początku stycznia 1919 roku kompania ta ruszyła w kierunku Inowrocławia, zajmując kolejne miejscowości: Trzemeszno, Mogilno, Strzelno i Kruszwicę, w każdej z nich powiększając swój skład o kolejnych ochotników. Pod Inowrocław dotarła 4 stycznia a 5 i 6 stycznia, wespół z 31 Włocławskim pułkiem piechoty i byłymi członkami POW, bierze udział w oswobodzeniu miasta. Oddział ppor. Cymsa zajął koszary tzw. „czerwone” i w nich pomiędzy 7 a 11 stycznia sformował dwa bataliony piechoty, które przyjęły nazwę "1. i 2. pułk Grenadierów Kujawskich" oraz z ochotników ze Strzelna i Kruszwicy trzeci batalion, który przyjął nazwę "Baon Nadgoplański". Już 11 stycznia 1 i 2 pułki grenadierów stoczyły zacięty, zwycięski bój o Złotniki Kujawskie a baon nadgoplański zajął Łabiszyn. Ze zdobycznych dwóch dział utworzono pluton artylerii a z żołnierzy potrafiących obsługiwać karabiny maszynowe – kompanię. Od 16 stycznia pułki grenadierów zostały połączone a na rynku w Inowrocławiu odbyła się przysięga wojskowa. Z tej okazji społeczeństwo Inowrocławia ufundowało i wręczyło chorągwie (pułkowi i baonowi nadgoplańskiemu). Od 1 lutego baon nadgoplański przydzielono do pułku i rozkazem Dowództwa Głównego w Poznaniu, któremu podlegały oddziały na terenie byłego zaboru pruskiego, z dniem 7 lutego 1919 roku pułk otrzymał nową nazwę 5 pułk Strzelców Wielkopolskich a jego dowódcą został płk Wacław Przeździecki. Już 23 marca pułk obejmuje mjr Stanisław Wrzaliński i praktycznie wśród ciągłych walk reorganizuje pułk tworząc pełne 12 kompanii strzeleckich i 3 kompanie karabinów maszynowych oraz szkołę podoficerską. Pułk obsadza linię Opoki – Wielowieś – Płonkowo – Broniewo – Pszczółczyn pod Łabiszynem o długości około 50 km. Tu nie tylko odpiera skutecznie ataki przeważających sił nieprzyjaciela, wspomagane artylerią, lecz organizuje szereg wypadów w głąb pozycji wroga. W ataku na Bronimierz Mały zdobywa: miotacz min, 2 karabiny maszynowe, 25 karabinów, 5000 szt amunicji i aparaty telefoniczne. Walki na zajmowanych pozycjach trwały do 18 grudnia 1919 roku, po czym pułk odszedł do Żnina i do 15 stycznia 1920 roku prowadził intensywne szkolenie żołnierzy. Stan pułku to 26 oficerów i 2988 szeregowych. Następnie w ślad za ustępującymi wojskami niemieckimi, przez: Szubin, Więcbork, Sępólno i Chojnice, przejmował tereny przyznane Polsce na mocy traktatu wersalskiego. Rozkazem ministra spraw wojskowych z 17 stycznia 1920 roku zmienił nazwę na 59 pułk piechoty wielkopolskiej. Na Pomorzu obsadził odcinek granicy na zachód od Chojnic i pozostał tam do 20 lutego, po czym zgrupował się w rejonie Tucholi, kończąc w ten sposób swoje działania na froncie zachodnim.
W czasie tych walk poległo 171 żołnierzy, a ponad 200 zostało rannych.
Pułk wszedł w skład XXIX Brygady Piechoty należącej do 15 Dywizji Piechoty Wielkopolskiej.
W grudniu 1919 batalion zapasowy pułku stacjonował w Inowrocławiu.
Pułk w wojnie 1919-1920.
Jako 5 pułk Strzelców Wielkopolskich walczył na froncie wielkopolskim, a następnie wziął udział w zajęciu Pomorza. 31 stycznia 1920 roku, pułk pod dowództwem Stanisława Wrzalińskiego zajął między innymi. Chojnice.
Po zajęciu Pomorza i przemianowaniu pułku na 59 pułk piechoty wielkopolskiej oraz włączeniu w skład 15 Dywizji Piechoty, pułk został skierowany na front ukraiński. Z Torunia przez Kutno, Koluszki, Przemyśl i Lwów przybył 11 marca 1920 roku w rejon Złoczów – Brody. W rejonie tym przebywał przez dwa tygodnie, prowadząc szkolenie w walkach na szerokim froncie, po czym przez Zdołbunów został przetransportowany w okolice Miropol – Sławuta, wydzielony z 15 Dywizji Piechoty i podporządkowany 13 Dywizji Piechoty. W jej składzie przejął od 44 i 25 pułku piechoty odcinek frontu nad rzeką Słuczą. Na odcinku tym odznaczył się brawurowym wypadem na miejscowość Kowaleńki, gdzie rozgromił nieprzyjaciela w sile batalionu piechoty i szwadronu kawalerii Armii Czerwonej, zdobywając 2 armaty, 6 karabinów maszynowych, ponad 40 koni, karabiny, amunicję i inny sprzęt. Przez czas pobytu nad Słuczą robił dalekie wypady rozpoznawcze.
Do 15 Dywizji Piechoty pułk powrócił 21 kwietnia a 25 kwietnia zajął pozycję koło wsi Prywietów, z której jeszcze tego samego dnia ruszył do ataku w kierunku na Berdyczów. Pierwszego dnia wyprawy kijowskiej pułk przerwał linię frontu pod Maleńcami, zdobył 5 kolejnych linii obronnych nieprzyjaciela i wdarł się na odległość 25 km w głąb terytorium wroga. 26 kwietnia wkroczył do Berdyczowa. W następnych dniach walczył zwycięsko pod Machnówką, Brodojskoje i Koziatynem i w dniu 8 maja 1920 roku wkroczył do Kijowa, gdzie na południe od miasta zajął pozycje obronne wzdłuż Dniepru. Obsadził odcinek o długości około 40 km, skąd prowadził zwiady i wypady na drugi brzeg rzeki oraz stoczył szereg potyczek z oddziałami wroga. Batalion pułku 24 maja przeprowadził brawurowy wypad na miejscowość Rżyszczew, zajmując tę miejscowość obsadzoną przez załogę w sile 800 żołnierzy. Zluzowany 25 maja przez 5 pułk piechoty Legionów i skierowany na front północny, zbiera się w Wasylkowie, skąd przez Kijów, Sarny, Łuniniec i Baranowicze dociera do Mińska 31 maja. Natychmiast zostaje skierowany na front i zajmuje pozycje w okolicach miejscowości Dziedziłowicze. W nocy z 13 na 14 czerwca, pod miejscowością Wojłowo, sforsował Berezynę w wypadzie, który miał na celu ściągnięcie większych sił nieprzyjaciela na odcinek działania pułku w ramach akcji zmylenia przeciwnika co do zamiarów dowództwa frontu. Po zaciętych bojach zdobył miejscowość Domżeryce, bronioną przez 2500. załogę. Walki trwały do 16 czerwca po czym, po wykonaniu zadania, pułk wycofał się na zachodni brzeg rzeki. Nazwa miejscowości Domżeryce i data toczonych walk została uwieczniona na chorągwi pułkowej. 
18 czerwca przeszedł do miejscowości Wielka Czernica, gdzie toczył walki pozycyjne odpierając wielokrotne ataki przeważających sił wroga, po czym 20 czerwca został zluzowany i odszedł do miejscowości Uhła.
4 lipca 1920 roku rozpoczęła się ofensywa bolszewików na froncie północnym. Pułk od 7 lipca znajdował się w odwrocie. W ciągłych i krwawych walkach nad Szczarą, Narwią, Bugiem i Liwcem, przez: Drohiczyn, Sokołów, Węgrów, Kałuszyn i Mińsk Mazowiecki doszedł pod Warszawę, gdzie ostatecznie zajął pozycje obronne na linii Michałówek – Wiązowna – Emów. Na tej pozycji pułk pozostał do czasu rozpoczęcia polskiej kontrofensywy. Pod Węgrowem pułk opuścił płk Wrzaliński, który został dowódcą XXIX Brygady a nowym dowódcą został mianowany kpt. Marceli Cerklewicz, dotychczasowy dowódca I batalionu.
17 sierpnia 1920 roku pułk ruszył do natarcia podzielony na dwie grupy operacyjne pod dowództwem mjr Matczyńskiego i kpt. Cerklewicza całością dowodził dowódca XXIX Brygady płk Stanisław Wrzaliński. Przełamał front i jeszcze tego samego dnia zajął Duchów, Brzeziny, Dębie Wielkie i Nowy Mińsk. Następnie wszedł w skład grupy pościgowej XXIX Brygady i maszerował w kierunku na: Stanisławów, Jadów, Łochów i Brok nad Bugiem. Stoczył zacięte walki pod Brokiem a następnie pod Ostrowem, gdzie wziął do niewoli ponad 1000 jeńców i zdobył dużą ilość sprzętu wojskowego.
Okrył się nieśmiertelną sławą w walkach o Łomżę w dniu 22 sierpnia, biorąc do niewoli ponad 2000 jeńców, zdobywając 9 armat, 22 karabiny maszynowe, kilka wagonów amunicji i innego zaopatrzenia. Walki o Łomżę w decydujący sposób przyczyniły się do rozbicia 3. Armii sowieckiej i otworzyły drogę na Kolno. Dowódca pułku kpt. Cerklewicz, został w dniu zdobycia miasta, odznaczony srebrnym krzyżem wojennym Orderu Virtuti Militari. Następnie przez Szczuczyn i Kolno maszerował w kierunku dawnej granicy z Prusami odcinając drogi odwrotu bolszewickim 4 i 15 Armii. Przeszedł następnie w okolice miejscowości Kleszczele na skraju Puszczy Białowieskiej i 23 września natarł w kierunku na Izabelin. Od 25 września jest w dalszym pościgu za nieprzyjacielem w kierunku: Zalewy, Dereczyn, Horodyszcze, Mir do okolic Rakowa. Po dotarciu do Rakowa pułk zatrzymał się w związku z zawarciem rozejmu i zakończeniem wojny polsko-bolszewickiej.
Ze stacji Horodziej w dniach 4 i 5 grudnia 1920 roku pułk odjechał przez: Baranowicze, Wołkowysk, Warszawę, Kutno i Toruń do Inowrocławia, który został wyznaczony jako jego garnizon. W czasie wojny polsko-bolszewickiej pułk zdobył: 15 armat, przeszło 150 karabinów maszynowych, kilka tysięcy karabinów, kilkaset koni, kilka pociągów amunicji i żywności i wziął do niewoli kilka tysięcy jeńców.
W złotej księdze pułku, za czas do końca 1920 roku, były zapisane 22 nazwiska oficerów i szeregowych udekorowanych krzyżem Orderu Virtuti Militari i 290 nazwisk odznaczonych Krzyżem Walecznych.
Pułk w okresie pokoju.
W okresie międzywojennym pułk stacjonował w Inowrocławiu. Wchodził w skład 15 Dywizji Piechoty. Święto pułkowe obchodzono 22 sierpnia na pamiątkę zdobycia Łomży w 1920 roku.
Organizację pułku przekształcono na wzór francuski, nowe regulaminy i przepisy normowały pracę szkoleniową. Pomoc nieśli oficerowie armii francuskiej. W myśl rozkazów władz wojskowych wyznaczono specjalne godziny na szerzenie oświaty wśród żołnierzy. Analfabeci obowiązkowo uczyli się czytania, pisania i matematyki w zakresie podstawowym. W każdej kompanii zorganizowano świetlicę, w której odbywały się zajęcia szkoleniowe i odpoczynek po dniu służby. Wyposażono bibliotekę pułkową, koncertowała orkiestra pułkowa i chór złożony z oficerów, podoficerów i szeregowych, wystawiano popularne sztuki teatralne. W 1929 roku wybudowano na terenie koszar salę teatralną i wyposażono ją w urządzenia do projekcji filmów. Zorganizowano muzeum pułkowe, w którym zgromadzono pamiątki z chlubnych lat walki.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 22 sierpnia, jako datę święta pułkowego
. Pułk obchodził swoje święto w rocznicę zwycięskiego boju o Łomżę w 1920 roku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 59 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
W pułku zorganizowano też specjalną kompanię dla opóźnionych, która szkoliła rekrutów dla potrzeb całego DOK. Żołnierze ci wcześniej z różnych przyczyn opóźnili swoje stawiennictwo w macierzystej jednostce.
W sposób szczególny troszczono się o zdrowie żołnierzy. Na początku lat trzydziestych powołano Wojskowy Klub Sportowy. Wśród kilku sekcji wyróżniała się sekcja sportów wodnych z własną przystanią w Janikowie. Na terenie koszar wybudowano boisko piłkarskie z bieżnią, boiska do gier zespołowych, uprawiano boks. Pod kierunkiem specjalistów ze Szkoły Gimnastycznej w Poznaniu żołnierze odbywali codzienne godzinne ćwiczenia. Na bardzo wysokim poziomie stało wyszkolenie strzeleckie. Kpr. Świątek brał udział w Igrzyskach Olimpijskich w Paryżu w 1924 roku, gdzie zespół polski zajął w strzelaniu 7. miejsce drużynowo, a Świątek indywidualnie zajął 26. miejsce na 200 startujących. Ponad 80 procent żołnierzy posiadało odznakę sportową. Oficerowie uprawiali jazdę konną, szermierkę, pływanie, narciarstwo. Pułk organizował dywizyjne kursy podchorążych rezerwy.
Korpus oficerski korzystał z wykładów prowadzonych przez Towarzystwo Wiedzy Wojskowej. Dla podoficerów utworzono kursy dokształcające w zakresie 4. i 6. klasy szkoły średniej, na których wykładowcami byli oficerowie i nauczyciele inowrocławskich szkół.
Wielka życzliwość i sympatia społeczeństwa, wynikająca z przeświadczenia, że pułk utworzono z mieszkańców Kujaw i je wyzwalał, towarzyszyła zawsze żołnierzom. Wyrazem tej sympatii było ufundowanie nowego sztandaru, który wręczył dowódcy pułku w sierpniu 1924 roku, Prezydent Rzeczypospolitej Stanisław Wojciechowski.
Wyrokiem Sądu Okręgowego nr VI w trybie doraźnym na sesji wyjazdowej w Toruniu z 17 lipca 1936 strzelec pułku Willi Lippke został skazany na karę śmierci za szpiegostwo, a wyrok przez rozstrzelanie został wykonany dzień później w Toruniu.
W 1937 roku Rada Miejska Inowrocławia nadała „Pułkowi Dzieci Kujaw” honorowe obywatelstwo miasta.
Pułk w kampanii wrześniowej.
Mobilizacja pułku.
Pułk był jednostką mobilizującą. Zgodnie z planem „W” zmobilizował:
Pozostałe, po zakończeniu mobilizacji, nadwyżki 59 pp pod dowództwem majora Mieczysława Wojciecha Skoniecznego zostały skierowane do Ośrodka Zapasowego 15 Dywizji Piechoty w Sandomierzu. W oddziale nadwyżek znajdował się między innymi kpt. Antoni Grygiel i kpt. Karol Józef Lisiogórski.
Walki pułku we wrześniu 1939.
W 1939 w pułk walczył w składzie macierzystej dywizji w Armii „Pomorze”.
Początkowo pułk znajdował się w odwodzie 15 Dywizji Piechoty w rejonie Bydgoszczy. 2 września 1939 roku został zbombardowany, w rejonie Gogolina, w czasie przemarszu do rejonu jezior koronowskich. Wcześniej został jednak zawrócony i zajął pozycje obronne na północ od Bydgoszczy.
5 września organizował obronę na linii Solec Kujawski – Kobylarnia, a 6 września odpierał niemieckie ataki (50 DP) w rejonie Łęgnowa. W dniu 9 września zajął obronę na zachód od Brześcia Kujawskiego.
W dniach 9–14 września wziął udział w bitwie nad Bzurą osłaniając kierunek północny (np. 11 września odrzucił atak niemiecki pod Śmiłowicami). 14 września, w czasie prób likwidacji niemieckiego przyczółku pod Płockiem (Dobrzyków) poniósł duże straty. Następnie przeprawił się przez Bzurę i dotarł w rejon Palmir w Puszczy Kampinoskiej. Tam przeszedł reorganizację.
W nocy z 19 na 20 września dotarł do Warszawy, gdzie brał udział w jej obronie do momentu kapitulacji. Po kapitulacji, 28 września, pułk został rozwiązany. 
W kampanii wrześniowej poległo ok. 550, a rannych zostało ok. 900 żołnierzy pułku.
Symbole pułkowe.
Sztandar.
16 stycznia 1919 roku w Inowrocławiu 1 i 2 Pułki Grenadierów Kujawskich otrzymały chorągwie ufundowane przez miejscowe społeczeństwo. Po zakończeniu działań wojennych chorągwie zostały przekazane do Wielkopolskiego Muzeum Wojska w Poznaniu.
Nowy sztandar ufundowało społeczeństwo Kujaw i miasta Łomży. Wręczył go 4 sierpnia 1924 roku Prezydent Rzeczypospolitej Stanisław Wojciechowski. Na sztandarze umieszczono herby Łomży, Rypina i Inowrocławia oraz miejsca i daty walk: Domżeryce, Łomża i Izabelin. Ojcem chrzestnym sztandaru był por. Stanisław Burzyński - syn porucznika adiutanta generała Henryka Dąbrowskiego, matką chrzestną została żona generała Władysława Junga - dowódcy 15 Dywizji Piechoty, w skład której wchodził 59 pułk.
W czasie bitwy nad Bzurą sztandar został zakopany. 30 stycznia 1986 roku został odnaleziony w Wólce Węglowej i przekazany do Muzeum Ziemi Sochaczewskiej&lt;ref name="WPH3/1986"&gt;&lt;/ref&gt;.
Odznaka pamiątkowa.
14 października 1924 roku Minister Spraw Wojskowych generał dywizji Władysław Sikorski zatwierdził odznakę pamiątkową 59 pułku piechoty. Odznaka o wymiarach 37 × 32 mm ma kształt tarczy, którą wypełnia płaskorzeźba orła z rozpostartymi skrzydłami, trzymającego w szponach bagnet, nieco wysunięty z pochwy. W dolnej części złamany biało-czarny słup graniczny i pikielhauba. Obok słupa zatknięty proporzec biało-czerwony, dalej numer i inicjały „59 PP WLKP”. Odznaka jednoczęściowa – oficerska, wykonana w srebrze, częściowo emaliowana. Na rewersie próba srebra, imiennik grawera WG i numer. Wykonawcą odznaki był Wiktor Gontarczyk z Warszawy.
Żołnierze pułku.
13 czerwca 1922 roku Minister Spraw Wojskowych zniósł dotychczasowe stanowisko referenta wyszkolenia pułku piechoty i ustanowił etatowe stanowisko zastępcy dowódcy pułku zaszeregowanego do stopnia podpułkownika, wyznaczanego przez Ministra Spraw Wojskowych. Zakres działania zastępcy dowódcy określał dowódca pułku, przed którym był on całkowicie odpowiedzialny. W 1938 roku zmieniona została nazwa stanowiska na „I zastępca dowódcy”. W organizacji wojennej pułku nie było stanowiska zastępcy dowódcy.
Żołnierze 59 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Nazwę i imię 59 pułku piechoty noszą:

</doc>
<doc id="302925" url="https://pl.wikipedia.org/wiki?curid=302925" title="Dom Angielski w Gdańsku">
Dom Angielski w Gdańsku

Dom Angielski (niem. "Englisches Haus"), niekiedy także „Dom Anielski” – jedna z najbardziej okazałych kamienic mieszczańskich Gdańska, położona przy ul. Chlebnickiej 16 (dawniej "Brotbänkengasse"). Był największą kamienicą mieszkalną Gdańska sprzed epoki rozbiorów.
Historia.
Został zbudowany w latach 1568-1570, w stylu renesansowym, przez pochodzącego z Drezna Hansa Kramera dla kupca Dirka Lylge. Zajął dwie sąsiadujące parcele, dzięki czemu można było zbudować imponującą fasadę o szerokości 15,5 m i wysokości 30 m, w ośmiu kondygnacjach, zwieńczoną czterema szczytami i wysmukłą wieżyczką z ozdobnym hełmem i iglicą.
Elewacja frontowa ozdobiona jest bogatą dekoracją rzeźbiarską. Pary pilastrów wydzielają pary okien, a kondygnacje rozdzielone są wydatnymi gzymsami z dekoracyjnymi fryzami roślinnymi. Pierwotnie kamienne detale elewacji były pozłacane, a płaszczyzny elewacji pokrywały barwne sgraffita. Bogato ozdobione były również cztery szczyty. Wejście do budynku otrzymało wspaniały portal, w formie łuku triumfalnego, flankowany zdwojonymi żłobkowanymi pilastrami z wysuniętą kolumną pośrodku. Portal wykazuje cechy wspólne z portalem "Georgentor" na zamku w Dreźnie, przy budowie którego pracował wcześniej projektant. Zwieńczenie kamienicy ozdobiono postaciami rycerzy trzymającymi tarcze z herbami Dirka Lygle oraz jego żony Elżbiety z Rosenbergów. Całość ponad tympanonem zwieńczyła figura anioła od którego budynek nazywano początkowo Domem Anielskim. Elewację pierwotnie zdobiły jeszcze sgraffita.
Pierwszy właściciel, Dirk Lylge, zbankrutował w 1586 roku, a jego dom zajęli wierzyciele. W XVII wieku (w latach 1640–1690) część budynku, a zwłaszcza wielką sień wykorzystywali, na wzór założonego wcześniej „Domu Angielskiego” w Hamburgu, na cele targowe, zebrania i nabożeństwa przebywający w Gdańsku kupcy angielscy i szkoccy, i stąd ma pochodzić używana obecnie nazwa budynku. Źródła mówią, że stosownego obiektu już w 1622 poszukiwała w Gdańsku delegacja firmy Baltic Company of London. 
Pomimo wielu zachowanych przekazów, że był to rzeczywiście „Dom Angielski”, sceptycy jednakże sądzą, że nazwa powstała przez zniekształcenie pierwotnej nazwy „Dom Anielski”. 
W „Domu Angielskim” m.in. kupiec Karl Gottfried Grischow prowadził skład pełnego asortymentu zagranicznych, zwłaszcza angielskich towarów, mebli i obrazów.
Od 1722 kamienica pełniła funkcję popularnego zajazdu, zaś w 1832 Dom połączony został z budynkiem przy Długim Targu 30 pełniąc rolę hotelu. Np. w 1921 ten adres „Domu Angielskiego” potwierdza wpis dokonany w miejscowym przewodniku. W 2 połowie XIX wieku w hotelu zatrzymała się 24-letnia Jadwiga Łuszczewka (Deotyma), która zaczęła w nim szkicować romansową powieść „Panienka z Okienka” ukończoną w 1891 roku. W 1912 właściciel planował wyburzyć kamienicę, w związku z czym Stowarzyszenie na Rzecz Zachowania Zabytków Budownictwa i Sztuki Gdańska zorganizowało publiczną zbiórkę pieniędzy w celu jej wykupienia, w którą to akcję włączyło się miasto, które wykupiło budynek. W 1912 roku Carl Weber przeprowadził inwentaryzację budynku i sporządził projekt rekonstrukcji fasady. W latach 1927-1928 przeprowadzono konserwację elewacji, wymieniając ok. 40% dekoracji kamieniarskiej. 
W 1945 budynek został zniszczony, ocalały jedynie przedproże i cztery dolne kondygnacje fasady z portalem. W latach 1957–1959 kamienica została odbudowana w stanie surowym z zachowaniem ocalałych partii i fragmentów ścian bocznych według projektu architekta Kazimierza Orłowskiego. Fasadę zrekonstruowano w latach siedemdziesiątych XX wieku, jednak nie odtworzono wnętrz. W 2017 roku za kwotę około 500 tys. zł odtworzono pełną kolorystykę elewacji z pozłacanymi elementami dekoracji architektonicznej.
Obecnie w „Domu Angielskim” mieści się Dom Studenta oraz Wydział Grafiki Akademii Sztuk Pięknych w Gdańsku.

</doc>
<doc id="302927" url="https://pl.wikipedia.org/wiki?curid=302927" title="Robert Southwell">
Robert Southwell

Robert Southwell S.J. (ur. ok. 1561, zm. 21 lutego 1595) – święty katolicki, męczennik, angielski poeta metafizyczny, gorliwy wyznawca katolicyzmu.
Życiorys.
Urodził się w Horsham St. Faith's w hrabstwie Norfolk, w katolickiej rodzinie ziemiańskiej. Od 1576 kształcił się poza Anglią, najpierw we francuskim mieście Douai, następnie w Paryżu, gdzie pozostawał pod opieką Thomasa Darbyshire'a S.J. Po dwuletnim nowicjacie spędzonym przeważnie w Tournai, wstąpił do zakonu jezuitów. Pomimo młodego wieku, został mianowany przełożonym angielskiego kolegium w Rzymie, a w 1584 lub 1585 wyświęcony na księdza.
W tym samym roku wszedł w życie akt królowej Elżbiety zakazujący pod karą śmierci jej angielskim poddanym, którzy zostali wyświęceni na księży w zakonach katolickich od jej wstąpienia na tron, przebywania w Anglii przez więcej niż czterdzieści dni. Mimo tego Southwell odważnie postanowił złamać to prawo i w 1586 razem z Henrym Garnettem udał się na misję do Anglii. Krążył od jednego do drugiego katolickiego domu, odprawiając rytuały Kościoła, a w 1589 został kapelanem Ann Howard, której mąż, pierwszy earl Arundell, przebywał w więzieniu oskarżony o zdradę. To do niego Southwell adresował swój "Epistle of Comfort" (List o pocieszeniu). Ten i inne spośród jego traktatów religijnych, jak "A Short Rule of Good Life" (Krótka reguła dobrego życia), "Triumphs over Death" (Tryumfy nad śmiercią), "Mary Magdalen's Tears" (Łzy Marii Magdaleny) i "Humble Supplication to Queen Elizabeth" (Uniżona suplika do królowej Elżbiety) szeroko kursowały w manuskryptach, niosąc katolikom pocieszenie w czasie prześladowań. Znalazły uznanie także poza kręgami katolickimi, czego dowodzi naśladowanie "Mary Magdalen's Tears" w "Christ's Tears over Jerusalem" (Łzy Chrystusa nad Jeruzalem) Thomasa Nasha.
Po sześciu latach pełnej sukcesów pracy aresztowano Southwella, który miał zwyczaj odwiedzać dom Richarda Bellamy'ego koło Harrow, podejrzanego o związki z Jerome'em Bellamym, skazanego na śmierć za współudział w spisku Anthony'ego Babingtona. Jedna z jego córek, Anne Bellamy, aresztowana i uwięziona w Holborn, wydała poczynania Southwella Richardowi Topcliffe'owi, który natychmiast go aresztował.
Southwell został uwięziony w domu Topcliffe'a podczas odprawiania mszy. Był tam poddawany torturom w próżnej nadziei, że da się z niego wyciągnąć jakieś dowody przeciw innym księżom. Przeniesiono go do więzienia w Westminsterze, gdzie był bardzo źle traktowany. Przeniesiono go następnie do więzienia w londyńskim Tower, jednak aż do lutego 1595 nie odbyły się żadne rozprawy.
Nie ma większych wątpliwości, że dużą część swojej poezji (która nie została opublikowana za jego życia) napisał w więzieniu. 20 lutego 1595 odbył się jego proces przed sądem King's Bench, gdzie przedstawiono mu zarzut zdrady stanu. Następnego dnia został powieszony w Tyburn. Jeszcze przed powieszeniem wypierał się jakichkolwiek złych zamiarów wobec królowej i państwa.
Twórczość.
W 1602 ukazał się tomik "St. Peter's Complaint, with Other Poems". Najbardziej znanym wierszem poety jest "Burning Babe". Na język polski utwór ten przetłumaczył Stanisław Barańczak. Liryka Southwella charakteryzuje się kunsztem wersyfikacyjnym. Poeta stosuje klasyczne strofy i aliterację, jak w tytule "Lewd Love is Loss", lub w poniższej zwrotce.
Jego wiersze wywarły wpływ na twórczość Thomasa Nashe’a, Thomasa Lodge’a i Williama Szekspira.
Wyniesienie na ołtarze.
Beatyfikowany 29 grudnia 1886 przez papieża Leona XIII i 25 października 1970 roku kanonizowany w grupie Czterdziestu męczenników Anglii i Walii przez Pawła VI.
Wspomnienie liturgiczne obchodzone jest w Kościele katolickim w "dies natalis" (21 lutego).

</doc>
<doc id="302928" url="https://pl.wikipedia.org/wiki?curid=302928" title="Malina Michalska">
Malina Michalska

Malina Michalska, właśc. Maria Aleksandra Michalska (ur. 28 października 1916 w Ostrzeszowie, zm. 11 listopada 1973 w Warszawie) – tancerka polska, propagatorka hathajogi.
Życiorys.
Malina Michalska była córką Kazimierza (lekarza, uczestnika powstania wielkopolskiego, zm. 1956) i Haliny z Adamskich (pianistki), młodszą siostrą pisarki Jadwigi Żylińskiej (1910–2009). Jej rodzice przyjaźnili się z profesorem Wincentym Lutosławskim (stryjem kompozytora Witolda Lutosławskiego). Lutosławskiego – filozofa, tłumacza książek Yogi Ramaczaraki i autora pozycji "Rozwój potęgi woli przez psychofizyczne ćwiczenia według dawnych aryjskich tradycji oraz własnych swoich doświadczeń podaje do użytku rodaków" (wydanej w 1909) – Michalska poznała będąc jeszcze nastolatką. Uczęszczała do gimnazjów w Ostrowie (Gimnazjum im. Emilii Sczanieckiej) i Warszawie.
Naukę tańca pobierała w Operze Warszawskiej u Mieczysława Pianowskiego i Haliny Hulanickiej (taniec akrobatyczny). Jako tancerka związana była z operą i operetką w Warszawie, a po II wojnie światowej z variétés i cyrkami. W 1957 wyszła za mąż za plastyka Zygmunta Rezlera; bezdzietne małżeństwo rozpadło się po kilku latach.
Została pochowana na starym cmentarzu na Służewie.
Studium gimnastyki.
W 1957 założyła w Staromiejskim Domu Kultury w Warszawie eksperymentalne studium gimnastyki tanecznej. W 1960 przeszła ciężką operację i pod wpływem książki benedyktyna Cyryla Krasińskiego zainteresowała się leczeniem przedstawioną tam metodą tybetańską. Wprowadziła wówczas do programu ćwiczeń studium hathajogę. Stopniowo porzuciła prowadzenie zajęć z gimnastyki, aby nauczać wyłącznie jogi.
W 1966 studium wizytowała hinduistyczna guru H. H. Ma Yoga Shakti Saraswati, założycielka "Bihar School of Yoga". Po tej wizycie studium zostało wpisane do International Yoga Fellowship Movement ("Międzynarodowe Stowarzyszenie Ruchu Jogi"), a Malina Michalska w dowód uznania została przyjęta na członkinię tego stowarzyszenia.
Propagowanie jogi.
Malina Michalska z rąk ambasadora Indii w Polsce, dr N. V. Rajkumara, w styczniu 1967, w Towarzystwie Przyjaźni Polsko-Indyjskiej, otrzymała dyplom upoważniający do prowadzenia szkoły hathajogi pod protektoratem Bihar School of Yoga (Monghyr, Bihar). Była wybitną propagatorką jogi; wygłaszała liczne prelekcje, występowała w telewizji.
Hathajoga dla wszystkich.
Michalska ogłaszała publikacje na temat praktykowania hathajogi w prasie.
Opracowała książkę "Hatha joga dla wszystkich" wydaną nakładem Państwowych Zakładów Wydawnictw Lekarskich w 1972. Książka ta doczekała się kilku wydań (wydanie trzecie z 1978). Zawiera rozdziały:

</doc>
<doc id="302929" url="https://pl.wikipedia.org/wiki?curid=302929" title="James Sylvester">
James Sylvester



</doc>
<doc id="302931" url="https://pl.wikipedia.org/wiki?curid=302931" title="Józef Gara">
Józef Gara

Józef Gara (ur. 1929, zm. 10 lipca 2013) – górnik, poeta i autor piosenek w wymierającym języku wilamowskim ("wymysiöeryś").
W latach 2004–2006 zajmował się nauczaniem języka wilamowskiego w szkole podstawowej w Wilamowicach.
W latach 2012–2013 współpracował na zasadzie wolontariatu ze Stowarzyszeniem Wikimedia Polska. Udostępnił swoją twórczość na licencji Creative Commons oraz brał udział w sesjach, w czasie których nagrywano wymowę słów po wilamowsku.
Zmarł 10 lipca 2013. Pochowany został 13 lipca 2013 w Wilamowicach.

</doc>
<doc id="302933" url="https://pl.wikipedia.org/wiki?curid=302933" title="Juan de Borbón">
Juan de Borbón

Juan Carlos Teresa Silverio Alfonso de Borbón y Battenberg (ur. 20 czerwca 1913 w San Ildefonso w prowincji Segowia, zm. 1 kwietnia 1993 w Pampelunie) – hiszpański arystokrata, tytularny hrabia Barcelony z dynastii Burbonów. Syn króla Hiszpanii Alfonsa XIII i Wiktorii Eugenii Battenberg, ojciec króla Hiszpanii Juana Carlosa I.
Zarys biografii.
Urodził się w pałacu w San Ildefonso jako trzeci syn króla Hiszpanii Alfonsa XIII. Jego ojciec został obalony i zmuszony do udania się na wygnanie, kiedy 14 kwietnia 1931 roku w Hiszpanii proklamowano republikę. Został wyznaczony na następcę ojca w miejsce starszych braci: najstarszy don Alfonso zmarł na hemofilię po wypadku samochodowym, podobnie jak najmłodszy – Gonzalo, drugi syn don Jaime był głuchoniemy i dobrowolnie zrzekł się sukcesji.
Służył w brytyjskiej Royal Navy w Bombaju. W marcu 1935 zdał egzaminy z uzbrojenia i nawigacji, i otrzymałby rangę porucznika brytyjskiej floty, gdyby tylko zrzekł się hiszpańskiego obywatelstwa, czego odmówił. Swoją przyszłą żonę, Maríę de las Mercedes de Bórbon-Dos Sicilias, poznał 14 stycznia 1935, na przyjęciu u króla Włoch Wiktora Emanuela III, dzień przed ślubem swojej siostry infantki Beatriz. Ożenił się z nią 12 października 1935 roku w Rzymie. Don Juan z rodziną zamieszkał w Cannes i Rzymie. Po wybuchu II wojny światowej rodzina przeniosła się do Lozanny, gdzie mieszkała królowa Ena (Wiktoria Eugenia), potem długo mieszkali w Estoril w Portugalii.
Najstarszy syn Juana de Borbón został wybrany przez generała Francisco Franco na króla Hiszpanii z pominięciem jego osoby, gdyż przez Franco był uważany za zbyt liberalnego.

</doc>
<doc id="302934" url="https://pl.wikipedia.org/wiki?curid=302934" title="Jan Michejda">
Jan Michejda

Jan Michejda (ur. 18 lipca 1853 w Olbrachcicach, zm. 14 maja 1927 w okolicach Skoczowa) – prawnik, polski działacz narodowy, burmistrz miasta Cieszyn.
Biografia.
Pochodził z ewangelickiej rodziny chłopskiej. Syn Franciszka i Anny z Czechów. Po ukończeniu nauki w gimnazjum ewangelickim w Cieszynie, rozpoczął w roku 1871 studia prawnicze na Uniwersytecie Jagiellońskim w Krakowie, które dokończył w 1875 w Wiedniu. Stopień doktora uzyskał 15 listopada 1877. Po odbyciu służby wojskowej w 1882 powrócił do Cieszyna, gdzie otworzył własną kancelarię prawniczą.
Od czasów młodzieńczych aktywny społecznie, już w okresie nauki w gimnazjum był przewodniczącym polskiej organizacji uczniowskiej „Wzajemność”. Od 1880 brał czynny udział w pracy polskich stowarzyszeń na Śląsku Cieszyńskim. Współpracował wówczas ze swym bratem Franciszkiem. Był współzałożycielem Politycznego Towarzystwa Ludowego, Macierzy Szkolnej dla Księstwa Cieszyńskiego, cieszyńskiego oddziału Polskiego Towarzystwa Gimnastycznego „Sokół”, Związku Spółek Rolniczych, Związku Kas Spółkowych systemu Raiffeisena, a także wielu szkół. 24 października 1891 uczestniczył w pierwszym walnym zebraniu Towarzystwa Gimnastycznego „Sokół” w Cieszynie, którego został pierwszym prezesem.
Należał do czołowych działaczy miejscowego Stronnictwa Narodowego (SN) a następnie należał, wraz z bratem Franciszkiem, do głównych przywódców Polskiego Zjednoczenia Narodowego (PZN), powstałego w 1911 w wyniku fuzji SN z Polskim Stronnictwem Ludowym. W latach 1890–1918 był posłem do Śląskiego Sejmu Krajowego w Opawie, gdzie bronił spraw polskich. Był również rzecznikiem polsko-czeskiego porozumienia. Od 30 września 1902 do 1 lipca 1919 był członkiem Wydziału Krajowego w Opawie oraz członkiem Rady Szkolnej Krajowej.
Poseł do austriackiej Rady Państwa X kadencji (31 stycznia 1901 – 30 stycznia 1907) z kurii gmin wiejskich Śląska Cieszyńskiego, oraz XII kadencji (17 lipca 1911 – 28 października 1918) z okręgu wyborczego nr 13 Cieszyn-Jabłonków. Był także członkiem Rady Rolniczej przy Min. Rolnictwa w Wiedniu. Członek Koła Polskiego w Wiedniu, przez pewien czas jego wiceprzewodniczący. Na forum parlamentu austriackiego zajmował się głównie sprawą równouprawnienia językowego i narodowego ludności polskiej, sprawami rolnymi i sprawami szkolnictwa polskiego na Śląsku Cieszyńskim.
Po upadku Austro-Węgier w końcu 1918 był jednym z trzech prezydentów Rady Narodowej Księstwa Cieszyńskiego, przez którą został mianowany naczelnikiem Tymczasowego Rządu Krajowego Księstwa Cieszyńskiego. Po podziale Śląska Cieszyńskiego w roku 1920 został komisarzem rządowym Cieszyna, a w 1922 pierwszym polskim burmistrzem miasta. Zmarł podczas uroczystości oddania do użytku linii kolejowej Skoczów-Chybie. Pochowany na Cmentarzu Komunalnym w Cieszynie.
Życie osobiste.
Ożeniony był z Otylią z Foglarów, z którą miał dwóch synów: Alfreda i Stanisława oraz dwie córki Elżbietę (późniejszą żonę Hugona Konigsbergera) i Annę (późniejszą żonę Krystiana Świątkowskiego).

</doc>
<doc id="302936" url="https://pl.wikipedia.org/wiki?curid=302936" title="Ryszard Schnepf">
Ryszard Schnepf

Ryszard Marian Schnepf (ur. 22 września 1951 w Warszawie) – polski dyplomata, historyk, iberysta, wykładowca i urzędnik państwowy, w latach 2005–2006 sekretarz stanu w Kancelarii Prezesa Rady Ministrów, w latach 2007–2008 podsekretarz stanu w Ministerstwie Spraw Zagranicznych, były ambasador RP w Urugwaju (z akredytacją na Paragwaj), Kostaryce (z akredytacją w innych krajach Ameryki Środkowej), Hiszpanii (z akredytacją na Andorę), Stanach Zjednoczonych (z akredytacją na Wspólnotę Bahamów).
Życiorys.
Wykształcenie i działalność naukowa.
W 1974 ukończył studia na Wydziale Historycznym Uniwersytetu Warszawskiego (jego praca magisterska dotyczyła działalności Ignacego Domeyki w Chile), w 1979 obronił pracę doktorską z zakresu historii Ameryki Łacińskiej (genezy tamtejszych masowych partii politycznych) w Instytucie Historii Polskiej Akademii Nauk. Od 1978 był związany z Katedrą Iberystyki UW, był m.in. zastępcą jej kierownika. Współzakładał tamtejszą komórkę NSZZ „Solidarność”. W latach 1982–1983 pracował jako wykładowca historii Polski na Indiana University w Stanach Zjednoczonych. Został też wykładowcą w Ośrodku Studiów Amerykańskich UW.
Specjalizuje się w zagadnieniach z zakresu kultury latynoamerykańskiej i współczesnych problemów krajów iberoamerykańskich.
Działalność zawodowa.
W 1988 pełnił funkcję redaktora prowadzącego w tygodniku „Echo Tygodnia” w Kanadzie. W latach 1991–1996 sprawował urząd ambasadora RP w Urugwaju (z akredytacją na Paragwaj), a następnie pełnił funkcję dyrektora Fundacji Shalom. Od 1998 do 2000 był wicedyrektorem Departamentu Spraw Zagranicznych w Kancelarii Prezesa Rady Ministrów. Od 2000 do 2001 pełnił funkcję ministra pełnomocnego w ambasadzie RP w Madrycie, gdzie odpowiadał za sprawy Unii Europejskiej. W 2001 objął stanowisko ambasadora w Kostaryce z jednoczesną akredytacją na Nikaraguę, Honduras, Salwador, Gwatemalę, Panamę i Belize. Został odznaczony wysokim orderem kostarykańskim za zasługi dla stosunków Polski z tym krajem.
W styczniu 2005 został pełnomocnikiem ministra spraw zagranicznych ds. obchodów 25-lecia NSZZ „Solidarność”. 31 października tego samego roku został mianowany sekretarzem stanu w Kancelarii Prezesa Rady Ministrów. Brał udział w negocjacjach dotyczących budżetu Unii Europejskiej na szczycie Rady Europejskiej w grudniu 2005. W maju 2006 podał się do dymisji, gdy bez uzgodnienia z premierem przedstawił własną koncepcję związaną z Gazociągiem Północnym. Został zdymisjonowany 1 czerwca 2006. Jako powód rezygnacji ze stanowiska podał rozbieżności programowe w kwestii polityki bezpieczeństwa energetycznego kraju. Został następnie pełnomocnikiem ministra spraw zagranicznych ds. zagrożeń globalnych.
22 listopada 2007 powołano go na funkcję podsekretarza stanu w Ministerstwie Spraw Zagranicznych w rządzie Donalda Tuska. 21 listopada 2008 został odwołany z tej funkcji w związku z jego nominacją (postanowieniem z 20 sierpnia) na stanowisko ambasadora RP w Królestwie Hiszpanii (z akredytacją na Księstwo Andory), które objął 2 grudnia tego samego roku. 12 września 2012 mianowany na stanowisko ambasadora RP w Stanach Zjednoczonych (a 24 grudnia 2012 otrzymał akredytację na tożsame stanowisko we Wspólnocie Bahamów). 31 lipca 2016 został odwołany z urzędu ambasadora i zakończył pracę w MSZ. Od 2018 wchodzi w skład Rady Muzeum Historii Żydów Polskich Polin w Warszawie.
Został członkiem Konferencji Ambasadorów RP, powołanej w 2018 grupy byłych dyplomatów. W sierpniu 2019 sygnował przygotowany przez tę grupę list, napisany w związku z planowaną wizytą Donalda Trumpa w Polsce, w którym Polskę określono jako kraj, „który nie jest praworządny”.
Życie prywatne.
Syn pułkownika Maksymiliana Sznepfa (1920–2003) i Alicji Schnepf z domu Szczepaniak (ur. 1930).
W okresie studiów grał w profesjonalnym zespole muzycznym (występy m.in. w Hybrydach).
Z pierwszego małżeństwa ma córkę Zuzannę Schnepf-Kołacz (m.in. byłą wicekonsul RP w Mediolanie). Jego drugą żoną została dziennikarka Dorota Wysocka-Schnepf z którą ma dwoje dzieci: córkę Antonię i syna Maxa.

</doc>
<doc id="302937" url="https://pl.wikipedia.org/wiki?curid=302937" title="Sarkoidoza">
Sarkoidoza

Sarkoidoza, choroba Besniera-Boecka-Schaumanna (łac. "sarcoidosis") – choroba układu odpornościowego charakteryzująca się powstawaniem ziarniniaków (małych grudek zapalnych), które nie podlegają martwicy. Praktycznie każdy organ może być nią dotknięty, chociaż najczęściej pojawia się w węzłach chłonnych i płucach. Objawy mogą się pojawić nagle, ale najczęściej postępują stopniowo. W obrazie rentgenowskim płuc sarkoidoza może przypominać gruźlicę lub chłoniaka.
Epidemiologia.
Sarkoidoza występuje najczęściej u młodych dorosłych osób obu płci, z niewielką przewagą zapadalności u kobiet, co wykazała większość badań. Zapadalność jest najwyższa w grupie osób młodszych niż 40 lat, a szczyt zachorowań przypada na 20-29 lat.
Sarkoidoza występuje na świecie u wszystkich ras z chorobowością wynoszącą 1-40 na 100 000 ludzi. Choroba jest najszerzej rozpowszechniona w krajach Europy Północnej, z najwyższą roczną chorobowością około 60 na 100 000 w Szwecji i Islandii. W Stanach Zjednoczonych sarkoidoza występuje częściej u ludzi rasy czarnej niż białej, z roczną chorobowością odpowiednio 35,5 i 10,9 na 100 000. Sarkoidoza występuje rzadziej w Ameryce Południowej, Hiszpanii i Indiach.
Różnice w zapadalności na świecie mogą przynajmniej częściowo wynikać z braku programów przesiewowych w niektórych regionach świata, a także przykryciem objawów choroby przez inne choroby ziarniniakowe, jak np. gruźlicę, które mogą interferować z rozpoznaniem sarkoidozy, jeśli ich obraz jest dominujący.
Mogą także występować różnice w stopniu zaawansowania choroby. Niektóre badania sugerują, że ludzie pochodzenia afrykańskiego mogą chorować na sarkoidozę o poważniejszym przebiegu względem ludzi białych, u których choroba może częściej występować pod postacią bezobjawową.
Objawy i przebieg.
Sarkoidoza jest chorobą układową i dlatego może dotknąć każdy narząd. Mało specyficzne są najczęstsze objawy choroby, takie jak: zmęczenie, na które nie ma wpływu sen, bóle o różnym natężeniu, suchość oczu, zamazane widzenie, skrócenie oddechu, suchy, ostry kaszel, uszkodzenia skóry.
Objawy skórne są zmienne, mogą mieć charakter zmian guzkowych, guzowatych i naciekowych. Guzki dają dodatni objaw diaskopii, tak jak guzki gruźlicze a ich zejście pozostawia powierzchowną bliznę. Owrzodzenia z reguły nie powstają. Ogniska zmian skórnych szerzą się pełzakowato, ze zmianami czynnymi umiejscowionymi obwodowo. Wyróżniamy kilka odmian sarkoidozy skórnej:
W obrębie układu oddechowego sarkoidoza najczęściej objawia się jako choroba restrykcyjna płuc powodująca spadek ich objętości oraz podatności (zdolności do rozciągania). Pojemność życiowa płuc jest zmniejszona i większa część powietrza może ulec wydmuchnięciu w ciągu pierwszej sekundy (wzrasta FEV1). To oznacza, że stosunek FEV1/FVC również wzrasta.
Połączenie sarkoidu guzowatego, obustronnej wnękowej limfadenopatii i artralgii nosi nazwę zespołu Löfgrena, który ma względnie dobre rokowanie.
Do objawów ocznych należą: zapalenie błony naczyniowej oka ("uveitis"), tęczówki i ciała rzęskowego ("iridocyclitis") oraz siatkówki ("retinitis"), które mogą być przyczyną utraty ostrości widzenia, a nawet mogą spowodować ślepotę.
Sarkoidoza przebiegająca z zajęciem układu kostnego może powodować torbielowate rozszerzenia kości krótkich dłoni i stóp (tzw. zespół Jünglinga).
Sarkoidoza zajmująca elementy układu nerwowego (ośrodkowego lub obwodowego) nosi nazwę neurosarkoidozy.
Sarkoidoza często zajmuje również układ krążenia (mięsień sercowy) oraz układ moczowy.
Występujące razem: zapalenie przedniej części błony naczyniowej oka, zapalenie ślinianek przyusznych ("parotitis"), porażenie nerwu twarzowego oraz gorączka noszą nazwę zespołu Heerfordta-Waldenstroma.
Objawem sarkoidozy może być hiperkalcemia (podwyższone stężenie wapnia) i jej następstwa.
Etiologia i patofizjologia.
Wśród możliwych przyczyn sarkoidozy pojawiła się hipoteza ekspozycji na krzemionkę (ditlenek krzemu, SiO2) używaną m.in. jako składnik niektórych leków. Lekarze hiszpańscy, obserwując reakcję organizmu swoich pacjentów na podanie leków hipotensyjnych, postawili hipotezę, że ditlenek krzemu zawarty w tych lekach może powodować szkodliwe reakcje, w tym również ciężkie. Jedynym elementem wspólnym między różnymi podawanymi pacjentom lekami był związek krzemionki (anhydrous colloidal silica) zawarty w tabletkach. Powiązanie z tym komponentem i sarkoidozą zostało zademonstrowane poprzez wystąpienie i zniknięcie symptomów w trzech różnych przypadkach z trzema różnymi lekami. Reakcja ta jest prawdopodobnie spowodowana odpowiedzią immunologiczną i zapalną na krzemionkę na poziomie jelitowym, która spowodowała reakcję ponadnormalną w osobie ewidentnie predysponowanej na sarkoidozę.
Istnieją też doniesienia, że pewne bakterie pozbawione ścian komórkowych mogą być prawdopodobnymi patogenami. Te bakterie nie są wykrywane w standardowych testach laboratoryjnych. Uważało się, że może istnieć czynnik dziedziczny, gdyż niektóre rodziny posiadają licznych członków z sarkoidozą. Do tej pory nie znaleziono jednak żadnego genetycznego znacznika, który mógłby mieć znaczenie i alternatywna hipoteza mówi, że członkowie tej samej rodziny są wystawieni na podobne środowiskowe czynniki chorobotwórcze. Istnieją także doniesienia o przeniesieniu sarkoidozy poprzez transplantowane organy.
Sarkoidoza często powoduje rozregulowanie wytwarzania witaminy D; jej pozanerkowa produkcja może być oznaczona.
Produkcja witaminy D zachodzi więc również poza nerką. Ma to swoje konsekwencje w podwyższonym poziomie 1,25 dihydroksycholekalcyferolu i objawach hiperwitaminozy D, takich jak: zmęczenie, brak siły lub energii, drażliwość, metaliczny smak w ustach, czasowe utraty pamięci lub problemy związane z procesami poznawczymi. Fizjologiczna odpowiedź kompensacyjna (na przykład obniżenie poziomu hormonów przytarczyc) może spowodować, że u pacjenta nie rozwinie się jawna hiperkalcemia.
Leczenie.
Kortykosteroidy były standardowym środkiem w leczeniu przez wiele lat. U niektórych pacjentów takie postępowanie może spowolnić lub odwrócić przebieg choroby. Reszta nie odpowiada zadowalająco na terapie steroidami. Użycie kortykosteroidów w łagodnej postaci choroby jest kontrowersyjne, gdyż nieraz dochodzi do samoistnego ustąpienia choroby bez leczenia. Dodatkowo, kortykosteroidy posiadają rozpoznane efekty uboczne związane zarówno z wielkością dawki jak również czasem trwania terapii, a ich odstawienie wiąże się czasem z nawrotem choroby i pogorszeniem stanu pacjenta.
Poważne objawy leczy się ogólnie steroidami, a później również lekami specyficznymi – lekami przeciwreumatycznymi. Jako że ziarniniaki są spowodowane gromadzeniem się komórek układu odpornościowego, szczególnie limfocytów T, były doniesienia o sukcesach przy leczeniu za pomocą leków immunosupresyjnych, inhibitorów interleukiny 2 lub anty-TNF (tzw. leki biologiczne). Żadne z tych postępowań nie przyniosło wiarygodnych wskazań co do sposobu leczenia i przy ich okazji może dojść do wystąpienia znaczących efektów ubocznych, takich jak zwiększenie ryzyka reaktywacji latentnej gruźlicy.
Unikanie promieniowania słonecznego, a także żywności zawierającej witaminę D jest konieczne u pacjentów, którzy są podatni na rozwinięcie hiperkalcemii, gdyż pomoże to u nich złagodzić objawy.
Są doniesienia, że antybiotykoterapia okazała się efektywna w przypadku postaci płucnej i skórnej sarkoidozy, a także w przypadku zajęcia węzłów chłonnych, ale nie jest to obecnie podstawowy element terapii.

</doc>
<doc id="302940" url="https://pl.wikipedia.org/wiki?curid=302940" title="KS Budowlani">
KS Budowlani



</doc>
<doc id="302941" url="https://pl.wikipedia.org/wiki?curid=302941" title="KS Budowlani Katowice">
KS Budowlani Katowice



</doc>
<doc id="302944" url="https://pl.wikipedia.org/wiki?curid=302944" title="Piotr Tutak">
Piotr Tutak

Piotr Tutak (ur. 28 maja 1969 we Frysztaku) – polski polityk, urzędnik, przedsiębiorca, w latach 2005–2007 sekretarz stanu w Kancelarii Prezesa Rady Ministrów.
Życiorys.
Ukończył studia w Instytucie Nauk Politycznych Uniwersytetu Pedagogicznego w Krakowie, a także studia podyplomowe z zakresu administracji publicznej na Uniwersytecie Jagiellońskim, zarządzania w Szkole Głównej Handlowej oraz samorządu terytorialnego na Uniwersytecie Warszawskim. Od 1998 do 2001 pracował w Departamencie Reform Ustrojowych Państwa KPRM, a następnie w Kancelarii Sejmu oraz w PKO BP.
W 2001 był także doradcą ministra kultury i dziedzictwa narodowego Kazimierza Michała Ujazdowskiego. Zasiadł w radzie politycznej Przymierza Prawicy, w latach 2001–2005 był dyrektorem klubu parlamentarnego Prawa i Sprawiedliwości w Sejmie IV kadencji. Od 31 października 2005 do 12 marca 2007 pełnił funkcję sekretarza stanu w Kancelarii Prezesa Rady Ministrów, od 8 listopada 2005 jednocześnie jako zastępca szefa KPRM. W 2006 był pełniącym obowiązki prezesa Rządowego Centrum Studiów Strategicznych. W 2008 został prezesem zarządu spółki akcyjnej, a w 2011 ekspertem Fundacji Republikańskiej.
W 2016 objął stanowisko prezesa zarządu spółki EuRoPol Gaz. W 2021 został członkiem rady nadzorczej przedsiębiorstwa Tauron Polska Energia, a następnie przewodniczącym tego gremium.

</doc>
<doc id="302945" url="https://pl.wikipedia.org/wiki?curid=302945" title="KS Sparta Katowice">
KS Sparta Katowice



</doc>
<doc id="302946" url="https://pl.wikipedia.org/wiki?curid=302946" title="Nedić Milan">
Nedić Milan



</doc>
<doc id="302948" url="https://pl.wikipedia.org/wiki?curid=302948" title="Zbigniew Derdziuk">
Zbigniew Derdziuk

Zbigniew Derdziuk (ur. 24 stycznia 1962 w Skierbieszowie) – polski polityk, w latach 2009–2015 prezes ZUS, w latach 2007–2009 minister-członek Rady Ministrów, w latach 1998–1999 i 2005–2006 sekretarz stanu w Kancelarii Prezesa Rady Ministrów. Brat zakonnika Andrzeja Derdziuka.
Życiorys.
Wykształcenie.
Absolwent Technikum Elektronicznego w Zamościu z 1981. W 1987 ukończył studia w Instytucie Socjologii Uniwersytetu Warszawskiego. Odbył studia podyplomowe w zakresie organizacji i zarządzania prowadzone przez Instytut Organizacji i Zarządzania w Przemyśle „Orgmasz” oraz szwedzką Grupę Konsultingową M-Gruppen, brał udział w Advanced Management Program prowadzonym przez IESE Business School (2008). Uczestniczył w szkoleniach z zakresu finansów i zarządzania, m.in. podczas stypendium w USA.
Działalność zawodowa i polityczna.
Pracował w bankowości, mediach i konsultingu. W wyborach w 1991 bez powodzenia ubiegał się o mandat poselski z ramienia PChD w Warszawie.
W 1994 był zastępcą dyrektora Biura Zarządu Telewizji Polskiej, a w 1996 dyrektorem Biura Planowania Strategicznego w tym przedsiębiorstwie. Pracował w Sejmie i Senacie, m.in. jako dyrektor gabinetu szefa Kancelarii Sejmu. W 1997 był zastępcą dyrektora biura promocji i informacji w PKO BP, odpowiadał za kampanie reklamowe tego banku. Pełnił później funkcję dyrektora departamentu w Polskim Banku Inwestycyjnym.
Od stycznia 1998 do marca 1999 był sekretarzem stanu i zastępcą szefa KPRM w rządzie Jerzego Buzka. 14 listopada 2005 został mianowany sekretarzem stanu w Kancelarii Prezesa Rady Ministrów w okresie rządu Kazimierza Marcinkiewicza, 17 listopada tego samego roku objął nadto stanowisko przewodniczącego Komitetu Stałego Rady Ministrów. Odwołano go z tych funkcji 13 lipca 2006 w ostatnim dniu sprawowania urzędu przez premiera przez Kazimierza Marcinkiewicza.
Po objęciu 20 lipca 2006 przez Kazimierza Marcinkiewicza stanowiska pełniącego obowiązki prezydenta Warszawy Zbigniew Derdziuk został mianowany szefem jego biura w Urzędzie m.st. Warszawy. W sierpniu 2006 Rada Warszawy wybrała go na stanowisko sekretarza miasta. Pełnił tę funkcję do grudnia 2006. Później objął stanowisko wiceprezesa zarządu Banku Pocztowego.
16 listopada 2007 został powołany na urząd ministra-członka Rady Ministrów w pierwszym rządzie Donalda Tuska. Stanowisko to zajmował do 13 stycznia 2009. Ponownie był przewodniczącym Komitetu Stałego Rady Ministrów. W lutym tego samego roku powrócił do zarządu Banku Pocztowego, w którym został pierwszym wiceprezesem. Obejmował też funkcje członka rad nadzorczych różnych spółek akcyjnych, m.in. PKO BP i BGK.
2 października 2009 został prezesem Zakładu Ubezpieczeń Społecznych. 6 lutego 2015 podał się do dymisji. 31 marca tego samego roku przestał pełnić funkcję prezesa ZUS. W tym samym roku został doradcą zarządu mBanku.
Odniesienia w kulturze.
Zbigniew Derdziuk został wspomniany w piosence zespołu Kazik na Żywo „No speaking inglese”: „No daj mi Derdziuk wódki, no co ci to stanowi? / Ja nie mogę, muszę zawieźć tatowi”. Liderem KnŻ był jego kolega ze studiów Kazik Staszewski.

</doc>
<doc id="302950" url="https://pl.wikipedia.org/wiki?curid=302950" title="Psie Pole (dzielnica Wrocławia)">
Psie Pole (dzielnica Wrocławia)

Psie Pole (niem. "Hundsfeld") – była dzielnica samorządowo-administracyjna Wrocławia, ustanowiona 12 lutego 1952 roku, zlokalizowana w północnej części miasta. Jej funkcje 8 marca 1990 roku przejął w szerokim zakresie Urząd Miejski nowo powstałej Gminy Wrocław. Nazwa Psie Pole przywoływana jest dla celów statystycznych, oraz funkcjonuje w organach administracji rządowej i specjalnej np. ZOZ, urząd skarbowy, prokuratura, policja, itp. Obszar byłej dzielnicy Psie Pole liczy 97,7 km² (Encyklopedia Wrocławia, 2006) i według danych GUS z 31 grudnia 2019 r. zamieszkiwało go 103 556 osób.
Psie Pole obejmuje wszystkie osiedla położone na prawym brzegu głównego nurtu Odry, Starej Odry i Kanału Nawigacyjnego, m.in. Karłowice, Osobowice i dawniej niezależne miasto Psie Pole, obecnie w granicach osiedla Psie Pole Zawidawie. Jedynym osiedlem znajdującym się na drugiej stronie rzeki jest Kleczków, który znajduje się pomiędzy Odrą a torami kolejowymi wraz z dworcem Nadodrze. Poza licznymi osiedlami domów jednorodzinnych i willi oraz dawnymi osadami wiejskimi znajdują się w niej trzy duże osiedla: Zakrzów, osiedle Psie Pole i Różanka. Przez dzielnicę przepływa Widawa, stanowiąca na dużym odcinku granicę miasta. Na południowym wschodzie dzielnicy znajduje się duży zespół przemysłowy, m.in. z "Polmosem", "Polifarbem" i oddziałem fabryki autobusów "Volvo", ponadto na terenie dzielnicy znajdują się wytwórnia sprzętu gospodarstwa domowego (głównie zmywarek, kuchenek i lodówek) "Whirlpool Polar", kuchenek "FagorMastercook" (były "Wrozamet"), PZL "Hydral", Align Technology i in. Północno-zachodnią część dzielnicy zajmują rozległe pola irygacyjne (pola irygacyjne Wrocławia). Na obrzeżach dzielnicy rosną liczne lasy m.in. las rędziński, osobowicki, sołtysowicki, zakrzowski, strachociński i wojnowski.
Pomiędzy ulicami Kamieńskiego i Czajkowskiego znajduje się Akademia Wojsk Lądowych im. generała Tadeusza Kościuszki, która stanowi utrudnienie dla rozładowania ruchu samochodowego w tej części miasta. Jedyną dużą ulicą, która łączy wschodnią część dzielnicy z zachodnią jest ulica Jana Kasprowicza. W północnej części obszaru wojskowego przebiega odcinek obwodnicy śródmiejskiej.

</doc>
<doc id="302952" url="https://pl.wikipedia.org/wiki?curid=302952" title="Raszyca">
Raszyca

Raszyca (XIII wiek), podkomorzy opolski.
Był aktywny na dworze książąt opolskich w latach 1240-1267. Pełnił urząd skarbnika (od około 1245), podkomorzego (od 1246), później drugiego podkomorzego (także podkomorzego księżnej). Zapoczątkował ród rycerski, piszący się z Raszczyc pod Raciborzem; był ojcem Prosza (wymieniany w dokumentach z 1247 w otoczeniu księcia opolskiego Władysława) i prawdopodobnie Stefana Raszczyca (wymienianego w latach 1274-1285).

</doc>
<doc id="302955" url="https://pl.wikipedia.org/wiki?curid=302955" title="Pavel Chudík">
Pavel Chudík

Pavel Chudík (ur. 19 maja 1974 w Bańskiej Bystrzycy) – słowacki siatkarz, grający na pozycji rozgrywającego w czeskim klubie VK Ferram Opava.

</doc>
<doc id="302958" url="https://pl.wikipedia.org/wiki?curid=302958" title="Pieprznik (grzyb)">
Pieprznik (grzyb)

Cantharellus Adans. ex Fr. (pieprznik) – rodzaj grzybów z rodziny kolczakowatych ("Hydnaceae").
Systematyka i nazewnictwo.
Pozycja w klasyfikacji: "Cantharellaceae, Hydnaceae, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Synonimy naukowe: "Alectorolophoides" Battarra ex Earle, "Chanterel" Adans., "Hyponevris" Paulet, "Merulius" Haller ex Boehm., 
"Merulius" Haller:
Nazwę polską podał Franciszek Błoński w 1888 r. (za Krzysztofem Klukiem). W polskim piśmiennictwie mykologicznym należące do tego rodzaju gatunki opisywane były także jako lisica, stroczek, kurka, pieprzyk, kurek, lisiczka, stągiewka. 
Charakterystyka.
Grzyby mikoryzowe. Pod względem budowy owocnika zaliczany jest do grupy grzybów kantarelloidalnych. Cechą charakterystyczną owocników jest łagodne połączenie kapelusza i trzonu – nie ma ostrej granicy między nimi. Hymenofor u grzybów z rodzaju "Cantharellus" składa się (jak u wszystkich pieprznikowatych) z listew połączonych anastomozami. Żaden z kilku występujących w Polsce gatunków nie jest trujący.
Gatunki występujące w Polsce.
Dawniej do rodzaju "Cantharellus" zaliczano także pieprznika żyłkowanego, obecnie według Index Fungorum należącego do rodzaju "Craterellus".

</doc>
<doc id="302960" url="https://pl.wikipedia.org/wiki?curid=302960" title="Clemens Fritz">
Clemens Fritz

Clemens Fritz (ur. 7 grudnia 1980 w Erfurcie) – niemiecki piłkarz występujący na pozycji obrońcy. W 2017 roku zakończył karierę zawodniczą.
Kariera klubowa.
Fritz jako junior grał w klubach Rot-Weiß Erfurt, VfB Leipzig oraz ponownie Rot-Weiß Erfurt. W sezonie 1999/2000 został włączony do jego pierwszej drużyny, grającej w oberlidze (IV liga, grupa Thüringen). W pierwszym awansował z klubem do Regionalligi Süd. W 2001 roku zajął z klubem 15. miejsce w tych rozgrywkach i spadł z nim z ligi. Wówczas jednak odszedł z klubu. Przeszedł do drugoligowego klubu Karlsruher SC. W 2. Bundeslidze zadebiutował 29 lipca 2001 w wygranym 1:0 meczu z FC Schweinfurt 05. Od czasu debiutu Fritz stał się podstawowym graczem Karlsruher SC. W tym klubie grał przez dwa lata.
W 2003 roku podpisał kontrakt z pierwszoligowym Bayerem 04 Leverkusen. W Bundeslidze pierwszy występ zanotował 9 listopada 2003 przeciwko FC Schalke 04 (3:1). 8 maja 2004 w wygranym 2:0 pojedynku z 1. FC Köln Fritz strzelił pierwszego gola w trakcie gry w Bundeslidze. W sezonie 2003/2004 pełnił rolę rezerwowego w Bayerze (14 meczów, 1 gol). W następnym nie rozegrał żadnego spotkania, a w sezonie 2005/2006 był podstawowym graczem Bayeru (29 meczów, 1 gol).
Latem 2006 roku został zawodnikiem innego pierwszoligowca – Werderu Brema. W jego barwach zadebiutował 1 sierpnia 2006 w wygranym 1:0 półfinałowym meczu Pucharu Ligi Niemieckiej z Hamburgerem SV. Cztery dni później Werder został zwycięzcą Pucharu Ligi Niemieckiej, jednak Fritz nie zagrał w finale. W sezonie 2006/2007 grał z klubem w Lidze Mistrzów, ale Werder zajął 3. miejsce w swojej grupie i został przesunięty do Pucharu UEFA, w którym dotarł do półfinału. W sezonie 2007/2008 Fritz wywalczył z klubem wicemistrzostwo Niemiec. W 2009 roku zdobył z Werderem Puchar Niemiec. Zagrał z nim także w finale Pucharu UEFA, ale Werder przegrał tam po dogrywce 1:2 z Szachtarem Donieck.
Kariera reprezentacyjna.
W 2001 roku Fritz rozegrał jedno spotkanie w reprezentacji Niemiec U-21. W kadrze seniorskiej zadebiutował 7 października 2006 w wygranym 2:0 towarzyskim meczu z Gruzją. 2 czerwca 2007 w wygranym 6:0 meczu eliminacji Mistrzostw Europy 2008 z San Marino. W 2008 roku Fritz został powołany do kadry na Mistrzostwa Europy. Zagrał na nich w czterech meczach, a Niemcy zajęli tam drugie miejsce (porażka w finale z Hiszpanią 0:1).

</doc>
<doc id="302961" url="https://pl.wikipedia.org/wiki?curid=302961" title="Św. Antoni z Padwy">
Św. Antoni z Padwy



</doc>
<doc id="302962" url="https://pl.wikipedia.org/wiki?curid=302962" title="Tramwaje w Grudziądzu">
Tramwaje w Grudziądzu

Tramwaje w Grudziądzu – system komunikacji tramwajowej działający w Grudziądzu.
Tramwaje zostały uruchomione w 1896 roku, początkowo jako konne, a następnie elektryczne. Grudziądz jest najmniejszym miastem w Polsce, posiadającym samodzielną sieć tramwajową, niebędącą częścią systemu tramwajowego większego miasta i jedną z pięciu sieci tramwajowych o rozstawie szyn 1000 mm funkcjonujących w Polsce. Tramwaje poruszają po sieci składającej się z 9 km długości. Łączna długość toru pojedynczego wynosi 18 km.
Historia.
Tramwaje konne (1896).
Bezpośrednim impulsem uruchomienia pierwszej sieci tramwajowej w Grudziądzu była mająca się odbyć doroczna (od 1885 r.) "West-preussische Gewerbe-Ausstellung" (Wystawa Rzemiosła Prus Zachodnich). Ze wstępnego rozeznania wynikało, że planowana na początek lipca 1896 r. kolejna wystawa może liczyć na duże zainteresowanie, któremu nie podołają komunikacyjnie funkcjonujące w mieście dorożki, by dowieźć zwiedzających z dworca kolejowego do terenów wystawowych (odległość ok. 3 km).
W związku z tym 22 stycznia 1896 odbyło się w hotelu „Pod Złotym Lwem” (przy Oberetornerstr.; ob. al. 23 stycznia) spotkanie grupy grudziądzkich przedsiębiorców podczas którego powstał "Komitet Budowy Linii Tramwajowej", o czym poinformował miejscowy dziennik "Der Gesellige" (nr 18 z 1896 r.).
9 marca 1896 dwie miejscowe firmy: «Carl Behn &amp; Co» oraz «Anker &amp; Kampmann» utworzyły spółkę «Straßenbahn Graudenz, Carl Behn &amp; Co.», z którą 27 marca władze miasta podpisały umowę na budowę i eksploatację linii tramwaju konnego o długości 3,05 km i szerokości toru 1000 mm, na trasie (według aktualnych (2015) nazw ulic): Dworcowa – Focha – al. 23 Stycznia – Klasztorna – Szkolna – Szewska – Rynek – Długa – Starorynkowa – Stara – Wybickiego – Legionów – ogród „Tivoli”, gdzie odbywała się wystawa. Linia miała być obsługiwana 6 konnymi wozami tramwajowymi. Uroczystość uruchomienia linii miała miejsce 13 czerwca 1896, na dzień przed otwarciem wystawy.
Tramwaje elektryczne (1897–1919).
W 1897 spółkę tramwajów grudziądzkich kupiła, będąca właścicielem elektrowni, firma «Nordische Elektrizitäts-Gesellschaft in Danzig», celem której była elektryfikacja tramwaju konnego. Powstała nowa spółka «Nordische Elektrizitäts-Gesellschaft in Danzig» oraz przystąpiono do prac, które rozpoczęto od przebudowy elektrowni. Jednocześnie przedłużono pierwotną trasę tramwaju konnego o 0,7 km w ul. Legionów do Tarpna. Do dziś linia ta stanowi trasę „jedynki”, która z racji przebiegu przez stare miasto, w większości jednotorowymi odcinkami pomiędzy mijankami, uważana jest za jedną z najbardziej malowniczych. Urzędowe otwarcie linii tramwaju elektrycznego miało miejsce w dniu 12 maja 1899, w rzeczywistości tramwaje elektryczne pojawiły się na trasie dzień wcześniej. Trasa była obsługiwana 6 wagonami silnikowymi, natomiast wozy tramwaju konnego przebudowano na wagony doczepne. W 1900 władze miejskie odkupiły elektrownię i linię tramwajową. Utworzono spółkę «Städtische Elektrizitätswerk und Straßenbahn Graudenz», a na wszystkich wagonach tramwajowych umieszczono napisy „Strassenbahn Stadt Graudenz”. W 1911 wybudowano i uruchomiono drugą linię tramwajową o długości 1,6 km. Jej trasa biegła od Rynku Zbożowego (obecna al. 23 Stycznia) ulicami Toruńską i Chełmińską do skrzyżowania z ulicą Bydgoską. Dwa lata później przedłużono ją o 0,5 km do skrzyżowania z ul. Wiejską. Wybuch I wojny światowej spowodował tygodniowe ograniczenia w kursowaniu linii nr 1 oraz linii nr 2 (zawieszono jej kursowanie), jak również przystosowanie dwóch wagonów do przewozu rannych oraz dwóch lor do transportu sprzętu wojskowego.
II Rzeczpospolita (1920–1939).
23 stycznia 1920 Grudziądz na mocy traktatu wersalskiego został oficjalnie przejęty przez polską administrację. Dotyczyło to także tramwajów, nowe przedsiębiorstwo nosiło nazwę «Miejskie Tramwaje, Elektrownia i Wodociągi». W pierwszych latach po wojnie zakład tramwajowy nie posiadał samodzielności finansowej i prawnej, dopiero w 1925 otrzymał samodzielność, pozostając w strukturze «Miejskich Zakładów». W 1929 przedłużono o 0,35 km torowisko w ul. Chełmińskiej do nowo otwartej strzelnicy. Na rok przed wybuchem II wojny światowej, linia ta została przedłużona o 2,2 km do ul. Południowej, osiągając długość 4,65 km, natomiast długość obu linii wynosiła 8,4 km. Dzięki tej rozbudowie Grudziądz uzyskał połączenie z popularnym kąpieliskiem nad jeziorem Rudnickim Wielkim (odcinek od strzelnicy do kąpieliska był używany tylko w sezonie letnim).
II wojna światowa 1939–1945.
Okres II wojny światowej tramwaje eksploatowane przez firmę «Verkehrsbetrieb» przetrwały bez większych zmian. 23 stycznia 1945, w związku ze zbliżającym się frontem, przerwano kursowanie tramwajów.
PRL (1945–1989).
W czasie oblężenia i walk miasto zostało poważnie zniszczone. Ucierpiały również tramwaje: nie było prądu, sieć trakcyjna została zerwana, torowiska zagruzowane, a tabor uszkodzony. Po wykonaniu niezbędnych prac (naprawy taboru i trakcji, odgruzowanie torowiska) 20 listopada 1945 przywrócono kursowanie „jedynki”, a 3 miesiące później – 16 lutego 1946 przywrócono ruch na linii nr 2. Wówczas zakład tramwajowy wchodził w skład «Zakładów Miejskich», natomiast od 1951 w skład «Miejskiego Przedsiębiorstwa Gospodarki Komunalnej». W 1954 utworzono «Miejskie Przedsiębiorstwo Komunikacyjne w Grudziądzu» eksploatujące tramwaje i autobusy. W tym czasie cały tabor przemalowano na zunifikowane w całej Polsce barwy kremowo-czerwone oraz umieszczono napis „MPK Grudziądz” wraz z herbem miasta. 21 lipca 1978 ukończono budowę w czynie społecznym jednotorowego traktu do Mniszka. Nowy odcinek miał długość 1,9 km, a przy budowie pomagali społecznie m.in. pracownicy «Pomorskiej Odlewni i Emalierni» z zakładu nr 2 w Mniszku oraz «Fabryki Maszyn Rolniczych „Unia”». Po roku eksploatacji, odcinek wyłączono z ruchu. Powodem było to, iż tor położony był bezpośrednio na nieutwardzonym gruncie, co powodowało wykolejenia pojazdów. Jesienią 1980 do Grudziądza zaczęły trafiać nowe wagony typu 805Na, dlatego od 1979 zaczęto m.in. przebudowę jednotorowych odcinków w centrum miasta na dwutorowe. W związku z wprowadzeniem do eksploatacji nowego taboru wybudowano pętlę przy ul. Południowej i na Tarpnie, trójkąt manewrowy na skrzyżowaniu ulic Dworcowej z Królewską oraz tory odstawcze za zajezdnią. Ostatnie modernizacje torowiska nastąpiły w 1993. Z nocy 8 na 9 grudnia 1988 roku, swój ostatni kurs zakończyły nocne linie tramwajowe 1N i 2N. Następnej nocy na trasę ruszyły autobusy po nieco zmienionych trasach.
Od 1990.
Najtragiczniejszym zdarzeniem w ponad stuletniej historii grudziądzkich tramwajów był pożar zajezdni do którego doszło 5 września 1993, około godziny 5 nad ranem. Jego powodem najprawdopodobniej było zwarcie instalacji elektrycznej. W wyniku pożaru spaleniu uległo 11 wozów, czyli ponad ⅓ posiadanego taboru oraz wagon techniczny. Tramwaje na kilkanaście dni zniknęły z ulic miasta. Jeszcze w 1993 podjęto decyzję o odbudowie obiektu i zakupie nowego taboru. Pozwoliło to na zupełną odnowę infrastruktury zajezdni. Ponadto miasto wzbogaciło się o 6 nowych wagonów 805Nb, które rok wcześniej jeździły w Warszawie jako 105Nb, lecz z powodu ich dużej awaryjności zostały zwrócone do producenta. Uroczyste otwarcie odbudowanej zajezdni nastąpiło 4 sierpnia 1994. Do 1996 grudziądzka sieć tramwajowa nie była rozwijana, nie licząc budowy w 1951 torowiska na ul. Włodka, rozebranego pod koniec lat sześćdziesiątych oraz budowy w 1978 przedłużenia linii nr 2 od ul. Południowej do Mniszka (kursowanie tramwajów na tym odcinku zawieszono już po roku). Wszelkie prace ograniczano do niezbędnych remontów oraz modernizacji. Dopiero 7 grudnia 1996 oddano do eksploatacji jednotorowe przedłużenie o długości 1,8 km od pętli „Południowa” do nowo wybudowanej pętli na osiedlu Rządz. Około 22 sierpnia 1997 przekazano drugi tor na tym odcinku. 1 grudnia 2005 zawieszono kursowanie linii nr 1, tłumacząc to względami finansowymi. Po półrocznej przerwie, 1 czerwca 2006 „jedynka” powróciła na ulice Grudziądza. W kwietniu 2011 z rozkładu jedynki zniknęły wszystkie kursy w weekendy, natomiast od 13 sierpnia 2011 linia nr 1 została zawieszona całkowicie będąc uruchamiana tylko w przypadkach kiedy niemożliwy jest przejazd w stronę Rządza. Grudziądzką sieć tramwajową dotknęła najpoważniejsza awaria od czasu pożaru z roku 1993. 26 lipca 2011 roku awarii uległy urządzenia znajdujące się w podstacji trakcyjnej na ulicy Południowej. Nieznani sprawcy uszkodzili izolację dachu budynku, zaś obfite opady deszczu, które nawiedziły Grudziądz, wdarły się do środka pomieszczenia, powodując potężne zwarcie urządzeń elektrycznych. Wskutek tej awarii przez 5 dni linia nr 2 nie kursowała, uruchomiono komunikację zastępczą na trasie Rządz – al. 23 Stycznia, oraz zwiększono kursowanie linii nr 1 na trasie Tarpno – Dworzec PKP.
Modernizacje sieci tramwajowej.
Pierwsza modernizacja (2009–2015).
Od początku istnienia sieci tramwajowej w Grudziądzu nie było takiej inwestycji, której celem było przebudowanie ⅓ torowiska wraz z całą infrastrukturą w ciągu kilku lat. Modernizacja sieci tramwajowej w 50% zostanie zrefundowana ze środków unijnych i jest obok Trasy Średnicowej jedną z największych inwestycji miasta oraz pierwszą ingerencją w układ torowiska od 1997 roku kiedy dobudowano drugą nitkę toru do przedłużonego torowiska na Rządzu (oddanego w 1996).
Wszystko rozpoczęło się na początku roku 2009 ogłoszeniem przetargu na „Opracowanie kompleksowej dokumentacji projektowej na modernizację sieci tramwajowej w Grudziądzu”. Oferty otwarto 17 kwietnia, a w przetargu stanęły dwa konsorcja. Ten przetarg wygrało konsorcjum firm «Vialis Polska Sp. z o.o.», «Vialis Public Transport B.V.», «CTD» – «Civil Transport Designers» oraz «STATOR Piotr Wesołowski».
Pierwszą częścią modernizacji sieci tramwajowej była modernizacja taboru, która miała za zadanie zmodernizować sześć wagonów 805Na (4 jako wagony sterujące z kabiną motorniczego oraz 2 jako doczepy czynne). Przetarg ogłoszono pod koniec 2009 roku, zaś otwarcie ofert na 19 lutego 2010. W przetargu stanęło 5 oferentów: «H. Cegielski – Fabryka Pojazdów Szynowych» z Poznania, «MODERTRANS Poznań», «MPK Łódź», «Remonty i Modernizacja Tramwajów Protram Wrocław Sp. z o.o.» oraz konsorcjum «ZNTK Mińsk Mazowiecki» i «Bydgoska PESA», które wygrało ten przetarg za cenę prawie 6,5 mln zł.
Druga część modernizacji to prace torowe oraz budowlane. Pierwszy przetarg rozpoczęty w lipcu 2011 został unieważniony z powodu przekroczenia ceny ustalonej w przetargu o ponad 10 mln zł. Po przeanalizowaniu przez urzędników warunków przetargu zrezygnowano lub okrojono pewne aspekty modernizacji sieci takich jak modernizacja pętli na Rządzu czy budowa Centrum Nadzoru Ruchu na placu Stycznia, z tego powodu całe przedsięwzięcie opóźniło się prawie o rok. Drugi przetarg został ogłoszony w maju 2012 i tak samo jak w pierwszym przetargu zmieniano termin otwarcia kopert. Ostatecznie 29 października 2012 roku wyłoniono wykonawcę: Konsorcjum firm «PBDiM Świecie» oraz «TOR-KAR-SSON» (jako dwie firmy) z Warszawy i z Elbląga za cenę 55 mln zł, która i tak przekraczała dozwoloną kwotę o prawie 5 mln zł. Jednakże tym razem przetarg nie został unieważniony, gdyż Urząd Miasta wraz z radnymi podjął decyzję o dołożeniu brakującej kwoty pod tę inwestycję. 20 listopada Krajowa Izba Odwoławcza jednak unieważniła wybór wykonawcy, lecz 28 listopada po uzupełnieniu odpowiednich dokumentów konsorcjum zostało ponownie wybrane jako wykonawca.
Prace torowe podzielone zostały na dwa etapy, modernizację na odcinku od al. 23 stycznia do Rządza (a dokładniej odcinek torowiska na ul. Chełmińskiej wraz z pętlą Południowa) oraz od al. 23 stycznia do Tarpna tak aby zachować ciągłość komunikacji tramwajowej chociaż na jednej linii.
Etap I.
Modernizacja odcinka na ulicy Chełmińskiej w głównej mierze polegała na zniwelowaniu jednotoru od ul. Kraszewskiego do pętli Południowa. W ramach tego etapu w miejscu jednotorowego odcinka pojawiły się dwa tory wraz z przebudową samej pętli z nową siecią trakcyjną, nowymi peronami na przystankach, przebudową wjazdów do przylegających po drugiej stronie torowiska firm oraz przebudowie istniejącej ścieżki pieszo-rowerowej. Prace na tym etapie rozpoczęły się w marcu 2013, a zakończyły się na przełomie września i października 2013. W tym czasie linia tramwajowa nr 2 była zawieszona, w ramach Komunikacji Zastępczej uruchomiono linię tramwajową nr 1 na trasie Dworzec PKP – Tarpno, zaś na trasie al. 23 stycznia – Rządz autobusową komunikację zastępczą AT2.
Etap II.
Ten etap rozpoczął się 2 tygodnie przed oddaniem do użytku I etapu co spowodowało całkowite unieruchomienie tramwajów w Grudziądzu. Pierwotny termin zakończenia tego etapu zaplanowany był na koniec grudnia 2014 roku, lecz ostatecznie cała inwestycja zakończyła się na przełomie czerwca i lipca 2015. Modernizacji podlegał cały odcinek od al. 23 stycznia do pętli w Tarpnie, którego celem było tak jak w przypadku I etapu wyeliminowanie odcinków jednotorowych na rzecz torowiska dwutorowego, zaś na Starym Mieście – w ciągu ul. Klasztornej, ul. Szewskiej, placu Miłośników Astronomii oraz ul. Starej – w związku z bardzo małą ilością miejsca został wykonany splot torowiska, który ma na celu zredukować szybkość zużywania się szyn w porównaniu z odcinkiem jednotorowym. Również na Starym Mieście zostały użyte gumowe podkłady w celu zredukowania wstrząsów oraz hałasu, które powodują tramwaje w tamtym rejonie. Z ul. Legionów oraz ul. Wybickiego do skrzyżowania z ul. Sikorskiego zniknął bruk na rzecz asfaltu, co pozwoliło na wygospodarowanie miejsca dla ścieżki rowerowej na jezdni w obu kierunkach. Przebudowie uległa również cała architektura wokół modernizowanych ulic, czyli perony, słupy trakcyjne, oświetlenie, chodniki czy instalacje podziemne. Ten etap modernizacji był jednym z najtrudniejszych wyzwań logistycznych, gdyż zamknięcie całego odcinka dla ruchu kołowego wzdłuż ulic Legionów, Wybickiego i Starego Miasta wiązałoby się z całkowitym paraliżem tej części miasta, dlatego ten etap podzielono dodatkowo na podetapy, których celem było zamykanie tylko pewnych odcinków ulic.
W pierwszej kolejności zamknięto ul. Legionów na odcinku od Polikliniki do pętli w Tarpnie oraz al. 23 stycznia na odcinku od skrzyżowania ulic Sienkiewicza, Toruńskiej w stronę Wisły, ulicę Klasztorną; nieprzejezdne było skrzyżowanie al. 23 stycznia z ulicą Groblową oraz całkowicie wyłączona z ruchu została ulica Stara. W związku z tym uruchomiono komunikację zastępczą w postaci linii autobusowej AT2 na trasie Poniatowskiego – al. 23 Stycznia (która z powodu nierentowności została zawieszona 1 grudnia) wraz z uruchomieniem linii tramwajowej nr 3 na trasie Dworzec PKP – Rządz po zmodernizowanym odcinku na ulicy Chełmińskiej. W związku z zamknięciem części ul. Legionów objazdy poprowadzone zostały ul. Armii Krajowej z wjazdem od ul. Piłsudskiego oraz ul. Bema z wjazdem od ul. Legionów. W kwietniu 2014 gdy zamknięto kolejny odcinek ul. Legionów od ul. Bema do ul. Pułaskiego, komunikacja miejska całkowicie zniknęła z ulicy Legionów i Wybickiego do samego końca trwania modernizacji. Wszystkie linie autobusowe poprowadzono ulicą Piłsudskiego, zaś linia nr 13, której trasa przebiegała ul. Forteczną i ul. Jagiełły w stronę 18 Pułku Ułanów Pomorskich została poprowadzona objazdem przez ul. Piłsudskiego, ul. Poniatowskiego, Nową Wieś do tymczasowej pętli przy ul. Saperów przy jednostce wojskowej, aby umożliwić dojazd do Szkoły Podstawowej nr 9 oraz Cytadeli.
Pierwotnie modernizacja sieci tramwajowej miała zakończyć się pod koniec grudnia, jednak pomimo zamykania kolejnych części ulic Legionów, Wybickiego czy Starego Miasta, prac nie udało się zakończyć do końca roku. W momencie pierwotnego terminu zakończenia modernizacji całkowicie niegotowa była ul. Wybickiego na odcinku od ul Solnej do ul. Sikorskiego oraz na ul. Legionów na odcinku od ul. Kilińskiego do ul. 6 marca, a na ponad połowie pozostałej modernizowanej trasy gotowe było tylko samo torowisko, bez możliwości normalnego ruchu. Termin zakończenia został przesunięty na koniec czerwca 2015 roku – oficjalnie z powodu problemów z infrastrukturą podziemną, która w tym rejonie miasta była słabo zinwentaryzowana. Terminu ostatecznie udało się dotrzymać. Pierwszy techniczny przejazd tramwaju, jeszcze po nieukończonym odcinku, odbył się 22 czerwca w godzinach wieczornych. 1 sierpnia 2015 ruch komunikacyjny po zmodernizowanym odcinku został wznowiony, tym samym definitywnie kończąc projekt modernizacji sieci tramwajowej w Grudziądzu.
Druga modernizacja (2020–2023).
W listopadzie 2019 rozpisany został przetarg na modernizację około 7 km toru pojedynczego w ciągu ulic Toruńskiej (I etap), Konstytucji 3 Maja, Południowej i Chełmińskiej – do Wiejskiej (II etap) oraz Chełmińskiej – od Wiejskiej do Laskowickiej (3. etap). Inwestycja została współfinansowana ze środków Unii Europejskiej.
Etap I zakończono w październiku 2021. Etap II został zakończony w czerwcu 2022, zaś etap III miał trwać do końca maja 2023, jednakże 1 grudnia 2022 ruch komunikacyjny po zmodernizowanym odcinku został wznowiony, tym samym kończąc projekt modernizacji sieci tramwajowej w Grudziądzu.
Pętle tramwajowe.
Pętle czynne liniowo
Pętla tramwajowa nieużywana liniowo
Pętle (końcówki) zlikwidowane
Infrastruktura towarzysząca.
W ramach modernizacji sieci tramwajowej w pierwszej wersji Centrala Nadzoru Ruchu miała zostać wybudowana na placu Stycznia w miejscu dawnego „Jaja”. Druga wersja zakładała dobudowanie Centrali Nadzoru do istniejącego budynku zajezdni tramwajowej przy ulicy Dworcowej 47. Centrala Nadzoru Ruchu zajmuje się praktycznie wszystkim co dotyczy ruchu tramwajowego, czyli zarządzaniem zwrotnicami czy zarządzaniem systemem informacji pasażerskiej. W nowo powstałym budynku mieści się również dyspozytornia MZK oraz punkt sprzedaży biletów prowadzony przez MZK. Dobudowa centrali rozpoczęła się 31 stycznia 2014 i zakończona została w listopadzie.
Jednym z celów modernizacji sieci tramwajowej było przebudowanie istniejących skrzyżowań z sygnalizacją świetlną, przez które przejeżdżają tramwaje oraz budowę nowych na skrzyżowaniach ulic Południowej z Konstytucji 3 Maja, Chełmińskiej z Włodka, Wybickiego z Sikorskiego oraz na pętli w Tarpnie na skrzyżowaniu ul. Legionów z Mieszka I tak aby miały możliwość bezkolizyjnego przejazdu przez każde skrzyżowanie bez zatrzymania się. Dzięki temu został zwiększony komfortu podróżowania pasażerów przez skrócenie czasu przejazdu tramwaju głównie na ulicy Chełmińskiej.
Wszystkie tramwaje zostały wyposażone w nadajniki GPS, oraz zainstalowano na przystankach tablice informacyjne, które podają informacje dotyczące przyjazdu danego tramwaju oraz powiadamianie pasażerów ewentualną informacją w przypadku awarii lub zatrzymania na trasie.
Przyszłość sieci tramwajowej.
Od dawna mówi się o przedłużeniu linii tramwajowej praktycznie we wszystkie strony począwszy od Owczarek, Lotniska kończąc na Mniszku oraz Węgrowie.
Pierwszy błąd, który zaprzepaścił możliwość wydłużenia linii tramwajowej w stronę Lotniska i Węgrowa, został popełniony wraz z przebudową ulicy Hallera oraz wiaduktu nad torami kolejowymi. W związku z przestarzałą konstrukcją postanowiono nie ingerować w wiadukt poza wymianą chodnika oraz asfaltu. Dano jasno do zrozumienia, że wykluczone jest poprowadzenie linii tramwajowej tą trasą, zaś na wybudowanie nowego wiaduktu miasta nie stać. Najazd z jakiejkolwiek innej strony jest trudny do zrealizowania, gdyż jest to utrudnione przez przebiegającą wzdłuż ulicy Chełmińskiej i Szosy Toruńskiej linię kolejową 207. Jednak w nowej perspektywie unijnej 2014-2020 miasto wpisało do Wieloletniego Planu Finansowego budowę linii tramwajowej w kierunku szpitala.
Obecnie najbardziej prawdopodobnym scenariuszem jest wydłużenie linii do Mniszka. W ramach budowy III etapu Trasy Średnicowej (odcinek od autostrady A1 do ul. Szosy Toruńskiej) pozostawiono pas zieleni pomiędzy pasami pod wiaduktem Trasy Średnicowej na przedłużeniu ulicy Konstytucji 3 Maja do ronda.
Tabor.
Konstal 2N2.
Jedyny przedstawiciel serii N w Grudziądzu jest oznaczony numerem #36. Do miasta przybył tuż po pożarze zajezdni w 1993 roku. 14 października MZK Bydgoszcz bezpłatnie przekazał grudziądzkiemu przewoźnikowi wagon typu 2N2, który został wyprodukowany w roku 1956, a pudło otrzymał z wagonu Konstal 5N1. Pojazd pełni rolę wagonu technicznego, natomiast zimą również odśnieżarki dzięki zamontowanemu pługowi.
Konstal 805Na / 805Nb / 805Na-MM.
Pierwsze wagony wytworzone przez chorzowski Konstal zaczęły przybywać do miasta w 1980 roku. Sukcesywna wymiana wysłużonych „eNek” zakończyła się pod koniec lat ’80, w tym okresie do Grudziądza przybyło 25 nowych wagonów typu 805Na, którym przydzielono numery taborowe z przedziału #37-#62.
W pożarze zajezdni w 1993 roku doszczętnemu spaleniu uległo 10 wozów typu 805Na oraz wagon techniczny 2N2 (#17). Wóz #44 po nadpaleniu udało się odbudować, po czym otrzymał nowy numer taborowy #69. Jeszcze w tym samym roku do miasta zaczęły przyjeżdżać wagony typu 805Nb. Nie były to do końca nowe wagony, początkowo wagony służyły w Warszawie jako 105Nb, lecz w związku z dużą awaryjnością zostały zwrócone do producenta, który je poprawił i przebudował na wersję wąskotorową i sprzedał jako nowe. Łącznie przewoźnik został zasilony sześcioma wagonami typu 805Nb, a wagony otrzymały numery taborowe #63–#68.
Wagon #69 w 2001 roku sprzedano do Łodzi. Wagon o numerze #70 istniał. Kursował kilka dni z wagonem #69. Po czym został dawcą części. W roku 1997 sprzedany do Torunia, obecnie posiada numer #270.
W latach 2010–2011 w ramach pierwszego etapu „Modernizacji sieci tramwajowej w Grudziądzu” zmodernizowano sześć wagonów typu 805Na. Pod koniec 2009 roku ogłoszono przetarg, który wygrało konsorcjum ZNTK Mińsk Mazowiecki oraz Bydgoska Pesa wyceniając modernizację na niecałe 6,4 mln zł. W kwietniu 2010 podpisano umowę z konsorcjum, zaprezentowano projekt zmodyfikowanych wagonów i wysłano pierwsze trzy wagony przeznaczone do modernizacji (#37, #43, #55). 2 miesiące później kolejne dwa wagony opuściły miasto (#58, #41), a ostatni został wysłany w sierpniu (#59, wcześniej jako #49) wraz z przyjazdem pierwszego zmodernizowanego składu.
Pierwsze dwa zmodernizowane wagony wróciły do Grudziądza w sierpniu, a uroczyste oddanie wagonów odbyło się 15 września 2010 roku. Pod koniec roku okazało się, że jeden z wysłanych wagonów nie nadaje się do dalszego użytku (#43), w związku z czym podczas następnego przyjazdu zmodernizowanego wagonu oddelegowano jeszcze jeden wagon (#47). Na początku 2011 roku z dwumiesięcznym opóźnieniem do miasta przyjechały kolejne dwa wagony, których liniowy debiut 11 lutego zakończył się awarią i wstrzymaniem ruchu tramwajowego w mieście. W drugiej połowie marca do miasta wrócił kolejny, piąty wagon, a miesiąc później ostatni.
Wszystkie zmodernizowane wagony otrzymały nowe numery taborowe z zakresu #89–#94, nowe tabliczki znamionowe oraz nowe oznaczenia typu dla wagonów sterujących 805Na-MM, zaś dla dwóch doczep 805-MMD (#90, #92).
W 2014 oraz w 2015 w ramach „Modernizacji sieci tramwajowej w Grudziądzu” we wszystkich wozach (poza zmodernizowanymi 805Na) pojawiły się wyświetlacze kierunkowe oraz głosowe zapowiedzi przystanków.
Düwag GT6 / GT8.
Pod koniec XX w. miasto wzbogaciło się o osiem ponad 30-letnich na tamten czas wagonów z Niemiec Düwag GT6. Pierwsze dwa zakupiono w 1997 roku z Mannheim, pozostałe sześć przybyło do miasta w 1998 i 2000 roku z Würzburga. Ostatnie dwa wagony zakupione w 2000 roku, to dwukierunkowa wersja (Düwag GT6ZR), która została zabudowana i nigdy nie używano drugiego pulpitu do jazdy liniowej. Niemieckie wagony otrzymały numery taborowe #71–#78.
Najkrótszą karierę w liniowej jeździe po grudziądzkich ulicach miał wagon #73, który już w 2002 stał się dawcą części i nigdy nie opuścił terenu zajezdni o własnych siłach.
W 2010 roku wszystkie wagony Düwag GT6 zakończyły karierę w grudziądzkiej komunikacji. Pierwszy z ewidencji został skreślony wagon #73, który w maju po 8 latach stania w krzakach został zezłomowany. Po poważnej kolizji w czerwcu z wagonem #46, karierę zakończył #76, który nie nadawał się do odbudowy. Wagon został sprzedany firmie transportowej «Marvena» z Żar, gdzie został użyty w celach marketingowych. Pozostałe wagony zostały sprzedane do «Tramwajów Podmiejskich» z Łodzi, za łączną cenę 240 tys. zł. Wszystkie wagony opuściły miasto w ciągu ostatnich czterech miesięcy 2010 roku.
Na początku 2010 roku obok prowadzonej „Modernizacji sieci tramwajowej w Grudziądzu” miasto postanowiło zakupić 10 używanych wagonów Düwag GT8 z Krefeld. Początkowo kilka lat wcześniej chciano zakupić 12 wagonów Düwag GT4 z 1959 (po gruntownym remoncie w 1995 roku), lecz pomysł upadł. Wagony GT8, pomimo że były młodsze od swoich krótszych poprzedników, w momencie zakupu przez miasto miały już ponad 40 lat. Każdy wagon musiał zostać przystosowany do polskich przepisów, przez co upłynęło trochę czasu do ich liniowego debiutu, który nadszedł dopiero 6 sierpnia.
Tak samo, jak w przypadku wagonów 805Na/805Nb, w latach 2014 i 2015 w ramach modernizacji wszystkie wagony zostały wyposażone w wyświetlacze kierunkowe oraz głosowe zapowiedzi przystanków.
W roku 2016 miał miejsce pożar tramwaju Düwag GT8 #85 który uległ całkowitemu zniszczeniu.
W roku 2021 na al. 23 Stycznia/Rapackiego oraz Piłsudskiego wypadek miał Düwag GT8 #86, który został skreślony ze stanu, rozebrany, oraz sprzedany do Lubicza Górnego. 
W roku 2022 zostały wycofane wozy Düwag GT8 #81 i #83 z powodu zużytych sprzegów.
Pesa Swing.
Na przełomie lutego i marca 2015 po raz pierwszy w historii grudziądzkiej sieci tramwajowej zaczął liniowo kursować w pełni niskopodłogowy tramwaj. Dzięki uprzejmości bydgoskiej Pesy, na miesięczne testy do Grudziądza sprowadzono testową 5-członową Pesę Swing. Z powodu przedłużającej się modernizacji torowiska, tramwaj miał okazję jeździć tylko po trasie linii nr 3 Dworzec PKP – Rządz. Tramwaj na czas testów otrzymał numer taborowy #1001 pomimo tego, że wizualnie nadal widniała bydgoska numeracja #366. Według władz MZK 5-członowy pojazd Pesy jest zbyt duży jak na grudziądzkie warunki i przy ewentualnym zakupie dużo lepszym wyborem byłby zakup krótszej wersji 3-członowej.
Moderus Beta.
Dzięki nowej perspektywie finansowej Unii Europejskiej na lata 2014–2020 miasto planuje zakupić nowe niskopodłogowe wagony w przypadku, gdy kwota dofinansowania oraz kwota wkładu miasta w ten projekt będzie zadowalająca.
W listopadzie 2019 roku rozpisano pierwszy przetarg na dostarczenie czterech częściowo niskopodłogowych tramwajów i dźwigu. Do postępowania przystąpiła jedna firma - Modertrans - z kwotą 25,3 mln. Kwota zarezerwowana przez miasto wynosiła 22,1 mln zł i w związku z tym przetarg został unieważniony. W lutym 2020 roku ogłoszono drugi przetarg. Ponownie zgłosiło się jedno przedsiębiorstwo - Modertrans - z niższą kwotą, opiewającą na 22,774 mln zł przy budżecie zamawiającego 22,180 mln zł. Jednak oferta była ponownie zbyt wysoka i przetarg unieważniono. W grudniu 2020 roku po raz trzeci rozpisano przetarg na nowe tramwaje. Znowu ofertą zainteresował się Modertrans, tym razem z kwotą 23,30 mln zł. . Przetarg został rozstrzygnięty, na korzyść Modertransu, w dniu 24 lutego 2021, umowę podpisano w dniu 25 marca 2021. Jednym z warunków umowy było dostarczenie pierwszego nowego tramwaju w czasie nie dłuższym niż rok od podpisania umowy, nie został on jednak spełniony a umowę aneksowano. W dniu 9 maja 2022 pierwsza sztuka przyjechała do Łodzi, na okres 2-3 tygodni, w celu uzyskania homologacji. 31 maja 2022 roku trafił do Grudziądza, gdzie będą trwały odbiory nowych pojazdów. Aneksowana umowa obejmuje dostawę pozostałych tramwajów do 30 września 2022.
Układ linii tramwajowych.
Miejski Zakład Komunikacji w Grudziądzu sp. z o.o. zarządza aktualnie jedną linią tramwajową.
W związku z modernizacją sieci tramwajowej w Grudziądzu od 11 marca 2013 do 31 lipca 2015 oraz od 1 marca 2021 do 30 listopada 2022 kursowanie linii nr 2 było zawieszone. Początkowo do września uruchomiona była zastępczo linia nr 1, zaś od października 2013 uruchomiona była linia nr 3.
Od 1988 roku w nocy tramwaje w Grudziądzu nie kursują.

</doc>
<doc id="302966" url="https://pl.wikipedia.org/wiki?curid=302966" title="Jan Ostrowski (rzeźbiarz)">
Jan Ostrowski (rzeźbiarz)

Jan Ostrowski (ur. w 1811 w Siennie, zm. w 1872 w Wilnie) – polski rzeźbiarz.
Życiorys.
Przybył do Wilna w młodym wieku i podjął pracę zarobkową. Modelowania w glinie nauczył się samodzielnie, później kształcił się pod kierunkiem Rafała Ślizienia i Kazimierza Jelskiego. Pierwszą wystawioną pracą Ostrowskiego był posąg "Zbawiciel".
Tworzył głównie medaliony i popiersia portretowe, zarówno postaci historycznych (Mikołaja Reja, Jana Kochanowskiego, Jana Zamoyskiego, Tadeusza Kościuszki, Józefa Poniatowskiego i innych), jak i mu współczesnych, głównie z wileńskiego środowiska kulturalnego (Kazimierza Jelskiego, Apolinarego Kątskiego, Władysława Syrokomli, Michała Balińskiego, Juliana Korsaka).

</doc>
<doc id="302967" url="https://pl.wikipedia.org/wiki?curid=302967" title="Joe Meek">
Joe Meek

Joe Meek, właśc. Robert Georgie Meek (ur. 5 kwietnia 1929, zm. 3 lutego 1967) – pionier brytyjskich reżyserów nagrań lat '50–'60 XX w., kompozytor, wynalazca, pierwszy w historii niezależny producent muzyczny, którego działalność miała silny wpływ na rozwój muzyki i kultury rockowej. Współpracował z takimi artystami i zespołami jak Ivy Benson, The Outlaws, The Tornados, John Leyton i The Honeycombs.
To Meek wprowadził do studia nagraniowego takie narzędzia jak kompresor, efekt pogłosu, reverse (odtwarzania taśmy „od tyłu”) jak też początki samplingu. Zaadaptował do współczesnych mu brzmień muzycznych rythmicon, instrument muzyczny z lat '30 XX w., który później wykorzystali muzycy Tangerine Dream i Pink Floyd.
W przeciwieństwie do innych producentów, dążył bardziej do uzyskania określonego wrażenia ogólnego niż do precyzyjnego uchwycenia wszystkich dźwięków, generowanych przez muzyków w studiu. W ciągu swej krótkiej kariery stał się samotnym twórcą „dźwiękowego autografu” swojego własnego brzmieniowego piętna, który nadawał produkowanym przez siebie nagraniom.
Życiorys.
Joe Meek urodził się 5 kwietnia 1929 w Newent (Anglia) jako Robert Georgie Meek. Ten nie posiadający zupełnie muzycznego słuchu dyslektyk odegrał znaczącą rolę w świecie rocka będąc producentem wielu przebojowych nagrań. Pracował nad 245 singlami, spośród których 45 stało się wielkimi hitami.
Po odbyciu służby wojskowej jako technik radarowy zaczął pracować w studiach nagraniowych. Początkowo, od 1953 roku, pracował w IBC Studios, następnie w Midlands Electricity Board. Tam, wykorzystując firmową aparaturę rozwijał swoje zainteresowania elektroniką i produkcją muzyki. Nauczył się nawet tłoczenia, a w zasadzie wycinania płyt gramofonowych i wykonał nawet pierwszą swoją płytę. Porzucił firmę aby podjąć pracę inżyniera dźwięku w Radio Luxembourg.
Przełomem była praca nad "Music for lonely lovers" Ivy'ego Bensona. Jego techniczny geniusz przejawił się po raz pierwszy przy pracy nad singlem Humphreya Lytteltona "Bad Pennyblues" w 1956 roku. Po pewnym czasie wybudował swoje własne studio nagrań, jednocześnie poświęcając sporo energii na pracę w Landsdowne Studio należącym do Denisa Prestona.
Z jego studiem związane były zespoły The Outlaws oraz The Tornados. Ci ostatni zaczynając jako zespół akompaniujący, dość szybko stali się gwiazdami po obu stronach oceanu, dzięki nagraniu płyty "Telstar". Był to czas, gdy inżynierowie dźwięku odziani w śnieżnobiałe fartuchy zajmowali się wyłącznie czystością i jakością nagrywanych tonów. W swoim domowym studio Meek produkował nagrania na wszystkich trzech piętrach domu i nie przejmował się przesterowaniami, manipulując dźwiękiem tak, aby uzyskać pożądany efekt. Meek był bezdyskusyjnie pierwszym producentem, który w pełni wykorzystał możliwości współczesnego studia.
Jego innowacyjna technika – fizyczne odseparowanie instrumentów, traktowanie instrumentów pogłosem i efektem reverb, obróbka dźwięku przy użyciu domowych elektronicznych gadżetów, łączenie odrębnie nagranych instrumentów czy fragmentów utworu – doprowadziły do wyłomu w ówczesnej tradycyjnej produkcji dźwięku. Do tamtej pory standardem produkcji płyt było bowiem nagrywanie wszystkich wykonawców w jednym studio jednocześnie. Była to pozostałość ery przed taśmą magnetofonową, kiedy wykonawcy byli od razu uwieczniani na płycie matce, która wyrzynana była – i to dosłownie – już w trakcie nagrania.
Styl Meeka był też krańcowo różny od produkcji innego czarodzieja dźwięku Phila Spectora, dla którego typowa była „ściana dźwięku”, którą tworzył nagrywając na żywo duże zespoły, w których było po kilka głównych instrumentów, takich jak bas, gitara czy fortepian, co dawało złożone dźwiękowe tło wokalistom.
W styczniu 1960 r. Meek założył Triumph Records, ale na skutek sporu ze wspólnikiem szybko odszedł z tej firmy. Został producentem nagrań dla Wilfreda A. Banksa pod szyldem RGM Sond. W rzeczywistości pracował we własnym domowym studio, a gdy gospodarze zdenerwowani nieco hałasem, odważali się sygnalizować to stukaniem w sufit, Meek kładł kolumny głośnikowe na podłodze i podkręcał gałkę mocy wzmacniaczy.
Pierwszym przebojem RGM Sond było nagranie Jonha Leytona "Johnny Remember Me", podczas którego Meek umieścił skrzypce na schodach, perkusistę w łazience a sekcję dętą na innym piętrze. Współpracownikiem Meeka przy tym nagraniu był nieznany wtedy Australijczyk Robert Stigwood. Ten ostatni zajął się promocją singla jak i wykonawcy, którego wprowadził w świat telewizyjnej opery mydlanej. Joe Meek przegapił szansę współpracy z Davidem Bowiem i Beatlesami, których nazywał pogardliwie „jeszcze jedna kupa hałasu, kopiująca muzykę innych”.
Poza muzyką, wielką obsesją Meeka był okultyzm i idea „drugiej strony”. Umieszczał magnetofony na cmentarzach by pozyskać głosy spoza grobu. Szczególnie obsesyjnie podchodził do Buddy'ego Holly'ego i innych tragicznie zmarłych rockmanów. Stąd zapewne, w jego dorobku producenckim znajduje się utwór ”Tribute to Buddy Holly”.
Pod koniec swojego krótkiego życia popadł w chorobę psychiczną. Sądził, że jego studio przedstawiciele Decca Records nafaszerowali mikrofonami, by ograbić go z pomysłów. Do tego dołączyły narkotyki i depresja między innymi z powodu ukrywanej orientacji homoseksualnej. Przyszło mu żyć w czasach, w których homoseksualizm był bardzo negatywnie postrzegany w społeczeństwie, a kontakty homoseksualne karalne. W 1963 r. oskarżony został o „składanie niemoralnych propozycji" starszemu od siebie mężczyźnie. Zdarzenie to wywołało skandal, szeroko nagłośniony w prasie. To pogłębiło jego frustrację.
3 lutego 1967 r. w 8 rocznicę śmierci Buddy'ego Holly'ego Meek zastrzeliwszy swoją gospodynię popełnił we własnym studio samobójstwo. Ostatnim wielkim sukcesem Meeka było nagranie The Honeycombs z 1964 r. „Have I the Right”.

</doc>
<doc id="302969" url="https://pl.wikipedia.org/wiki?curid=302969" title="Víctor Rivera (siatkarz)">
Víctor Rivera (siatkarz)

Víctor Rivera (ur. 30 sierpnia 1976) – portorykański siatkarz grający na pozycji przyjmującego we francuskim klubie Stade Poitevin. Reprezentant kraju. W reprezentacji Portoryko występował 41 razy.

</doc>
<doc id="302972" url="https://pl.wikipedia.org/wiki?curid=302972" title="William Alabaster">
William Alabaster

William Alabaster (także Alablaster i Arblastier) (ur. 1567 w Hadleigh, zm. 1640), angielski teolog, dramaturg i poeta ze szkoły poetów metafizycznych. Jego nazwisko jest jednym z wielu wariantów angielskiego słowa "arbalester", oznaczającego kusznika.
Urodził się w Hadleigh w Suffolk, kształcił w Westminster School i od 1583 w Trinity College na Uniwersytecie Cambridge. Jego "Roxana", tragedia łacińska, została wystawiona około 1592 a opublikowana w 1632. "Roxana" oparta jest na "La Dalidzie" Luigiego Groto znanego jako Cieco di Hadria (Wenecja, 1567), niektórzy twierdzą, że jest ona plagiatem. Po pokątnym wydaniu z 1632 ukazała się autoryzowana wersja opatrzona podtytułem "a plagiarii unguibus vindicata, aucta et agnita ab Authore, Gulielmo Alabastro". 
Został katolickim konwertytą w czasie swojej misji dyplomatycznej do Hiszpanii. Za swoje przekonania religijne był kilkakrotnie więziony; ostatecznie porzucił katolicyzm i został protegowanym króla Jakuba I. Otrzymał probostwo w Katedrze św. Pawła w Londynie i posiadłość w Therfield w Hertfordshire. Zmarł w Little Shelford w Cambridgeshire.
Dzieła.
Na podstawie "Encyclopædia Britannica" z 1911

</doc>
<doc id="302983" url="https://pl.wikipedia.org/wiki?curid=302983" title="Koło Czasu (cykl)">
Koło Czasu (cykl)

Koło Czasu (tytuł oryginału: "The Wheel of Time") – cykl książek fantasy, autorstwa amerykańskiego pisarza Roberta Jordana.
Cykl liczy 14 części, plus jeden prequel. Docelowo miał on liczyć 12 tomów, jednak w trakcie pisania ostatniego Robert Jordan zmarł. Zadanie zakończenia cyklu powierzono Brandonowi Sandersonowi, który zdecydował, że aby zamknąć wszystkie wątki fabularne, będzie musiał napisać nie jedną, a trzy powieści (opierając się na notatkach pozostawionych przez Jordana przed śmiercią).
Świat przedstawiony.
"Koło czasu" opowiada o świecie, zwanym Światem Koła, w którym niegdyś wysoko rozwinięta technologia funkcjonowała obok magii, nazywanej Jedyną Mocą. Posługiwały się nią wówczas zarówno kobiety, jak i mężczyźni, nazywani Aes Sedai, czyli Słudzy Wszystkich. Każde władało inną połową Mocy – kobiety saidarem, mężczyźni saidinem. Tylko kobieta mogła czerpać z saidara, tylko mężczyzna posługiwał się saidinem – nie było innych możliwości. Chcąc obejść te ograniczenia, prowadzono ożywione badania energii, którą – być może – mogłyby posługiwać się obie płcie. Skończyło się tragicznie – w toku badań wybito otwór w osnowie rzeczywistości, przez który świata dotknął Czarny – antyteza Stwórcy, uwięziony przez niego w momencie stworzenia. Świat stopniowo ogarnęła dekadencja i zepsucie, po czym doszło do wyniszczającej Wojny o Moc. Czarnego pokonał ostatecznie Lews Therin Telamon, zwany Smokiem. Zwycięstwo było tylko częściowe – Czarny zdołał skazić saidina. Odtąd każdy mężczyzna, posługujący się Mocą, skazany był na obłęd, a w konsekwencji na śmierć (taki sam los spotkał samego Lewisa Therina, który w wyniku szaleństwa zabił wszystkich, z którymi był spokrewniony – stąd przydomek „Zabójca Rodu” – a chwilę później śmierć spotkała również jego). Oszaleli mężczyźni Aes Sedai zniszczyli świat – została przeobrażona linia brzegowa, powstały nowe łańcuchy górskie, zniszczeniu uległy państwa i narody.
Ponad trzy tysiące lat po tym tzw. Pęknięciu Świata – zniszczeniu dotychczasowego świata i powstaniu na jego miejsce następnego – rozpoczyna się pierwsza część "Koła Czasu" – "Oko Świata". Odżywają proroctwa, mówiące, że pewnego dnia Czarny powróci i będzie chciał zniszczyć świat. Pieczęcie, nałożone w Shayol Ghul, by odciąć go od świata, słabną – kwestią czasu jest, kiedy Czarny (zwany również „Ba’alzamon” lub „Shai’tan”) wyswobodzi się z niego i zdoła ponownie skazić świat. Do walki z nim stanie Smok Odrodzony – wcielenie Lewsa Therina Telamona. Rozpoczyna się wyścig z czasem – młody Rand al’Thor musi nauczyć się władania Mocą i przyzwyczaić do myśli, że jest wcieleniem znienawidzonego człowieka. Proroctwa mówią bowiem, że Smok Odrodzony ponownie sprowadzi Pęknięcie Świata.
Części sagi.
Oprócz tego ukazało się opowiadanie "The Strike at Shayol Ghul" oraz "Przewodnik po sadze Roberta Jordana" ("The World of Robert Jordan’s the Wheel of Time", 1997, wyd. polskie 2003), napisany wraz z Teresą Patterson.
Polskie edycje sagi wydaje oficyna Zysk i S-ka. Od 2011 wydawnictwo Zysk publikowało "Koło Czasu" w większym formacie, z oryginalnymi okładkami i również bez rozbijania na części. W 2019 rozpoczęło wydawanie serii w twardych okładkach.
Adaptacje.
Powstał szereg gier opartych na serii, m.in. MUD z 1993 i komputerowa gra akcji "The Wheel of Time" z 1999 roku.
W 2018 Amazon zamówił serial telewizyjny "Koło czasu" z Rosamund Pike w roli Moiraine. Jego premiera miała miejsce 19 listopada 2021.
Inspiracja w sztuce.
Pod wpływem inspiracji "Kołem Czasu" powstały dwa utwory niemieckiego zespołu power metalowego Blind Guardian – "Wheel of Time" i "Ride Into Obsession". Oba umieszczone są w albumie "At the Edge of Time".

</doc>
<doc id="302984" url="https://pl.wikipedia.org/wiki?curid=302984" title="Haecceitas">
Haecceitas

Haecceitas (łac. "haec" – ta właśnie) – nieprzetłumaczalny termin pochodzący z filozofii Dunsa Szkota, oznaczający zasadę jednostkowienia, czyli to, co czyni każde konkretne indywiduum akurat tym indywiduum, którym to indywiduum jest, konkretną rzeczą czy osobą.
Dany obiekt posiada haecceitas, jeśli nie odnosi się do niego zasada identyczności (tożsamości) bytów nierozróżnialnych. Według tej zasady dwa indywidua są tym samym indywiduum (są identyczne/tożsame ze sobą), jeśli posiadają wszystkie te same własności. Termin "własność" jest tutaj rozumiany jako powszechnik (a więc np. "bycie identycznym z Janem" nie jest własnością w tym sensie; a dokładniej "bycie identycznym z X-em", gdzie X jest sztywnym desygnatorem, nie jest własnością w tym sensie). 
Tomasz z Akwinu głosił, że nie jest możliwe, aby istniał Bóg będący innym indywiduum niż ten, który faktycznie istnieje. Według Akwinaty Bóg nie posiada więc haecceitas.
Zdaniem Dunsa Szkota to nie materia, jak głosił Tomasz z Akwinu, lecz forma jest zasadą jednostkowienia, jednocześnie istnieją różne formy o odmiennych stopniach ogólności, a haecceitas jest właśnie formą najbardziej szczegółową.

</doc>
<doc id="302986" url="https://pl.wikipedia.org/wiki?curid=302986" title="65 Dywizjon Rakietowy Obrony Powietrznej">
65 Dywizjon Rakietowy Obrony Powietrznej

65 dywizjon rakietowy Obrony Powietrznej (65 dr OP) – samodzielny pododdział Wojska Polskiego.
Dywizjon sformowany w 1974 w Rozewiu zgodnie z rozkazem Dowódcy 2 KOPK nr 0101 z 24 sierpnia 1973 i podporządkowany 4 Brygadzie Artylerii OPK im. Obrońców Wybrzeża. 31 grudnia 2011 dywizjon został rozformowany.
Historia.
Jednostka utworzona została w Rozewiu i była najbardziej na północ wysuniętą polską jednostką wojskową na lądzie stałym. Tworzona od podstaw, otrzymała na uzbrojenie przeciwlotnicze zestawy rakietowe krótkiego zasięgu typu S-125 Newa. W latach 1975, 1979, 1985 i 1989 jednostka wykonywała strzelania bojowe na pustynnym poligonie w Kazachstanie.
W latach 90. ub. wieku z inspiracji gen. bryg. Franciszka Żygisa – ówczesnego szefa Wojsk Rakietowych i Artylerii WLOP, na krajowym poligonie w okolicach Ustki odbyły się pierwsze w historii strzelania bojowe wojsk rakietowych w Polsce, które zapoczątkował 65 dr OP.
W roku 1996 jednostka odbyła kolejny cykl strzelań doświadczalnych. Tym razem testowano możliwość skutecznego niszczenia kolejnych celów, w tym rakiet typu Osa wystrzeliwanych z okrętów Marynarki Wojennej oraz R-23 (RCP WR-2) wystawianych przez samoloty nadlatujące od strony morza.
Jednostka była wielokrotnie wyróżniana przez przełożonych różnych szczebli i zajmowała wysokie lokaty we współzawodnictwie. Miano przodującego dywizjonu zdobyła w latach 1985, 1996, 1997, 1999 i 2000.
W grudniu 2001 roku, po rozformowaniu 4 Gdyńskiej Brygady Rakietowej Obrony Powietrznej dywizjon zmienił miejsce dyslokacji na m. Gdynia i wszedł w struktury 3 Brygady Rakietowej Obrony Powietrznej.
Decyzją Ministra Obrony Narodowej nr 410/MON z 1 września 2008 dywizjon otrzymał odznakę pamiątkową.
Decyzją MON nr Z-5/Org./P1 z dnia 28 stycznia 2011 roku oraz wykonawczym rozkazem Dowódcy Sił Powietrznych nr PF-95 z dnia 31 marca 2011 roku jednostkę rozformowano 31 grudnia 2011 roku.

</doc>
<doc id="302988" url="https://pl.wikipedia.org/wiki?curid=302988" title="David Irving">
David Irving

David John Cawdell Irving (ur. 24 marca 1938 w Brentwood) – brytyjski pisarz i publicysta, autor szeregu książek o tematyce historycznej, jeden z czołowych negacjonistów holokaustu.
Od późnych lat 60. do połowy lat 80. XX w., wydano kilkanaście jego książek popularnonaukowych o II wojnie światowej, które cieszyły się dużą poczytnością. Największą popularność zdobył opublikowanym w 1963 r. kontrowersyjnym bestsellerem "The Destruction of Dresden". W pracy tej podał m.in. poważnie zawyżoną liczbę ofiar brytyjskich nalotów bombowych na Drezno w lutym 1945. Pośród negacjonistów Irving jest prawdopodobnie jedyną osobą, której przez pewien czas udało się utrzymać w opinii publicznej reputację szanowanego, choć kontrowersyjnego pisarza historycznego. Irving jest uważany przez niektórych za ikonę obozu rewizjonistów Holocaustu, jednak od czasu wytoczenia powództwa przeciwko Deborah Lipstadt, był coraz bardziej osamotniony. David Irving został skazany przez sąd austriacki na karę trzech lat więzienia za głoszenie swoich tez. Po spędzeniu w więzieniu ponad roku został przedterminowo zwolniony.
Życiorys.
Urodził się w Esseksie (Anglia); jego ojciec John James Cawdell Irving był oficerem Royal Navy, jego matka Beryl była ilustratorką. Podczas II wojny światowej jego ojciec służył na pokładzie lekkiego krążownika HMS „Edinburgh”. 2 maja 1942, podczas eskortowania konwoju QP11 na morzu Barentsa, krążownik został zatopiony przez niemiecki okręt podwodny U-456. Ojciec Irvinga przeżył, lecz po tym wydarzeniu zerwał wszystkie kontakty z żoną i dziećmi. W swoich publikacjach David Irving wykazywał tendencję do wyolbrzymiania szkód poniesionych w czasie II wojny światowej przez Niemcy i pomniejszania zbrodni hitlerowskich. Długo udawało mu się ignorować bardziej wnikliwe krytyki zawodowych historyków, i uchodził wśród czytelników masowych za dość solidnego popularyzatora historii, specjalistę od historii III Rzeszy. Irving był jednym z pierwszych, którzy w 1983 r. uznali tzw. Dzienniki Hitlera za fałszerstwo, choć i on zmienił zdanie w trakcie dyskusji i uznał autentyczność Dzienników. Po opublikowaniu w 1977 r. książki pt. "Hitler’s War", pierwszej część biografii Hitlera, zawierających zaskakująco pozytywny obraz wodza III Rzeszy, historycy zaczęli dokładniej przyglądać się jego pracom. Opublikowano szereg niepochlebnych recenzji. Popularność Irvinga systematycznie spadała, a pogarszająca się reputacja sprawiała, że bardziej renomowane wydawnictwa odmawiały wydawania jego książek. W latach 80. Irving zaangażował się jawnie w działalność neonazistowskich ugrupowań, wygłaszając szereg odczytów o tematyce rewizjonistycznej, m.in. w Niemczech. W 1994 r. Amerykanka Deborah Lipstadt w książce "Denying the Holocaust", oskarżyła Irvinga o fałszowanie historii i negowanie zbrodni holocaustu. Określiła Irvinga jako "zwolennika Hitlera" i "jednego z najniebezpieczniejszych rewizjonistów".
W 1998 r. Irving wniósł do brytyjskiego sądu pozew o zniesławienie przeciwko Lipstadt i jej wydawcy – Penguin Books. Irving, który występował przed sądem osobiście, przegrał proces. Powołany przez obronę ekspert, oksfordzki historyk Richard J. Evans stwierdził m.in.:
Sentencja sądu brzmiała m.in.:
Wyrok, obciążający również Irvinga kosztami procesu doprowadził go do bankructwa.
Podejrzenia o antypolonizm Irvinga.
Irving opublikował kilka tez, za które oskarżono go o antypolonizm. Należy do nich zarzut wobec przyszłego papieża Jana Pawła II, że brał udział w tzw. masakrze bydgoskiej, podczas której Polacy rzekomo wymordowali 7 tys. Niemców (według większości historyków polskich była to dywersja niemiecka). W swoich publikacjach Irving wspominał również o Salomonie Morelu, którego nazywał „polskim masowym mordercą”.
W najnowszym wydaniu "Hitler’s War" można jednak znaleźć wiele odniesień do wydarzeń, o których Irving wprost pisze, że były antypolskimi prowokacjami zorganizowanymi przez Goebbelsa i innych współpracowników Hitlera.
David Irving został usunięty przez organizatorów, po konsultacji z prawnikami, z 52. Międzynarodowych Targów Książki w Warszawie (2007).
David Irving w swej książce: "Deutschlands Ostgrenze. Weder Oder noch Neiße: Die Rückkehr des deutschen Ostens" podważa polskie prawa do Ziem Zachodnich i Północnych, a jeden z rozdziałów jest zatytułowany „Bezprawie nie stanie się prawem” ("Unrecht wird nicht zu Recht").
W 2010 roku redakcja magazynu „Nigdy Więcej” wydała oświadczenie protestujące przeciwko planowanej wizycie Irvinga w miejscach pamięci Zagłady Żydów znajdujących się na terenie Polski.

</doc>
<doc id="302995" url="https://pl.wikipedia.org/wiki?curid=302995" title="OLAP">
OLAP



</doc>
<doc id="302996" url="https://pl.wikipedia.org/wiki?curid=302996" title="21 Dywizjon Rakietowy Obrony Powietrznej">
21 Dywizjon Rakietowy Obrony Powietrznej

21 dywizjon rakietowy Obrony Powietrznej – samodzielny pododdział Wojska Polskiego.
Dywizjon sformowany został zgodnie z rozkazem dowódcy WOPK nr 0012/Org. z dnia 12 stycznia 1963. 31 grudnia 2011 dywizjon został rozformowany.
Historia.
Głównym uzbrojeniem jednostki miały być zestawy rakietowe SA-75 „Dźwina”, jednak jednostkę wyposażono w nowocześniejszy zestaw rakietowy S-75M „Wołchow”. 21 września 1964 roku dywizjon wykonał pierwsze strzelanie bojowe na poligonie w ZSRR. Kolejne strzelania odbyły się w latach 1969, 1973, 1977, 1982 i 1989. Pod koniec lat siedemdziesiątych dywizjon przeszedł gruntowną modernizację, m.in. wprowadzono na wyposażenie nowoczesną, jak na ówczesne czasy stację radiolokacyjną P-18 "Laura", w zamian za przestarzałą P-12. W roku 1995 dywizjon został przeformowany i wyposażony w zestaw przeciwlotniczy Newa. W tym samym roku dywizjon wykonał pierwsze strzelanie bojowe na poligonie w Ustce. W roku 2000 dywizjon otrzymał zestaw przeciwlotniczy S-125 Newa-SC.
W grudniu 2001, po rozformowaniu 4 Brygady Rakietowej OP jednostka przeszła w podporządkowanie 3 Brygady Rakietowej OP.
Minister Obrony Narodowej, decyzją nr 50/MON z dnia 14 lutego 2006 r. (Dziennik Urzędowy nr 3, poz. 34) ustanowił doroczne święto dywizjonu na dzień "21 września", a decyzją nr 241/MON z dnia 14 czerwca 2006 r. (Dziennik Urzędowy nr 11, poz. 137) zatwierdził odznakę pamiątkową i oznakę rozpoznawczą 21 dywizjonu rakietowego Obrony Powietrznej.
21 września 2007 na puckim Rynku odbyła się uroczystość wręczenia jednostce sztandaru. Rodzicami chrzestnymi byli Elżbieta Gniazdowska i płk Jan Gabryś.
Decyzją MON nr Z-5/Org./P1 z dnia 28 stycznia 2011 roku oraz wykonawczym rozkazem Dowódcy Sił Powietrznych nr PF-95 z dnia 31 marca 2011 roku jednostkę rozformowano 31 grudnia 2011 roku.

</doc>
<doc id="302998" url="https://pl.wikipedia.org/wiki?curid=302998" title="22 Dywizjon Rakietowy Obrony Powietrznej">
22 Dywizjon Rakietowy Obrony Powietrznej

22 dywizjon rakietowy Obrony Powietrznej (22 dr OP) – samodzielny pododdział Wojsk Obrony Przeciwlotniczej Sił Powietrznych
Dywizjon sformowany został w 1963 w Helu, podlegał dowódcy 4 Gdyńskiej Brygady Rakietowej Obrony Powietrznej. Z dniem 28 grudnia 2001 dywizjon został rozformowany.
Historia.
Dywizjon został sformowany na podstawie rozkazu organizacyjnego dowódcy Wojsk OPK z 12 stycznia 1963, jako 22 dywizjon ogniowy w składzie 60 Brygady Artylerii OPK w Gdyni. Pierwszym uzbrojeniem dywizjonu był przeciwlotniczy zestaw rakiet ziemia – powietrze średniego zasięgu typu S-75 Wołchow.
Pierwszy dyżur bojowy dywizjon przyjął w lipcu 1964, a 21 maja 1965 na poligonie w Aszułuku, w ZSRR przeprowadzono pierwsze strzelanie bojowe.
W tej jednostce rozpoczął swoją karierę późniejszy dowódca 4 BA OPK w latach 1981-1984, a następnie dowódca Wojsk Rakietowych i Artylerii WLOP w latach 1986-2000 gen. bryg. Franciszek Żygis.

</doc>
<doc id="303003" url="https://pl.wikipedia.org/wiki?curid=303003" title="23 Dywizjon Rakietowy Obrony Powietrznej">
23 Dywizjon Rakietowy Obrony Powietrznej

23 dywizjon rakietowy Obrony Powietrznej (23 dr OP) – samodzielny pododdział Wojsk Obrony Przeciwlotniczej Sił Powietrznych.
Dywizjon sformowany został w 1963 roku w Gdańsku-Sobieszewie, podlegał dowódcy 4 Gdyńskiej Brygady Rakietowej Obrony Powietrznej. Rozformowany w roku 1999.
Historia i powstanie.
Dywizjon został sformowany na podstawie rozkazu organizacyjnego dowódcy Wojsk OPK z 12 stycznia 1963, jako 23 dywizjon ogniowy artylerii rakietowej w składzie 60 Brygady Artylerii OPK w Gdyni. Pierwszym uzbrojeniem dywizjonu był przeciwlotniczy zestaw rakiet ziemia – powietrze średniego zasięgu typu S-75M „Wołchow”.

</doc>
<doc id="303004" url="https://pl.wikipedia.org/wiki?curid=303004" title="Johann Georg Hamann">
Johann Georg Hamann

Johan Georg Hamann, zwany "magiem północy" (ur. 27 sierpnia 1730, zm. 21 czerwca 1788) – filozof i teolog niemiecki. 
Życiorys.
Mieszkał w Królewcu, był przyjacielem Immanuela Kanta. Był pietystą, co skłaniało go do niewiary w rozum i przekonanie, że dziecięca wiara w Boga jest jedynym rozwiązaniem problemów filozoficznych. Dlatego też uważa się go za przedstawiciela tendencji antyoświeceniowych (zob. Oświecenie), który wywarł wpływ na irracjonalistyczne wątki "Sturm und Drang".
Hamann broni integralności człowieka krytykując oświeceniowy rozdział między teorią a praktyką i rozumem a uczuciem. Źródłem tej krytyki nie jest jednak romantyczny kult uczucia, ale introspektywna protestancka pobożność typu barokowego. 
Wywarł znaczne wpływ na preromantyzm, romantyzm i egzystencjalizm, w szczególności na Herdera, Goethego, Jacobiego, Hegla i Kierkegaarda. Jego dzieła ukazały się w przygotowanym przez Josepha Nadlera kanonicznym wydaniu "Sämtliche Werke" (1949-1957).
Hamann był też muzykiem (grał na lutni).

</doc>
<doc id="303008" url="https://pl.wikipedia.org/wiki?curid=303008" title="24 Dywizjon Rakietowy Obrony Powietrznej">
24 Dywizjon Rakietowy Obrony Powietrznej

24 dywizjon rakietowy Obrony Powietrznej (24 dr OP) – samodzielny pododdział Wojsk Obrony Przeciwlotniczej Sił Powietrznych
Dywizjon sformowany został w 1963 w Babim Dole koło Kartuz, podlegał dowódcy 4 Gdyńskiej Brygady Rakietowej Obrony Powietrznej. Jednostka rozformowana w 1990 roku.
W lesie koło miejscowości pozostały ruiny obiektów wojskowych dywizjonu .
Historia i powstanie.
Dywizjon został sformowany na podstawie rozkazu organizacyjnego dowódcy Wojsk OPK z 12 stycznia 1963, jako 24 dywizjon ogniowy artylerii rakietowej w składzie 60 Brygady Artylerii OPK w Gdyni. Pierwszym uzbrojeniem dywizjonu był przeciwlotniczy zestaw rakiet ziemia – powietrze średniego zasięgu typu S-75 "Wołchow" produkcji radzieckiej.

</doc>
<doc id="303011" url="https://pl.wikipedia.org/wiki?curid=303011" title="Mgławica Ameryka Północna">
Mgławica Ameryka Północna

Mgławica Ameryka Północna (również "NGC 7000") – gazowo-pyłowa mgławica w gwiazdozbiorze Łabędzia o rozmiarach kątowych 120′×100′, przypominająca kształtem kontynent północnoamerykański. Chmura ciemnego pyłu w jej dolnej części przypomina Zatokę Meksykańską. Po lewej stronie widać gwiazdę Ksi Cygni. Mgławicę odkrył William Herschel 24 października 1786 roku. Usytuowana 3° na wschód od Deneba, najjaśniejszej gwiazdy Łabędzia, tuż obok lewego górnego wierzchołka Trójkąta letniego. Należy do najpiękniejszych obiektów w gwiazdozbiorze. Choć można ją zobaczyć już za pomocą lornetki, jej okazałość może być jednak w pełni dostrzeżona dopiero na fotografiach. Oświetlana przez Deneba ma stosunkowo dużą sumaryczną jasność (4 ), ale jej znaczne rozmiary kątowe wcale nie gwarantują widoczności nieuzbrojonym okiem, bo blask mgławicy rozkłada się na dużą powierzchnię. Mgławica znajduje się w odległości ok. 1500-2000 lat świetlnych od Ziemi i ma wielkość około 50 lat świetlnych. Całkowita masa mgławicy jest 100 razy większa niż masa Słońca.
Mgławica Ameryka Północna stanowi całość wraz z mgławicą Pelikan. Od mniejszej i ciemniejszej mgławicy Pelikan jest optycznie rozdzielona przez molekularne chmury ciemnego pyłu znanego jako ciemna mgławica LDN 935.
Obszar mgławicy położony podobnie jak Ameryka Środkowa oraz Meksyk jest nazywany "Murem Łabędzia". Składa się on z pokładów gorącego gazu, pyłu oraz nowo uformowanych gwiazd. Mur Łabędzia jest podświetlany oraz zerodowany przez jasne, młode gwiazdy, częściowo ukryte przez ciemny pył, które same wyprodukowały.

</doc>
<doc id="303012" url="https://pl.wikipedia.org/wiki?curid=303012" title="25 Dywizjon Rakietowy Obrony Powietrznej">
25 Dywizjon Rakietowy Obrony Powietrznej

25 dywizjon rakietowy Obrony Powietrznej (25 dr OP) – samodzielny pododdział Wojsk Obrony Przeciwlotniczej Sił Powietrznych.
Dywizjon stacjonował w Bieszkowicach, podlegał dowódcy 3 Warszawskiej Brygady Rakietowej Obrony Powietrznej. Rozformowany w 2011.
Historia.
Sformowany zgodnie z rozkazem dowódcy WOPK nr 0012/Org. z dnia 12 stycznia 1963 w Dąbrówce jako 25 dywizjon ogniowy artylerii rakietowej w składzie 60. Brygady Artylerii OPK. 31 grudnia 2011 dywizjon został rozformowany.
Głównym uzbrojeniem jednostki miały być zestawy rakietowe SA-75 „Dźwina”, jednak w 1964 roku jednostkę wyposażono w zestawy S-75M „Wołchow”. W roku 2001 przezbrojono ją w zestawy S-125 Newa-SC. We wrześniu tego samego roku jednostkę przeniesiono do Bieszkowic koło Nowego Dworu Wejherowskiego i dyslokowano w obiektach 26. dywizjonu technicznego. Po rozformowaniu 4. Brygady Rakietowej OP jednostka przeszła w podporządkowanie 3. Brygady Rakietowej OP.
Decyzją Ministra Obrony Narodowej nr 557/MON z dnia 17 grudnia 2008 wprowadzono odznakę pamiątkową 25 dywizjonu rakietowego Obrony Powietrznej.
Decyzją Ministra Obrony Narodowej nr 17/MON z dnia 30 stycznia 2009 wprowadzono oznakę rozpoznawczą dywizjonu.
Decyzją MON nr Z-5/Org./P1 z dnia 28 stycznia 2011 roku oraz wykonawczym rozkazem Dowódcy Sił Powietrznych nr PF-95 z dnia 31 marca 2011 roku jednostkę rozformowano 31 grudnia 2011 roku.

</doc>
<doc id="303013" url="https://pl.wikipedia.org/wiki?curid=303013" title="Andriej Czesnokow">
Andriej Czesnokow

Andriej Eduardowicz Czesnokow, ros. Андрей Эдуардович Чесноков (ur. 2 lutego 1966 w Moskwie) – rosyjski tenisista, reprezentant ZSRR, Wspólnoty Niepodległych Państw i Rosji w Pucharze Davisa, klasyfikowany w czołowej dziesiątce rankingu światowego gry pojedynczej.
W listopadzie 2005 roku w czasie pobytu w Dniepropetrowsku został ciężko postrzelony.
Kariera tenisowa.
Jako zawodowy tenisista Czesnokow występował w latach 1985–1999.
W grze pojedynczej wygrał 7 turniejów rangi ATP World Tour oraz osiągnął 8 finałów. W 1989 roku dotarł do półfinału wielkoszlemowego French Open, co jest jego najlepszym wynikiem w zawodach tej kategorii. Odpadł po porażce z Michaelem Changiem.
W latach 1983–1997 występował w zespołach narodowych w Pucharze Davisa; ze względu na przemiany polityczne miał okazję bronić barw najpierw ZSRR, potem WNP, wreszcie Rosji. Wygrał 28 pojedynków, przegrał 18. Był jednym z bohaterów ekipy rosyjskiej w 1995 roku, kiedy Rosja wywalczyła drugi z rzędu awans do finału Pucharu Davisa. Czesnokow wygrał m.in. decydujący, piąty mecz w półfinale z Niemcami, pokonując Michaela Sticha w pięciu setach. W finale z USA przegrał w meczu otwarcia z Pete’em Samprasem, ale zmusił ówczesnego lidera światowego tenisa do wysiłku, że ten po pięciosetowym pojedynku nie był w stanie opuścić kortu o własnych siłach. Ostatecznie Rosja przegrała finał 2:3 (Czesnokow zdobył punkt, pokonując Jima Couriera).
Czesnokow uczestniczył na igrzyskach olimpijskich w Barcelonie w 1992 roku, gdzie przegrał w II rundzie z Renzo Furlanem.
W rankingu gry pojedynczej Czesnokow najwyżej był na 9. miejscu (8 kwietnia 1991), a w klasyfikacji gry podwójnej na 342. pozycji (12 października 1992).

</doc>
<doc id="303015" url="https://pl.wikipedia.org/wiki?curid=303015" title="Mag północy">
Mag północy



</doc>
