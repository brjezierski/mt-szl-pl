<doc id="303020" url="https://pl.wikipedia.org/wiki?curid=303020" title="26 Dywizjon Techniczny Obrony Powietrznej">
26 Dywizjon Techniczny Obrony Powietrznej

26 dywizjon techniczny Obrony Powietrznej (26 dt OP) – pododdział Wojsk Obrony Przeciwlotniczej Sił Powietrznych stacjonujący w Bieszkowicach, podlegał dowódcy 4 Brygady Rakietowej Obrony Powietrznej. Dywizjon został rozformowany w 2001 roku.
Dywizjon przeznaczony był do przechowywania zapasu rakiet dla dywizjonów ogniowych i przygotowania ich w położenie bojowe, podczas procesów montażu, zbrojenia i napełniania rakietowymi materiałami napędowymi w potoku technologicznym (elaboracja rakiet).
Historia.
Na podstawie rozkazu dowódcy WOPK nr 0012 z dnia 12 stycznia 1963 roku sformowano pięć dywizjonów ogniowych i jeden dywizjon techniczny (26 dt OPK). Nowo formowane dywizjony mają dysponować PZR SA-75 Dźwina.
Obiekty dywizjonu wybudowano według projektu zastosowanego przy budowie pierwszego w Polsce 1 dywizjonu technicznego OP w Książenicach.
W 1973 roku zreorganizowano struktury 26 dt OPK, tworząc na jego bazie szkołę podoficerską szkolącą specjalistów Ruchomych Stacji Kontrolno Pomiarowych (RSKP), montażu oraz dystrybucji powietrza, paliwa i utleniacza dla dywizjonów 4 i 26 BA OPK.
W ramach restrukturyzacji Sił Zbrojnych RP 26 Dywizjon Techniczny OP rozformowano razem z 4 BROP w 2001 roku.

</doc>
<doc id="303022" url="https://pl.wikipedia.org/wiki?curid=303022" title="Czesław Suszczyk">
Czesław Suszczyk

Czesław (do 1949 Gerard) Suszczyk (ur. 4 stycznia 1922 w Chorzowie, zm. 1 kwietnia 1993 w Chorzowie) – polski piłkarz, grał najpierw na pozycji napastnika, później jako prawy pomocnik. Reprezentant Polski, olimpijczyk z Helsinek (1952).
Życiorys.
Urodził się 4 stycznia 1922 roku w Chorzowie. Po ukończeniu szkoły powszechnej podjął naukę w szkole zawodowej, po jej ukończeniu podjął pracę jako ślusarz.
Karierę piłkarską rozpoczął jako czternastolatek, w 1936 roku, jako bramkarz w Klubie Sportowym Państwowych Zakładów Azotowych w Chorzowie. Wkrótce zagrał jako napastnik w turnieju juniorów, zorganizowanym w tym samym roku na boisku KS "Ruch" Wielkie Hajduki. Był skutecznym napastnikiem, w 1937 roku w rozgrywkach juniorów strzelił 123 bramki.
W 1941 roku, jako dziewiętnastolatek, wcielony do służby w niemieckiej marynarce wojennej - Kriegsmarine. Służbę odbywał na niemieckim kontrtorpedowcu, działającym na Morzu Śródziemnym. Pod koniec wojny stacjonował w greckim porcie Pireus. W 1944 roku, po zajęciu portu przez wojska brytyjskie, przeniesiony do Świnoujścia, a następnie na wyspę Wolin. Trafił do polskiej niewoli, do 1946 roku osadzony w polskim obozie jenieckim w Bydgoszczy.
Po wojnie, w 1946 roku powrócił do Chorzowa. Początkowo grał jako lewy łącznik w górniczym Klubie Sportowym „Kopalnia Prezydent” w Chorzowie. Tego samego roku przeniósł się do Ruchu Chorzów, w którym pozostał do końca kariery. Zadebiutował w tym klubie, jako prawy pomocnik, w meczu o wejście do I ligi z Robotniczym Klubem Sportowym "Widzew" Łódź.
W pierwszej lidze bronił barw „Niebieskich” przez 12 sezonów (1948-1959), a w 233 meczach zdobył 17 goli. Z Ruchem świętował 3-krotnie zdobycie Mistrzostwa Polski: 1951 (dzięki zdobyciu Pucharu Polski w tym samym roku), 1952, 1953 i jednego Pucharu Polski.
W 1949 roku władze zmusiły go do zmiany imienia Gerard na bardziej polsko brzmiące "Czesław". Po zmianie imienia powołany do reprezentacji, debiutując w meczu z Rumunią. We wrześniu 1949 reprezentacja narodowa z jego udziałem wygrała z Bułgarią. W 1952 roku uczestnik Igrzysk Olimpijskich w Helsinkach, grał w zwycięskim meczu z Francją.
W 1957 zakończył karierę zawodnika, objął posadę trenerską w drużynie "Niebieskich", więc przez dwa lata był także grającym trenerem, a także był ciągle powoływany do kadry narodowej (ostatnie spotkanie z jego udziałem miał miejsce w 1958 w meczu z Irlandią). Ogółem wystąpił 26 razy jako reprezentant Polski, trzykrotnie w II reprezentacji kraju.
Karierę w Ruchu Chorzów skończył wraz z Gerardem Cieślikiem w 1959. Później prowadził drużynę juniorów Ruchu Chorzów, którą poprowadził do zdobycia Mistrzostwa Polski Juniorów w 1965. Następnie został trenerem KS „Dąb” Katowice, potem ROW Rybnik, który wprowadził do I ligi w 1968. Trenował także piłkarzy FKS „Stal” Mielec. W drugiej połowie lat 70. był trenerem Warty Zawiercie.
Odznaczenia.
Nagrodzony tytułem Zasłużonego Mistrza Sportu w 1960, a w 1970 odznaczony Złotym Krzyżem Zasługi.

</doc>
<doc id="303023" url="https://pl.wikipedia.org/wiki?curid=303023" title="Henryk Alszer">
Henryk Alszer

Henryk Alszer, znany też jako Walter Duczek (ur. 7 maja 1918 w Hajdukach Wielkich, zm. 31 grudnia 1959 w Rudzie Śląskiej) – polski piłkarz, napastnik. Reprezentant Śląska i Polski, olimpijczyk z Helsinek w 1952. Do 1947 nosił imię Walter.
Życiorys.
Henryk Alszer był wychowankiem przedwojennego RKS Hajduki, później grał w Hajduczance, w KS Chorzów, a wybuch wojny zastał go jako zawodnika 06 Załęże, a w latach 1939–1941 w Bergknappen (podczas okupacji hitlerowskiej wschodniej, przed wojną polskiej części Górnego Śląska dalej grano w piłkę nożną w "Śląskiej Gaulidze"). 
W 1942 roku został powołany do służby w Wehrmachcie. Jeszcze przed końcem zmagań wojennych w Europie Henrykowi Alszerowi udało się zdezerterować z niemieckiej armii na terenie Francji, skąd trafił do Polskich Sił Zbrojnych w Wielkiej Brytanii. W 1945 grał we francuskim RC Lens, a w latach 1946–1947 w szkockim Forres. 
Do Chorzowa powrócił w 1947, od razu trafiając do powracającej do swojej przedwojennej potęgi drużyny Ruchu Chorzów, był jednym z podstawowych filarów Mistrzów Polski z 1951 (równocześnie zdobywca Pucharu Polski), 1952, 1953. Gdy odchodził od Ruchu w 1958 miał na koncie 177 meczów w jego barwach i 51 goli. W 1958 grał w Górniku Katowice, a rok później w Pogoni Nowy Bytom jako grający trener. Piłkarz ten był 13-krotnym reprezentantem Polski, a jego debiut miał miejsce w 1948 w meczu z Jugosławią. Do czasu ostatniego spotkania w barwach narodowych w 1955 w meczu Rumunią miał na koncie 2 bramki. W 1956 otrzymał tytuł Zasłużonego Mistrza Sportu. 
W godzinach wieczornych 31 grudnia 1959 w Rudzie Śląskiej poniósł śmierć wskutek zdarzenia drogowego, gdy jako przechodzień został potrącony przez samochód ciężarowy, którego kierowca zbiegł z miejsca wypadku nie udzielając mu pomocy (został aresztowany 4 stycznia 1960, ciężarówka Star należała do PSS w Wirku).

</doc>
<doc id="303026" url="https://pl.wikipedia.org/wiki?curid=303026" title="Carl Andrew Spaatz">
Carl Andrew Spaatz

Carl Andrew Spaatz (ur. 28 czerwca 1891 w Boyertown w stanie Pensylwania, zm. 14 lipca 1974 w Waszyngtonie) – amerykański pilot wojskowy, generał Sił Powietrznych Stanów Zjednoczonych, szef sztabu US Air Force (1947–1948).
W 1914 ukończył Akademię Wojskową w West Point w stanie Nowy Jork. Krótko służył w piechocie, a w październiku 1915 został przydzielony do sekcji lotniczej U.S. Signal Corps.
Uczestnik I wojny światowej, obserwator wojskowy w Wielkiej Brytanii (1940–1941), szef lotnictwa armijnego, dowódca 8. Armii Lotniczej USA na europejskim teatrze działań wojennych, dowódca 12. Armii Lotniczej USA w Afryce Północnej i naczelny dowódca lotnictwa alianckiego w Afryce Północno-Zachodniej oraz zastępca naczelnego dowódcy lotnictwa Sprzymierzonych na obszarze śródziemnomorskim.
Spaatz był obecny w Reims, gdy Niemcy poddali się Amerykanom i Brytyjczykom 7 maja 1945 roku. Był też w Berlinie, gdy Niemcy poddali się Rosjanom 9 maja 1945 roku oraz na pokładzie pancernika USS „Missouri” w Zatoce Tokijskiej, gdy Japończycy poddali się Amerykanom 2 września 1945 roku. Był jedynym człowiekiem w randze generała lub równoważnej, który był obecny na wszystkich tych trzech aktach kapitulacji.

</doc>
<doc id="303027" url="https://pl.wikipedia.org/wiki?curid=303027" title="44 Dywizjon Rakietowy Obrony Powietrznej">
44 Dywizjon Rakietowy Obrony Powietrznej

44 dywizjon rakietowy Obrony Powietrznej (44 dr OP) – samodzielny pododdział Wojska Polskiego
Dywizjon sformowany został w 1970 w Ustce jako 44 dywizjon ogniowy OPK. Podlegał dowódcy 4 Gdyńskiej Brygady Rakietowej Obrony Powietrznej. Zasadniczym uzbrojeniem jednostki był przeciwlotniczy zestaw rakietowy S-75 "Wołchow". Dywizjon rozformowany został w roku 1992.

</doc>
<doc id="303029" url="https://pl.wikipedia.org/wiki?curid=303029" title="Lublin R-X">
Lublin R-X



</doc>
<doc id="303030" url="https://pl.wikipedia.org/wiki?curid=303030" title="Alfred Anderson">
Alfred Anderson

Alfred Anderson (ur. 25 czerwca 1896 w Dundee, zm. 21 listopada 2005 w Newtyle) – szkocki weteran I wojny światowej.
Służył wojskowo od 1912. Na froncie I wojny światowej znalazł się w 1914; w grudniu tegoż roku był świadkiem spontanicznego pojednania żołnierzy na froncie, które przeszło do historii jako rozejm bożonarodzeniowy. Przez pewien czas służył jako ordynans kapitana Fergusa Bowesa-Lyona, brata przyszłej królowej Elżbiety (królowej-matki). W 1916 został ciężko ranny i resztę wojny spędził poza frontem, pełniąc w randze sierżanta obowiązki instruktora. Po wojnie pracował w rodzinnym warsztacie stolarsko-ciesielskim. W trakcie II wojny światowej działał jako ochotnik w brytyjskich formacjach obrony cywilnej (Home Guard).
Posiadał odznaczenia wojenne; w 1998 został uhonorowany francuską Legią Honorową V klasy. W 2003 wizytę złożył mu książę Karol, stryjeczny wnuk Fergusa Bowesa-Lyona.
Był ojcem pięciorga dzieci. Pod koniec życia był prawdopodobnie ostatnim żyjącym uczestnikiem rozejmu bożonarodzeniowego, jak również najstarszym mężczyzną w Szkocji. Zmarł w wieku 109 lat.

</doc>
<doc id="303036" url="https://pl.wikipedia.org/wiki?curid=303036" title="Komplementarność">
Komplementarność



</doc>
<doc id="303041" url="https://pl.wikipedia.org/wiki?curid=303041" title="Iris Murdoch">
Iris Murdoch

Jean Iris Murdoch (ur. 15 lipca 1919 w Dublinie, zm. 8 lutego 1999 w Oksfordzie) – anglo-irlandzka pisarka i filozofka.
Życiorys.
Studiowała filologię klasyczną, filozofię i historię starożytną w Somerville College w Oksfordzie, później filozofię w Newnham College w Cambridge, pod kierunkiem Wittgensteina. W 1948 została członkiem St Anne's College w Oksfordzie. W 1976 odznaczona Komandorią Orderu Imperium Brytyjskiego (CBE), w 1987 klasa tego orderu została podniesiona do Dama Komandor (DBE), co upoważniało Murdoch do tytułu szlacheckiego dame.
Swą pierwszą powieść "W sieci" wydała w 1954, wcześniej publikowawszy eseje o tematyce filozoficznej, w tym pierwsze studium w języku angielskim poświęcone Sartre’owi. W 1956 w Oksfordzie poznała również i wyszła za mąż za Johna Bayleya, wykładowcę literatury angielskiej i powieściopisarza. Była autorką ponad 20 powieści oraz wielu prac poświęconych filozofii. W 1995 zaczęła cierpieć z powodu objawów choroby Alzheimera. Zmarła w 1999 w wieku 79 lat.
Literatura.
Twórczość Murdoch ma charakter obyczajowo-psychologiczny, widoczne są w niej wpływy Platona, Freuda i Sartre’a. Jej powieści są pełne nieprzewidywalnych zwrotów akcji, czarnego niekiedy humoru, choć pisane głównie w konwencji realistycznej zawierają jednak często elementy fantastyczne i cechują się złożoną symboliką. Do najbardziej znanych powieści zaliczyć można: "Dzwon" (1958), "Jednorożca" (1963), "Morze, morze" (1978, za które otrzymała Nagrodę Bookera).
Filozofia.
Platonistka i egzystencjalistka; była jednym z niewielu w Wielkiej Brytanii filozofów nieanalitycznych (zob. filozofia analityczna). Jej zainteresowania filozoficzne, bliskie temu czym zajmowała się na polu literatury, koncentrowały się wokół religii i moralności, które stanowiły dla niej rodzaj platońskiego przedmurza przed światem, pozbawionym sensu i nie dającym się scalić w jedno.

</doc>
<doc id="303045" url="https://pl.wikipedia.org/wiki?curid=303045" title="45 Dywizjon Rakietowy Obrony Powietrznej">
45 Dywizjon Rakietowy Obrony Powietrznej

45 dywizjon rakietowy Obrony Powietrznej (45 dr OP) – samodzielny pododdział Wojska Polskiego.
Dywizjon sformowany w 1971 w Smołdzinie jako 45 dywizjon ogniowy OPK. Podlegał dowódcy 4 Gdyńskiej Brygady Rakietowej Obrony Powietrznej. Dywizjon rozformowany został w roku 1995.
Wyposażenie stanowił system rakietowy S-75M „Wołchow” produkcji radzieckiej.

</doc>
<doc id="303051" url="https://pl.wikipedia.org/wiki?curid=303051" title="46 Dywizjon Rakietowy Obrony Powietrznej">
46 Dywizjon Rakietowy Obrony Powietrznej

46 dywizjon rakietowy Obrony Powietrznej (46. dr OP) – samodzielny pododdział Wojska Polskiego.
Dywizjon sformowany w 1971 w Choczewie, podlegał dowódcy 4 Gdyńskiej Brygady Rakietowej Obrony Powietrznej. Jednostka rozformowana 28 grudnia 2001.
Historia.
Dywizjon powstał w 1971 roku jako 46 dywizjon ogniowy artylerii rakietowej w składzie 4 Brygady Artylerii Obrony Powietrznej Kraju w Gdyni. Pierwszym uzbrojeniem dywizjonu był przeciwlotniczy zestaw rakiet ziemia – powietrze średniego zasięgu typu S-75 "Wołchow".
Pierwsze strzelania bojowe na poligonie w ZSRR dywizjon odbył w marcu 1972 roku, kolejne w latach 1975, 1979, 1987.
Dywizjon wielokrotnie reprezentował brygadę w zawodach o tytuł "Mistrzowskiego Dywizjonu Ogniowego". W 1972 roku po raz pierwszy zdobył ten tytuł. Powtórzył w latach 1973–1976. We wrześniu 1986, w finale Zawodów Użyteczno–Bojowych na szczeblu WOPK, reprezentacja dywizjonu zajęła drugie miejsce.
W latach 1992-1996 dywizjon brał udział w ćwiczeniach na poligonie w Ustce (m.in. pod kryptonimem "Karat '94", "Karat '95", i "Szerszeń '96").
W wyniku restrukturyzacji Sił Zbrojnych jednostka została rozformowana 28 grudnia 2001 roku wraz z 4 Brygadą OP.
Wyposażenie.
System rakietowy S-75M "Wołchow" produkcji radzieckiej, w skład którego wchodziły:

</doc>
<doc id="303053" url="https://pl.wikipedia.org/wiki?curid=303053" title="Ustrój polityczny Łotwy">
Ustrój polityczny Łotwy

Łotwa jest wielopartyjną, republiką parlamentarno-gabinetową. Występuje tam trójpodział władzy. Władza legislacyjna jest w rękach jednoizbowego parlamentu, egzekutywa − prezydenta i rządu, a sądownicza − niezawisłych sądów.
Historia ustroju.
Łotwa uzyskała niepodległość w 1918 roku, kiedy to 18 listopada Rada Ludowa (pod kierownictwem Karlisa Ulmanisa) wydała oświadczenie o niezależnym bycie państwowym. Tworzeniem konstytucji nowego państwa zajęło się Zgromadzenie Ustawodawcze Łotwy, zdominowane przez ugrupowania socjaldemokratyczne i prawicowy Związek Chłopski (Ulmanis). Jej dziełem była konstytucja tymczasowa z 1 czerwca 1920 roku. Po pierwszych wyborach, parlament uchwalił konstytucję Łotwy 15 lutego 1922 r.
Ustrój republiki parlamentarno-gabinetowej wprowadzony przez konstytucję przetrwał jednak tylko 12 lat, ponieważ już w 1934 roku władzę w kraju przejął reżim autorytarny. W nocy z 15 na 16 maja miał miejsce zamach stanu przeprowadzony przez Ulmanisa. Wprowadzał on stan wojenny, zawieszał działalność partii politycznych i rozwiązywał parlament. Przez 6 lat sprawuje niepodzielnie władzę na Łotwie.
17 czerwca 1940 roku na tereny państw bałtyckich wkracza Armia Czerwona, która zmusza władze tych krajów do obsadzenia stanowisk państwowych posłusznymi agresorowi urzędnikami. W krótkim czasie następuje rozpisanie nowych wyborów parlamentarnych, w efekcie których nowo wybrane parlamenty państw bałtyckich kierują prośby do ZSRR o przyjęcie tych państw w poczet części składowych Kraju Rad.
Łotwa odzyskuje niepodległość na początku lat 90. 4 maja 1990 roku parlament łotewski wybrany na podstawie nowej ordynacji wyborczej uchwalił deklarację o przywróceniu niepodległości Łotwy. Przywrócono również obowiązywanie konstytucji łotewskiej z 1922 roku, 15 października 1998 dodano rozdział VIII − Podstawowe Prawa Człowieka.
Saeima.
Parlament Łotewski jest unikameralny, tzn. składa się z tylko jednej izby, którą stanowi "Saeima" (Sejm). Składa się on ze 100 posłów, wybieranych w czteroprzymiotnikowych wyborach, na kadencję trwającą 4 lata.
Sejm posiada władzę ustrojodawczą (może m.in. wprowadzać zmiany w konstytucji) i ustawodawczą (wydaje ustawy). Wybiera także prezydenta (którego może w każdym momencie odwołać), udziela wotum zaufania rządowi, mianuje sędziów (również Sądu Najwyższego) i członków Sądu Konstytucyjnego oraz Kontroli Państwowej.
System wyborczy.
Wybory do Sejmu odbywają się co 4 lata, w pierwszą sobotę października. Posłowie wybierani są w wyborach powszechnych, równych, bezpośrednich i tajnych. Podział mandatów odbywa się według systemu proporcjonalnego (metoda Saint-Laguë), a klauzula zaporowa (próg wyborczy) wynosi 5%.
Prawo wyborcze czynne przysługuje obywatelom, którzy ukończyli 18 lat, a prawo wyborcze bierne − 21 lat.
Prezydent.
Wybierany jest przez Sejm na kadencję trwającą 4 lata, musi mieć minimum 40 lat. Dopuszczalna jest tylko jedna reelekcja. W łotewskim systemie politycznym prezydent ma bardzo ograniczone uprawnienia. Do najważniejszych należą: prawo desygnowania kandydata na premiera oraz możliwość zainicjowania rozwiązania parlamentu (tutaj decyzję ostateczną podejmuje naród w referendum).
Prezydent może być w każdym momencie odwołany przez parlament. Do odwołania prezydenta potrzebna jest inicjatywa minimum 1/2 członków parlamentu i poparcie jej przez większość kwalifikowaną głosujących − 2/3 składu izby.
Prezydent może zawetować ustawę przyjętą przez parlament. Jeżeli uczyni to w ciągu 7 dni od przyjęcia ustawy (z własnej inicjatywy lub na żądanie 1/3 posłów), ustawa może być poddana pod głosowanie ludowe (na żądanie minimum 1/10 wyborców). Parlament może przełamać prezydenckie weto za pomocą większości 3/4 głosów lub też uniemożliwić mu jej wstrzymanie uchwalając pilność ustawy większością 2/3 głosów.
Wszystkie akty urzędowe prezydenta muszą mieć kontrasygnatę premiera lub odpowiedniego ministra.
Prezydenci Łotwy:
Gabinet Ministrów.
Gabinet Ministrów ("Ministru kabinets") pełni ogólną funkcję kierowniczą w państwie. Tworzy go desygnowany przez prezydenta kandydat na premiera. Odpowiada za swą działalność przed parlamentem i musi uzyskać jego zaufanie. Sejm może uchwalić wobec rządu (lub premiera) wotum nieufności, implikujące dymisję Gabinetu.
Gabinet Ministrów posiada konstytucyjne prawo, aby w przerwach pomiędzy sesjami parlamentu wydawać uchwały z mocą ustawy, które jednak muszą zostać w terminie trzech dni od otwarcia sesji przedłożone do zatwierdzenia Sejmowi.
Premierzy Łotwy:
Sąd Konstytucyjny.
Sąd to niezawisły organ władzy sądowniczej sprawujący nadzór nad hierarchiczną zgodnością aktów prawnych (m.in. ustaw z konstytucją). Składa się z 7 sędziów zatwierdzanych przez Sejm:
Kontrola Państwowa.
Jest to niezawisły organ kolegialny, którego członków mianuje parlament w identycznym trybie jak sędziów, przy czym zajmowanie urzędu ma charakter kadencyjny. Nadzoruje on działalność gospodarczą państwa.

</doc>
<doc id="303054" url="https://pl.wikipedia.org/wiki?curid=303054" title="64 Dywizjon Rakietowy Obrony Powietrznej">
64 Dywizjon Rakietowy Obrony Powietrznej

64 dywizjon rakietowy Obrony Powietrznej (64 dr OP) – samodzielny pododdział Wojska Polskiego.
Dywizjon sformowany został w 1973 w Helu-Borze jako 64 dywizjon ogniowy artylerii rakietowej.
Historia.
Zarządzeniem Szefa Sztabu Generalnego nr 057/Org. z 2 sierpnia 1973 i rozkazem dowódcy 2 KOPK nr 0101/Org. z 24 sierpnia 1973 w Centrum Szkolenia Specjalistów Artylerii i Radiotechniki przeszkolono kadrę dla nowo formowanych dywizjonów: 64 doar i 65 doar w Rozewiu.
W listopadzie 1974, do stacji kolejowej Hel, przybywają transportem kolejowym z ZSRR pierwsze przeciwlotnicze zestawy rakietowe PZR S-125M "Newa", będące zasadniczym sprzętem bojowym dla nowo formowanych dywizjonów.
W ramach restrukturyzacji Sił Zbrojnych, dywizjon został rozformowany w 1993 roku.

</doc>
<doc id="303056" url="https://pl.wikipedia.org/wiki?curid=303056" title="Abd al Malik">
Abd al Malik



</doc>
<doc id="303058" url="https://pl.wikipedia.org/wiki?curid=303058" title="68 Dywizjon Rakietowy Obrony Powietrznej">
68 Dywizjon Rakietowy Obrony Powietrznej

68 dywizjon rakietowy Obrony Powietrznej (68 dr OP) – samodzielny pododdział Wojska Polskiego.
Dywizjon sformowany został w 1974 w Łebie jako 68 dywizjon ogniowy artylerii rakietowej. Rozformowany w 1999.
Historia.
Rozkazem dowódcy WOPK nr 0188/Org. z 19 września 1974 w Centrum Szkolenia Specjalistów Artylerii i Radiotechniki przeszkolono kadrę dla nowo formowanych dywizjonów: 68 doar i 69 doar w Rowach.
W 1975 do stacji kolejowej Hel przybywają transportem kolejowym z ZSRR pierwsze przeciwlotnicze zestawy rakietowe PZR S-125M "Newa", będące zasadniczym sprzętem bojowym dywizjonu.
W ramach restrukturyzacji Sił Zbrojnych dywizjon został rozformowany w 1999 roku.
Wyposażenie.
Wyposażenie dywizjonu zmieniało się wraz z możliwościami finansowymi państwa oraz z rozwojem techniki wojskowej.
4 wyrzutnie rakiet NEWA, każda wyrzutnia po 4 rakiety.

</doc>
<doc id="303059" url="https://pl.wikipedia.org/wiki?curid=303059" title="69 Dywizjon Rakietowy Obrony Powietrznej">
69 Dywizjon Rakietowy Obrony Powietrznej

69 dywizjon rakietowy Obrony Powietrznej (69 dr OP) – samodzielny pododdział Wojska Polskiego.
Dywizjon sformowany został w 1974 w Rowach jako 69 dywizjon ogniowy artylerii rakietowej. Rozformowany w 1992.
Historia.
Rozkazem dowódcy WOPK nr 0188/Org. z 19 września 1974 w Centrum Szkolenia Specjalistów Artylerii i Radiotechniki przeszkolono kadrę dla nowo formowanych dywizjonów: 68 doar i 69 doar.
W 1975 do stacji kolejowej Hel przybywają transportem kolejowym z ZSRR pierwsze przeciwlotnicze zestawy rakietowe PZR S-125M "Newa", będące zasadniczym sprzętem bojowym dywizjonu.
W ramach restrukturyzacji Sił Zbrojnych, dywizjon został rozformowany w 1992 roku.

</doc>
<doc id="303061" url="https://pl.wikipedia.org/wiki?curid=303061" title="Parada Niepodległości">
Parada Niepodległości

Parada Niepodległości – doroczna obywatelska manifestacja w Gdańsku w dniu Narodowego Święta Niepodległości. Jest prawdopodobnie największą imprezą tego typu w kraju.
Po raz pierwszy Parada Niepodległości odbyła się w Gdańsku w 2003 i wzięło w niej udział ok. 6 tys. osób. W 2004 i 2005 w przemarszu uczestniczyło ok. 10 tys. gdańszczan. Trasa parady liczy ok. 1500 metrów i prowadzi od Targu Rybnego do Targu Drzewnego, gdzie znajduje się pomnik króla Jana III Sobieskiego i gdzie odbywają się uroczystości oficjalne. Po nich, na Targu Węglowym organizowane są imprezy towarzyszące. W 2005 była to m.in. inscenizacja bitwy ulicznej z powstania warszawskiego.
Najważniejszym założeniem Parady Niepodległości jest jej obywatelski charakter. Oznacza to, że w przemarszu może wziąć udział każdy bez konieczności wcześniejszych uzgodnień. Przed Paradą w 2003, organizatorzy mówili: "Parada ma być tak duża, jak duży jest kapitał społeczny w Gdańsku. Ma odzwierciedlać inicjatywę obywateli. Chcielibyśmy, aby ludzie pochwalili się tym, co mają najlepszego. Jeśli więc ktoś prowadzi np. sklep warzywny niech choćby wytnie ze styropianu wielką marchewkę, pomaluje ją na biało-czerwono i przyjdzie z nią. Jeśli jest grupa miłośników gołębi, może uświetnić ten dzień przychodząc z tymi ptakami. Ktoś, kto umie grać na jakimś instrumencie, niech zagra dla innych".
Parada Niepodległości jest organizowana przez Stowarzyszenie SUM w Gdańsku. Współorganizatorami jest blisko 100 organizacji i stowarzyszeń, a także Prezydent Miasta Gdańska.

</doc>
<doc id="303062" url="https://pl.wikipedia.org/wiki?curid=303062" title="84 Dywizjon Dowodzenia">
84 Dywizjon Dowodzenia

84 dywizjon dowodzenia (84 ddow) – pododdział Wojska Polskiego.
Sformowany 1 listopada 1988 w Gdyni - Grabówku.
Rozformowany razem z 4 Gdyńską Brygadą Rakietową Obrony Powietrznej w dniu 28 grudnia 2001 roku.
Struktura.
Stan w roku 1988

</doc>
<doc id="303067" url="https://pl.wikipedia.org/wiki?curid=303067" title="4 Gdyńska Brygada Rakietowa Obrony Powietrznej">
4 Gdyńska Brygada Rakietowa Obrony Powietrznej

4 Gdyńska Brygada Rakietowa Obrony Powietrznej (4 BR OP) – związek taktyczny Wojsk OPL Wojsk Obrony Powietrznej Kraju, a następnie Sił Powietrznych RP istniejący w latach 1951–2001.
Powstanie i historia 4 BR OP.
Rodowód 4 Gdyńskiej Brygady Rakietowej Obrony Powietrznej wywodzi się od utworzonego w 1951 w Gdyni, 60 Samodzielnego pułku artylerii przeciwlotniczej. Powstał on w oparciu o rozkaz szefa Sztabu Generalnego nr 0044/Org z 17 maja 1951 i wchodził w skład Marynarki Wojennej.
Zarządzeniem Nr 0015/ Org. dowódcy WOPK z 16 stycznia 1963 na bazie dotychczasowego pułku utworzono 60 Brygadę Artylerii Obrony Powietrznej Kraju.
3 sierpnia 1964 rozkazem dowódcy 2 Korpusu Obrony Powietrznej nr 0613 brygadę włączono w system dyżurów bojowych pełnionych w systemie Wojsk OPK. Gotowość bojowa do odpalenia rakiet dyżurnych osiągano wówczas w 6 minut. Ten niezwykle krótki czas reakcji ogniowej wynikał z faktu, iż Brygada swoje zadania wykonywała nie tylko w osłonie granic Polski, ale także granic Układu Warszawskiego.
1 września 1967 Brygada otrzymała sztandar, który w imieniu Rady Państwa wręczył dowódcy ówczesny wiceminister obrony narodowej – gen. Jerzy Bordziłowski.
Jednocześnie, zmieniono nazwę związku taktycznego na 4 Brygadę Artylerii Obrony Powietrznej Kraju im. Obrońców Wybrzeża. Od tamtej pory 1 września obchodzony był jako święto Brygady.
Etap pierwszy.
Pierwszy umowny okres rozwoju organizacyjnego Brygady trwał do 1970. 
Początkowo w skład Brygady wchodziły:
Etap drugi.
W 1970 rozpoczął się drugi umowny etap rozwoju organizacyjnego Brygady, który trwał do 1973. 1 lutego 1971 przyjęto nowy etat Brygady. Powstały kolejne dywizjony ogniowe wyposażone w przeciwlotnicze zestawy rakietowe średniego zasięgu typu S-75 "Wołchow":
Etap trzeci.
Trzeci etap rozpoczął się Zarządzeniem Szefa Sztabu Głównego nr 057/Org. z 2 sierpnia 1973. Zostały wtedy utworzone kolejne dwa dywizjony ogniowe:
Rok później na mocy rozkazu dowódcy WOPK nr 0188/Org. z 19 września 1974 powstają następne dwie jednostki:
Możliwości ogniowe tych dywizjonów pozwalały na wykrycie i zniszczenie celów na małych wysokościach i bardzo dobrze „uszczelniały” system obrony strefowej tworzony przez dotychczasowe dywizjony. 
Związek taktyczny znajdował się wówczas w okresie swojego największego rozwoju organizacyjnego, który trwał do roku 1990. Brygada wówczas składała się z dowództwa i sztabu oraz 14 dywizjonów.
Brygada wyposażona w przeciwlotnicze zestawy rakietowe typu "Wołchow" i "Newa" tworzyła strefę obrony powietrznej ciągnącą się wzdłuż polskiego wybrzeża od granicy wschodniej, aż do Ustki. Wykonywała ona wówczas zadania osłony wojsk operacyjnych, elementów ugrupowania bojowego WLOP i MW oraz ważnych obiektów rejonu Trójmiasta. 
W 1992 nazwę związku taktycznego zmieniono na 4 Brygadę Rakietową Obrony Powietrznej. Dwa lata później, Minister Obrony Narodowej, na wniosek dowódcy i władz miasta, nadał Brygadzie nazwę wyróżniającą – Gdyńska, w miejsce wcześniej anulowanego imienia "Obrońców Wybrzeża", podkreślając więź Brygady z tym regionem. Jednocześnie, decyzją MON nr 91 z 23 czerwca 1994 ustanowił 17 maja – dniem święta Brygady (utworzenie 60 Samodzielnego Pułku Artylerii Przeciwlotniczej).
10 lutego 1996, w siedemdziesiątą rocznicę nadania Gdyni praw miejskich, na Skwerze Kościuszki odbyła się uroczystość wręczenia Brygadzie nowego sztandaru. Jego fundatorami było społeczeństwo, zakłady pracy, instytucje, firmy, pracownicy cywilni Brygady, a także sami żołnierze. Przewodniczącym Komitetu Fundacyjnego został Wojciech Szczurek – przewodniczący Rady Miasta Gdyni, a rodzicami chrzestnymi: Tadeusz Zielonka – dyrektor Stoczni Remontowej „Nauta” w Gdyni oraz Franciszka Cegielska – prezydent miasta Gdyni.
Na przełomie stuleci w 4 Gdyńskiej BR OP skuteczne przeprowadzono całą serię bardzo trudnych, wymagających absolutnie najwyższych kwalifikacji zawodowych, nowych rodzajów strzelań doświadczalnych.
Etap czwarty – rozformowanie.
Rok 2001 był przełomowym w historii Brygady, ze względu na podjęte decyzje dotyczące jej likwidacji. Sukcesywnie wygaszono działalność w prawie wszystkich podległych jednostkach, by ostatecznie rozformować je we wrześniu 2001. Zgodnie z przyjętym planem likwidacji, pozostałe trzy dywizjony (21 dr – Puck, 25 dr – Dąbrówka i 65 dr – Rozewie) zostały operacyjnie podporządkowane dowódcy 3 Warszawskiej Brygady Rakietowej Obrony Powietrznej.
4 Gdyńska Brygada Rakietowa Obrony Powietrznej została rozformowana 28 grudnia 2001 roku.Po rozformowaniu 4. BR OP 65 Dywizjon Rakietowy Obrony Powietrznej zmienił miejsce dyslokacji z Rozewia na miejsce rozformowanej brygady w m. Gdynia i wszedł w struktury 3. Brygady Rakietowej Obrony Powietrznej. Do czasu rozformowania go decyzją MON nr Z-5/Org./P1 z dnia 28 stycznia 2011 roku oraz wykonawczym rozkazem Dowódcy Sił Powietrznych nr PF-95 z dnia 31 marca 2011 roku, czyli do 31 grudnia 2011 roku 65 dr OP kultywował tradycje 4. BR OP. 
1 stycznia 2012 na bazie rozformowanych jednostek wojskowych: 21 Dywizjonu Rakietowego Obrony Powietrznej w Pucku, 25 Dywizjonu Rakietowego Obrony Powietrznej w Nowym Dworze Wejherowskim oraz 65 Dywizjonu Rakietowego Obrony Powietrznej w Gdyni powstał 33 Dywizjon Rakietowy Obrony Powietrznej, który zgodnie z decyzą nr 37/MON Ministra Obrony Narodowej z dnia 16 lutego 2012 „przejmuje i z honorem kultywuje dziedzictwo tradycji” 4. Gdyńskiej Brygady Rakietowej Obrony Powietrznej.
Dowódcy.
60 Samodzielnego pułku artylerii przeciwlotniczej
60 Brygady Artylerii Obrony Powietrznej Kraju
4 Brygady Artylerii Obrony Powietrznej Kraju im. Obrońców Wybrzeża
4 Brygady Rakietowej Obrony Powietrznej
4 Gdyńskiej Brygady Rakietowej Obrony Powietrznej

</doc>
<doc id="303068" url="https://pl.wikipedia.org/wiki?curid=303068" title="NGC 7000">
NGC 7000



</doc>
<doc id="303069" url="https://pl.wikipedia.org/wiki?curid=303069" title="Skład atmosfery">
Skład atmosfery



</doc>
<doc id="303070" url="https://pl.wikipedia.org/wiki?curid=303070" title="Narses (Bizancjum)">
Narses (Bizancjum)

Narses (; ur. ok. 478, zm. ok. 573) – pierwotnie eunuch cesarski, następnie wysoki urzędnik ("praepositus sanctii cubilarii") i dowódca bizantyński. Pochodził z Persarmenii, części Armenii zajętej w 384 roku przez Persów.
Początkowo niewolnik-eunuch. Został urzędnikiem w cesarskim skarbcu. W latach (538–539) wspólnie z Belizariuszem dowodził wojskami posiłkowymi w Italii. Będąc zaufanym poddanym cesarzowej Teodory, żony cesarza bizantyjskiego Justyniana I, doszedł do najwyższych godności. Przyczynił się do stłumienia powstania Nika. Mianowany naczelnym wodzem na miejsce Belizariusza.
Został dowódcą armii bizantyńskiej w Italii, mimo że nie posiadał wykształcenia wojskowego i był w podeszłym wieku, odniósł szereg zwycięstw. W latach 552–555 rozbił Ostrogotów (Busta Gallorum 552, Cumae 555, Werona 562). Od 567 roku piastował stanowisko prefekta Italii. W czasie walk z Ostrogotami korzystał z pomocy Longobardów. Według "Historii Longobardów" Pawła Diakona popadłszy w niełaskę, nakłonił ich do opanowania Italii.
Został odwołany z urzędu na skutek skarg o nadużycia.
Był małego wzrostu i słabego zdrowia.

</doc>
<doc id="303071" url="https://pl.wikipedia.org/wiki?curid=303071" title="Teresa Ciepły-Wieczorek">
Teresa Ciepły-Wieczorek



</doc>
<doc id="303072" url="https://pl.wikipedia.org/wiki?curid=303072" title="Teresa Wieczorek">
Teresa Wieczorek



</doc>
<doc id="303073" url="https://pl.wikipedia.org/wiki?curid=303073" title="CA Technologies">
CA Technologies

CA Technologies (wcześniej "Computer Associates") – amerykański producent oprogramowania. Jest to trzecia co do wielkości firma software’owa, zatrudniająca w 2016 r. ok. 11,5 tys. pracowników.
Historia.
Przedsiębiorstwo założył w 1976 r. Charles Wang z trzema wspólnikami. CA miała najbardziej rozbudowaną ofertę oprogramowania na rynku, obejmującą w jej historii ok. 500 produktów, często mających prefiks CA w nazwie. Pierwszym był CA-SORT, program użytkowy dla maszyn mainframe. Pierwszym produktem dla komputerów osobistych był SuperCalc, jeden z pierwszych arkuszy kalkulacyjnych. Firma produkowała w latach 90. pakiet biurowy dla Microsoft Windows, który jednak nie zdobył większego udziału w rynku. Obecnie firma koncentruje się na aplikacjach dla biznesu, m.in. oprogramowaniu do zarządzania tożsamością i dostępem.
Computer Associates rozrastała się w dużej mierze poprzez kupowanie drobniejszych producentów oprogramowania – była pierwszą firmą w swojej kategorii, która przekroczyła miliard dolarów rocznej wartości sprzedaży.

</doc>
<doc id="303075" url="https://pl.wikipedia.org/wiki?curid=303075" title="Dekretacja">
Dekretacja

Dekretacja – zarządzenie odpowiedniej osoby, dotyczące zwłaszcza pism wpływających do komórki organizacyjnej, nadaje właściwy bieg dokumentacji wpływającej zgodnie z przyjętą instrukcją kancelaryjną lub innymi przepisami regulującymi obieg danego rodzaju dokumentów (np. księgowych).
Zgodnie z instrukcją kancelaryjną adnotacja umieszczana na piśmie (dokumencie) lub do niego dołączona, powinna wskazywać komórkę organizacyjną (osobę) odpowiedzialną za załatwienie danej sprawy. Może również określać sposób lub termin załatwienia sprawy.
Pisma przychodzące najpierw są rejestrowane a następnie przekazywane do dekretacji. W urzędzie administracji publicznej dekretacją zajmuje się kierownik urzędu lub wyznaczona przez niego osoba. Zadekretowane dokumenty przekazywane są następnie przez sekretariat do właściwych komórek organizacyjnych. Przesyłki zadekretowane do załatwienia przez komórkę organizacyjną mogą być przyjęte do załatwienia bezpośrednio przez kierownika komórki lub ponownie dekretowane innej osobie przy założeniu, że ponowna dekretacja nie może wprowadzać zmian w sposobie i terminie załatwienia sprawy. Zmiany może dokonać tylko dekretujący.
Sposób wykonania dekretacji jest zależny od obowiązującego w danej komórce organizacyjnej systemu kancelaryjnego. Dekretacje wykonane w systemie EZD (Elektroniczne Zarządzanie Dokumentacją) potwierdza się podpisem elektronicznym poprzez dołączenie danych identyfikujących imię, nazwisko i stanowisko osoby dokonującej tej czynności do dekretowanej treści.
Natomiast w systemie tradycyjnym dekretacji dokonuje się na przesyłkach w postaci papierowej. Polega ona na odręcznym umieszczeniu odpowiednich informacji bezpośrednio na przesyłce, wraz z datą i podpisem dekretującego. W systemie tym dopuszcza się możliwość korzystania z narzędzi informatycznych w celu dokonania dekretacji pod warunkiem późniejszego przeniesienia jej w formie dekretacji zastępczej na dokument w postaci nieelektronicznej.
W sądownictwie niektórych krajów wypisywaniem dekretacji zajmuje się asystent sędziego. W Polsce, zgodnie z przepisami prawa, zajmuje się tym bezpośrednio sędzia.
W księgowości dekretów używa się, aby ująć zdarzenie gospodarcze w systemie finansowo-księgowym firmy. Dekretując zdarzenie gospodarcze, np. wystawienie faktury kosztowej, osoba odpowiedzialna powinna oznaczyć dany dokument, np. fakturę, w ten sposób aby można było przenieść operację do systemu księgowego. Dekret powinien zawierać numery kont księgowych, na których powinna zostać umieszczona operacja gospodarcza, krótki opis operacji gospodarczej, podpis osoby dekretującej, datę zdarzenia gospodarczego i kwotę. Po zadekretowaniu zdarzenia gospodarczego, co najczęściej następuje poprzez wystawienie dekretu na danym dokumencie, np. fakturze lub poleceniu księgowania, taki dokument można wprowadzić do systemu księgowego, czyli zaksięgować.

</doc>
<doc id="303077" url="https://pl.wikipedia.org/wiki?curid=303077" title="Nadtlenek heksaminy">
Nadtlenek heksaminy



</doc>
<doc id="303079" url="https://pl.wikipedia.org/wiki?curid=303079" title="Nadtlenek urotropiny">
Nadtlenek urotropiny



</doc>
<doc id="303080" url="https://pl.wikipedia.org/wiki?curid=303080" title="Prędkość ekonomiczna">
Prędkość ekonomiczna

Prędkość ekonomiczna – prędkość (w sensie fizycznym: szybkość ruchu), która umożliwia przebycie najdłuższej trasy przy jak najmniejszym koszcie. Aby mówić o prędkości ekonomicznej musimy mieć zdefiniowane:
Rozwiązanie tego problemu zazwyczaj określa znalezienie takiej prędkości formula_1 w zależności od formula_2 by formula_3 – koszt całkowity był jak najmniejszy. W ogólności przestrzeń jest dość dowolna (np. nie musi to być trójwymiarowa przestrzeń kartezjańska) podobnie jak i sens wektorów formula_4 i formula_5
gdzie:
Klasycznym przykładem problemu minimalizacji kosztu jest określenie optymalnej prędkości podróżnej samolotów pasażerskich, samochodów, pojazdów nawodnych czy podwodnych. W tych sytuacjach koszty są związane z oporami środowiska, a także kosztem związanym z czasem podróży.

</doc>
<doc id="303082" url="https://pl.wikipedia.org/wiki?curid=303082" title="Horst Mahseli">
Horst Mahseli

Horst Lothar Mahseli, ps. "Antoś" (ur. 20 czerwca 1934 w Bytomiu, zm. 3 grudnia 1999 w Singen) – polski piłkarz, reprezentant Polski w latach 1955–1958, trener, oficer Wojska Polskiego.
Kariera.
Piłkarska.
Mahseli był wychowankiem Polonii Bytom, w której treningi rozpoczął w 1948 roku. W sezonie 1952 został włączony do drużyny seniorów, występującej wtenczas w I lidze. Mahseli zadebiutował w zespole 19 października 1952 roku w przegranym 1:0 meczu z Wisłą Kraków. W ciągu trzech lat gry dla Polonii, Mahseli zdobył mistrzostwo (1954) i wicemistrzostwo Polski (1952). W 1955 roku trafił wspólnie z klubowymi kolegami, Henrykiem Kempnym i Janem Bemem do Legii Warszawa. W nowym zespole zadebiutował 16 marca 1955 roku w wygranym 2:3 meczu 1/16 finału Pucharu Polski z Granatem Skarżysko-Kamienna, zaś pierwszą bramkę strzelił 13 maja 1967 roku w zwycięskim 0:4 spotkaniu z GKS–em Katowice. Mahseli grał dla „Legionistów” przez piętnaście sezonów. Zdobył z klubem w tym czasie trzykrotnie mistrzostwo (1955, 1956, 1968/1969), dwukrotnie wicemistrzostwo (1960, 1967/1968) i jeden raz trzecie miejsce mistrzostw Polski (1961) oraz czterokrotnie Puchar Polski (1955, 1956, 1964, 1966). W latach 1972–1973 pełnił rolę grającego trenera w Okęciu Warszawa, natomiast w 1974 roku prowadził Star Starachowice.
Reprezentacyjna.
Mahseli był reprezentantem Polski w latach 1955–1958. Zagrał w tym czasie w dziewięciu meczach. Zadebiutował w kadrze prowadzonej przez selekcjonera Ryszarda Koncewicza 29 maja 1955 roku w zremisowanym 2:2 spotkaniu z Rumunią. Ostatni mecz w reprezentacji zagrał 25 maja 1958 roku, kiedy to Polska przegrała 3:2 z Danią.
Życie prywatne.
Mahseli był absolwentem Politechniki Warszawskiej. Uzyskał tytuł inżyniera elektryki. Był również oficerem Wojska Polskiego w stopniu majora. W 1949 pod przymusem urzędowym zmieniono mu imię i nazwisko na Antoni Maseli. W 1958 przywrócono mu rodowe imiona i nazwisko, zaś dziesięć lat później dokonano zmiany imion na Antoni Jan Mahseli. W drugiej połowie lat 70 XX w. wyemigrował do Niemiec. Z chwilą wyjazdu powrócił do pisowni z chrztu, Horst Lothar Mahseli.

</doc>
<doc id="303083" url="https://pl.wikipedia.org/wiki?curid=303083" title="CTAP">
CTAP



</doc>
<doc id="303084" url="https://pl.wikipedia.org/wiki?curid=303084" title="Johannes Otzen">
Johannes Otzen

Johannes Otzen (ur. 8 października 1839 w Siesebye, Szlezwik-Holsztyn, zm. 8 czerwca 1911 w Berlinie) – niemiecki architekt. 
Życiorys.
Po ukończeniu studiów na politechnice w Hanowerze (1859–1862), pracował u swojego wykładowcy Konrada Wilhelma Hasego. Od 1878 był wykładowcą w Wyższej Szkole Budowlanej w Berlinie, a od 1904 do 1907 jej dziekanem.
Zrealizował wiele budowli sakralnych, z których pierwszą był kościół św. Jana w Hamburgu-Altonie (konkurs z 1869), a niektóre pozostałe to kościoły: Mariacki we Flensburgu (1878–1890), św. Gertrudy w Hamburgu (1885), Chrystusa Zbawiciela w Lipsku (1887), św. Pawła w Dessau-Roßlau (1889–1892), Świętego Krzyża (1888), Lutra (1893) i św. Jerzego (1893) w Berlinie. 
Projektował w stylistyce neogotyckiej, jednak niektóre późniejsze projekty bliższe są neoromanizmowi. Otzen jest autorem tzw. programu wiesbadeńskiego (niem. "Wiesbadener Programm"), dotyczącego projektowania kościołów mających jak najlepiej odpowiadać potrzebom kultu protestanckiego. Według założeń tego programu zaprojektował kościoły w Wiesbaden (Ringkirche, 1892–1894), Wuppertal-Elberfeld (1894–1898) i Mönchengladbach-Rheydt (1899–1904).

</doc>
<doc id="303088" url="https://pl.wikipedia.org/wiki?curid=303088" title="Dzienniki Hitlera">
Dzienniki Hitlera

Dzienniki Hitlera – sfałszowane dzienniki opublikowane przez dziennik Stern jako rzekomo spisane przez Hitlera.
Historia.
Dziennikarz Gerd Heidemann był kolekcjonerem nazistowskich artefaktów. Poprzez znajomych kolekcjonerów w 1980 roku nawiązał kontakt z fałszerzem Konradem Kujau, który ukrywał się pod pseudonimem Konrad Fischer. Dowiaduje się o istnieniu dzienników napisanych przez Hitlera. Pochodziły rzekomo od wschodnioniemieckiego generała, który przemycał je do Zachodnich Niemiec. Pierwszy tom wykonał w połowie lat siedemdziesiątych. Dziennikarz był zainteresowany znaleziskiem. Dzienniki rzekomo pochodziły z katastrofy samolotu.
Rankiem 21 kwietnia 1945 roku w Börnersdorf, małej wiosce na skraju Szwajcarii Saksońskiej, samolot transportowy Junkers Ju 352 rozbił się i eksplodował. Samolot należał do ostatniego kontyngentu lotniczego Kancelarii Rzeszy i miał za zadanie ewakuować osobisty sztab Adolfa Hitlera i dokumenty z kwatery głównej z Berlina do Obersalzbergu w południowej Bawarii na krótko przed zakończeniem drugiej wojny światowej. Dwaj dziennikarze, Gerd Heidemann i Thomas Walde po raz pierwszy odwiedzili Börnersdorf w listopadzie 1980 roku. W towarzystwie Stasi poszukiwali informacji na temat katastrofy od mieszkańców wioski. Heidemann udawał krewnego ofiary katastrofy.
Fakt katastrofy był uznawany przez dziennikarza jako dowód wiarygodności opowieści antykwariusza. Handlarz szybko odkrył, że opowiedziana historia jest uznawana przez dziennikarza za prawdziwą. Kiedy reporter ujawnił możliwość zgromadzenia dużej sumy pieniędzy na zakup od swojego wydawcy, antykwariusz wydał 61 kolejnych tomów dziennika. Początkowo kierownictwo Sterna odrzucało znalezisko Heidemanna. Wówczas zwrócił się z dziennikami Hitlera bezpośrednio do kierownictwa wydawnictwa Gruner + Jahr w celu otrzymania funduszy na zakup. Dziennikarz zawyżał kwoty, o które prosił antykwariusz. Wydawnictwo zapłaciło łącznie 9,34 miliona marek zachodnioniemieckich. Zakupiono 62 tomy pamiętników. Po otrzymaniu pieniędzy za spreparowane dzienniki Heidemann kupował drogie nieruchomości. Brytyjski dziennik „Sunday Times” nabył prawa wydawnicze od niemieckiej gazety.
Dzienniki od początku wzbudzały kontrowersje. Historycy stwierdzili, że Hitler, od kiedy cierpiał na chorobę Parkinsona, preferował dyktowanie zamiast własnoręcznego pisania. Kierownictwo gazety odpierało zarzuty, uznając dzienniki za prawdziwe. Wysoko postawieni eksperci, w tym niemiecki historyk Eberhard Jäckel i brytyjski profesor Hugh Trevor-Roper, wstępnie potwierdzili autentyczność zapisów. Jednak wielu biografów Hitlera i adiutantów kanclerza zaprzeczało prowadzeniu dzienników przez niego. Trzy z siedmiu tomów zostały zbadane w Federalnym Urzędzie Policji Kryminalnej w Wiesbaden oraz w Berlińskim Federalnym Urzędzie Badań Materiałowych. Okładki, papier i kleje zawierały materiały opracowane po II wojnie światowej. Analizy wszystkich trzech urzędów potwierdzały fałszerstwo. Dziennik zataił raport o fałszerstwie. Opublikowano tylko część ekspertyzy, która wydawała się potwierdzać autentyczność dzienników. W dniu 5 maja 1983 roku niemiecka Federalna Policja Kryminalna ogłosiła, że dzienniki są sfałszowane.
W maju 1983 roku Konrad Kujau został aresztowany przy granicy austriackiej. Został skazany na cztery lata i sześć miesięcy pozbawienia wolności za oszustwa i fałszowanie dokumentów. W 1988 roku został warunkowo zwolniony z więzienia po wykryciu raka. Dziennikarz Gerd Heidemann został skazany na cztery lata i osiem miesięcy pozbawienia wolności za oszustwa. Ostatecznie wydawnictwo Gruner &amp; Jahr poniosło ogromne straty finansowe, poważnie ucierpiał wizerunek pisma, a dwóch z trzech redaktorów naczelnych musiało zrezygnować. Jednak fałszerz w 1989 roku opracował dodatkowy dziennik. Rękopis został podarowany prywatnej kolekcji w Berlinie jako prezent od fałszerza. Sfałszowane dzienniki są przechowywane w archiwum wydawnictwa Gruner + Jahr, w Archiwum Federalnym w Koblencji, w Domu Historii w Bonn oraz w Muzeum Policji w Hamburgu.
Dzienniki w kulturze.
Historia została opowiedziana w niemieckim filmie Schtonk!.

</doc>
<doc id="303089" url="https://pl.wikipedia.org/wiki?curid=303089" title="Olap">
Olap



</doc>
<doc id="303096" url="https://pl.wikipedia.org/wiki?curid=303096" title="Macierz Hadamarda">
Macierz Hadamarda

Macierz Hadamarda – macierz kwadratowa, której elementami są wartości ±1 (czyli +1 lub –1) oraz której kolumny (równoważnie wiersze) są parami ortogonalne. Nazwa macierzy pochodzi od nazwiska matematyka francuskiego Jacques’a Hadamarda.
Macierz Hadamarda zwykle oznacza się symbolem formula_1 z indeksem np. formula_2
Przykłady.
W powyższej macierzy formula_6 oznacza liczbę formula_7 natomiast formula_8 liczbę formula_9
Macierz Hadamarda wymiaru formula_11 można uzyskać z macierzy Hadamarda wymiaru formula_12 za pomocą wzoru:
Macierze formula_14 zostały skonstruowane powyższą metodą, natomiast macierz formula_15 nie (rzeczywista macierz Hadamarda rzędu 6 nie istnieje).

</doc>
<doc id="303097" url="https://pl.wikipedia.org/wiki?curid=303097" title="Macierze Hadamarda">
Macierze Hadamarda



</doc>
<doc id="303098" url="https://pl.wikipedia.org/wiki?curid=303098" title="Gaston Bachelard">
Gaston Bachelard

Gaston Bachelard (ur. 27 czerwca 1884, zm. 16 października 1962) – francuski filozof nauki i poezji, który mimo niskiego pochodzenia i samouctwa osiągnął największe zaszczyty w Akademii Francuskiej. Miał wpływ na wielu późniejszych filozofów francuskich takich jak Michel Foucault, Louis Althusser, Dominique Lecourt i Jacques Derrida.
Życie i działalność.
Jako listonosz w Bar-sur-Aube głęboko zainteresował się najpierw fizyką, a następnie filozofią. W latach 1930-40 był profesorem w Dijon, W latach 1940–1945 jako pierwszy zajmował katedrę filozofii i historii nauki na Sorbonie.
Studia Bachelarda nad filozofią nauki w takich pracach jak "Le nouvel esprit scientifique" czy "La formation de l’esprit scientifique" stanowiły jego własną wizję epistemologii historycznej jako rodzaju psychoanalizy umysłu naukowego. Argumentował przeciw neopozytywizmowi i pewnym wpływowym formom neokantyzmu, że nauka nigdy nie posługuje się epistemologią: Immanuel Kant i Auguste Comte przenieśli pewne konsekwencje fizyki Newtona do filozofii, ale teraz fizyka Newtona została zastąpiona przez teorię względności – tak nauka nie jest po prostu powiększającym się zbiorem prawd, ale raczej twórczym dialogiem między badaczem a eksperymentem, czymś raczej dedukcyjnym niż indukcyjnym (zob. metoda hipotetyczno-dedukcyjna). Bachelard był racjonalistą w sensie kartezjańskim. Thomas Kuhn używa bachelardowskiego pojęcia "pęknięcia epistemologicznego" tak jak je zreintepretował Alexandre Koyré do skonstruowania swojego pojęcia paradygmatu naukowego.
W świecie analitycznej filozofii nauki psychologistyczna koncepcja historii nauki przedstawiona przez Bachelarda nie jest dobrze przyjmowana. Odbiera się ją często jako raczej mieszaninę rozważań o takich tematach jak poezja, sny, psychoanaliza, wyobraźnia niż jako zwyczajną epistemologię. Jest to zrozumiałe na tle tradycji brytyjskiego empiryzmu, dziwi jednak na tle popularności falsyfikacjonizmu Karla Poppera i w analitycznej filozofii nauki – z którym koncepcja Bachelarda jest zbieżna. Być może dlatego, że Bachelard przedstawia wizję badacza romantycznego i natchnionego, inaczej niż Popper.

</doc>
<doc id="303102" url="https://pl.wikipedia.org/wiki?curid=303102" title="Notacja Diraca">
Notacja Diraca

Notacja Diraca (nawiasy Diraca, notacja bra-ket) – wprowadzony w 1939 przez Paula Diraca do mechaniki kwantowej, sposób zapisywania działania form liniowych na stany kwantowe.
Działanie funkcjonału formula_4 na wektorze formula_8 zapisywane jest jako formula_9
Nazwy te biorą się z oznaczania iloczynu skalarnego dwóch stanów za pomocą nawiasu formula_10 Po angielsku nawias to "bracket", i stąd lewa i prawa część nawiasu to odpowiednio bra i ket. Notacja Diraca inspirowana była notacją używaną przez Grassmanna w operacjach na iloczynie skalarnym formula_11 prawie 100 lat wcześniej.
Przestrzeń wektorowa.
Wstęp.
Aby lepiej wyobrazić sobie, czym jest notacja Diraca, dobrze jest rozpatrzyć wektor formula_12 w trójwymiarowej przestrzeni wektorowej rozpiętej nad ciałem liczb rzeczywistych, co zapiszemy: formula_13
Wektor formula_12 może być zapisany jako liniowa kombinacja wektorów bazowych:
gdzie wektory formula_16 są liniowo niezależne (a więc tworzą bazę), a liczby formula_17 to odpowiadające im współrzędne.
W ogólności kiedy wektor formula_12 znajduje się w "N"-wymiarowej przestrzeni wektorowej nad ciałem formula_19 (gdzie formula_19 to np. formula_21 lub formula_22), wektor formula_12 jest nadal kombinacją liniową wektorów bazowych:
Jednak formula_12 może być wektorem w zespolonej przestrzeni Hilberta, a taka przestrzeń może mieć nieskończoną liczbę wymiarów. Wtedy w reprezentacji macierzowej byłoby nieskończenie wiele współrzędnych zespolonych. Przykładem takiej przestrzeni jest przestrzeń formula_26.
Notacja ket.
Zamiast używać standardowych symboli, notacja Diraca używa dla wektorów pionowych kresek i trójkątnych nawiasów: formula_27 Tak zapisane wektory nazywają się "ket", a czytane jako "ket-A". Można zapisać rozważany poprzednio wektor jako
co można zapisać w skrócie
gdzie formula_30 oznaczają odpowiednio wektory jednostkowe formula_31
Iloczyn skalarny i notacja ket.
Iloczynem skalarnym dwóch wektorów jest liczba zespolona. Notacja Diraca posiada specjalny zapis dla iloczynu skalarnego
W trójwymiarowej przestrzeni zespolonej z półtoraliniowym iloczynem skalarnym (jak przestrzeń formula_33)
gdzie formula_35 oznacza sprzężenie zespolone. W przypadku, gdy formula_36 iloczyn skalarny jest kwadratem długości tego wektora
W notacji Diraca iloczyn skalarny można podzielić na dwie części, „bra” i „ket”
gdzie formula_39 nazywane jest "bra" i czytane jako "bra-A", a formula_40 to ket.
Powodem, dla którego dzielimy iloczyn skalarny na bra i ket, jest to, iż obydwa obiekty mają swój własny sens i mogą być użyte w innym kontekście niż w iloczynie skalarnym. Można o nich myśleć na dwa sposoby.
Bra i kety jako macierze.
Dla przestrzeni wektorowej o skończonej liczbie wymiarów, używając ustalonych wektorów jednostkowych, iloczyn skalarnych można zapisać jako mnożenie macierzy postaci
Na tej podstawie można zdefiniować bra jako:
Sprzężenie hermitowskie bra to odpowiadające mu ket i vice versa:
ponieważ jeśli zastosuje się sprzężenie zespolone i transpozycje macierzy, to z:
otrzyma się:
Bra jako operator liniowy na ket.
Równoważną definicją jest przyjęcie, że bra jest funkcjonałem linowym na ket, czyli operatorem, który z ket produkuje liczbę zespoloną.
Inaczej mówiąc, przestrzeń wektorowa bra jest przestrzenią dualną do przestrzeni wektorowej ket, a odpowiadające sobie ket i bra są w relacji według twierdzenia Riesza.
Zastosowanie w mechanice kwantowej.
Aparat matematyczny mechaniki kwantowej w dużej części bazuje na algebrze liniowej:
Praktycznie wszystkie obliczenia w mechanice kwantowej zawierają wektory i operatory liniowe, dlatego można do nich wykorzystywać notację bra-ket. Pokazują to następujące przykłady:

</doc>
<doc id="303105" url="https://pl.wikipedia.org/wiki?curid=303105" title="Wartościowanie (logika)">
Wartościowanie (logika)

W logice wartościowanie to przypisanie wartości logicznej formułom zdaniowym języka na podstawie przypisania.
Mówi się o „ocenianiu” w rachunku zdań. Analogicznie mówi się o „” w rachunku predykatów pierwszego rzędu.
Przypisanie V zdań języka S nazywa się oceną, jeśli spełnione są następujące warunki:
(a) V (¬ A) = w jeśli V(A) = fa
(b) V (A → B) = w jeśli V(A) = f lub V(B) = w.
Jeśli formuła zdaniowa A jest spełniona przez wszystkie oceny, to A jest zdaniowo prawdziwe, lub tautologiczne.
Jeżeli wniosek B z wniosku A → B jest spełniony przez wszystkie oceny, które również spełniają przesłankę A, to wniosek jest również zdaniowo ważny. 

</doc>
<doc id="303114" url="https://pl.wikipedia.org/wiki?curid=303114" title="SS Normandie">
SS Normandie

SS Normandie – francuski liniowiec pasażerski zbudowany w okresie I 1931 – IV 1935, w stoczni w Saint-Nazaire we Francji do obsługi północnoatlantyckiej linii Hawr – Nowy Jork (koszty budowy 54 miliony USD). Dziewiczą podróż do Nowego Jorku odbył w maju 1935 roku. Uważany za szczytowe osiągnięcie architektury okrętowej i jeden z najpiękniejszych statków pasażerskich (tzw. linia konstrukcyjna Meyera). Był jednym z największych statków swoich czasów oraz zdobywcą Błękitnej Wstęgi Atlantyku w roku 1935. W czasie II wojny światowej został przemianowany na USS „Lafayette”, ale spłonął i zatonął w 1942 roku przy nabrzeżu nr 88 w porcie nowojorskim.
Budowa.
Konstruktorem kadłuba statku o pojemności 82 789 BRT był Amerykanin rosyjskiego pochodzenia Vladimir Yourkevitch. Kadłub ten odznaczał się mocno wklęsłymi wodnicami w części dziobowej ze zgrubieniem dolnej części dziobnicy, czyli gruszką. Pokład manewrowy dziobu z mechanizmami kotwicznymi i cumowniczymi nakryty był wypukłym pokładem ochronnym, który przechodził ku rufie w wielki łamacz fal; dopiero za nim znajdował się przedni pokład z dwoma półmasztami ładunkowymi.
Stocznia w Saint-Nazaire musiała się przygotować do budowy tak wielkiego statku. Zbudowano więc nową, 310-metrową pochylnię oraz największy na świecie suchy dok "Forme Écluse Joubert" (350 na 50 m). Został uruchomiony w 1934 roku specjalnie na potrzeby wielkiego liniowca (dlatego nazywano go również „Dokiem Normandie”).
Stępkę położono w styczniu 1931, a wodowanie nastąpiło w październiku 1932 roku. Nowością był napęd, w którym zastosowano przekładnię elektryczną. Kotły podawały parę do czterech turbin o mocy 40 000 KM każda, te zaś napędzały prądnice prądu przemiennego, trójfazowego, o napięciu ok. 6000 woltów. Cztery silniki elektryczne o mocy 29 MW każdy obracały śruby statku. Turbiny, po osiągnięciu pełnej mocy, dawały 2400 obrotów na minutę, zaś synchroniczne silniki obracały się w stosunku 1:10, robiąc maksymalnie 240 obr./min. Prędkość obrotowa śrub napędowych była regulowana przez zmianę częstotliwości prądu zasilającego silniki. Manewry siłownią były zautomatyzowane i kierowane z dwóch pulpitów, każdego dla pary śrub. Ten rodzaj napędu eliminował wibracje i hałas, ale był bardzo kosztowny. Na samo uzwojenie silników zużyto 193 tony miedzi. Do dnia dzisiejszego (r. 2018) nie skonstruowano statku pasażerskiego z silniejszym napędem elektrycznym.
Architekt Albert Sebille zaprojektował kształt trzech kominów i rufy, którą odtąd nazywano „rufą Normandie”. Nadbudowy były niezbyt wysokie, ale długie, półkoliste z przodu, związane z kadłubem w jednolitą bryłę. Ku rufie nadbudowa opadała pięcioma tarasami, również półkoliście zakończonymi. Oba maszty statku ustawione były na nadbudowie, a nie – jak dotychczas – przed i za nią. Kadłub pomalowano na czarno podkreślając wznos pokładów ku dziobowi, choć w rzeczywistości biegły one prawie poziomo. Trzeci komin transatlantyka nie służył do odprowadzania spalin, umieszczono go ze względów prestiżowych, a mieściły się w nim kabiny dla zwierząt przewożonych przez pasażerów.
Załogę stanowiło 120 osób pokładowej, 188 maszynowej, 974 hotelowej, kuchennej, służby zdrowia i innych. Na jej czele stało dwóch kapitanów (tylko jeden był dowódcą) i 64 oficerów. Kabiny pasażerskie dzieliły się na pięć klas: „de grande luxe”, „de luxe”, I, II („turystyczną”) i III. W trzech najwyższych klasach były 473 kabiny, 219 w turystycznej i tylko 102 w trzeciej. Prawie wszystkie kabiny miały łazienki. Instalacja wodna statku umożliwiała maksymalne zużycie godzinowe 42 ton wody gorącej, 100 ton wody zimnej i 300 ton wody sanitarnej. Do instalacji było podłączonych 320 wanien, 555 natrysków, 1900 umywalek i 842 węzły sanitarne (w tym zestawieniu nie uwzględniono pralni i kuchni pokładowej).
Wielka sala jadalna I klasy miała 86 m długości, 14 m szerokości i 9,5 m wysokości. Jej oświetlenie zapewniało 12 lamp w kształcie szklanych piramid. Ich światło odbijało się w ścianach wyłożonych szkłem kryształowym rżniętym i szlifowanym w różne wzory, co dawało efekt "feerie lumineuse". Strop sali wyłożony był pozłocistymi kasetonami, również podświetlonymi, a jej wystrój uzupełniały liczne rzeźby i płaskorzeźby z brązu.
Zgodnie z tradycją kuchni francuskiej również na pokładzie liniowego statku flagowego floty francuskiej położono olbrzymi nacisk na jakość usług kulinarnych. Załoga kuchenna składała się z szefa kuchni i jego trzech zastępców, 72 kucharzy-specjalistów, 76 pomocników kucharzy, 12 piekarzy, 12 cukierników, 3 lodziarzy oraz 8 wędliniarzy i rzeźników. Elektryczna kuchnia centralna statku wraz z przyległościami zajmowała powierzchnię rzędu 2000 m² i była w stanie wydawać 4100 głównych posiłków, przyrządzanych przy 32 piecach i 56 stanowiskach do gotowania. Kuchnia statku zużywała do 660 kWh energii elektrycznej. Załogę statku obsługiwała oddzielna kuchnia, przewidziana na 1300 osób.
Statek miał też szpital na 50 łóżek z salą operacyjną, pomieszczeniami zabiegowymi, laboratorium i apteką, a nawet chłodzoną kostnicą. Znajdowały się na nim również kino-teatr na 380 miejsc, drukarnia wydająca dziennik statkowy, jadłospisy i programy przedstawień, salony fryzjerskie i kosmetyczne, szereg sklepów z pamiątkami, słodyczami, galanterią, kwiaciarnia i księgarnia. W czołowej części nadbudowy mieściła się palmiarnia (tzw. ogród zimowy). Na statku były dwa baseny: jeden – klasy I – w głębi kadłuba (na pokładzie D) i drugi – klasy turystycznej – w rufowej części pokładu głównego.
W pierwszym roku eksploatacji "Normandie" wypracowała ponad 700 tysięcy dolarów zysku, a w następnym w 19 podróżach przewiozła 27 tysięcy pasażerów i osiągnęła zysk ponad 1 200 000 dolarów.
Przebudowa w 1936 roku.
Zimą 1935/36 roku „Normandie” wprowadzono do doku i rozpoczęto remont. Przede wszystkim wymieniono śruby – trzyłopatowe zastąpiono czterołopatowymi. Dzięki temu udało się wreszcie usunąć wibracje, które przy dużej szybkości występowały w rufowej części statku w czasie wszystkich dotychczasowych rejsów i były bardzo uciążliwe zwłaszcza dla pasażerów III klasy. Poprawiono aparaturę nagłaśniającą i akustykę pokładowego teatru. Zwiększono liczbę stolików w jadalni I klasy. W tym celu zrezygnowano z części wielkich szklanych ozdób, które stały w tej sali. Usunięto wielkie litery z imieniem statku, które stały między drugim i trzecim kominem. Dzięki temu można było zwiększyć ogrodzenie wokół kortu tenisowego. Spore zmiany zaszły w klasie turystycznej. Miały one związek ze zwiększeniem pojemności statku.
Kiedy „Normandie” wchodziła do służby, ze swoją pojemnością 79 280 BRT była największym statkiem świata. Jednak pod koniec 1935 roku było już wiadomo, że nowy statek Cunarda – Queen Mary, który miał wyjść w morze w następnym roku, będzie miał pojemność co najmniej 80 000 BRT. To zepchnęłoby „Normandie” na miejsce drugie. Dla francuskiego armatora było to nie do zaakceptowania. Zdecydowano o budowie w rufowej części pokładu łodziowego nowej nadbudówki mieszczącej salon klasy turystycznej (w miejscu starego salonu na pokładzie głównym stworzono nowe dwuosobowe kabiny). Podwyższono też o jeden pokład klatkę schodową klasy turystycznej. Można nią teraz było dojść do nowego salonu. Dzięki tym zmianom pojemność statku wynosiła teraz 82 799 BRT i „Normandie” nadal pozostała największym statkiem na świecie. Nie na długo. W 1940 roku Cunard wprowadził do służby Queen Elizabeth o pojemności 83 673 BRT – największy w historii statek pasażerski .
Błękitna Wstęga Atlantyku.
W latach trzydziestych XX wieku w walce o Błękitną Wstęgę uczestniczyły brytyjskie, niemieckie, włoskie i francuskie linie żeglugowe. „Normandie” sięgała po nią pięciokrotnie:
by ostatecznie przegrać w roku 1938 z „Queen Mary” Cunarda. Brytyjczycy dzierżyli puchar do roku 1952, kiedy to ostatecznie oddali go Amerykanom (statek „United States”).
Pożar i zagłada statku.
Żywot „Normandie” był krótki. We wrześniu 1939 roku, na wieść o wybuchu wojny, Amerykanie zatrzymali statek w porcie nowojorskim. Po upadku Francji rząd Stanów Zjednoczonych internował załogę, zaś 12 grudnia 1941 roku zarekwirował transatlantyk i przekazał go US Navy celem przekształcenia w transportowiec dla wojska. Nazwę zmieniono na USS „Lafayette”, upamiętniając bohatera obu narodów.
Po południu 9 lutego 1942 roku podczas przebudowy na transportowiec wojenny w porcie nowojorskim na statku wybuchł wielki pożar. Z powodu nieumiejętnie prowadzonej akcji gaśniczej, do kadłuba transatlantyku dostały się duże ilości wody, które na skutek działania efektu powierzchni swobodnej spowodowały utratę stateczności i przewrócenie się statku na burtę.
Oficjalnie za możliwe przyczyny pożaru uznano zaniedbania i partactwo podczas przebudowy. Dopatrywano się też ataku dywersantów niemieckich, bądź sabotażu agentów francuskiego rządu Vichy. Amerykański dziennikarz i pisarz Carl Sifakis uważa nawet, że podpalenie liniowca było dziełem amerykańskiej mafii, która miała w ten sposób obrazowo wykazać, że niepodzielnie panuje nad dzielnicami portowymi Nowego Jorku. Skłoniło to jakoby władze do podjęcia negocjacji z przebywającym w więzieniu bossem Luckym Luciano. Na skutek podjętej współpracy z wojskowymi, mafia zaczęła wspierać wysiłek wojenny w portowych dzielnicach Nowego Jorku, a Lucky Luciano został po wojnie ułaskawiony za „patriotyczną postawę”.
Po ścięciu nadbudówek i masztów, 4 sierpnia 1943 przystąpiono do podnoszenia statku, który odzyskał pływalność 15 września. Koszt operacji podniesienia wyniósł 4,75 miliona dolarów. Statek został przeholowany do stoczni Marynarki na Brooklynie, gdzie stwierdzono, że z uwagi na zły stan kadłuba, naprawa lub konwersja na inną jednostkę jest nieopłacalna. Po wojnie armator odmówił przyjęcia statku i za to w ramach rekompensaty otrzymał dawny niemiecki transatlantyk „Europa”, który wszedł do eksploatacji jako „Liberté”, a nadto 13 milionów dolarów odszkodowania. Po próbach ratowania statku, ku czemu skłaniało się wielu Amerykanów, 11 października 1945 „Lafayette” został skreślony z listy floty i 3 października 1946 roku sprzedany przez US Navy za 161 680 dolarów na złom. Do października 1947 roku został pocięty na złom w Newark.

</doc>
<doc id="303121" url="https://pl.wikipedia.org/wiki?curid=303121" title="Odwzorowanie logistyczne">
Odwzorowanie logistyczne

Odwzorowanie logistyczne (ang. "logistic map") – funkcja odwzorowująca przedział jednostkowy w siebie:
dana przepisem:
gdy wartości parametru "k" spełniają warunek:
Funkcja ta jest klasycznym przykładem prostego układu dynamicznego zachowującego się chaotycznie. Znajduje zastosowanie np. w badaniach dynamiki liczebności populacji.
Niech "x"0 będzie dowolnie wybraną liczbą z przedziału (0,1), zaś ("x""n") ciągiem iteracji funkcji "f" na tej liczbie:
Dla różnych wartości początkowych "x"0 otrzymuje się różne ciągi. Jednak okazuje się, że ogólny charakter ciągu nie ma związku z wartością początkową, ale zasadniczo zależy od wartości parametru k odwzorowania.
Dla parametru "k"&lt;1 wartość funkcji jest mniejsza od argumentu co najmniej z czynnikiem "k":
zatem ("x""n") jest ciągiem malejącym co najmniej tak szybko, jak ciąg geometryczny, i zbieżnym do zera. Wartość 0 „przyciąga” kolejne wyrazy ciągu ("x""n"), jest więc (jednopunktowym) atraktorem przekształcenia.
Dla parametru "k"=1 nadal każdy ciąg iteracji przekształcenia logistycznego jest malejący (i zbieżny do zera), ale zmienia się charakter tej zbieżności – stosunek kolejnych wyrazów ciągu dąży do jedności:
a więc ze zbliżaniem się kolejnych wyrazów do zera zbieżność jest coraz wolniejsza. Punkt zero jest „na krawędzi” utraty charakteru atraktora.
Dla parametru 1&lt;"k"≤2 liczba zero nadal jest punktem stałym przekształcenia logistycznego (niezależnie od wartości "k" jest "f"(0)=0), jednakże z atraktora zmienia się w repeler – zamiast „przyciągać” do siebie kolejne wartości, „odpycha” je. W sąsiedztwie zera ciąg iteracji staje się rosnący:
Równocześnie w pozostałej części dziedziny iteracje nadal dają ciąg malejący:
Punkt formula_9 jest wspólną granicą wszystkich ciągów iteracji odwzorowania logistycznego, otrzymanych dla każdego punktu startowego "x"0 – jest więc nowym atraktorem odwzorowania.
Dla parametru 2&lt;"k"≤3 charakter ciągów ("x""n") komplikuje się – przestają być monotoniczne. Na przykład dla parametru "k"=2,5 i punktu startowego "x"0=0,1 otrzymuje się ciąg:
Granicą tego ciągu jest:
Gdy parametr k przekracza wartość 3, punkt formula_11 traci dotychczasowy charakter atraktora (podobnie jak stracił go punkt 0, gdy "k" przekroczył 1). Pojawiają się dwa nowe punkty przyciągania – atraktor przekształcenia staje się dwupunktowy z basenem przyciągania formula_12 Rozdwojenie to nosi nazwę bifurkacji.
Dwupunktowy atraktor oznacza, że ciągi ("x""n") powstające w iteracji odwzorowania logistycznego "f" przestają być zbieżne do ustalonej granicy. W zamian kolejne wyrazy "każdego" takiego ciągu zaczynają oscylować pomiędzy oboma punktami atraktora, zbliżając się coraz bardziej na przemian do każdego z nich.
Przy dalszym zwiększaniu parametru k zachodzą dalsze komplikacje charakteru ciągów ("x""n") i kolejne rozdwojenia punktów atraktora. Przy tym są one coraz częstsze – jeśli przez "k""n" oznaczyć wartości parametru "k", odpowiadające kolejnym bifurkacjom, to różnice pomiędzy wyrazami ciągu ("k""n") stają się coraz mniejsze:
Co więcej, przyrosty te maleją w sposób wyraźnie uporządkowany: stosunek kolejnych różnic zbieżny jest do pewnej stałej:
zwanej stałą Feigenbauma.
Kolejne różnice ciągu ("k""n") zachowują się więc asymptotycznie jak wyrazy ciągu geometrycznego, zatem sam ciąg ("k""n") zachowuje się (w granicy) jak pewien szereg geometryczny. W szczególności, ponieważ iloraz 1/δ jest mniejszy od jedności, szereg ten jest zbieżny – zatem ciąg ("k""n") jest zbieżny. Jego granicą jest:
Gdy parametr "k" osiąga tę wartość, atraktor staje się dziwny: liczba punktów atraktora rośnie do nieskończoności, zaś sam atraktor staje się fraktalem (zbiorem samopodobnym). Równocześnie iteracje odwzorowania stają się chaotyczne, nie ma żadnego stałego wzorca w otrzymywanych ciągach ("x""n").
Powyżej wartości K pojawia się tzw. okno stabilności, tj. przedział wartości parametru "k", którym odpowiada zwyczajny atraktor (skończony stabilny cykl wartości "x"). Dowolny ciąg iteracji ("x""n") zaczyna zbiegać się do tego cyklu. Przy dalszym zwiększaniu parametru "k" iteracje znów doznają bifurkacji, zwiększających liczbę punktów atraktora, co kończy się znowu przejściem w stan chaosu. Za nim znajdują się kolejne okna stabilności przedzielane krytycznymi wartościami "k", którym odpowiadają dziwne atraktory i chaos.
Ostatnie okno stabilności rozpoczyna się od wartości parametru formula_16 W tym oknie odwzorowanie logistyczne ma stabilny cykl (atraktor) trzypunktowy, który – tak jak wszystkie poprzednie – ze wzrostem parametru "k" podwaja się, by w końcu przejść w chaos.
Dla parametru "k"=4 układ jest chaotyczny, dziwny atraktor pokrywa cały przedział (0;1).
Wszystkie opisane zjawiska przedstawia zbiorczo zamieszczony wyżej wykres bifurkacji. Na wykresie tym oś pozioma odpowiada wartościom parametru "k" zmieniającym się od 0 do 4, zaś oś pionowa wartościom "x" od 0 do 1. Zaczernione piksele przedstawiają punkty atraktora (cyklu stabilnego) iteracji odwzorowania logistycznego przy ustalonej wartości "k". Dla wartości "k", dla których punktów w atraktorze jest wiele, ich rozmieszczenie przedstawiono skalą szarości (im więcej punktów w obrębie piksela, tym piksel ciemniejszy).

</doc>
<doc id="303124" url="https://pl.wikipedia.org/wiki?curid=303124" title="Z/">
Z/



</doc>
<doc id="303126" url="https://pl.wikipedia.org/wiki?curid=303126" title="Konfederatka">
Konfederatka



</doc>
<doc id="303129" url="https://pl.wikipedia.org/wiki?curid=303129" title="Vine Deloria Jr.">
Vine Deloria Jr.

Vine Deloria Jr. (ur. 26 marca 1933, zm. 13 listopada 2005) – profesor teologii i prawa, amerykański naukowiec i działacz społeczny, historyk, filozof, adwokat praw amerykańskich Indian, znany pisarz i publicysta. Z pochodzenia Indianin z plemienia Siuksów (Lakota). Specjalizował się w kwestiach tubylczych praw traktatowych, suwerenności plemiennych narodów i pierwotnych religii Indian Ameryki Północnej. Głosił potrzebę większego szacunku i zrozumienia dla tradycyjnej wiedzy ludów pierwotnych i indiańskich sposobów widzenia świata, wypowiadał się krytycznie o relacjach władz USA i świata nauki z tubylczymi Amerykanami. Jeden z najbardziej znanych współczesnych Siuksów i najbardziej cenionych tubylczych intelektualistów Ameryki Płn.
Życiorys.
Urodzony w Martin w Dakocie Pd. w rodzinie wodzów i duchownych z plemienia Siuksów, miał pójść w ślady ojca – protestanckiego duchownego. W młodości uznał jednak, że – będąc członkiem plemienia Siuksów z rezerwatu Standing Rock – więcej zdziała dla dobra Indian jako prawnik, niż jako duchowny. Po ukończeniu studiów teologicznych na Iowa State University (1963) – jeszcze jako student prawa – został działaczem indiańskiego ruchu Red Power i dyrektorem wykonawczym Krajowego Kongresu Indian Amerykańskich (NCAI, 1964-1967), a następnie współzałożycielem i dyrektorem Fundacji Prawnej Tubylczych Amerykanów (NARF, 1970). W 1970 ukończył prawo na University of Colorado i po okupacji Wounded Knee w rezerwacie Pine Ridge (1973) bronił m.in. przywódców Ruchu Indian Amerykańskich (AIM). Zabiegał też o przestrzeganie tradycyjnych praw rybackich Indian z Wybrzeża Północno-Zachodniego USA i o zwrot indiańskim plemionom tubylczych zabytków i szczątków ludzkich przechowywanych w amerykańskich muzeach.
Przez blisko pół wieku był ekspertem, badaczem i wykładowcą na wielu uniwersytetach (wiele lat na University of Arizona (1978-90), do emerytury w 2000 roku na University of Colorado w Boulder). Był wielokrotnie nagradzanym autorem ponad 20 książek (w tym bestsellera "Custer Died for Your Sins", uhonorowanego w 1969 Nagrodą Pulitzera) oraz znanym i cenionym – choć zarazem prowokującym i często kontrowersyjnym – publicystą. Był m.in. członkiem zarządu nowojorskiego Muzeum Amerykańskich Indian (od 1977), członkiem rady Narodowego Muzeum Indian Amerykańskich (NMAI, otwartego 21 września 2004 w Waszyngtonie) i aktywnym członkiem wielu innych organizacji działających na rzecz Indian.
Jego poglądy, wizje i publikacje wywierały przez całą drugą połowę XX w. znaczący i pozytywny wpływ na opinię społeczną o prawach, historii, kulturze i osiągnięciach Indian oraz na politykę władz federalnych i stanowych USA wobec tubylczych Amerykanów (w tym na treść "ustawy o wolności religijnej Indian amerykańskich" (AIRFA, 1978), "ustawy o samorządności Indian" (1988), "ustawy o ochronie i repatriacji grobów tubylczych Amerykanów" (NAGPRA, 1990). Był jednym z najbardziej znanych i szanowanych Indian XX w., jednym z najwybitniejszych współczesnych intelektualistów Ameryki Północnej, porównywanym z Martinem Lutherem Kingiem i nazywanym "papieżem amerykańskich Indian".
Mimo swej pomnikowej roli "głosu współczesnych Indian" umiał zachować skromność, umiar i poczucie humoru. Uwielbiał muzykę "country &amp; western", w weekendy pasjonował się meczami koszykówki, dużo palił. Od lat chorował na serce. Przed śmiercią w swoim domu w Golden, w stanie Kolorado pozostawił żonie Barbarze niemal gotowe do druku maszynopisy książek o tak różnej tematyce, jak filozofia Carla Gustava Junga, historia i kultura Siuksów oraz możliwości tradycyjnej indiańskiej medycyny.
Jego najstarszy syn, Philip Deloria, jest znanym indiańskim działaczem, naukowcem i twórcą, profesorem historii i studiów amerykańskich na University of Michigan w Ann Arbor, autorem książek "Playing Indian" oraz "Indians in Unexpected Places".

</doc>
<doc id="303131" url="https://pl.wikipedia.org/wiki?curid=303131" title="Vine Deloria">
Vine Deloria



</doc>
<doc id="303133" url="https://pl.wikipedia.org/wiki?curid=303133" title="Janusz Reiter">
Janusz Reiter

Janusz Stanisław Reiter (ur. 6 sierpnia 1952 w Kościerzynie) – polski dyplomata, ekspert ds. stosunków międzynarodowych, publicysta, ambasador RP w Niemczech (1990–1995) i USA (2005–2007).
Życiorys.
W 1971 ukończył Liceum Ogólnokształcące w Kościerzynie, po czym podjął studia na Uniwersytecie Warszawskim. W 1977 został absolwentem germanistyki na Wydziale Neofilologii tej uczelni. Był dziennikarzem „Życia Warszawy” w latach 1977–1981. Przez kilka lat pracował jako tłumacz, następnie od 1984 do 1989 zajmował się publicystyką w „Przeglądzie Katolickim”. W 1989 pracował w „Polityce Polskiej”, następnie do 1990 w „Gazecie Wyborczej” i w Telewizji Polskiej. Od 1980 był działaczem NSZZ „Solidarność”. Brał udział w redagowaniu podziemnego czasopisma „Solidarność Narodu”.
Od 1990 do 1995 sprawował urząd ambasadora Polski w Niemczech. W 1996 współtworzył Radę Polityki Zagranicznej, której członkiem był do 2001. W latach 1996–1999 był komentatorem politycznym tygodnika „Rheinischer Merkur”. W 1996 założył think tank Centrum Stosunków Międzynarodowych. W 2005 został ambasadorem Polski w Stanach Zjednoczonych, odwołano go w 2007. W 2008 był specjalnym wysłannikiem do spraw zmian klimatu, pełnił też obowiązki wiceprezesa zarządu przedsiębiorstwa Presspublica.
Od 2010 do 2013 ponownie zajmował stanowisko prezesa Centrum Stosunków Międzynarodowych, następnie objął funkcję przewodniczącego rady fundacji CSM. Jest autorem i współautorem publikacji książkowych i prasowych. Publikował m.in. we „Frankfurter Allgemeine Zeitung”, „Die Weltwoche”, „The Washington Post”, „The Wall Street Journal”, „Die Zeit”, a także w polskiej prasie.
Żonaty z Hanną, ma dwie córki. Podkreśla swój kaszubski rodowód. Został odznaczony Krzyżem Wielkim Zasługi z Gwiazdą i Wstęgą Orderu Zasługi Republiki Federalnej Niemiec. Wyróżniony tytułem honorowego obywatela Kościerzyny.

</doc>
<doc id="303135" url="https://pl.wikipedia.org/wiki?curid=303135" title="Mark Hamill">
Mark Hamill

Mark Richard Hamill (ur. 25 września 1951 w Oakland w Kalifornii) – amerykański aktor, scenarzysta, producent filmowy i reżyser. Najbardziej znany z roli Luke’a Skywalkera w "Gwiezdnych wojnach" George’a Lucasa (Części IV–IX: ', ', ', ', ' i '). Podkładał głos w filmach i serialach animowanych, w tym na jako Joker / Jack Napier w serialu "Batman" ("Batman The Animated Series"), a także w grach komputerowych jako Joker w ', ' i jako Watcher (obserwator Wojny) w "Darksiders".
W 2018 otrzymał własną gwiazdę w Alei Gwiazd w Los Angeles znajdującą się przy 6834 Hollywood Boulevard.
Życiorys.
Wczesne lata.
Urodził się w Oakland w Kalifornii jako jedno z siedmiorga dzieci Virginii Suzanne (z domu Johnson; 1927–1998) i kapitana United States Navy Williama Thomasa Hamilla (ur. 1927). Wychowywał się z dwoma braćmi – Willem i Patrickiem oraz czterema siostrami – Terry, Jan, Jeanie i Kim. Jego ojciec miał angielskich, szkockich, irlandzkich i walijskich przodków, a jego matka była szwedzkiego i angielskiego pochodzenia. Praca ojca powodowała częste zmiany zamieszkania. Naukę rozpoczął w Walsingham Academy i Poe Middle School. W wieku 11 lat przeniósł się do bloku 5900 Castleton Drive w San Diego w Kalifornii, gdzie uczęszczał do Hale Junior High School. Po pierwszym roku w James Madison High School, jego rodzina przeniosła się do Wirginii, a Hamill chodził do Annandale High School. Gdy jego ojciec stacjonował w Japonii, Hamill uczęszczał do Yokohama’s High School i był członkiem Drama Club przy Nile C. Kinnick High School, którą ukończył w 1969. Później rozpoczął studia w Los Angeles City College na kierunku dramatu.
Kariera.
Po występie w jednym z odcinków serialu CBS "Dyrektor szkoły" ("Headmaster", 1970) z Andym Griffithem i sitcomie NBC "Bill Cosby Show" ("The Bill Cosby Show", 1970), wystąpił jako Kent Murray w operze mydlanej ABC "Szpital miejski" ("General Hospital", 1972-73), a potem jako Doobie w sitcomie ABC "The Texas Wheelers" (1974-75).
Kiedy Robert Englund po przesłuchaniach do roli w dramacie wojennym Francisa Forda Coppoli "Czas apokalipsy" ("Apocalypse Now") szedł przez korytarz, odbywały się także przesłuchania do filmu George’a Lucasa '. Wśród kandydatów do roli Luke’a znajdowali się: Andrew Stevens, Robby Benson, Will Seltzer, Robert Englund, Charles Martin Smith i William Katt. Wówczas Englund zdał sobie sprawę, że jego przyjaciel Mark Hamill, byłby idealny do roli Luke’a Skywalkera. Zasugerował więc Hamillowi, by stanął do castingu; Hamill zrobił tak i otrzymał rolę. Za kreację Luke’a Skywalkera zdobył dwie nagrody Saturna; w ' (1980) i potem w "" (1983).
Po sukcesie "Gwiezdnych wojen", okazało się, że publiczność identyfikuje go ściśle z rolą Luke’a Skywalkera, po której stał się idolem nastolatek i pojawił się w magazynach dla nastolatek takich jak „Tiger Beat”. Powrócił na ekran w głównej roli w komedii sensacyjnej "Corvette Summer" (1978) z Annie Potts, dramacie wojennym "Wielka czerwona jedynka" ("The Big Red One", 1980) jako szeregowy Griff u boku Lee Marvina i Roberta Carradine oraz dramacie muzycznym Ronalda F. Maxwella "Noc, kiedy w Georgie zgasły światła" ("The Night the Lights Went Out in Georgia", 1981) z Kristy McNichol i Dennisem Quaidem.
W 1980 pojawił się gościnnie w "Muppet Show" ("The Muppet Show"), a potem także w serialach: "Niesamowite historie" ("Amazing Stories", 1986) i "Nowa seria Alfred Hitchcock przedstawia" ("The New Alfred Hitchcock Presents", 1987).
W 1981 zebrał pochlebne recenzje za swoje występy na scenie w sztukach na Broadwayu: "Amadeusz" jako Wolfgang Amadeus Mozart i "Człowiek słoń" ("The Elephant Man") jako John Merrick u boku Kevina Conwaya. W 1985 za rolę Tony’ego Harta w "Harrigan n 'Hart" był nominowany do Drama Desk Award. Na początku roku 1986 trafił na scenę off-Broadwayowską Union Square Theatre jako Gordon Miller w przedstawieniu "Room Service". W 2003 powrócił na Broadway – Coconut Grove Playhouse jako Michael Minetti w spektaklu "Six Dance Lessons in Six Weeks" z Rue McClanahan.
W sierpniu 2018 dołączył do obsady serialu stacji History "Templariusze" ("Knightfall") jako Talus, weteran zakonu.
Życie prywatne.
W 1976 spotykał się z Koo Stark. 17 grudnia 1978 poślubił higienistkę stomatolog Marilou York. Mają trójkę dzieci: dwóch synów – Nathana Eliasa (ur. 25 czerwca 1979) i Griffina (ur. 4 marca 1983) oraz córkę Chelseę Elizabeth (ur. 27 lipca 1988).

</doc>
<doc id="303137" url="https://pl.wikipedia.org/wiki?curid=303137" title="Rēzekne">
Rēzekne



</doc>
<doc id="303138" url="https://pl.wikipedia.org/wiki?curid=303138" title="Jan Ignacy Modrzewski">
Jan Ignacy Modrzewski

Modrzewski Jan Ignacy (ur. 6 kwietnia 1869 w Siedlcach, zm. 29 marca 1962 w Lublinie) – polski lekarz chirurg, senator RP IV kadencji w latach 1935–1938 z województwa lubelskiego.
Życiorys.
Szkołę średnią ukończył w Siedlcach, a w 1893 r. uzyskał dyplom lekarza na Cesarskim Uniwersytecie Warszawskim. Kontynuował naukę w Paryżu i Berlinie. Pracę zawodową rozpoczął w 1895 r. jako ordynator oddziału chirurgicznego Szpitala Żydowskiego, a od 1905 r. Szpitala św. Wincentego a Paulo w Lublinie. Brał udział jako lekarz chirurg w wojnie rosyjsko-japońskiej, I wojnie światowej i wojnie polsko-bolszewickiej. W czasie I wojny światowej został ranny pod Horodenką. Był ordynatorem szpitala wojskowego w Karsie. 
Niemal przez cały okres dwudziestolecia międzywojennego, a także po wojnie do 1946 r. pracował w szpitalu szarytek w Lublinie, od 1930 r. na stanowisku dyrektora. W czasie II wojny światowej pracował w przychodni chirurgicznej, w 1940 r. został (na krótko) aresztowany przez Niemców. Zorganizował doraźną pomoc lekarską po masakrze więźniów politycznych w więzieniu na zamku przez ustępujące z Lublina wojska niemieckie 22 lipca 1944 r. Pracował zawodowo do 1958 r. w przychodni chirurgicznej (do 88 roku życia).
Zasłużył się w dziedzinie chirurgii wprowadzając nowe metody operacyjne i najnowsze osiągnięcia techniki w zakresie narzędzi chirurgicznych. W bardzo krótkim czasie w 1908 r. opanował w Wiedniu radiologię i jako pierwszy sprowadził do Lublina aparat Roentgena, zaś w 1921 r. opracował własnej konstrukcji refleks-radiometr, służący do określenia promieni X, wytworzonych przez lampę Roentgena.
Działalność społeczna.
Brał czynny udział w życiu społecznym i politycznym.
W okresie I wojny światowej był organizatorem i prezesem Związku Wojskowych Polaków w Okręgu Zakaukaskim. Po wojnie dwukrotnie radnym miasta Lublina, w 1930 r. został posłem na sejm z listy BBWR, z ramienia tegoż klubu został w 1931 r. członkiem Trybunału Stanu, w 1935 r. został senatorem IV kadencji. W działalności społecznej zajmował się sprawami szpitalnictwa, higieny, samorządu i kultury. 
Był aktywnym działaczem, a przez cztery lata prezesem Izby Lekarskiej w Lublinie, a także zarządzie Naczelnej Izby Lekarskiej w Warszawie. Należał do komitetu redakcyjnego „Medycyny Społecznej i Klinicznej”. 
Brał czynny udział w zorganizowaniu Muzeum Lubelskiego, do którego przekazał eksponaty sztuki wschodniej, przywiezione z wojny rosyjsko-japońskiej, a po wojnie był członkiem Wojewódzkiego Komitetu Ocalenia Niszczejącego Majdanka. Należał do wolnomularskiej loży lubelskiej, a po jej rozwiązaniu był członkiem warszawskiej loży „Kopernik”.

</doc>
<doc id="303146" url="https://pl.wikipedia.org/wiki?curid=303146" title="Mu’awija I">
Mu’awija I

Mu’awija ibn Abi Sufjan (ur. 602, zm. 680) – założyciel dynastii Umajjadów, kalif 661–680. Jego ojcem był Abu Sufjan Ibn Harb, natomiast synem i następcą Jazid I.
Życiorys.
W 657 roku starł się z panującym kalifem Alim w bitwie pod Siffin. Do roku 660 piastował urząd namiestnika Syrii. Podczas panowania Alego sam ogłosił się kalifem. Za swą siedzibę obrał Damaszek.
Opinie w islamie.
W szerszych kręgach sunnickich Mu’awija I jest uznawany za postać kontrowersyjną, lecz pozytywną. Był on fundatorem sunnickiego kalifatu Umajjadów. Wystąpił przeciwko Alemu, chcąc ukarać zabójców Usmana. Według szyitów postać zdecydowanie negatywna. Tak jak uprzednio Aiszy zarzuca mu się otwartą rebelię przeciwko panującemu pierwszemu imamowi szyitów i ostatniemu z czterech kalifów prawowiernych Alemu, który ze śmiercią trzeciego kalifa nie miał nic wspólnego. Szyici odrzucają argument iż Mu’awija chciał jedynie pomścić nagłą śmierć Usmana, zwracając uwagę na fakt, iż gubernator Syrii zareagował na nią tylko po wyborze Alego jako kalifa, tak więc jego akcje były podyktowane animozjami wobec Alego i jego następców, a także chęcią przejęcia władzy, a nie dobrymi intencjami. Po śmierci Alego Muawija zerwał umowę z Hasanem (którego otruł) i nominował własnego syna Jazida jako następcę, co doprowadziło z kolei do śmierci drugiego syna Alego, Husajna w bitwie pod Karbalą. Z jego rozkazu ustanowiono przeklinanie Alego w każdym meczecie podczas piątkowych modłów, tradycję, która trwała do końca dynastii Umajjadów.

</doc>
<doc id="303147" url="https://pl.wikipedia.org/wiki?curid=303147" title="Margines społeczny">
Margines społeczny



</doc>
<doc id="303149" url="https://pl.wikipedia.org/wiki?curid=303149" title="Kalifat kordobański">
Kalifat kordobański



</doc>
<doc id="303154" url="https://pl.wikipedia.org/wiki?curid=303154" title="Alexander Bain (filozof)">
Alexander Bain (filozof)

Alexander Bain (ur. 11 czerwca 1818 w Aberdeen, zm. 18 września 1903 w Aberdeen) – szkocki filozof, psycholog i pedagog ze szkoły Johna Stuarta Milla, logik, gramatyk i nauczyciel retoryki.
Życiorys.
Mimo że był synem tkacza i samoukiem, udało mu się ukończyć Marischal College w Aberdeen, gdzie został profesorem. Radykalny kontynuator myśli Milla, z którym przez wiele lat się przyjaźnił.
Założyciel sławnego czasopisma filozoficznego "Mind".
Poglądy.
Główna jego zasługa leży w badaniach psychologicznych, gdzie jako jeden z pierwszych podniósł bliski związek zjawisk psychologicznych z fizjologicznymi. Ścisłe jego obserwacje miały ogromną wartość dla późniejszych badaczy.
Będąc wybitnym psychologiem, Bain opracował problem aktywności świadomości, woli i innych zjawisk psychicznych. W swych badaniach psychologicznych wykorzystywał on asocjacjonizm J. St. Milla.

</doc>
<doc id="303155" url="https://pl.wikipedia.org/wiki?curid=303155" title="Splot (tkanina)">
Splot (tkanina)



</doc>
<doc id="303156" url="https://pl.wikipedia.org/wiki?curid=303156" title="Stosunek oralny">
Stosunek oralny



</doc>
<doc id="303157" url="https://pl.wikipedia.org/wiki?curid=303157" title="Ardaszir I">
Ardaszir I

Ardaszir I ("gr. Artakserks") – władca Persji założyciel dynastii Sasanidów (224/226-241).
W 224 r. w bitwie pod Hormizdeganem pokonał ostatniego króla Partów - Artabana IV i tym samym zakończył epokę panowania Arsacydów w Persji. W 226 r. zajął Ktezyfont i ogłosił się Szachinszachem "Wielkim Królem, Królem Królów". W ciągu kilku następnych lat usunął z Persji opozycję wewnętrzną - zwolenników Partów - i rozpoczął suwerenne rządy nad imperium.
W 230 zajął miasto Nisibis należące w tym czasie do Cesarstwa rzymskiego i następnie podjął dalszą ekspansję w głąb Syrii. Wyprawa ta została zatrzymana jednak przez skuteczny kontratak Rzymian. Po tym wydarzeniu sędziwy król przekazał tron swemu synowi Szapurowi I.

</doc>
<doc id="303159" url="https://pl.wikipedia.org/wiki?curid=303159" title="Grupa SU(2)">
Grupa SU(2)

Grupa SU(2), czyli specjalna grupa unitarna rzędu 2 – grupa macierzy unitarnych o wyznaczniku równym 1.
Reprezentacja fundamentalna tej grupy składa się z macierzy wymiaru formula_1 o wyrazach ze zbioru liczb zespolonych, tj.
gdzie np. formula_3 to liczba sprzężona do formula_4
Inne reprezentacje grupy tworzą macierze wyższego wymiaru, przy tym ich generatory spełniają identyczne warunki komutacyjne jak generatory reprezentacji fundamentalnej (omówiono to w artykule).
Działaniem grupowym w każdej reprezentacji jest operacja mnożenia macierzy. Elementem neutralnym grupy w danej reprezentacji jest macierz jednostkowa (o wymiarze równym wymiarowi macierzy tej reprezentacji). Elementem odwrotnym jest macierz odwrotna dodanej macierzy.
Grupa formula_5 jest podgrupą w grupie macierzy unitarnych formula_6 która z kolei jest podgrupą pełnej grupy liniowej formula_7Centrum grupy formula_5 jest izomorficzne z grupą cykliczną formula_9
Topologia.
Grupa formula_5 jest rozmaitość różniczkową wymiaru 3, jednospójną i zwartą; jako grupa jest grupą Liego: grupa macierzy formula_5 jest grupą ciągłą, tzn. elementy macierzy należących do grupy są wyrażone za pomocą funkcji różniczkowalnych i ciągłych, należnych od 3 parametrów liniowo niezależnych. Algebra Liego su(2) związana z grupą Liego formula_5 posiada formula_13 generatory formula_14
Reprezentacja fundamentalna grupy SU(2).
Generatory.
Generatory algebry Liego formula_15 dla reprezentacji fundamentalnej grupy formula_5 wyrażają się poprzez macierze wymiaru 2 × 2; najczęściej wybiera się jako generatory macierze Pauliego mnożone przez 1/2, tj.
czyli
Reguły komutacji generatorów.
Generatory te spełniają reguły komutacji:
gdzie formula_24 – komutator.
Reguły komutacji można zapisać za pomocą wzoru
gdzie: formula_26 oznacza tzw. symbol antysymetryczny:
Reguły antykomutacji:
gdzie formula_34 – delta Kroneckera
Stałe struktury.
Z postaci komutatora widać, że tensor antysymetryczny wyznacza stałe struktury grupy, tzn.
– stałe te (prawie) zupełnie determinują strukturą multiplikatywną grupy (tj. wyniki mnożenia elementów grupy przez siebie). Generatory formula_36 definiują algebrę Liego formula_37 tworząc jej bazę. Macierze te nie są jedynymi macierzami formula_38 które spełniają te same warunki komutacji.
Inne reprezentacji grupy formula_5.
Możliwe są więc także różne reprezentacje macierzowe tej samej grupy: generatorami tych reprezentacji są macierze wymiaru większego niż 2, które spełniają te same reguły komutacyjne co generatory wymiaru formula_40 – te ostatnie nazywa się generatorami reprezentacji fundamentalnej (definiującej) grupy formula_41
Macierz SU(2) wyrażona za pomocą generatorów.
Dowolną macierz grupy formula_5 w jej reprezentacji wymiaru formula_43 można wyrazić za pomocą eksponenty
gdzie:
Uwaga 1: Wykładnik w eksponencie powyższego wzoru przedstawia sumę macierzy antyhermitowskich bezśladowych (np. dla reprezentacji fundamentalnej formula_40 generatorami są macierze Pauliego, mnożone przez odpowiednie współczynniki – w efekcie w eksponencie mamy macierz antyhermitowską bezśladową) – jest to warunek konieczny, by generowana macierz była unitarna; bezśladowość zapewnia, że wyznacznik generowanej macierzy jest równy 1 – dlatego generowania jest "specjalna" macierz unitarna.
Uwaga 2: Grupa formula_5 jest grupą zwartą, zależną od 3 liniowo niezależnych parametrów formula_54 które należą do zbioru zwartego formula_55 przy czym:
Zobacz też.
Grupy
Inne

</doc>
<doc id="303161" url="https://pl.wikipedia.org/wiki?curid=303161" title="Szapur I">
Szapur I

Szapur I (? – 272) – władca Persji z dynastii Sasanidów, syn Ardaszira I. Panował samodzielnie w okresie 241–272. Wcześniej prawdopodobnie współrządził z ojcem. Dążył do odbudowania dawnej potęgi Persji, przyjął tytuł "szachinszach eran ud aneran" ("król królów Ariów i nie-Ariów"). Rozpoczął likwidację niezależnych księstw powstałych w czasach panowania dynastii Arsacydów osadzając w nich swoich krewnych jako namiestników. W roku 241 rozpoczął wojnę z cesarstwem rzymskim podbijając prowincję Mezopotamia i Syrię. W 243 Rzymianie zdołali odzyskać część utraconego terytorium. Po roku 253 wojska Szapura podbijają Antiochię oraz część Kapadocji. W 256 podbił Armenię.
W wygranej bitwie pod Edessą Szapur I pojmał cesarza Waleriana I, jedynego cesarza rzymskiego, który dostał się do niewoli i w niej zmarł. Jako niewolnik Walerian służył Szapurowi za podnóżek, gdy ten wsiadał na konia.
W czasie swego panowania zbudował wiele miast. Za jego czasów działał w Persji prorok Mani.

</doc>
<doc id="303162" url="https://pl.wikipedia.org/wiki?curid=303162" title="Grupa SO(2)">
Grupa SO(2)

Grupa SO(2), specjalna grupa ortogonalna rzędu 2 – grupa macierzy ortogonalnych stopnia 2 o wyznaczniku 1. Macierze te mają postać
gdzie:
Działaniem grupowym jest operacja mnożenia macierzy.
Parametryzacja grupy SO(2).
Grupa ta jest parametryzowalna przez parametr formula_5
Parametrowi formula_7 można nadać sens kąta obrotu na płaszczyźnie. Grupa SO(2) jest więc grupą obrotów na płaszczyźnie.
Grupa macierzy SO(2) jest izomorficzna z grupą liczb zespolonych o module 1, tj. z grupą liczb postaci formula_8
Grupa Liego SO(2).
Grupa macierzy SO(2) z nawiasem Liego zadanym przez komutator
staje się grupą Liego formula_10 Generatorem tej grupy jest macierz
Każdą macierz grupy formula_12 wymiaru formula_13 można otrzymać z eksponenty generatora, mnożonego przez parametr formula_7

</doc>
<doc id="303164" url="https://pl.wikipedia.org/wiki?curid=303164" title="Hormizd I">
Hormizd I

Hormizd I (zm. 273) – władca Persji z dynastii Sasanidów (272 – 273), syn i następca Szapura I. W latach 252 - 272 sprawował w imieniu ojca zarząd nad podbitą w 252 roku Armenią. 

</doc>
<doc id="303165" url="https://pl.wikipedia.org/wiki?curid=303165" title="Seks oralny">
Seks oralny

Seks oralny, miłość francuska – zachowanie seksualne polegające na pieszczeniu ciała partnerki lub partnera, a w szczególności narządów płciowych oraz innych stref erogennych, z użyciem języka i ust. Seks oralny występuje we wszystkich orientacjach seksualnych. Rozróżniane jest fellatio (oralne pieszczenie męskich narządów płciowych) oraz cunnilingus (oralne pieszczenie żeńskich narządów płciowych).
Język potoczny.
Seks oralny ma wiele określeń w języku potocznym. Często używany jest zamiennie termin "seks francuski", a bardziej kolokwialne formy to np. "obciągać", "robić laskę", "robić loda" (fellatio), "robić minetę" (cunnilingus). Coraz częściej także w Europie używa się amerykańskiego słowa "blowjob". Frazy z angielskiego "to go down on somebody" czy "to give head" dotyczą obu płci. Natomiast określenie "pocałunek francuski", podobnie jak angielskie "french kiss", nie ma wydźwięku seksualnego i oznacza jedynie pocałunek z użyciem języka.
Rozpowszechnienie.
Według badań Zbigniewa Izdebskiego niemal połowa Polaków uprawiała kiedykolwiek seks oralny. Najbardziej rozpowszechniona jest ta forma seksualności w województwach mazowieckim i małopolskim, zaś najrzadziej w podlaskim. Do wytrysku do ust przyznaje się 24% badanych.
W czasach prehistorycznych seks oralny prawdopodobnie nie był rozpowszechniony, o czym świadczy powstanie dwóch szczepów wirusa opryszczki pospolitej – wargowego i narządów płciowych.
Znaczenie.
Seks oralny jako możliwość stymulacji partnera i doprowadzenia go do orgazmu jest przez wielu ludzi odbierana jako atrakcyjne urozmaicenie życia seksualnego. Występuje także często podczas gry wstępnej, np. w celu osiągnięcia erekcji przez mężczyznę lub nawilżenia sromu przez kobietę.
Praktyki te mogą być odbierane przez oboje partnerów jako bardzo intensywne, ponieważ narządy płciowe mogą być przez usta i język pieszczone z dużą dokładnością, pozwalającą na wiele sposobów stymulacji. Jest to bardzo intymny gest, gdyż strona aktywna ma bezpośredni kontakt z zapachem i smakiem genitaliów.
Seks oralny należy oprócz stosunków dopochwowych do najbardziej rozpowszechnionych praktyk seksualnych i jest od dawna praktykowany. Ponieważ nie dochodzi do penetracji, niektórzy nie postrzegają go jako „prawdziwy” seks. Były prezydent USA Bill Clinton twierdził, że nie miał stosunków seksualnych z Monicą Lewinsky, ponieważ dochodziło jedynie do kontaktów oralnych. W terminologii prawnej seks oralny, podobnie jak spółkowanie, jest klasyfikowany jako obcowanie płciowe.
Do zalet seksu oralnego należy to, że nie jest możliwe za jego pomocą zapłodnienie i z tej przyczyny nie jest wymagana antykoncepcja. Inną zaletą jest fakt, że praktykujący decyduje, jak daleko zamierza się posunąć. Te dwa aspekty bezpieczeństwa powodują, że seks oralny jest popularny wśród młodzieży oraz w trakcie seksu grupowego. Niektórzy mężczyźni i kobiety nie uważają jednak tej formy kontaktów seksualnych za przyjemne i odrzucają możliwość pieszczenia regionów genitalnych za pomocą ust.
W kilku kulturach starożytnych, także takich, w których inne praktyki seksualne były tolerowane, seks oralny był odrzucany, przynajmniej oficjalnie. Być może było to spowodowane większą możliwością infekcji z powodu mniejszych możliwości higienicznych – drobne infekcje wówczas często miały skomplikowane skutki wskutek nierozwiniętej medycyny.
Techniki.
Fellatio.
Męskie narządy płciowe, przede wszystkim penis, ale też moszna, mogą być w celu seksualnej stymulacji za pomocą warg i języka ssane, lizane, całowane i brane do ust. Możliwe jest stymulowanie żołędzi za pomocą okrężnych ruchów języka, to samo dotyczy trzonu penisa oraz moszny. Praktykowane jest również penetrowanie ust (irrumatio) i wykonywanie ruchów frykcyjnych bądź ruchów głową w tył i przód. Często oralna stymulacja penisa połączona jest z pieszczeniem genitaliów za pomocą rąk.
Podczas uprawiania fellatio może dojść do wytrysku, co powinno zachodzić jedynie przy obopólnej zgodzie partnerów. Wytrysk w ustach przez część osób nie jest akceptowany, natomiast przez innych odbierany jako akceptowalne zachowanie intymne.
Cunnilingus.
Żeńskie narządy płciowe mogą być stymulowane za pomocą ust i języka. Znaczną rolę, większą niż w przypadku stosunków waginalnych, może odegrać pieszczenie łechtaczki. Także wargi sromowe oraz wejście do pochwy mogą być bezpośrednio stymulowane podczas seksu oralnego. Poprzez tę formę kontaktów seksualnych wiele kobiet dochodzi do orgazmu z większą łatwością niż ma to miejsce w przypadku klasycznego seksu. Jest to związane z szerokimi możliwościami stymulacji przez partnera oraz z łatwym dostępem do łechtaczki, której pieszczenie dla wielu kobiet jest niezbędne do osiągnięcia orgazmu. Cunnilingus często jest połączony z pieszczotami manualnymi, w tym penetracją za pomocą palców.
Pozycja 69.
Pozycja, w której dochodzi do jednoczesnej stymulacji oralnej obojga partnerów, nosi nazwę „pozycji 69”, ze względu na podobieństwo w kształcie do arabskich cyfr 6 i 9. Istnieje kilka wariantów pozycji – partnerzy mogą leżeć obok siebie na boku lub też pod sobą, przy czym częściej spotykany jest wariant z kobietą na górze. Wariant ze stojącym mężczyzną, utrzymującym partnerkę głową w dół nosi nazwę „kaskadowe 69”.
Seks oralny w pozycji 69 dla wielu jest źródłem dodatkowej przyjemności, jest też obiektem fantazji seksualnych. Jest to częsty element gry wstępnej, jednak wiele osób nie preferuje tej formy kontaktów ze względu na brak możliwości skupienia się na dawaniu bądź odbieraniu przyjemności.
Anilingus.
Odbyt pierwotnie nie zalicza się co prawda do organów płciowych, jednak jego stymulacja ustami lub językiem, tzw. anilingus, należy do oralnych technik seksualnych. Innym określeniem jest pochodzące z angielskiego "rimming". Istnieje wiele wariantów, od delikatnych kontaktów z otoczeniem odbytu do intensywnej penetracji językiem. Kontakty analno-oralne wielu osobom sprawiają przyjemność, gdyż odbyt jest niezwykle czułym miejscem ciała człowieka, z wieloma zakończeniami nerwów.
Anilingus, w jeszcze większym stopniu niż zwykły seks oralny, jest kontrowersyjny ze względu na uwarunkowania kulturowe. Dla niektórych może jednak być źródłem satysfakcji seksualnej i urozmaiceniem życia erotycznego, pod warunkiem zachowania niezbędnej higieny, która jest w tym wypadku niezwykle istotna.
Kwestie zdrowotne.
Uprawianie seksu oralnego prawdopodobnie zwiększa ryzyko raka jamy ustnej i gardła u osób posiadających więcej niż 5 partnerów. Pacjenci, u których wykryto wirusa w śluzówce, uprawiali seks oralny dziesięciokrotnie częściej niż średnia.
Poprzez stosunek oralny mogą być przenoszone także choroby weneryczne, takie jak opryszczka, kiła i rzeżączka. Poza tym kontakty oralno-genitalne zwiększają ryzyko zarażenia się wirusem zapalenia wątroby typu B, a przede wszystkim poprzez anilingus wirusem zapalenia wątroby typu A.
Prawdopodobieństwo zarażenia się poprzez kontakty oralne wirusem HIV jest stosunkowo niewielkie, mimo to wskazane jest, szczególnie przy częstej zmianie partnerów, zaniechanie kontaktu ust ze spermą oraz użycie prezerwatywy. Należy także unikać uprawiania "cunnilingus" podczas menstruacji oraz w razie skaleczenia.
Z powodu bezpośredniego kontaktu ust z narządami płciowymi seks oralny wymaga szczególnego zachowania higieny. Przed stosunkiem należy zadbać o czystość okolic genitalnych. Wyjątkowej higieny wymaga przede wszystkim "anilingus", który powinien być wykonywany jedynie bezpośrednio po kąpieli, w przeciwnym wypadku wzrasta ryzyko zakażenia.
Religia.
Chrześcijaństwo.
Katolicyzm dopuszcza stosunki oralne tylko pod określonymi warunkami. Kościół katolicki dopuszcza wszelką aktywność seksualną jedynie pomiędzy małżonkami – dotyczy to także seksu oralnego. Uprawianie seksu oralnego jest dopuszczalne jedynie w ramach gry wstępnej, pod warunkiem, że stosunek zakończy się wytryskiem w pochwie kobiety.
W protestantyzmie seks oralny, również jako akt oddzielny od stosunku dopochwowego, jest dozwolony, jednak podobnie jak każda inna forma aktywności seksualnej, może odbywać się wyłącznie w małżeństwie. Podejmowanie czynności seksualnych poza małżeństwem, obojętnie od ich rodzaju, stanowi z definicji grzech cudzołóstwa.
Świadkowie Jehowy uważają, że uprawianie seksu oralnego jest zarezerwowane wyłącznie dla małżeństw, przy czym każdy małżonek podejmuje w tej sprawie osobistą decyzję, zgodną z sumieniem drugiej osoby. W związku z tym, uprawianie seksu oralnego poza obrębem małżeństwa jest niedozwolone jako jeden z aspektów rozpusty (gr. "porneia") i stanowi podstawę do wykluczenia ze zboru.
Islam.
Kwestia seksu oralnego jest w islamie kontrowersyjna – niektórzy przywódcy religijni uważają tę formę aktywności seksualnej za dozwoloną, inni nie. Ogólne zasady islamu stwierdzają jednak, że czynności, które nie są wymienione w Koranie jako zabronione, są dozwolone ("makruh"), dotyczy to także stosunków oralnych.

</doc>
<doc id="303167" url="https://pl.wikipedia.org/wiki?curid=303167" title="Alfons XI">
Alfons XI

Alfons XI (hiszp. "Alfonso XI", ur. 13 sierpnia 1311 w Salamance, zm. 26 marca 1350 w Gibraltarze) – król Kastylii i Leónu w latach 1312–1350.
Był czwartym synem króla Ferdynanda IV i jego żony Konstancji Portugalskiej.
Śmierć młodego króla Ferdynanda IV zmusiła jego matkę Marię de Molina do pokierowania losami królestwa, tym razem w imieniu wnuka i z pomocą drugiego syna i szwagra. Gdy wszystkich zabrakło, Alfons liczył zaledwie 10 lat i wydawało się, że królestwo się rozpadnie. Tak się nie stało dzięki społeczeństwu przywiązanemu do państwa kastylijskiego i dziedzicznej monarchii.
Alfons ożenił się w 1325 z Konstancją Manuel, którą szybko odprawił. Powtórnie ożenił się w 1326 z Marią Portugalską, córką Alfonsa IV Dzielnego. Jednak jego prawdziwą miłością była kochanka - Eleonora de Guzman.
W 1325 Alfons XI przejął osobiste rządy, a następnie w krwawy sposób rozprawił się ze wszystkimi, którzy w jego imieniu sprawowali do tej pory władzę. Dla wzmocnienia państwa Alfons XI przeprowadził cały szereg reform prawnych poczynając od uznania procedur prawa rzymskiego za obowiązujące w królestwie. Zamki znajdujące się w posiadaniu możnych miały podlegać królewskiej kontroli, ustanowiono funkcję sędziów królewskich obejmującą cały kraj oraz wprowadzono nowy podatek od sprzedaży (alcabala).
Reformy te wzmocniły państwo i podniosły jego prestiż, jednocześnie wywołując zaniepokojenie władców Grenady, którzy przy pomocy oddziałów marokańskich zaatakowali tereny należące do królestwa Kastylii i Leónu, zdobywając w 1333 Gibraltar. Następnie zawarto 6-letni rozejm, po którym walki zostały wznowione. Siły Alfonsa XI i Alfonsa IV Portugalskiego wyruszyły na pomoc oblężonej Tarifie. Do spotkania z wojskami merynidzkiego władcy Abu al-Hassana Alego I doszło nad Rio Salado pod Tarifą, gdzie wojska chrześcijańskie pobiły Maurów. Następnie Alfons podjął oblężenie Algeciras, które poddało się w 1344, oraz Gibraltaru, podczas którego wybuchła wśród oddziałów chrześcijańskich wielka zaraza (czarna ospa), której ofiarą stał się też król.
Nazywany był Mścicielem lub Nieprzejednanym ze względu na zajadłość, z jakim tępił anarchię możnych, Alfonsem z Rio Salado ((hiszp. "Alfonso de Rio Salado") na pamiątkę zwycięskiej bitwy z Maurami, spotyka się również przydomek Szlachetny (hiszp. "El Noble") lub Prawodawca (hiszp. "El Justiciero").
Potomstwo.
1. Z małżeństwa z Marią Portugalską miał 2 synów:
2. Ze związku z Eleonorą de Guzman miał 10 dzieci, w tym 9 synów i 1 córkę:

</doc>
<doc id="303170" url="https://pl.wikipedia.org/wiki?curid=303170" title="X-Chat">
X-Chat



</doc>
<doc id="303172" url="https://pl.wikipedia.org/wiki?curid=303172" title="Warhran">
Warhran



</doc>
<doc id="303174" url="https://pl.wikipedia.org/wiki?curid=303174" title="Bahram I">
Bahram I

Bahram I – władca Persji z dynastii Sasanidów (273 – 276), syn lub wnuk Szapura I, następca Hormizda I.

</doc>
<doc id="303175" url="https://pl.wikipedia.org/wiki?curid=303175" title="Hormizdas I">
Hormizdas I



</doc>
<doc id="303176" url="https://pl.wikipedia.org/wiki?curid=303176" title="Henryk II Trastamara">
Henryk II Trastamara

Henryk II, znany jako Henryk Trastámara (hiszp. "Enrique II de Trastámara", ur. 13 stycznia 1333 w Sewilli, zm. 29 maja 1379 w Santo Domingo de la Calzada) – król Kastylii i Leónu w latach 1369–1379. Był synem Alfonsa XI i jego kochanki Eleonory de Guzmán. Jako hrabia Trastámara, dał początek dynastii królów panujących w Kastylii i Leónie, a później również w Aragonii, zwanej od jego tytułu dynastią Trastámara.
Walka o tron Kastylii.
Był wychowywany i uczony przez królewskiego nauczyciela Rodrigo Alvareza, hrabiego Trastámara (krewnego Alfonsa XI), który w 1345 scedował swój tytuł na Henryka. Sytuacja Henryka i jego rodzonych braci zmieniła się radykalnie po śmierci ich ojca, który w roku 1350 padł ofiarą epidemii dżumy. Królem został przyrodni brat Henryka, jedyny legalny syn Alfonsa XI – Piotr I, zwany Okrutnym. Królowa wdowa Maria Portugalska (matka Piotra I) po śmierci męża rozkazała uwięzić Eleonorę de Guzman, po czym prawdopodobnie z jej rozkazu, dawna kochanka króla została stracona (1351). 
Spowodowało to bunt Henryka i jego brata Fadryka Alfonsa przeciwko królowi i jego matce. Młody król swe rządy opierał na drobnej szlachcie, mieszczaństwie i prawnikach zrażając tym samym do siebie wielkie rody arystokratyczne. Rosnącej opozycji przewodził dawny doradca króla Jan Alfons de Albuquerque, który teraz sprzymierzył się z Henrykiem i jego braćmi. Bunt został jednak stłumiony, a zamachowcy zbiegli do Aragonii, gdzie otrzymali wsparcie króla Piotra IV Aragońskiego. Pomiędzy Kastylią i Aragonią wybuchł długoletni konflikt zwany wojną Dwóch Piotrów. W wojnie tej przewagę zdobył Piotr I, który w bitwie pod Aravianą (1359) pokonał Henryka Trastámara i jego stronników. Henryk wyruszył wówczas do Francji szukając kolejnych sojuszników przeciw przyrodniemu bratu.
Do 1365 roku trwała tylko wojna między Aragonią i Kastylią, w której Henryk nie brał czynnego udziału i która miała charakter wewnętrznego konfliktu hiszpańskiego. Sytuacja zmieniła się od chwili wmieszania się sił francuskich i angielskich, co przerodziło ją w jeden z frontów wojny stuletniej. Henryk zdobył poparcie dla swojej sprawy we Francji i w 1366 roku wkroczył ponownie do Hiszpanii z oddziałami francuskimi pod wodzą Bertranda du Guesclina. Dzięki temu wsparciu zmusił Piotra do ucieczki i zdobył w Kastylii przewagę, co umożliwiło mu 29 marca 1366 roku dokonanie koronacji w Burgos. Piotr I zdobył jednak w tym czasie poparcie angielskie i wkrótce nadciągnął z Gaskonii prowadząc posiłki angielskie, którymi dowodził następca angielskiego tronu, Edward Czarny Książę. Mimo przewagi liczebnej wojsk kastylijsko-francuskich Henryk Trastámara został pokonany w wielkiej bitwie pod Nájera (1367). Piotr I, który tryumfował głównie dzięki postawie angielskich łuczników nie zdołał jednak rozstrzygnąć konfliktu na swoją korzyść. Gdy tylko poróżnieni z nim Anglicy opuścili Kastylię, Henryk raz jeszcze zaatakował brata i tym razem pokonał go w bitwie pod Montiel (1369). Piotr schronił się wówczas na zamku w Montiel, gdzie został otoczony przez siły Henryka. W czasie osobistych pertraktacji pomiędzy braćmi Henryk własnoręcznie zamordował Piotra, co utorowało mu drogę do tronu.
Panowanie.
Jako król pozostał sojusznikiem Francji i przeciwnikiem Anglii i Portugalii. Generalnie w polityce wewnętrznej kontynuował on centralizacyjny kurs swojego przyrodniego brata i poprzednika. Władza jego umocniła się po odparciu ataków dwóch pretendentów do tronu Kastylii i Leónu: 
Ustabilizowanie pozycji międzynarodowej Henryka nastąpiło w 1375 roku, gdy udało mu się ostatecznie zawrzeć pokój z Anglią i Aragonią. Wewnątrz kraju natomiast umacniał swą władzę jednając sobie stronników licznie nadawanymi godnościami i dobrami (tzw. "Mercedes enriqueñas").
Henryk był pierwszym, po królu wizygockim z końca VII w. n.e. Egice władcą Hiszpanii, który użył antysemityzmu jako narzędzia walki politycznej. Wiązało się to m.in. z tym, że mniejszość żydowska w Kastylii wyraźnie sympatyzowała z jego przeciwnikiem Piotrem I Okrutnym. Oznaczało to koniec koegzystencji i okres pogromów, a za sto lat dało podstawę do wygnania Żydów i zaowocowało inkwizycją.
Henryk ożenił się z Joanną Manuelą, córką Jana Manuela, przywódcy młodszej gałęzi królewskiego domu kastylijskiego, i Blanki de Lara de la Cerda (wnuczki Ferdynanda de la Cerda). Ze związku tego narodzili się:
Ze związków pozamałżeńskich król miał jeszcze 14 innych dzieci.

</doc>
<doc id="303178" url="https://pl.wikipedia.org/wiki?curid=303178" title="Seleukos III Soter">
Seleukos III Soter



</doc>
<doc id="303179" url="https://pl.wikipedia.org/wiki?curid=303179" title="Ian Paice">
Ian Paice

Ian Anderson Paice (ur. 29 czerwca 1948 w Nottingham) – brytyjski perkusista, jedyny członek zespołu Deep Purple, który grał we wszystkich wcieleniach grupy (1968–76, 1984–). Zainspirowany grą perkusistów jazzowych, takich jak Gene Krupa i Buddy Rich. Występował gościnnie na płytach wielu artystów, m.in. Paula McCartneya, George'a Harrisona i Jima Capaldiego. Koncertował także wielokrotnie z Pete'em Yorkiem.
Paice zaczynał jako perkusista amatorskiego zespołu prowadzonego przez ojca, po czym związał się z zespołem Georgie &amp; the Rave-Ons, który pod zmienioną nazwą na The Shindigs wydał w 1965 r. dwa single. W 1966 r. Paice dołączył do grupy MI5, w której śpiewał Rod Evans, pierwszy wokalista Deep Purple. W tym samym roku grupa zmieniła nazwę na The Maze. Pod tym szyldem wydała kilka singli i odbyła trasy koncertowe po europejskich klubach.
W 2016 został wprowadzony do Rock and Roll Hall of Fame.
Działalność.
W latach 1976–1977 współtworzył grupę Paice, Ashton &amp; Lord, następnie (1979–1982) grał w grupie Whitesnake, potem zasilał skład zespołu Gary'ego Moore'a (styczeń 1982 - kwiecień 1984).
1992.
Ian Paice wziął udział w charytatywnym koncercie na rzecz Leukaemia Research w Oksfordzie. Wystąpił wówczas z członkami zespołu Bad Company i Procol Harum. Wśród wykonywanych utworów znalazł się m.in. przebój "A Whiter Shade of Pale". Organizatorem koncertu była Sarah Lord, córka Jona Lorda.
1999.
We wrześniu 1999 Ian Paice dołączył do Tony'ego Ashtona i Paula Martineza, z którymi wystąpił na kilku koncertach podczas Hell Blues Festival w Hell, w Norwegii. Podczas pobytu w Hell Paice dał też recital solowy.
Od wielu lat daje solowe recitale na całym świecie, podczas których prezentuje wybrane fragmenty kompozycji Deep Purple oraz odpowiada na pytania widowni. Często występuje także z lokalnymi zespołami. 
2001.
W grudniu 2001 r. Ian Paice odbył z Pete'em Yorkiem trasę koncertową po Niemczech, podczas której towarzyszyli im Miller Anderson i Colin Hodgkinson.
2002.
W 2002 roku ukazało się solowe wydawnictwo Iana Paice'a, DVD "Not For the Pro's". Limitowana wersja DVD zawierała także płytę CD ze studyjnymi nagraniami Paice'a z towarzyszeniem Millera Andersona i Colina Hodgkinsona zarejestrowanymi w czerwcu 2000 r. w studiu Abbey Road.
2004.
W 2004 r. ukazało się drugie wydanie DVD pod zmienionym tytułem na "On the Drums".
21 czerwca 2004 r. Ian Paice wziął udział, wraz z Chadem Smithem z Red Hot Chili Peppers, w otwarciu London Drum Company. Występ obu muzyków, razem i osobno, został sfilmowany i wydany na płycie DVD w 2005 r. W tym samym roku Paice ponownie spotkał się z Chadem Smithem podczas koncertu w ramach Modern Drummer Festival. 25 maja tego roku Paice wystąpił na koncercie w Wiedniu, gdzie zagrał z zespołem perkusisty Bernharda Welza. Na repertuar koncertu złożyły się zarówno klasyczne utwory Deep Purple, jak i te z najnowszych płyt zespołu (m.in. "Walk On" i "Silver Tongue").
2006.
2006 rok Ian Paice rozpoczął 13 stycznia koncertem charytatywnym w Reading. 31 marca i 1 kwietnia Paice był wraz z Donem Aireyem gościem targów ProLight+Sound we Frankfurcie, gdzie muzycy zagrali dwa pokazowe koncerty z towarzyszeniem m.in. Thijsa van Leera z grupy Focus.
2007.
25 lutego 2007 r. Ian Paice wystąpił w Austrii z profesjonalnym coverbandem Deep Purple, zespołem Demon's Eye, z którym oprócz rzadko granych utworów Deep Purple (m.in. "Emmaretta", "Sail Away", "Soldier of Fortune") wykonał także piosenki z repertuaru Whitesnake. 2 marca na koncercie w Treforest w Walii wsparł swoją obecnością Uniwersytet w Glamorgan i jego nową inicjatywę, Cardiff School of Creative &amp; Cultural Industries. 20 września Paice wystąpił w II edycji koncertu charytatwynego The Sunflower Jam, organizowanego przez żonę muzyka – Jacky Paice, a 17 października zagrał w Liverpoolu, gdzie w drugiej części koncertu towarzyszył mu coverband Cheap Purple.
2008.
13 stycznia 2008 Ian Paice wziął udział w charytatywnym koncercie Childline Rocks w Londynie, gdzie po raz pierwszy od 1976 r. wystąpił z Glennem Hughesem. Muzycy wykonali razem dwa utwory z repertuaru Deep Purple - "Mistreated" i "Might Just Take Your Life". 5 kwietnia Paice wystąpił w Padwie z włoskim coverbandem Deep Purple – zespołem Terzo Capitolo, a 1 czerwca na specjalnym koncercie "Pearl Day 2008". 25 września, jak co roku, wziął udział w charytatywnym koncercie The Sunflower Jam. W następnych miesiącach, pomiędzy kolejnymi trasami z Deep Purple, wystąpił gościnnie z dwoma coverbandami – we Włoszech z Machine Head (29 sierpnia) oraz w Niemczech z Purpendicular (17–20 grudnia). Z tym ostatnim wykonywał kilka mniej znanych utworów z repertuaru Deep Purple, m.in. "Bad Attitude".
Koncerty w Polsce.
Solowe występy Paice'a w Polsce odbyły się w 1997, w 2002 w Opolu oraz w 2005 w Opolu i w Piekarach Śląskich.
W 2005 na dwóch koncertach towarzyszyła mu szczecińska grupa Free Blues Band.
W 2009 6 i 7 Listopada Ian Paice &amp; Free Blues Band zagrali w Bydgoszczy i w Szczecinie w klubie Free Blues Club.

</doc>
<doc id="303180" url="https://pl.wikipedia.org/wiki?curid=303180" title="Filip III Macedoński">
Filip III Macedoński



</doc>
<doc id="303182" url="https://pl.wikipedia.org/wiki?curid=303182" title="Filip Arridajos">
Filip Arridajos



</doc>
<doc id="303184" url="https://pl.wikipedia.org/wiki?curid=303184" title="Bahram II">
Bahram II

Bahram II – władca Persji z dynastii Sasanidów (276 - 293), syn i następca Bahrama I. 
W 284 oddał Rzymianom Mezopotamię a w 287 roku Armenię, jako państwo odtworzone przez rzymskie legiony. O jego panowaniu nie wiadomo tyle co o panowaniu jego poprzedników. Prawdopodobnie to z jego inicjatywy w Persji doszło do pierwszych prześladowań buddystów, chrześcijan i manichejczyków.

</doc>
<doc id="303185" url="https://pl.wikipedia.org/wiki?curid=303185" title="XChat">
XChat

XChat (często określany również jako X-Chat) – klient IRC w systemach typu Unix. Dostępne są też wersje dla Microsoft Windows i OS X. 
Program jest dostępny na licencji GNU GPL i wykorzystuje bibliotekę GTK+.
Cechy.
XChat obsługuje jednoczesne połączenia do wielu serwerów, przechowywanie haseł dla połączeń, w pełni obsługuje kodowanie UTF-8. Kanały mogą być wyświetlane jako karty lub w postaci drzewa.
Program jest bardzo konfigurowalny. Można zdefiniować powiadomienia o określonych tekstach pojawiających się na kanałach (kolorowanie, dźwięki, okno z powiadomieniem), zmienić wygląd programu a nawet aranżować strukturę menu. Dla operatorów kanałów dostępna jest lista najczęściej używanych poleceń.
XChat obsługuje skrypty w językach Perl, Python, Tcl i Ruby.
Dostępność.
Wszystkie wersje oprócz wydania dla systemu Windows są darmowe. Dla użytkowników Windows jest to shareware – za korzystanie z programu należy zapłacić po 30 dniach. Jednak ponieważ program w wersji dla innych systemów jest dostępny na licencji GNU GPL, mogą powstawać nieoficjalne wydania, za które nie pobiera się opłat.
Program posiada polską wersję językową.

</doc>
<doc id="303186" url="https://pl.wikipedia.org/wiki?curid=303186" title="Bahram III">
Bahram III

Bahram III – władca Persji z dynastii Sasanidów (293). Był synem i następcą Bahrama II. Rządził tylko 4 miesiące.

</doc>
<doc id="303187" url="https://pl.wikipedia.org/wiki?curid=303187" title="Warhran II">
Warhran II



</doc>
<doc id="303188" url="https://pl.wikipedia.org/wiki?curid=303188" title="Narses (Sasanidzi)">
Narses (Sasanidzi)

Narses lub "Narseh" – władca Persji z dynastii Sasanidów (293 - 303), syn Szapura I, następca Bahrama III. W trakcie swego panowania poniósł klęskę w wojnie z cesarzem rzymskim Galeriuszem, który zdobył Ktezyfont i zagarnął jego skarbiec, tabor i harem.

</doc>
<doc id="303189" url="https://pl.wikipedia.org/wiki?curid=303189" title="Narseh">
Narseh



</doc>
<doc id="303190" url="https://pl.wikipedia.org/wiki?curid=303190" title="Splot rypsowy">
Splot rypsowy

Splot rypsowy – splot pochodny splotu płóciennego. W splocie płóciennym długości przeplotów wątku i osnowy są sobie równe i wynoszą 1. Zapisuje się to w postaci wyróżnika splotu formula_1
Sploty rypsowe regularne powstają przez wydłużenie przeplotu wątku lub osnowy o określoną liczbę nitek. W splotach nieregularnych długości przeplotów są zmienne, np. formula_2 jak na rysunku.
Sploty rypsowe dzielą się na:
Rysunki ilustrują kilka odmian splotu rypsowego.
Zastosowanie: tkaniny ścierkowe, obrusowe, stołowe, dekoracyjne, frotte.

</doc>
<doc id="303192" url="https://pl.wikipedia.org/wiki?curid=303192" title="Yazid I">
Yazid I



</doc>
<doc id="303194" url="https://pl.wikipedia.org/wiki?curid=303194" title="Jazid I">
Jazid I

Jazid I (ur. ok. 642, zm. 683) – drugi kalif z dynastii Umajjadów, panował w latach 680–683.
Był synem Mu’awiji I, brał udział w wyprawach przeciw Cesarstwu Bizantyńskiemu, w tym w oblężeniu Konstantynopola (674–678). Jego ojciec zapewnił mu dziedziczenie władzy kalifa po sobie, choć nie zostało to przez wszystkich dobrze przyjęte. W efekcie tego krótkie, trzyletnie panowanie Jazida I zakłóciły bunty (680, 683). Pierwszy z nich i stoczona wówczas bitwa pod Karbalą pogłębiły rozłam między szyitami a sunnitami. Natomiast w trakcie drugiego kalif zmarł, zostawiając władzę nieletniemu synowi, co doprowadziło do chaosu w imperium arabskim.
Życiorys.
Pochodzenie i młodość.
Był synem Mu’awiji I i jego ulubionej żony, Majsūn, jakobitki, syryjskiej Arabki z rodu Bahdal, zaliczanego do Kalbitów, potężnej grupy południowoarabskich plemion. Urodził się około 642 roku. Za jego młodych lat matka, niechętna życiu dworskiemu i tęskniąca za tradycyjnym życiem na pustyni, zabierała go ze sobą na Pustynię Syryjską, szczególnie w rejon Palmyry, gdzie koczowało jej rodzinne plemię. Tam Jazid uczył się polowania, jazdy konnej, układania poezji, jak i picia wina. Takie wyprawy stały się później stałym elementem wychowania książąt z dynastii Umajjadów.
W 669 roku Jazid stanął na czele posiłków wysłanych dla wsparcia sił Fadala al-Ansariego, który wdarł się w głąb Cesarstwa Bizantyńskiego i zimował w Chalcedonie (668–669). Razem z nim syn Mu’awiji kierował pierwszym atakiem na Konstantynopol. Wedle przekazów o charakterze legendarnym, Jazid wyróżniał się wówczas męstwem i walecznością, przez co zyskał tytuł "fata al-Arab" („młody wojownik”, „bohater Arabów”). Być może powierzenie mu tego dowództwa było odpowiedzią Mu’awiji na niezadowolenie, jakie wywołały zapowiedzi uczynienia syna swoim następcą. W 674 roku Jazid, dowodząc flotą arabską, wziął udział w kolejnej wyprawie na Konstantynopol, która przerodziła się w czteroletnie oblężenie, zakończone niepowodzeniem sił Umajjadów.
Sukcesja po ojcu.
Problem uregulowania sukcesji był sporym wyzwaniem, ze względu na to, że wśród Arabów zasada dziedziczenia tytułu kalifa nie była jeszcze mocno ugruntowana. Mu’awiji udało się pozyskać poparcie wielu wodzów plemiennych i mianować Jazida następcą w 679 roku. Musiał przy tym zachować pozory elekcji, zakorzenionej w tradycjach plemiennych, w której wzięli udział mieszkańcy Damaszku i "wafd", delegacje wszystkich prowincji, zakończonej hołdem i przysięgę wierności jego synowi. W praktyce było to wprowadzenie dziedziczności tronu i dzięki temu w następnym roku, po śmierci ojca, Jazid bez trudności objął władzę jako kalif.
Panowanie.
Kalif na początku swoich rządów uwolnił z więzienia i przywrócił na stanowisko namiestnika Egiptu Ukbę ibn Nafiego, który następnie podjął wyprawy na wielką skalę skierowane na obszar Maghrebu. Jednocześnie Jazid I zdecydował się na opuszczenie miasta, które na Cyprze założył Mu’awija I w trakcie wyprawy z 654 roku. Przypuszczalnie uznał utrzymywanie tam załogi za nieopłacalne. Podobnie wycofał arabski garnizon z Rodos. W przeciwieństwie do ambitnych rajdów ojca, sam dążył do ustabilizowania granicy z Bizancjum, rezygnując także z wysuniętych placówek nad Morzem Marmara. Zarazem za jego rządów włączono do imperium Kinnasrin, północny okręg Syrii.
Podczas jego rządów w pełni ukształtował się system administracji okręgów wojskowych "ajnad" (l. poj. "jund") – cztery na obszarze Syrii (wyodrębnione z jednego rozległego okręgu wokół Homs), jeden w Egipcie – które przyczyniły się do większej profesjonalizacji armii Umajjadów. Zajął się także porządkowaniem finansów państwa. Wiadomo, że zniósł zwolnienie z podatków, jakim cieszyli się Samarytanie od czasów wsparcia arabskiego podboju, a jednocześnie obniżył obciążenia nałożone na chrześcijan z Nadżranu, samowolnie wypędzonych z Arabii za czasów kalifa Omara. Wykazywał zainteresowanie rozwojem rolnictwa, w związku z czym w okolicach Damaszku przeprowadzono wykopanie lub poszerzenie kanału Nahr Jazid (nazwa od imienia kalifa), który doprowadzał wodę z rzeki Barady do oazy Dżuty dla jej nawodnienia. W związku z tym Jazida obdarzono tytułem "muhandis" („inżynier wodny”).
Mimo tego, że ojciec zapewnił mu następstwo, nie udało się uniknąć wojny domowej. Władzy Jazida nie uznali szyici z Iraku, do czego przyczyniły się surowe rządy namiestników, Zijada Ibn Abiha i jego syna, Ubajda Allaha. Niezadowoleni z panowania Umajjadów wezwali do siebie Husajna ibn Alego, by sięgnął po władzę kalifa. Ten, pod wpływem tych apeli i swojego otoczenia, wyruszył do irackiej Kufy. Jednak jego orszak został zmasakrowany przez siły wierne Jazidowi w bitwie pod Karbalą (680), w której śmierć poniósł także sam Husajn. Jego głowę zwycięzcy wysłali do Damaszku, sam jednak kalif wyraził ubolewanie z powodu tego wydarzenia, świadom jego znaczenia. Rodzinie Husajna wydano jego ciało, jak i odciętą głowę, by mogła pochować szczątki.
Bitwa pod Karbalą w dłuższej perspektywie pogłębiła rozłam między szyitami a sunnitami. Próba porozumienia, jaką Jazid I podjął, przyjmując delegację z Medyny popierającej ród Alidów, zakończyła się niepowodzeniem – monarszy przepych dworu kalifa, jego świecki tryb życia i obyczaje wręcz zszokowały przybyłych. W efekcie tego w 683 roku wybuchło powstanie przeciw władzy Umajjadów, na którego czele stanął Abd Allah Ibn az-Zubajr. Kalif posłał wojska przeciw niemu, które pokonały go pod Al-Harra, a następnie obległy w Mekce. Walki przerwała śmierć Jazida I 11 listopada 683 roku w Hawarinie, gdzie został pochowany. Jego następcą został nieletni syn, Mu’awija II.
Śmierć Jazida I zapoczątkowała okres chaosu w imperium arabskim. Ibn az-Zubajr uzyskał poparcie Kajsytów, których mianem określano północne plemiona arabskie, ponadto charydżyci, którzy już wcześniej występowali przeciw Umajjadom, rozpoczęli powstanie na wielką skalę.
Oceny kalifa.
Jazid bywał uznawany za zdolnego i sprawnego władcę, jednak żyjący w późniejszych latach arabscy dziejopisarze oceniali go bardzo krytycznie, zainspirowani poglądami szyitów, echami sporów politycznych w Iraku czy też katastrofalnymi nieszczęściami jego krótkiego panowania. W wielu popularnych przekazach o bitwie pod Karbalą przedstawiany był jako władca opresyjny, brutalny i zdegenerowany, którego krewni Husejna publicznie potępili za okrucieństwo wobec potomków Mahometa. Wskazywano na niego jako na pierwszego pijaka wśród kalifów, który pijał wino codziennie i do udziału w pijatykach tresował swoją małpkę Abu Kajs. Określano go tytułem Jazid al-chumur – „Jazid od wina”. Kalif wyróżniał się zamiłowaniem do polowań i był uznawany za wielkiego myśliwego. Każdemu ze swych psów myśliwskich przydzielił osobnego opiekuna i ozdabiał je złotymi krążkami na nogi, miał też nauczyć geparda jazdy na końskim zadzie. Opinie dotyczące jego trybu życia mogą mieć charakter oszczerczy.
Kalif komponował poezję i muzykę, był mecenasem artystów, wprowadził śpiew z akompaniamentem instrumentalnym na dwór oraz zwyczaj obchodzenia ważnych świąt w pałacach przy biesiadach. Al-Masudi oskarżał go o wprowadzanie muzyki do świętych miast islamu, którą potępiali tradycjonaliści i ulemowie ze względu na związki z obrzędami pogańskimi i chrześcijańskimi, jak również skojarzenia z pijaństwem i hazardem.
W otoczeniu Jazida nie brakowało chrześcijan. Jednym z nich był jego nadworny poeta Al-Achtal, w młodości blisko z nim związany, podobnie jak Jan z Damaszku, który miał uczestniczyć w jego pijatykach. Chrześcijańscy kronikarze różnili się w ocenach kalifa. Nestorianin Jan bar Penkāyē zarzucał mu sprawowanie władzy w sposób tyrański, krytykując także zamiłowanie do rozkoszy i gier, które określał jako „dziecinne”. Natomiast anonimowy autor łacińskiej "Kroniki roku 754" z terenów Półwyspu Iberyjskiego pochwalał przystępność Jazida wobec ludzi, twierdząc, że był powszechnie kochany przez poddanych, nie szczycąc się swoją władzą. W podobnym tonie pisał autor kroniki "Continuatio byzantino-arabica", który opisywał go w sposób uznany przez Juliusa Wellhausena za panegiryczny – jako władcę, który był uprzejmy, a nie zarozumiały, nienawidzący przepychu i żyjący skromnie.

</doc>
<doc id="303195" url="https://pl.wikipedia.org/wiki?curid=303195" title="Tokio Hotel">
Tokio Hotel

Tokio Hotel – niemiecki zespół muzyczny, powstały w 2001 roku z inicjatywy braci-bliźniaków Billa i Toma Kaulitzów, do których dołączyli Gustav Schäfer i Georg Listing.
Zespół zadebiutował na rynku muzycznym w sierpniu 2005 roku singlem „Durch den Monsun”, który trafił na niemieckie listy przebojów. Podobny sukces osiągnął drugi singel grupy, „Schrei” który zyskał popularność w innych krajach, w tym w Polsce. Single pochodziły z debiutanckiego albumu studyjnego zespołu, "Schrei", wydanego we wrześniu 2005 roku.
W 2007 roku zespół nagrał kolejny album studyjny zatytułowany "Zimmer 483", który promowany był przez single „Übers Ende der Welt” i „Spring nicht”. W międzyczasie grupa zdobyła nagrodę Echo i trzy nagrody Comet, a także statuetkę podczas ceremonii wręczenia MTV Europe Music Awards. Do 2007 roku nakład ze sprzedaży wszystkich wydawnictw muzycznych Tokio Hotel w Niemczech przekroczył sumę ponad 3 milionów albumów, a na świecie ponad 9 milionów. W 2008 roku jako pierwszy niemiecki zespół odebrali amerykańską nagrodę MTV Video Music Awards w kategorii „Najlepszy nowy artysta”. Sukces poprzednich albumów powtórzył kolejny, "Humanoid", wydany w październiku 2009 roku w dwóch wersjach językowych: niemieckiej i angielskiej. Dwa lata później Tokio Hotel dostał nagrodę MTV Video Music Awards Japan, również jako pierwszy zespół z Niemiec.
Po trasie koncertowej w 2010 roku, bracia Kaulitz przeprowadzili się z Niemiec do Stanów Zjednoczonych, jako powód podając brak inspiracji i prywatności, ataki stalkerów oraz włamanie do ich domu w Hamburgu. Przez kolejne cztery lata Tokio Hotel skupili się na produkowaniu nowej muzyki. Czwarty album studyjny "Kings of Suburbia," wydany w październiku 2014 roku, szybko zyskał tytuł najlepiej sprzedającego się wydawnictwa zespołu na iTunes.
W 2015 roku wygasł kontrakt Tokio Hotel z Universal Music, ponadto zespół zakończył współpracę z dotychczasowymi producentami. Kolejny album "Dream Machine" został wyprodukowany w pełni przez Billa i Toma Kaulitzów, a wydany przez wytwórnię Starwatch Music, należącą do Sony Music.
Nazwa zespołu.
Jak tłumaczą sami muzycy, nazwa zespołu ma „oddawać to, co dane im jest przeżywać”. "Tokio" jest odwołaniem do stolicy Japonii, do której członkowie zespołu chcieliby pojechać, gdyż jest to miasto „równie jak oni szalone”. "Hotel" nawiązuje do faktu, że w związku z granymi trasami koncertowymi wiele czasu spędzają w hotelach. W jednym z wywiadów Bill Kaulitz dodał, że najlepiej tworzy mu się w hotelach i samochodach.
Poprzednia nazwa Devilish (z ang. „diabelny”), została zmieniona, ponieważ zespół nie chciał mieć mrocznego wizerunku.
Historia.
Początki.
Bracia Kaulitz interesowali się muzyką od najmłodszych lat. Bill śpiewał i grał na keyboardzie, wziął także udział w telewizyjnym programie dla młodych talentów muzycznych "Star Search", natomiast Tom zaczął grać na gitarze, będąc zainspirowanym do tego przez swojego ojczyma. W wieku dziewięciu lat wpadli na pomysł założenia zespołu, który nazwali Black Questionmark. Początkowo tworzyli piosenki w języku niemieckim, jednak z czasem powstało kilka piosenek w języku angielskim. Następnie, jako zespół Devilish, często występowali w klubie Gröninger Bad w swoim rodzinnym mieście, Magdeburgu – jak sami później wspominali, czasami były to występy dla tylko dziesięciu osób. Podczas jednego z klubowych koncertów Bill i Tom poznali Gustava Schäfera i Georga Listinga, z którymi zaprzyjaźnili się i nawiązali współpracę w ramach zespołu o nazwie „Tokio Hotel” . Z kolei na jednym z późniejszych występów zostali odkryci przez producentów Dave’a Rotha, Pata Benzera, Davida Joosta i Petera Hoffmanna.
2003–2006: "Schrei".
W 2003 roku młodzi muzycy zaczęli tworzyć materiał na swój debiutancki album studyjny. 15 sierpnia 2005 roku ukazał się ich debiutancki singel „Durch den Monsun”, który tygodniami utrzymywał się na pierwszym miejscu niemieckich list przebojów. Drugi singel grupy, „Schrei”, zyskał popularność w kilku krajach, w tym m.in. w Polsce. Single zapowiadały debiutancki album studyjny zespołu, "Schrei", który ukazał się 19 września 2005 roku, a pozostałymi singlami promującymi wydawnictwo zostały „Rette mich” i „Der letzte Tag”. Album "Schrei" zyskał ogólnoświatowe uznanie i sprzedał się w nakładzie około 1,5 miliona egzemplarzy. Przyniósł zespołowi wielką popularność, głównie wśród nastolatków. W marcu 2006 roku zakończyła się trasa koncertowa Tokio Hotel Schrei Tour. Podzielona ona została na dwie części: Schrei Tour 2005 oraz Schrei Tour 2006. W 2006 roku zespołowi towarzyszył jako support polski zespół Blog 27. Koncerty odbywały się na terenie całych Niemiec, a także Austrii i Szwajcarii.
2007–2010: "Zimmer 483", "Scream" i "Humanoid".
23 lutego 2007 roku ukazał się drugi album studyjny Tokio Hotel, zatytułowany "Zimmer 483". Wydawnictwo szybko trafiło na pierwsze miejsce niemieckich list najczęściej kupowanych albumów. Pierwszym promującym album singlem został utwór „Übers Ende der Welt”, który trafił do sprzedaży w styczniu 2007 roku. Pod koniec lutego premierę miało ekskluzywne wydanie albumu, wzbogacone o płytę DVD. Drugim singlem z wydawnictwa został utwór „Spring nicht”, który ukazał się w kwietniu 2007 roku. Trasa promująca album o nazwie The Zimmer 483 Tour rozpoczęła się na przełomie marca i kwietnia. Pozostałymi singlami z albumu zostały piosenki „An deiner Seite (Ich bin da)” i „1000 Meere”. W międzyczasie grupa zdobyła nagrodę Echo i trzy nagrody Comet, a także statuetkę podczas ceremonii wręczenia MTV Europe Music Awards. 
3 kwietnia 2007 roku rozpoczęła się ich trasa koncertowa o nazwie Tour 483. W tym czasie muzycy zagrali też na wielu galach muzycznych (Echo, Comet) oraz na koncertach typu The Dome (koncerty organizowane przez stację RTL2). 14 lipca 2007 roku, tj. w Święto Narodowe Francji, Tokio Hotel zagrali na zaproszenie prezydenta Francji przed półmilionową publicznością. W tym samym roku zespół wystąpił w Izraelu, będąc tym samym pierwszym niemieckim artystą, jaki wystąpił na terenie tego kraju. Jako, że zespół cieszył się niemałą międzynarodową popularnością, postanowił wypuścić na rynek pierwszy w karierze album z piosenkami w języku angielskim. Ten, zatytułowany "Scream", wydany został 4 czerwca 2007 roku i zawierał anglojęzyczne wersje wybranych utworów z dwóch pierwszych albumów. "Scream" promowany był przez utwór „Monsoon”, będący anglojęzycznym odpowiednikiem piosenki „Durch den Monsun”. Do 2007 roku nakład ze sprzedaży wszystkich wydawnictw Tokio Hotel w Niemczech przekroczył sumę ponad 3 milionów albumów, a na świecie ponad 9 milionów.
W 2008 roku zaczęła się nowa trasa koncertowa zespołu o nazwie 1000 Hotels European Tour, lecz musiała zostać anulowana z powodu choroby Billa Kaulitza. Pod koniec marca wokalista zmuszony był poddać się operacji usunięcia cysty ze strun głosowych. W tym samym roku jako pierwszy niemiecki Tokio Hotel otrzymał amerykańską nagrodę MTV Video Music Awards w kategorii „Najlepszy nowy artysta”. Do końca roku zespół zagrał kilka koncertów w Europie i Ameryce Północnej, po czym w grudniu zaczął nagrywać nowy album. 
Na początku 2009 roku producent zespołu David Joost zapowiedział premierę albumu na październik. W lipcu gitarzysta Tom Kaulitz poinformował, że nowe wydawnictwo będzie się nazywać "Humanoid", zaś singlem promującym będzie piosenka „Automatisch”/„Automatic”. Pierwszy koncert w ramach trasy Welcome to Humanoid City promującej nowy album odbył się 27 sierpnia 2009 roku w Kolonii. Zespół odwiedził łącznie 32 miasta na świecie. Sam album "Humanoid" został nagrany w języku niemieckim i angielskim, obie wersje miały swoją premierę na całym świecie w tym samym czasie, czyli 2 października 2009. Drugim singlem z nowego albumu został utwór „Lass uns Laufen”/„World Behind My Wall”.
Po trasie koncertowej w 2010 roku, bracia Kaulitz przeprowadzili się z Niemiec do Stanów Zjednoczonych, jako powód podając brak inspiracji i prywatności, ataki stalkerów oraz włamanie do ich domu w Hamburgu.
2011–2015: "Kings of Suburbia".
W 2011 roku Tokio Hotel dostał nagrodę MTV Video Music Awards Japan, stając się pierwszym zespołem z Niemiec uhonorowanym tym wyróżnieniem. W grudniu 2011 roku Bill i Tom Kaulitzowie za pomocą aplikacji BTK Twins opublikowali pierwsze zdjęcia ze studia nagrań oraz potwierdzili, że zespół pracuje nad kolejnym albumem. W styczniu 2014 roku ogłoszono, że album jest już gotowy i wyjdzie w tymże roku. 12 września ukazał się pierwszy singiel z wydawnictwa zatytułowany „Run Run Run”. Do końca miesiąca premierę miały pozostałe dwa single z albumu – „Girl Got a Gun” i „Love Who Loves You Back”.
3 października 2014 roku zespół wydał swój piąty album studyjny zatytułowany "Kings of Suburbia", który kilka dni po premierze znalazł się na szczycie najlepiej sprzedających się albumów w serwisie iTunes w około dwudziestu krajach. W 2015 roku wygasł kontrakt Tokio Hotel z Universal Music, ponadto zespół zakończył współpracę z producentami: Davidem Jostem, Peterem Hoffmannem, Dave’em Rothem i Patrickiem Benznerem. W marcu 2015 roku w Londynie wystartowała trasa Feel It All World Tour, w ramach której Tokio Hotel zagrali serię koncertów w Europie, Stanach Zjednoczonych, Ameryce Łacińskiej oraz Rosji. Show grane w ramach tej trasy znacznie odbiegało formą od tych sprzed lat. Zespół grał przede wszystkim w klubach muzycznych, aby uzyskać wrażenie „bliskości i intymności” oraz by wprowadzić klimat „nocnego życia”, które było inspiracja dla albumu "Kings of Suburbia". Trasa ostatecznie zakończyła się 10 listopada 2015 roku w Moskwie.
2016–2017: "Dream Machine".
W trakcie pobytu Billa i Toma Kaulitz w Niemczech w okolicach świąt Bożego Narodzenia w 2015 roku, zespół rozpoczął produkowanie kolejnego albumu studyjnego. Kilka miesięcy później wokalista Bill wydał solowy projekt pod pseudonimem BILLY. W dniu urodzin bliźniaków Kaulitz, tj. 1 września 2016 roku, ogłoszono trasę koncertową o nazwie Dream Machine Tour. 23 grudnia 2016 ruszyła przedsprzedaż albumu "Dream Machine", wraz z natychmiastowa możliwością pobrania pierwszego singla „Something New”. Tydzień później udostępniono kolejny singel „What If”.
W międzyczasie wygasł kontrakt Tokio Hotel z wytwórnią Universal Music Group, dlatego zespół rozpoczął produkcję pod szyldem De-Code Ltd. i Devilish (nawiązanie do poprzedniej nazwy zespołu) przy wsparciu Starwatch Music, wytwórni należącej do Sony Music. Światowa premiera albumu "Dream Machine" odbyła się 3 marca 2017 roku. Nieco ponad tydzień później Tokio Hotel rozpoczęli trasę Dream Machine Tour koncertem w Londynie. Obejmowała ona serię występów w Europie i Rosji, w tym po raz czwarty Polskę. Z powodów logistycznych i imigracyjnych zespół został zmuszony do odwołania części obejmującej Stany Zjednoczone i Kanadę.
2018–2020: trasa Melancholic Paradise Tour i nowe piosenki.
29 października 2018 roku zespół zapowiedział w serwisie Twitter nową trasę koncertową o nazwie Melancholic Paradise Tour. Trasa ta rozpoczęła się w kolejnym roku, w którym Tokio Hotel wydał także trzy single: „Melancholic Paradise”, „When It Rains It Pours” i „Chateau”. W ramach trasy Melancholic Paradise Tour zespół w 2019 i na początku 2020 roku zagrał 43 koncerty w Europie i Stanach Zjednoczonych, jednak nie dokończył jej z powodu pandemii COVID-19 – z tego samego powodu do skutku nie doszła trasa koncertowa w Ameryce Południowej, której początek planowano na marzec 2020 roku.
Czas niemożności koncertowania Tokio Hotel postanowił wykorzystać na stworzenie nowego albumu i nowych piosenek. Muzycy podjęli się przygotowania nowej wersji jednego ze swoich największych przebojów, „Durch den Monsun”, na okoliczność wypadającej w 2020 roku 15. rocznicy jego wydania. Ta, zatytułowana „Durch den Monsun 2020”, opublikowana została 2 października 2020 roku. Natomiast pięć dni później zespół za pośrednictwem Twittera poinformował, że 16 października ukaże się „Monsoon 2020”, nowa odsłona piosenki „Monsoon”, anglojęzycznej wersji „Durch den Monsun”.
W grudniu 2020 roku zespół opublikował w internecie utwór „Berlin”, nagrany z gościnnym udziałem amerykańskiej wokalistki o pseudonimie VVAVES, a ponadto ogłosił na kolejny rok europejską trasę koncertową o nazwie Beyond the World Tour. Muzycy pracowali wówczas w berlińskim studiu nad swoim kolejnym albumem studyjnym.
Od 2021: trasa Beyond the World Tour i "2001".
15 stycznia 2021 roku Tokio Hotel za pośrednictwem Twittera ogłosił opublikowanie utworu „White Lies”, nagranego z gościnnym udziałem zespołu VIZE. 
W maju 2021 roku trasa koncertowa Beyond the World Tour została przeniesiona na 2022 rok w związku z pandemią COVID-19. 27 maja 2021 roku, podczas finału programu telewizyjnego "Germany’s Next Topmodel", premierę miał przygotowany przez Tokio Hotel i VIZE pod koniec 2020 roku cover utworu „Behind Blue Eyes”, oryginalnie stworzonego przez zespół The Who. Wykonanie utworu w finale programu uwieczniono na materiale filmowym, nakręconym w taki sposób, żeby wyglądał jak niezależny teledysk, który nie zdradza, że został stworzony podczas programu telewizyjnego na żywo. Teledysk, będący pierwszym klipem nagranym w ten sposób w Niemczech, pojawił się w serwisie YouTube zaraz po zakończeniu emisji "Germany’s Next Topmodel".
26 października 2021 roku do sieci trafił nowy utwór Tokio Hotel, zatytułowany „Here Comes the Night”. Towarzyszył mu tekstowy teledysk, wykorzystujący przysłane przez fanów odręcznie napisane wersy.
4 lutego 2022 roku zespół opublikował nowy singel „Bad Love”. W marcu tego roku trasa Beyond the World Tour została po raz kolejny przełożona o rok, tym razem z powodu „obecnej sytuacji politycznej”.
8 kwietnia 2022 roku ukazał się nowy singel Tokio Hotel, noszący tytuł „HIM”. Zespół napisał go i wyprodukował wspólnie z ROCKMAFIA.
18 listopada 2022 roku do sprzedaży trafił siódmy album studyjny zespołu, zatytułowany "2001".

</doc>
<doc id="303196" url="https://pl.wikipedia.org/wiki?curid=303196" title="Ryps">
Ryps



</doc>
<doc id="303197" url="https://pl.wikipedia.org/wiki?curid=303197" title="Peugeot 405">
Peugeot 405

Peugeot 405 – samochód osobowy klasy średniej produkowany przez francuską markę Peugeot w latach 1987 - 1996 oraz od 1992 roku na licencji.
Historia i opis pojazdu.
Peugeot na przełomie lat siedemdziesiątych i osiemdziesiątych reprezentowany był w klasie średniej przez dwa modele samochodów. Mniejszym był Peugeot 305, a większym 505. Pierwszy był czymś pośrednim pomiędzy klasą kompaktową a średnią, a drugi plasował się pomiędzy klasą średnią a średnią-wyższą, reprezentowaną przez model 604. Oba te modele docelowo zastąpił zaprezentowany w 1987 roku Peugeot 405 w wersji sedan. W 1997 roku Peugeot 405 został zastąpiony przez nowego Peugeota 406.
Peugeot 405 został zaprojektowany przez biuro projektowe Pininfarina. Dostępny był w wersji przystosowanej do ruchu prawostronnego jak i lewostronnego. Auto oferowane było jako sedan i kombi z napędem na przednie lub cztery koła.
W 1988 roku uznany za Samochód Roku.
Samochód produkowano krótkotrwale w latach 1993 - 1995 w FSC Lublin 1w wersjach z silnikami 1,4(75 KM) i 1,6(89 KM),oraz 1,8i(101 KM). W ilości: 1993 – 1100 szt., 1994 – 1679 szt., 1995 – 1023 sztuki.
Peugeot 405 był ostatnim samochodem tej marki sprzedawanym w Stanach Zjednoczonych. Firma wycofała się z tamtejszego rynku w 1991 roku.
Od 2019 samochód jest produkowany w Azerbejdżanie jako Peugeot Khazar 406.

</doc>
<doc id="303199" url="https://pl.wikipedia.org/wiki?curid=303199" title="Karl Barth">
Karl Barth

Karl Barth (ur. 10 maja 1886 w Bazylei, zm. 10 grudnia 1968 w Bazylei) – teolog szwajcarski. Najbardziej wpływowy teolog ewangelicko-reformowany od czasów Kalwina.
W typowo protestancki sposób w każdej dziedzinie teologii podkreśla przewagę Boga i jego łaski nad działaniem ludzkim. Kalwinista, negujący jednak tzw. "predestynację podwójną". Zaprzeczył możliwości poznania Boga za pomocą rozumu, tym samym odrzucając teologię naturalną. Był czołowym twórcą teologii dialektycznej. W kontrowersyjny sposób przeciwstawia chrystocentryzm antropocentryzmowi. Przeciwstawia też religię wierze, opowiadając się po stronie ostatniej.
Życiorys.
Zerwanie z liberalizmem.
Wychowywał się w Bernie. Kształcił się w duchu XIX-wiecznego liberalnego chrześcijaństwa. W latach 1911-1921 był pastorem w Safenwil (Argowia). 
W komentarzu do "Listu do Rzymian" (1922), uważanego za jedno z najważniejszych współczesnych dzieł teologicznych, stanowczo odrzucił możliwość łączenia Boga z jakimikolwiek ludzkimi osiągnięciami, kulturą lub ideologią. 
Wspólnie z innymi teologami (Rudolf Bultmann, Eduard Thurneysen, Emil Brunner, Friedrich Gogarten) stworzył kierunek zwany "teologią dialektyczną", który występował przeciwko liberalizmowi w chrześcijaństwie. 
Twórca "Deklaracji z Barmen".
Następnie wykładał teologię na uniwersytetach w Getyndze, Münster i Bonn.
W 1934 stanowczo sprzeciwił się próbom pojednania niemieckich protestantów z Hitlerem. Był jednym z głównych inicjatorów i współautorów "Deklaracji z Barmen", która odrzuciła możliwość wszelkiej współpracy protestantów z nazizmem i przeciwstawiła Jezusa – "Führerowi". Następnie został wybrany jednym z członków rady antyhitlerowskiego niemieckiego Kościoła Wyznającego. W 1935 naziści zmusili go do opuszczenia Niemiec, gdy odmówił przysięgi na wierność Hitlerowi. 
Wrócił do Szwajcarii i został wykładowcą w Bazylei. Dał się poznać jako polemista filozofii Hegla i teologii Friedricha Schleiermachera. W 1938 r. oświadczył, że żołnierze walczący z III Rzeszą, walczą o chrześcijaństwo.
Po II wojnie.
Po wojnie stał się jednym z głównych rzeczników odpowiedzialności Niemców za II wojnę światową, a także chciał doprowadzić do pojednania ich z innymi narodami. W 1947 wraz z Hansem-Joachimem Iwandem napisał "Oświadczenie z Darmstadt", które jasno stwierdzało fakt odpowiedzialności narodu niemieckiego za skutki wojny. Winą za współpracę Kościołów z faszystami obarczał dominujący w chrześcijaństwie konserwatyzm i anty-socjalizm. Był krytykowany, że ten dokument nie potępił wyraźnie komunizmu.
W latach 50. popierał pacyfistów i sprzeciwiał się remilitaryzacji Niemiec.
W 1962 wyjechał z serią wykładów do USA. Zaproszony na obrady Soboru Watykańskiego II, nie przyjechał z powodu poważnej choroby. Jego najważniejszym dziełem, tworzonym przez większość życia i nieukończonym jest "Dogmatyka kościelna".
Nauczanie.
Teologię Bartha można przedstawić jako teologię Słowa. W swoim podejściu do Biblii przeciwstawił się swym liberalnym profesorom, m.in. Adolfowi Harnackowi oraz twierdzeniom "Szkoły religii", które pozbawiały Stary Testament jego charakteru objawionego, redukując go do, mniej lub bardziej, naturalnej, ludzkiej religijności Izraela. Słowo Boże Barth rozumiał jako źródło poznania Boga. Poznanie to dokonuje się przez wiarę, która jest pełnym zaufania i zawierzenia, przylgnięciem do Boga. Podkreślał, że to Bóg jest tym który wychodzi do człowieka. Jest tym, do którego należy inicjatywa. Poznanie jest więc wynikiem więzi, którą sam Bóg ustanawia między Sobą a człowiekiem, mającym postawę słuchania. 

</doc>
<doc id="303200" url="https://pl.wikipedia.org/wiki?curid=303200" title="Japetus (ocean)">
Japetus (ocean)

Japetus – hipotetyczny prehistoryczny ocean, istniejący w starszym paleozoiku między kontynentami Bałtyką, Laurencją i Gondwaną. Osady kambryjskie, ordowickie i sylurskie zdeponowane w tym oceanie zostały wypiętrzone w wyniku kolizji kontynentów (orogeneza kaledońska), tworząc kaledonidy.

</doc>
<doc id="303201" url="https://pl.wikipedia.org/wiki?curid=303201" title="Jazon (imię)">
Jazon (imię)

Jazon – imię męskie pochodzenia greckiego. Jest imieniem mitologicznego przywódcy argonautów. Wywodzi się od słowa "iasthai" oznaczającego „uzdrawiać”.
Imię ma czterech patronów: Jazon męczennik z Rzymu, Jazon męczennik z Triestu, Jazon uczeń apostolski i niżej wymieniony.
Święty Jazon imieniny obchodzi 12 maja.

</doc>
<doc id="303203" url="https://pl.wikipedia.org/wiki?curid=303203" title="Kurtyzana">
Kurtyzana

Kurtyzana (wł. "cortegiana", z fr. "courtisane") – słowo to oznaczało właściwie damę dworu. Jako „kobieta lekkich obyczajów” termin "kurtyzana" zaczął funkcjonować dopiero w Odrodzeniu. Kurtyzany to prostytutki spędzające życie w wielkim świecie pozostające na utrzymaniu możnych kochanków.
Wstęp.
W społeczeństwach feudalnych, dwór był ośrodkiem rządu, jak i miejscem rezydowania monarchy. Życie społeczne i polityczne często całkowicie łączyło się ze sobą. Przed okresem renesansu, kurtyzany świadczyły usługi przekazywania dygnitarzom informacji, których ze względu na poufność nie chciano ujawniać sługom. W Europie okresu renesansu, kurtyzany odgrywały bardzo ważną rolę w wyższych klasach społecznych. Jako że ówcześnie w zwyczaju było, że małżonkowie par monarszych wiedli odrębne życie – zawierając małżeństwo dla zachowania linii pokrewieństwa rodowego i dla zabezpieczenia aliansów politycznych – mężczyźni, jak i kobiety często szukali towarzystwa i zaspokojenia wśród innych osób z dworu. Początkowo więc bycie kurtyzaną oznaczało: być lub rezydować na dworze, następnie: spełnianie wyżej wspomnianej roli kurtyzany, aż w końcu: poświęcanie komuś uwagi jako kochanek (lub odpowiednio kochanka). Najbardziej intymną towarzyszkę (towarzysza) władcy nazywano faworytą (faworytem).
W czasach renesansu, włoskim słowem "cortigiana" (żeński rodzaj słowa "cortigiano") zaczęto nazywać metresę władcy, a następnie bardzo dobrze wykształcone, niezależne kobiety lekkich obyczajów, ostatecznie wyuczone tancerki i śpiewaczki, szczególnie te, które pozostawały w związkach z bogatymi, obdarzonymi władzą mężczyznami, którzy oferowali im luksusy i odpowiedni status w zamian za towarzystwo. Do języka angielskiego słowo "courtesan" trafiło z języka włoskiego poprzez zapożyczenie w XVI wieku z języka francuskiego formy "courtisane", co znaczyło wówczas przede wszystkim metresę lub prostytutkę.
Męskim odpowiednikiem, porównywalnym z kurtyzaną, był włoski cicisbeo, francuski kawaler na usługach "chevalier servant" i hiszpański "cortejo" lub "estrecho". W XVIII wieku kawaler na usługach zamężnych dam był zjawiskiem powszechnym.
Współcześnie termin ‘kurtyzana’ stosowany jest też eufemistycznie na określenie kobiety parającej się prostytucją, szczególnie wówczas gdy otacza się bogatymi klientami.
Kurtyzany we Włoszech, Francji i Hiszpanii.
Kurtyzany stały się niezwykle popularne w epoce Odrodzenia. Kurtyzanami często były aktorki, śpiewaczki, tancerki. Budziły one duże zainteresowanie i były pociągające erotycznie nie tylko z powodu ładnego ciała czy inteligencji; dodatkowo niezwykłą atrakcję stanowiło oglądanie ich na scenie dworskiej w czasie przedstawień. Tym bardziej, że zawód aktorki był wówczas dość nowy, gdyż uprzednio uprawiali go z reguły mężczyźni. Wyraz kurtyzana uzyskał znaczenie „prostytutka wysokiej rangi” w XV i XVI wieku we Francji i Włoszech. Przyczynił się do tego fakt, że wiele dam zgromadzonych na dworach renesansowych książąt świeckich i duchownych zbyt szczodrze szafowało swoimi łaskami i wdziękami, przy czym nie wzbraniało się przed materialnym rewanżem ze strony mężczyzn. Równocześnie szczególnie piękne i ambitne prostytutki naśladowały strojem i stylem życia damy dworu, w ten sposób zaspokajając potrzeby możnych mężczyzn.
Klasycznym wzorem kurtyzan były hetery z greckiego antyku, które również były luksusowymi utrzymankami greckich mężów stanu, władców, filozofów i bogaczy.
Spis rzymskich prostytutek pochodzący z około 1500 roku posługuje się wyrazem kurtyzana w odniesieniu do wszystkich prostytutek. Najwyższa ich klasa nazywana była "honeste cortigane" (czcigodne dziewki) lub "cortesane tamose" (sławne dziewki). Do tej klasy zaliczano około 200 ladacznic, które stanowiły znikomą mniejszość wobec 6800 "cortesane puttane" (kurtyzan – dziwek) lub "Della minor sorte" (pośledniejszego rodzaju). Na ogół pod pojęciem kurtyzana rozumiano wolną prostytutkę, która w przeciwieństwie do prostytutki pracującej w domu publicznym – przyjmowała klientów we własnym, eleganckim mieszkaniu, przy czym klienci ci byli mniej liczni, ale za to o wiele bogatsi. W XVI wieku kurtyzany najliczniej były spotykane w Rzymie i Wenecji. Tam bowiem znajdowały się odpowiednie warunki dla przodującej elity prostytutek zapewniając im luksus, różne ekstrawagancje i możliwość wyżycia się. W Wenecji zatrzymywali się przede wszystkim przejezdni, bogaci, obcy kupcy i patrycjusze, którzy chcieli spróbować "radości życia". W Rzymie natomiast ośrodek luksusowego życia stanowił dwór papieski, liczni kardynałowie, świeccy urzędnicy papiescy, arystokracja i dyplomaci. Włoskie kurtyzany zawdzięczały swoją niemal legendarną sławę uduchowionemu erotycznemu wyrafinowaniu. Dotyczy to zwłaszcza najbardziej wykształconych z nich, takich jak Imperia (zob. statua Imperii), żyjąca na przełomie XV i XVI wieku, którą Fabio Chigi (późniejszy papież Aleksander VII) nazwał "najszlachetniejszą dziewką Rzymu". Dotyczyło to również Veroniki Franco, wenecjanki, żyjącej w drugiej połowie XVI wieku, która była przyjaciółką Tintoretta i króla Henryka III francuskiego.
Styl kurtyzan włoskich stał się wzorem dla prostytutek we Francji. Słuchając rady Pietra Aretino, Katarzyna Medici, która została królową Francji w roku 1540, sprowadziła do Paryża dowcipną wenecjankę Zufolinę, aby zapoznała ją i jej damy dworu z wyrafinowanymi tajemnicami "sztuki miłości". W Lyonie Zuzanna z Florencji ustanowiła przyczółek kurtyzan i przekonała Henryka z Nawarry, męża Katarzyny Medici, o zaletach erotyki włoskiej. Angela Greca, która przez Pietro Anretina uznana została za najbardziej wyrafinowaną znawczynię "technik miłosnych" wśród kurtyzan rzymskich, została „porwana” do Francji przez bankiera Bonvisi, gdzie rozpowszechniła swoje doświadczenie. Największe trumfy wśród kurtyzan święciły w XVII wieku Ninon de Lenclos i w XVIII wieku hrabina Dubarry.
Kurtyzany niekoniecznie musiały mieć stosunki płciowe ze swoimi klientami, czasami wystarczała samo rozkosz patrzenia na nie. Od tego rodzaju rozrywek nie stroniły także w okresie renesansu kręgi kościelne. Bucardo, sekretarz papieża Aleksandra VI Borgii, w swoim pamiętniku pisał: "Po kolacji, w której uczestniczył papież, wpuszczono około 50 kurtyzan, które tańczyły ze służącymi lub zaproszonymi gośćmi, początkowo ubrane, później całkowicie się rozbierały. Papież, jego syn i córka Lukrecja rzucali między nich kasztany i cieszyli się, gdy biedni wyrywali je sobie z rąk. W końcu papież wymyślił inną grę jako ukoronowanie tych uciech: walki miłosne, w których najsilniejszy – oprócz tego, że posiadał odpowiednią dziewczynę, obdarzany był jeszcze nagrodą".
Oprócz Włoch i Francji kurtyzany dużą rolę odgrywały także w Hiszpanii. Francisco Delicado, autor hiszpańskiego dzieła erotycznego zatytułowanego "La Lozana Andaluza" wydanego w Wenecji w roku 1528 opisuje historię andaluzyjskiej kurtyzany w papieskim Rzymie.

</doc>
<doc id="303204" url="https://pl.wikipedia.org/wiki?curid=303204" title="Motoo Kimura">
Motoo Kimura

 – japoński genetyk, biolog molekularny, autor neutralistycznej teorii ewolucji molekularnej.
Życiorys.
Urodził się jako jedyny syn biznesmena w Okazaki w Japonii. Młody Kimura zafascynowany był pięknem roślin, które hodował jego ojciec i zdecydował się zostać botanikiem. W 1944 r. Kimura rozpoczął studia cytogenetyczne. Po ukończeniu nauki pracował jako asystent profesora H. Kihary. Stopniowo tracił jednak swoje dotychczasowe zainteresowania i w końcu zaczął zajmować się matematyczną stroną genetyki populacyjnej. Na tę zmianę miał wpływ jego kuzyn prof. Matsui Tamura – fizyk matematyczny. Dzięki niemu poznawał on świat fizyki teoretycznej. Doszedł wtedy do wniosku, że biologia powinna mieć lepsze podstawy matematyczne. Według niego dziedziną, biologiczną, gdzie matematyka była najszerzej stosowana jest teoretyczna genetyka populacyjna. Jego dalsze badania dotyczyły właśnie tej dziedziny. Wcześniej jednak musiał przejść szkolenie matematyczne, gdyż do tej pory był samoukiem.
W 1949 roku zdobył zatrudnienie w niedawno założonym Narodowym Instytucie Genetyki w Mishima. Pracował tam do końca życia, oprócz kilku lat spędzonych za granicą. W początkowym okresie pobytu w Mishima Kimura skoncentrował się na stochastycznej teorii genetyki populacyjnej. Zaangażował się w debatę między A. Fisherem i S. Wrightem dotyczącą znaczenia przypadkowego dryfu genetycznego w ewolucji. Fisher utrzymywał, że dryf genetyczny nie jest istotny w naturalnych populacjach, ponieważ wielkość populacji jest zwykle bardzo wysoka i ważniejszym czynnikiem są fluktuacje współczynnika selekcji naturalnej. Kimura nie zgodził się hipotezą Fishera i podał własne wyjaśnienie relacji między skutkami działania dryfu genetycznego i doboru naturalnego. Napisał na ten temat artykuł, który został opublikowany w 1954 roku w czaspismie Genetics. Był to jego pierwszy artykuł opublikowany na Zachodzie.
Od 1953 roku pracował w Stanach Zjednoczonych pod kierunkiem aktywnego badacza w dziedzinie genetyki ilościowej J. L. Lusha. Po niedługim czasie przeniósł się na Uniwersytet Wisconsin, żeby pracować pod kierunkiem J. Crowa.
W 1954 roku przybył tam też Wright. W czasie pobytu w Wisconsin Kimura napisał szereg publikacji. Szybko stał się światowym liderem w dziedzinie matematycznej genetyki populacyjnej. Był postrzegany jako następca Fishera, Wrighta i Halddanea.
W 1960 roku Kimura opublikował w języku japońskim podręcznik – „Szkice genetyki populacyjnej”. Prawdopodobnie był to najbardziej zaawansowany podręcznik tego przedmiotu na świecie w owym czasie. Kimura współpracował m.in. z Takeo Maruyama, Tomoko Ohta, Naoyuki Tekahata, dzięki czemu Mishima stało się światowym centrum teoretycznej genetyki populacyjnej w latach 70. XX w.
Najbardziej znaczącym wkładem Kimury jest hipoteza zakładająca, że większość substytucji nukleotydów w procesie ewolucyjnym jest wynikiem neutralnych lub prawie neutralnych mutacji i że wiele zmian molekularnych obserwowanych w danej populacji reprezentuje tylko stadium długoterminowej ewolucji molekularnej. Taki punkt widzenia był obcy ówczesnym ewolucjonistom i dlatego wielu podniosło głosy krytyki wobec koncepcji Kimury. Był to czas szybkiego rozwoju neodarwinizmu i ewolucjoniści nie mogli uwierzyć, że substytucje genów mogą zachodzić w dużych naturalnych populacjach bez udziału doboru naturalnego. Na szczęście teoria neutralistyczna okazała się testowalna i fakt ten generował wiele prac doświadczalnych i teoretycznych zarówno z obozu neutralistów, jak i selekcjonistów.
W 1983 r. Kimura streścił badania nad teorią neutralistyczną w książce „The Neutral Theory of Molecular Evolution”. Historycznie pomysł, że neutralne mutacje są przeważające nie był nowy. Był opisywane przez licznych autorów przed Kimurą, np. przez wczesnego ewolucjonistę Thomasa Morgana (1932) w kontekście charakterystyki morfologicznej oraz przez współczesnych Kimurze: Freese (1962), Sueoka (1962), Robertson (1967) i Crow (1968) w kontekście białek. King i Jukes (1969) niezależnie napisali znaczącą pozycję „Non-darwinian evolution”. Wszystkie te prace rozwijały koncepcję neutralnych mutacji, jednak to Kimura stworzył jej teoretyczne podstawy. Bez wkładu Kimury badania ewolucji molekularnej mogłyby być znacznie opóźnione.
Kimura otrzymał wiele nagród oraz honorowe stopnie na Uniwersytecie w Chicago i Wisconsin. Był on niewątpliwie wybitnym ewolucjonistą japońskim, chociaż słuszność teorii naturalistycznej jest nadal kwestią kontrowersyjną. Cechą charakterystyczną koncepcji Kimury jest twierdzenie, że mutacje przystosowawczo obojętne, tzw. neutralne są podstawowym czynnikiem ewolucji. Los takich mutacji określany jest przez dryf genetyczny, który polega na przypadkowej zmianie częstości występowania w populacji danych alleli. Kimura traktuje polimorfizm białek i DNA jako przejściowe stadium ewolucji molekularnej i odrzuca pogląd, że większość takich polimorfizmów służy przystosowaniu do środowiska.
Otrzymał Nagrodę Asahi za 1986 rok.

</doc>
<doc id="303207" url="https://pl.wikipedia.org/wiki?curid=303207" title="Kłokoczka południowa">
Kłokoczka południowa

Kłokoczka południowa ("Staphylea pinnata" L.) – gatunek rośliny z rodziny
kłokoczkowatych ("Staphyleaceae"). Pochodzi ze środkowej i południowej Europy, oraz Azji Mniejszej. Występuje rzadko w południowej Polsce, jest także uprawiany. 
Biologia i ekologia.
Nanofanerofit. Rośnie w lasach i zaroślach. Kwitnie w okresie od maja do czerwca. Kłokoczka może rosnąć w pełnym słońcu lub półcieniu, występuje na różnych glebach. Preferuje wilgotne podłoże. Drewno bardzo twarde, trudno łupliwe, żółtobiałego koloru. 

</doc>
<doc id="303217" url="https://pl.wikipedia.org/wiki?curid=303217" title="Tri Yann">
Tri Yann

Tri Yann, to bretoński zespół muzyczny z Nantes (br. Naoned) założony w 1971 przez Jeana Chocuna, Jeana-Paula Corbineau'a i Jeana-Louisa Jossica. Nazwa wywodzi się od imion założycieli, gdyż w języku bretońskim Yann, to francuski "Jean" (po polsku Jan).
Tworzą przede wszystkim utwory muzyki celtyckiej wzorując się na ludowych motywach.

</doc>
<doc id="303220" url="https://pl.wikipedia.org/wiki?curid=303220" title="Antracen">
Antracen

Antracen – organiczny związek chemiczny, policykliczny węglowodór aromatyczny o trzech skondensowanych pierścieniach benzenowych. Jest głównym składnikiem tzw. oleju antracenowego (jedna z frakcji smoły węglowej).
Występowanie.
W 2010 grupa naukowców hiszpańskich ogłosiła odkrycie cząsteczek antracenu w przestrzeni kosmicznej. Odkrycia dokonano w konstelacji Perseusza w kierunku gwiazdy Cernis 52 w odległości około 700 lat świetlnych od Ziemi – w tym samym obłoku, w którym w 2008 roku odkryto obecność naftalenu. Odkrycie budzi jednak kontrowersje.
Właściwości.
Posiada właściwości scyntylacyjne: wydajność ok. 4%, maks. fluorescencji przy 447 nm, czas zaniku 2,7 s (maleje z obniżaniem temperatury).
Otrzymywany ze smoły pogazowej. Izomer fenantrenu.

</doc>
<doc id="303223" url="https://pl.wikipedia.org/wiki?curid=303223" title="Múm">
Múm

múm (wym. []) – eksperymentalna islandzka grupa muzyczna, której muzykę określa miękki wokal, elektroniczny glitch oraz różne tradycyjne instrumenty muzyczne. Nazwa zespołu nie miała nic oznaczać i nie ma nic wspólnego z angielskim słowem "mum", dlatego powinna być czytana w języku polskim jako "mum".
Grupa powstała w 1997 w składzie: Gunnar Örn Tynes, Örvar Þóreyjarson Smárason, siostry bliźniaczki Gyða i Kristín Anna Valtýsdóttir. W 2002, po pierwszym amerykańskim tournée, Gyða opuściła zespół, by powrócić na studia w Reykjavíku. W styczniu 2006 zespół opuściła również Kristín Anna; wiadomość ta została jednak ujawniona dopiero 23 listopada 2007.
Ich czwarty album – "Go Go Smear the Poison Ivy" – nagrywany w 2006 został wydany 24 września 2007. Premierę płyty poprzedzał singel „They Made Frogs Smoke 'Til They Exploded”, opublikowany 27 sierpnia 2007.
W dniu 27 sierpnia 2008 zespół ogłosił na swojej oficjalnej stronie internetowej, że pracuje nad swoją nową płytą. Członkowie múm nie potrafili podać dokładnej daty premiery, lecz zapewniali fanów, że z każdym dniem są coraz bliżej ukończenia. Udostępnili również kilka zdjęć z pracy nad realizacją albumu na swoim profilu My Space.
Podczas koncertu w Burgos (Hiszpania), który odbył się 22 maja 2009, zagrali piosenkę „Sing Along to Songs You Don't Know” ze swojego najnowszego albumu. Ten właśnie album, który był nagrywany w Finlandii, Estonii i Islandii, trafił do sprzedaży internetowej na stronie Gogoyoko w dniu 17 sierpnia 2009 oraz na płytach CD w dniu 24 sierpnia 2009.
Muzycy wypuścili w grudniu 2011 EP-kę pod nazwą "Gleðileg Jól" (co w języku islandzkim oznacza „Wesołych Świąt”) z tradycyjnymi islandzkimi kolędami.
W dniu 1 czerwca 2012 múm wypuścił kompilację zawierającą 15 utworów nagranych w latach 1998–2000 pt. "Eraly Birds". 9 grudnia 2013, współpracując z Kylie Minogue, nagrał piosenkę „Whistle”, która pojawiła się na SoundCloud.
Zespół nagrał swój szósty album "Smilewound" we wrześniu 2013 i wydał go na płycie CD, winylowej oraz w wersji do pobrania. Następnie 7 września wydał go również na kasecie dla Cassette Store Day.

</doc>
<doc id="303224" url="https://pl.wikipedia.org/wiki?curid=303224" title="Mum">
Mum



</doc>
<doc id="303225" url="https://pl.wikipedia.org/wiki?curid=303225" title="Ekatarina Velika">
Ekatarina Velika

Ekatarina Velika (EKV) () – jugosłowiański zespół nowofalowo-rockowy, istniejący w latach osiemdziesiątych i dziewięćdziesiątych XX wieku. Wyznaczył kierunek rozwoju jugosłowiańskiej i serbskiej sceny rockowej na wiele następnych lat. Nazwa pochodzi od Katarzyny II carycy Rosji, choć grupa często sygnowała swoje nagrania także skrótem EKV. Wokalista i lider grupy Milan Mladenović odwiedził Polskę jesienią 1981 wraz z zespołem Šarlo akrobata.
Historia.
Zespół powstał w 1982 w Belgradzie, po rozpadzie grupy Šarlo akrobata. Utworzyli go: wokalista/gitarzysta Milan Mladenović, gitarzysta Dragomir „Gagi” Mihajlović (obaj z Šarlo akrobata), basista Zoran „Švaba” Radomirović oraz perkusista Dušan Dejanović. Tego ostatniego zmienił wkrótce Branko „Mango” Kuštrin, a dodatkowo w grupie pojawiła się grająca na instrumentach klawiszowych Margita „Magi” Stefanović. W 1983 w zespole na miejsce Kuštrina i Radomirovicia pojawili się: Ivan „VD” Vdović (kolejny były muzyk z Šarlo akrobata) oraz Bojan Pečar. Muzycy przyjęli nazwę Katarina II. Pod koniec roku został nagrany materiał, który ukazał się na płycie "Katarina II" w 1984. Album uważany jest za jedną z najlepszych płyt jugosłowiańskiego rocka lat osiemdziesiątych. Na uwagę zasługuje fakt, że na całej płycie trudno jest znaleźć przebojowe kompozycje, a poszczególne piosenki są silnie osadzone w tradycji nowej fali. W 1985, rok po odejściu z grupy Dragomira Mihajlovicia (odszedł również Vdović, którego zastąpił Ivan „Firči” Fece), muzycy zostali zmuszeni do zmiany nazwy na Ekatarina Velika. Dragomir Mihajlović rościł pretensje o prawa autorskie do starszej nazwy zespołu Katarina II. W tym samym roku ukazała się druga płyta "Ekatarina Velika", mająca bardziej melodyjne i przebojowe brzmienie, a w składzie pojawił się kolejny perkusista Ivan „Raka” Ranković. W 1986 roku zespół zagrał wiele entuzjastycznie przyjętych koncertów, co zaowocowało wydaniem koncertowego albumu "19LIVE86" – swoistego podsumowania pierwszego etapu działalności grupy. Wraz z końcem lat osiemdziesiątych i postępującym rozpadem Jugosławii, muzyka EKV nabierała coraz bardziej mrocznego i depresyjnego charakteru. W 1989 roku ukazał się album o proroczym (jak się później okazało) tytule "Samo par godina za nas" (pol. "Tylko parę lat dla nas"). W 1991 już po wybuchu krwawej wojny domowej w Jugosławii, muzycy nagrali najbardziej mroczny brzmieniowo album pt. "Dum Dum". Był on swoistym odzwierciedleniem frustracji społecznej, panującej wówczas we wszystkich republikach kraju (stojącego u progu nadchodzących konfliktów zbrojnych). W 1993 roku pojawiła się ostatnia studyjna płyta EKV "Neko nas posmatra", której klimat był bardziej popowy i odmienny od poprzednich albumów, choć z niektórych piosenek, jak np. "Anestezija" bił wciąż niepokój i tajemnicza melancholia. Zespół rozpadł się w listopadzie 1994 wraz ze śmiercią wokalisty i frontmana zespołu Milana Mladenovicia, u którego trzy miesiące wcześniej zdiagnozowano nowotwór złośliwy trzustki. Pogrzeb lidera EKV w słynnej cerkwi prawosławnej pod wezwaniem świętego Marka w centrum Belgradu, zgromadził prawie dziesięć tysięcy jego fanów oraz licznych przyjaciół zespołu.
Obecnie pięciu byłych muzyków grupy nie żyje: Ivan Vdović (zm. 25 września 1992), Milan Mladenović (zm. 5 listopada 1994), Bojan Pečar (zm. 13 października 1998), Dušan Dejanović (zm. 16 listopada 2000) i Margita Stefanović (zm. 18 września 2002).
Muzyka i teksty.
Niepokojąca muzyka i pesymistyczne teksty Milana Mladenovicia, wyrażające zagubienie człowieka żyjącego we współczesnej cywilizacji, lęk przed wojną i nieuchronność śmierci były swojego rodzaju zapowiedzią ciężkich czasów, które miały nadejść na Bałkanach w latach dziewięćdziesiątych ubiegłego stulecia. Muzyka EKV stała się manifestem całego pokolenia Serbów, których młodość zbiegła się z burzliwym okresem dezintegracji socjalistycznej Jugosławii, eksplozją nacjonalizmów, nienawiści etnicznej oraz upadkiem norm moralnych. Mimo rozpadu państwa, zespół zachował swój kultowy status we wszystkich krajach, które powstały na gruzach dawnej Jugosławii. Wiele piosenek grupy – „Još samo par godina za nas”, „Tonemo” czy „Idemo” stało się gorzkimi hymnami tamtych trudnych lat.

</doc>
<doc id="303227" url="https://pl.wikipedia.org/wiki?curid=303227" title="Puchar Wielkich Mistrzyń">
Puchar Wielkich Mistrzyń

Puchar Wielkich Mistrzyń - turniej siatkarski rozgrywany przez żeńskie reprezentacje narodowe od 1993 roku. Puchar organizowany jest co cztery lata w Japonii, rok po letnich igrzyskach olimpijskich. 
Cel utworzenia turnieju.
Organizacja FIVB zdecydowała się na przeprowadzanie Pucharu Wielkich Mistrzyń po to, by nie było siatkarskiego sezonu bez rozgrywek tej federacji. Jest to jedyny turniej, który nie daje punktów w rankingu FIVB.
Reguły.
Puchar Wielkich Mistrzyń rozgrywany jest na zasadach:
Zobacz też.
Puchar Wielkich Mistrzów

</doc>
<doc id="303230" url="https://pl.wikipedia.org/wiki?curid=303230" title="Karabin Våpensmia NM149S">
Karabin Våpensmia NM149S

NM149S – norweski karabin wyborowy produkowany przez firmę Våpensmia A/S. Od 1988 roku znajduje się na uzbrojeniu norweskiej armii.
Karabin NM149S jest bronią powtarzalną, z zamkiem czterotaktowym wzorowanym na zamku karabinu Mauser M1898. Jest wyposażony łoże i kolbę drewniane. Kolba ma regulowaną długość (podkładkami montowanymi pomiędzy kolbą a trzewikiem kolby). NM149S jest wyposażony w celownik optyczny Schmidt-Bender 6x42, może być także wyposażona w noktowizor pasywny Simrad KN250 montowany na celowniku optycznym. NM149S może być wyposażony w dwójnóg i tłumik dźwięku.

</doc>
<doc id="303233" url="https://pl.wikipedia.org/wiki?curid=303233" title="Grunt">
Grunt

Zobacz też:

</doc>
<doc id="303238" url="https://pl.wikipedia.org/wiki?curid=303238" title="Ekatarina velika">
Ekatarina velika



</doc>
<doc id="303239" url="https://pl.wikipedia.org/wiki?curid=303239" title="Hair (film)">
Hair (film)

Hair – musical filmowy Miloša Formana z 1979, ekranizacja musicalu scenicznego Geromea Ragniego i Jamesa Rado, którego premiera odbyła się w październiku 1967 w off-off-broadwayowskim Public Theatre.
Sceniczna wersja "Hair" przedstawia wyidealizowany obraz życia dzieci-kwiatów, w którym króluje beztroska, niechęć do przemocy, równość (rasowa i klasowa), przyjaźń itd. Piosenki musicalu były bardzo popularne, a on sam przyczynił się do zwiększenia zainteresowania ruchem hippisowskim w wielu krajach.
Nieco inne spojrzenie na zagadnienia kontrkultury hippisowskiej prezentuje Miloš Forman. Udało mu się połączyć w formie musicalu rzeczywiste problemy amerykańskiej młodzieży z przełomu lat 60. i 70. (protesty przeciw wojnie w Wietnamie, rewolucja obyczajowa) z ciepłą ironią typową dla „czeskiego realizmu” w kinematografii i literaturze.
Wyreżyserowanie "Hair" było, jak sam stwierdzał w wywiadach, jego marzeniem od 1967, gdy zobaczył broadwayowską wersję musicalu. Mógł go zrealizować dopiero po sukcesie "Lotu nad kukułczym gniazdem". Oba filmy, mimo że odmienne w formie, mają zresztą ze sobą wiele wspólnego, chociażby głównego bohatera, nieprzystosowanego do rzeczywistości, który nie do końca rozumie, że w społeczeństwie istnieją granice, których przekroczenie okazuje się tragiczne w konsekwencjach. Forman jednak daje widzom nadzieję. W filmie z 1975 roku jest nią zachowanie i postać Indianina uciekającego z zakładu psychiatrycznego, a w "Hair" tłumy gromadzące się pod Białym Domem. Także tytułowy bohater innego głośnego filmu Formana, "Amadeusza", to znany z "Hair" uosabiający młodość, niewinność, ale i naiwność autsajder, naturalnie utalentowany i umiejący cieszyć się życiem, którego niszczą bezwzględne instytucje. "Trudno oprzeć się wrażeniu, że bohaterowie najgłośniejszych dzieł Formana, od MacMurphy'ego po Mozarta, to w gruncie rzeczy ponadczasowi, wieczni hippisi".
Fabuła.
Z Oklahomy do Nowego Jorku przyjeżdża Claude Bukowski (John Savage), by wstąpić do wojska i wyjechać do Wietnamu. W Central Parku napotyka grupkę hippisów, którzy wciągają go w swój wyidealizowany świat. W międzyczasie zakochuje się w tajemniczej, pięknej nieznajomej (Beverly D’Angelo), a nowo poznani przyjaciele pomagają mu w odszukaniu jej. Dla Bukowskiego jednak, mimo zakochania się, ważniejszy jest obowiązek. Wstępuje do armii, gdzie przechodzi przeszkolenie dla żołnierzy wyjeżdżających do Wietnamu. Berger wpada na pomysł, by odwiedzić kolegę, więc nowojorscy hippisi (George, Jeannie, Hud i Woof) oraz Sheila wyruszają do Nevady, gdzie realizują pomysł spotkania. Claude nie może jednak opuścić jednostki, nie pozwala mu na to jego poczucie obowiązku i dyscypliny. Dlatego Berger, nie zdając sobie sprawy z realiów wojskowych, postanawia go zastąpić. Gdy Bukowski spotyka się z pozostałymi osobami, a wśród nich Sheilą, którą kocha, w jednostce ogłoszony zostaje alarm bojowy i natychmiastowy wylot do Wietnamu. Berger, zagubiony w obcym dlań otoczeniu, usiłuje wyplątać się z nieporozumienia, które sam wywołał, ale nikt nie zwraca na niego uwagi. Przy akompaniamencie finałowej piosenki „Let the Sunshine In” rzędy żołnierzy – a między nimi Berger – wmaszerowują na pokłady samolotów transportowych i odlatują do Wietnamu. Bukowski spóźnia się na lotnisko i zostaje w kraju. Ostatnie ujęcia filmu pokazują grupkę przyjaciół zabitego w Wietnamie Bergera gromadzących się wokół jego grobu na waszyngtońskim Cmentarzu Narodowym Arlington i rosnący tłum hippisów tańczących przed Białym Domem w rytm muzyki wielokrotnie powtarzanego refrenu „Let the Sunshine – Let the Sunshine In” (tłum. wpuśćcie słońce, pozwólcie świecić słońcu). 

</doc>
<doc id="303240" url="https://pl.wikipedia.org/wiki?curid=303240" title="Związek Komunistów Jugosławii">
Związek Komunistów Jugosławii

Związek Komunistów Jugosławii (ZKJ), "Savez Komunista Jugoslavije (SKJ)" (w 1919 Socjalistyczna Partia Robotnicza Jugosławii (SPRJ), "Socijalistička Radnička Partija Jugoslavije (SRPJ)", w latach 1919-1952 Komunistyczna Partia Jugosławii(KPJ),"Komunistička Partija Jugoslavije (KPJ)") – partia polityczna istniejąca w latach 1919–1990, sprawująca władzę w Jugosławii w latach 1945–1990. Związek Komunistów Jugosławii został utworzony jako Socjalistyczna Partia Robotnicza Jugosławii w 1919 i od początku był członkiem Międzynarodówki Komunistycznej. W latach 1920–1952 nosił nazwę Komunistyczna Partia Jugosławii (KPJ). Delegalizacja KPJ w 1921 i spory frakcyjne hamowały jego działalność. Aktywność partii wzrosła po objęciu w 1937 kierownictwa przez Josipa Broza Titę. KPJ występowała wtedy przeciw zbliżeniu Jugosławii z III Rzeszą. W zajętej w kwietniu 1941 przez Niemcy i ich sojuszników Jugosławii, KPJ wysunęła hasło powstania narodowego przeciw okupantom i kierowała masowym ruchem wyzwoleńczym. Zorganizowała silne oddziały partyzanckie, które zostały przekształcone później w Wojska Narodowowyzwoleńcze. Po II wojnie światowej przejęła pełnię władzy, eliminując przeciwników politycznych i wprowadzając monopartyjną dyktaturę. W 1948 po ostrym konflikcie J. B. Tity z Józefem Stalinem doprowadziła do zerwania współpracy z innymi partiami komunistycznymi. Współpracę nawiązano ponownie w 1955. Od 1965 Komitet Centralny mieścił się w wieżowcu Ušće Tower w Belgradzie.
ZKJ był inicjatorem udziału Jugosławii w ruchu państw niezaangażowanych. Od śmierci Josipa Broza Tity w 1980, funkcję przywódcy ZKJ pełniło Prezydium Komitetu Centralnego ZKJ. Jego przewodniczący wybierany był spośród członków Prezydium na jeden rok. ZKJ samorozwiązała się w styczniu 1990 podczas XIV kongresu tej partii w Belgradzie, u zmierzchu istnienia Socjalistycznej Federacyjnej Republiki Jugosławii. W miejsce partii w republikach związkowych Jugosławii, a później w niepodległych państwach, powstał szereg partii o charakterze centrolewicowym i socjaldemokratycznym.
Historia.
Początki działalności partii.
Komunistyczna Partia Jugosławii powstała w 1919. W wyborach parlamentarnych, które odbyły się rok później, komuniści uzyskali 59 miejsc w parlamencie i stali się trzecią siłą polityczną kraju. KPJ została zdelegalizowana przez reżim królewski w 1921 i utraciła wszystkie mandaty, a jej działaczy poddano represjom. Partia przeszła do podziemia, a część jej kadr zbiegła do granicy. Na początku lat 30. członkowie Komitetu Centralnego Komunistycznej Partii Jugosławii znaleźli schronienie w Wiedniu, a plenarne zebrania partii odbywały się m.in. w Czechosłowacji, komuniści jugosłowiańscy działali również w ZSRR. Pozostając w rozbiciu, komuniści podjęli próbę restauracji partii na terenie kraju w 1935 gdy powołali tam lewicową formację działającą pod nazwą Zjednoczona Partia Robotnicza, partia ta została jednak szybko rozbita, a 950 jej członków i zwolenników trafiło do więzień.
W lecie 1936 w ZSRR doszło do narady kierownictwa KP Jugosławii. KC ustalił, że powróci z Wiednia na teren Jugosławii. W Wiedniu pozostać miał sekretarz polityczny, jednocześnie utrzymywano siedzibę KC w Paryżu. Partia zorganizowała pobór ochotników walczących w hiszpańskiej wojnie domowej, co w dużym stopniu uniemożliwione zostało przez wywiad faszystów włoskich.
W 1937 na rozkaz Józefa Stalina radzieckie służby specjalne zamordowały w Moskwie Sekretarza Generalnego KPJ Milana Gorkicia, którego oskarżono o trockizm i zdradę. W 1936 do Jugosławii z ZSRR przybył „Towarzysz Walter” – Josip Broz Tito mający zastąpić Gorkića. Jako sekretarz generalny krytykował faszystowskie Włochy i nazistowskie Niemcy. W maju 1938 Tito utworzył w Jugosławii Tymczasowe Kierownictwo KP Jugosławii.
Przed wojną, KPJ o mało nie podzieliła losu rozbitej przez stalinistów Komunistycznej Partii Polski. Także tej partii groziła czystka wśród liderów i rozwiązanie. Także sam Tito na samym początku wojny został oskarżony o trockizm, współpracę z hitlerowskim wywiadem gestapo i jugosłowiańskimi służbami bezpieczeństwa. Prawdopodobnie uratował go fakt wpadki funkcjonariusza radzieckich służb specjalnych, który sformułował oskarżenia względem Tity, funkcjonariusz dostał się bowiem w ręce gestapo w Belgradzie. W obliczu możliwego rozwiązania partii, KPJ przyjęła stalinowski kurs ideologiczny.
Gdy rząd królewski przyłączył się do państw Osi, rozpoczęły się ogólnokrajowe protesty, a mieszkańcy kraju uznali tę decyzję za zdradę. Tito zwołał KC i wydał odezwę do Jugosłowian, wezwał do obrony niezależności Jugosławii i zawarcia sojuszu z ZSRR, choć ten na skutek paktu Ribbentrop-Mołotow był obojętny wobec poczynań Niemców. Masowe protesty doprowadziły do chaosu w kraju, w wyniku którego Hitler nakazał zaatakować Jugosławię. 6 kwietnia 1941 roku niemieckie, włoskie i węgierskie siły zaatakowały Jugosławię i w ciągu kilkunastu dni zajęły całe państwo. 10 kwietnia 1941 roku przedstawiciel faszystowskich, chorwackich ustaszy, Slavko Kvaternik, proklamował powstanie satelickiego Niezależnego Państwa Chorwackiego. Odpowiedzią partii na atak było powołanie Komitetu Wojskowego działającego w ramach Komitetu Centralnego Komunistycznej Partii Jugosławii.
Okres okupacji.
17 kwietnia 1941 Jugosławia skapitulowała. Formowanie komunistycznego ruchu oporu na terytorium okupowanej Jugosławii rozpoczęło się 28 kwietnia 1941 w słoweńskiej Lublanie. Tito od początku odgrywał w tym ruchu przywódczą rolę. 1 maja 1941 Tito wydał ulotkę wzywającą społeczeństwo do zjednoczenia się w walce przeciwko okupantom. 27 czerwca 1941 KC KPJ mianowało naczelnego dowódcę armii partyzanckiej, a działacze rozpoczęli przygotowania do przeprowadzenia ogólnonarodowego powstania. Komuniści opracowali plan Walki Narodowo Wyzwoleńczej. Tito przedostał się do Belgradu, skąd dowodził przygotowaniami do tworzenia ruchu oporu. Zamieszkał na ulicy Molerovej w mieszkaniu kolejarza Savicia. Komunistów ożywiła inwazja Niemców na ZSRR, Broz natychmiast zwołał KC. Opinie był podzielone – Milovan Djilas krzyknął „Zobaczycie, za dwa miesiące Czerwona Armia będzie w Jugosławii!”, innego zdania był Aleksander Ranković, który uważał, że atak na ZSRR osłabi morale komunistów Jugosławii. W czasie spotkania KC próbowano złapać zasięg zagranicznych stacji, radia radzieckie i niemieckie podawały muzykę. W końcu udało się złapać sygnał stacji węgierskiej, która podała, że wkrótce Armia Czerwona zostanie rozbita. KC wydał odezwę wzywająca do powstania, podobny apel wydała licząca 30 tysięcy osób organizacja młodzieżowa SKOJ.
28 czerwca KPJ powołała Główny Sztab Narodowo-Wyzwoleńczych Partyzanckich Oddziałów Jugosławii. Do sztabu weszli członkowie KC partii: Edward Kardelj, Aleksander Ranković, Franc Leskośek, Ivan Milutinović i Rade Konćar, którzy rozdzielili się i wyruszyli w różne części okupowanego kraju. 4 lipca wezwano do powstania – na szczytach gór rozpalano ogniska, co według prasłowiańskiego zwyczaju było wezwaniem do walki. 13 lipca zaczęło się powstanie w Czarnogórze i po kilku dniach wojska włoskie działały już tylko w kilku miejscowościach. 22 lipca wybuchło powstanie w Słowenii, 27 w Chorwacji, Bośni oraz Hercegowinie, a 11 października w Macedonii.
KPJ łączyła prowadzenie wojny z rewolucją. Taktyka zakładała budowę organów władzy rewolucyjnej na podstawie komitetów ludowowyzwoleńczych walczących z okupantami. Tym samym komuniści z Jugosławii realizowali tę strategię niezależnie od pozostałych partii ruchu komunistycznego. Na wyzwolonych terytoriach partyzanci organizowali komitety ludowe, które miały działać jako rządy cywilne.
W szeregach armii partyzanckiej wprowadzono określone zasady – nie można było np. pić alkoholu, wyjątkiem były ciężkie zimy. Wprowadzono surowe kary za kradzieże – w przypadku gdy okradzeni zostali cywile, złodziej-partyzant mógł być ukarany karą śmierci. Była to jedna z pierwszych armii w historii Jugosławii.
Od maja 1941 partyzanci musieli rywalizować z silniejszymi Królewskimi Wojskami Jugosłowiańskimi w Ojczyźnie generała Dragoljuba „Dražy” Mihailovicia, zwanymi inaczej Czetnikami (czetnicy powstali już po tym jak titoiści zaczęli działalność militarną). Czetnicy cieszyli się poparciem Wielkiej Brytanii, USA i jugosłowiańskiego rządu na wygnaniu króla Piotra II. Tito uważał, że należy dojść z czetnikami do porozumienia i proponował Mihailovićowi wspólne walki przeciwko Niemcom. Pomimo konfliktu z Czetnikami, partyzanci Tito wyzwolili pewne tereny, zwłaszcza na obszarze proklamowanej przez partyzantów „Republice Užičkiej”. 19 września i 27 października 1941 roku Tito przeprowadził nieudane rozmowy z liderem wojsk czetnickich, Dražą Mihailovićem.
Wraz z porażkami sił Osi na stronę partyzantów przechodziły całe jednostki kolaboranckie. W Zagorju na stronę ruchu oporu wraz z oficerami przeszedł cały Varadzinski Pułk Artyleryjski. W Slavonii z ochotników z Czechosłowacji powstał batalion „Jan Žižka”, ochotnicy niemieccy założyli batalion „Ernst Thalmann”, a węgierscy „Sándor Petőfi”. Stopniowo alianccy przywódcy zaprzestali popierać czetników, Brytyjczycy cofnęli poparcie dla nich nawet przed tym, gdy Sowieci oficjalnie uznali komunistów jugosłowiańskich za jedynego alianta w tym kraju, powodem decyzji Brytyjczyków była prowadzona przez czetników polityka kolaboracji. Król Jugosławii Piotr II i prezydent Franklin Roosevelt dołączyli do radzieckiego dyktatora partyzantów na konferencji w Teheranie. W wyniku tej reorientacji politycznej zachodnich aliantów partyzanci Tity zaczęli otrzymywać wsparcie także od nich. 17 czerwca 1944 na dalmatyńskiej wyspie Vis podpisano traktat z Vis (viski sporazum, znany też jako Porozumieniem Tito-Šubašić), który scalił rząd Tity z rządem na wygnaniu króla Piotra II. Partyzanci byli wspierani bezpośrednio przez alianckich spadochroniarzy przydzielonych do ich sztabu dowodzenia z brygadierem Fitzroyem Macleanem na czele, jednak współpraca między nimi a Titą była bardzo trudna. W czerwcu 1944 roku alianci powołali także Bałkańskie Siły Powietrzne, które startując z Włoch udzielały wsparcia jugosłowiańskim bojownikom.
Na koniec stycznia 1944 zwołano KC KPJ, delegaci wysłali list do liderów partii w całym kraju, w którym prosili o zmianę nastawienia do USA i Wielkiej Brytanii w prasie partyjnej. Nowy kurs zakładał pozytywny stosunek do aliantów zachodnich, równocześnie zabroniono wychwalania ZSRR. Stosunki zagraniczne według Tity miały bazować na dobrych kontaktach z USA, ZSRR i Wielką Brytanią, przy czym twierdząc, iż "Doświadczenie z przeszłości pokazuje, jak wiele i jak drogo płacił naród Jugosławii za to, że obce mocarstwa mieszały się do jego wewnętrznej i zagranicznej polityki. Doprowadzało to do międzynarodowych komplikacji, starć i wreszcie wojny".
12 września 1944 Piotr II wezwał wszystkich Jugosłowian do uznania rządu KPJ i stwierdził, że ci, którzy są przeciwnikami partyzantów są „zdrajcami”. W krótkim czasie Tito, jako premier Jugosławii, został uznany przez wszystkie rządy alianckie, w tym rząd na wygnaniu. 28 września 1944 radziecka agencja TAAS poinformowała, że Tito podpisał umowę zezwalającą wojskom radzieckim na wkroczenie na terytorium Jugosławii w celu pokonania sił Osi na północno-wschodnich obszarach Jugosławii. Komunistyczni partyzanci nawiązali stosunki z partyzantami albańskimi. Na terenie Kosowa podzielonego na Albańczyków i Serbów działały bowiem nieprzychylnie wojskom Tity oddziały partyzanckie proalbańskie i wielkoserbskie (wzajemnie się zwalczały). Doradcą wojskowym albańskich komunistów został Blaźo Jovanović. Pod koniec wojny partyzanci utworzyli regularną, liczącą 800 tysięcy żołnierzy armię. Wspomagani przez Armię Czerwoną partyzanci wyzwolili swój kraj w 1945. Umiarkowany premier królewski Śubaśic spotkał się z liderem komunistów 14 czerwca. W wyniku ich porozumienia do rządu londyńskiego dołączyło trzech krajowych ministrów, ustalono też, że żaden z ministrów tego rządu nie może być byłym kolaborantem bądź uczestnikiem walk z partyzantką. Po spotkaniu Śubaśić uznał Ruch Narodowo-Wyzwoleńczych, natomiast Tito nawiązał oficjalne stosunki z rządem emigracyjnym. Pod koniec lipca USA i ZSRR uznały koalicyjny komunistyczno-monarchistyczny rząd Śubaśicia.
Kształtowanie się nowego systemu i walka o władzę.
12 maja powołano Komunistyczną Partię Serbii. Na kongresie przedstawiono zadania, z którymi borykał się kraj – odbudowę kraju, umocnienie braterstwa i równouprawnienia wszystkich narodów Jugosławii. Skrytykowano aliantów zachodnich, którzy odrzucili plany włączenia do Jugosławii fragmentu Austrii zamieszkiwany przez Słoweńców, a ponadto kraje te żądały od Jugosławii opuszczenia Karyntii i negowały prawo do posiadania przez ten kraj obszaru Istrii, Przymorza Słoweńskiego i Triestu. Tito opowiedział się za sojuszem z ZSRR. Jeszcze tego samego dnia ambasador Wielkiej Brytanii ponownie zażądał od Tity, aby ten wycofał swoje wojska z Austrii, Włoch i cofnął się do granic z roku 1937.
Byli partyzanci skupili się wokół Frontu Narodowego, natomiast opozycja wokół monarchistycznej Partii Demokratycznej grupującej działaczy z kraju i z emigracji. Celem Partii Demokratycznej było zawiązanie z komunistami rządu koalicyjnego i powrót do systemu przedwojennego. Partia Demokratyczna popierana była przez wyższą hierarchię kościelną i część rolników. Najsilniejszą partią Frontu Narodowego byli komuniści, partia ta liczyła w 1941 zaledwie 12 tysięcy członków, z czego 9 tysięcy zginęło w czasie walk z okupantami. W chwili wyzwolenia kraju partia liczyła już 141 066 członków. Przeciwko KPJ wystąpiły grupy podziemne składające się z byłych żołnierzy oddziałów kolaboracyjnych. Ich liczebność ocenia się na około 12 tysięcy partyzantów. Trzysta tysięcy osób uciekło z państwa, natomiast dwieście tysięcy pozbawiono prawa wyborczego ze względu na kolaborację z okresu wojny.
W listopadzie 1945 republikański Front Ludowy, na czele z Komunistyczną Partią Jugosławii, wygrał wybory uzyskując przytłaczającą większość głosów, jednakże wybory zostały zbojkotowane przez monarchistów. Kandydaci Frontu Narodowego uzyskali 90% głosów. Po zdecydowanej wygranej, Tito został zatwierdzony jako premier i minister spraw zagranicznych FLRJ, oprócz tego uzyskał stanowisko komendanta naczelnego armii. Wicepremierem mianowano Edvarda Kardelija. W tym samym roku utworzono nowe państwo federacyjnie o nazwie Socjalistyczna Federacyjna Republika Jugosławii.
KPJ jako partia rządząca.
W przeciwieństwie do innych nowych państw demokracji ludowej w Europie Środkowo-Wschodniej, Jugosławia wyzwoliła się spod okupacji z ograniczonym wsparciem ze strony ZSRR. Po II wojnie światowej doszło do incydentów zbrojnych pomiędzy Jugosławią a pozostałymi aliantami. Po wojnie Jugosławia uzyskała bowiem dawne terytoria Włoch na Istrii, a także miasta Zadar i Rijeka. Tito chciał też włączyć do kraju miasto Triest, czemu sprzeciwili się alianci zachodni. Doprowadziło to do kilku incydentów zbrojnych, jednym z nich była bitwa między samolotami jugosłowiańskimi a amerykańskimi, która spowodowała gorzką krytykę KPJ ze strony zachodu. KPJ utworzyła plan militarny „Maksimum”, zakładał on uderzenie militarne na Włochy i Grecję i wywołanie tam rewolucji, w przypadku gdy Jugosławia zostanie zaatakowana przez któryś z tych krajów lub Stany Zjednoczone. Plany te budziły u Stalina niepokój i były o tyle możliwe do zrealizowania, że w lipcu 1948 roku po nieudanym zamachu na lidera Włoskiej Partii Komunistycznej, Palmiro Togliattiego, na przemysłowej północy kraju doszło do zrywu robotniczego.
10 lutego 1948 na moskiewskim spotkaniu z komunistami z partii z Jugosławii i Bułgarii, Stalin opowiedział się „za ukróceniem ich (partyzantów greckich) walki i zaprzestaniem pomocy, której udziela się im z terytorium Jugosławii, Albanii i Bułgarii”. Wbrew Stalinowi, KPJ zwrócił się do greckiego ruchu oporu, aby ten kontynuował walkę zbrojną i obiecał im udzielenie pomocy, a ponadto partia prowadziła rozmowy z hiszpańskim ruchem oporu.
Walka stalinistów i titoistów.
Wielu działaczy KPJ pozostawało niechętnych Sowietom. Wśród nich znalazł się weteran wojny w Hiszpanii i partyzantki antyniemieckiej, Koča Popović. Popović oskarżał doradców radzieckich o próby ograniczenia potencjału militarnego kraju i wtrącanie się w wewnętrzne sprawy kraju. Ze strony Stalina pod adresem KP Jugosławii padły oskarżenia o złe traktowanie radzieckich doradców, oddanie czołowych stanowisk w rządzie w ręce agentów zachodu czy przyjęcie trockizmu. Sytuacja nie była dla Sowietów zbyt ciekawa choćby dlatego, że jeszcze w okresie trwania wojny KPJ wywierała wpływ na pozostałe partie komunistyczne kontynentu. Po zakończeniu wojny, KPJ popierała rozszerzenie rewolucji na całą Europę, co odrzucał Stalin obawiający się zbrojnej konfrontacji.
W kwietniu 1948 odbyło się spotkanie KC KP. Na plenum przygotowano odpowiedzi na zarzuty postawione przez Stalina. Poproszono stronę sowiecką o wysłanie do Jugosławii zespołu, który mógłby pomóc w rozwiązaniu wszystkich sporów i zaprotestowano przeciwko naruszaniu suwerenności i niepodległości Jugosławii. Odmówiono udziału w dyskusji ideologicznej i odpowiedziano na oskarżenia personalne. Zanim KC dostało odpowiedź z ZSRR, swoje listy wysłały KC partii węgierskiej, rumuńskiej, bułgarskiej i czechosłowackiej, w których skrytykowały one politykę KPJ i wyraziły solidarność ze Związkiem Radzieckim, KPJ nie została poddana krytyce jedynie przez Polską Partię Robotniczą. 4 maja przedstawiciele ZSRR upomnieli Tito i Komunistyczną Partię Jugosławii i ogłosili, że nie mają zamiaru naprawiać w swoim kraju tego, co KPJ nazwał "błędami systemowymi". Józef Stalin jeszcze w maju ponownie zaatakował KP Jugosławii i oznajmił, że problem jugosłowiański będzie przedyskutowany na zjeździe Kominformu (organizacji grupującej partie komunistyczne) niezależnie od tego czy pojawią się na niej przedstawiciele KPJ.
Wiedząc, że Kominform ma wśród członków KPJ bardzo duże poparcie, Tito starał się jeszcze dojść do porozumienia ze Stalinem, ponadto zbyt wczesne rozstanie się z blokiem wschodnim nie było korzystne dla Jugosławii ze względu na jej konflikt z mocarstwami zachodnimi, dodatkowo wśród Czarnogórców i Serbów popularna była opcja prorosyjska historycznie związana z okresem walk z Turkami. Na kolejnym ze spotkań Komitetu Centralnego ustalono, że w lipcu ruszy V Kongres partii, na którym Tito odwoła się do całej partii, a partia nie weźmie udziału w spotkaniu Biura w Bukareszcie. W obliczu kryzysu Tito rozważał podanie się do dymisji, od pomysłu odciągnęło go jednak jego najbliższe otoczenie. 8 czerwca KPJ odebrało list od Komitetu Centralnego PPR, w którym przekonywano Jugosłowian do udziału w spotkaniu Kominformu i zgłoszono chęć mediacji.
Ostatecznie 28 czerwca 1948 usunięto KPJ z Kominformu, powołano się przy tym na „nacjonalistyczne elementy”, które miały rzekomo przejąć dominującą pozycję w kierownictwie KPJ. Negowanie radzieckiego przywództwa przyniosło Ticie duży rozgłos na świecie, ale również zapoczątkowało okres niestabilności często zwany okresem Informbiura (Biura Informacyjnego). 21 lipca rozpoczął się V Kongres partii jugosłowiańskiej, w którym udział wzięło 2344 osoby. W trakcie kongresu Tito odpowiedział na oskarżenia stalinistów. Duża część komunistów jugosłowiańskich opowiedziała się za politykę Kominformu, np. w Czarnogórze za instytucją opowiedziało się czterech spośród dziewięciu członków tamtejszego komitetu KPJ, niektóre komitety miejskie i jedna trzecia działaczy partii komunistycznej. Staliniści w Czarnogórze próbowali nawet utworzyć własny ruch partyzancki. Do frakcji kominformowców dołączył generał Arso Jovanović, dawny wojskowy armii królewskiej, który przeszedł do wojsk komunistów. ZSRR prawdopodobnie chciało powołać w Bukareszcie satelicki rząd emigracyjny Jugosławii, do którego dołączyć miał generał Jovanović, generał próbował przedostać się do stalinowskiej Rumunii (gdzie przeniesiono kierownictwo Kominformu), lecz został zastrzelony podczas nielegalnej próby przekroczenia granicy. W kraju rozpoczęły się represje wobec stalinistów, a część z nich trafiła do więzień.
W 1952 partia zmieniła nazwę na Związek Komunistów Jugosławii, miało być to zgodne z zaleceniami Karola Marksa. Na kongresie partii w tym samym roku skrytykowano zarówno blok wschodni, jak i zachodni.
Konflikt Tito-Djilas.
W latach 50. na łamach KPJ doszło do konfliktu Tity z Milvanem Djilasem, wówczas jednym z sekretarzy Komitetu Centralnego KPJ, a zarazem przewodniczącym Zgromadzenia Narodowego Jugosławii. Konflikt między dwójką działaczy zaczął się jeszcze w czasie walki ze stalinizmem na przełomie lat 40 i 50. W trakcie tego konfliktu Djilas ogłosił się przeciwnikiem marksizmu-leninizmu i głosił wolność działania organizacji o charakterze politycznym, według Djilasa ideologia socjalizmu naukowego zestarzała się i wymaga odnowy i demokratyzacji. Djilas oskarżał kierownictwo KPJ o oderwanie się od rewolucji. Djilas występował przeciwko przywilejom wręczanym działaczom partii. 11 października 1953 Djilas na łamach komunistycznego pisma „Borba” opublikował artykuł, w którym poddał krytyce politykę partii. Następnie w piśmie ukazało się kolejnych szesnaście utrzymanych w podobnym tonie artykułów. Djilas zaatakował samego Titę, którego oskarżył o koncentrowanie wokół siebie zbyt dużej władzy, otaczanie się pochlebcami, akceptowanie kultu własnej osoby i zapędy dyktatorskie.
Na życzenie Broza w styczniu następnego roku Komitet Wykonawczy KC ZKJ potępił artykuły Djilasa. Broz uważał, że Djilas jest zagrożeniem dla jedności partii. Marszałek odrzucił tezy Djilasa twierdząc, że nie uwzględnił on tego, iż w Jugosławii cały czas istnieje klasa robotnicza i oskarżył go o chęć likwidacji partii. Broz nie przestał uznawać Djilasa za komunistę i pozwolił na jego dalszą działalność w Związku Komunistów. Josip Broz wkrótce zrewidował stanowisko i na jego życzenie partia na III Plenum wykluczyła radykalnego Djilasa z partii, a w 1957 został on pozbawiony funkcji publicznych oraz został zesłany do więzienia. Djilas kontynuował swoją kampanię przeciwko rządowi z więzienia, a za granicą ukazało się kilka książek jego autorstwa.
Ostatnie lata rządów Tity, kryzys w latach 80. i samorozwiązanie.
W latach 60. scentralizowana struktura przywództwa Związku Komunistów Jugosławii zaczęła być likwidowana wraz z wykluczeniem z ZKJ i odsunięciem go z funkcji państwowych jednego z liderów partii i państwa oraz twardogłowego zwolennika centralizmu Aleksandra Rankovicia w 1966 roku a kulminacją tych zmian były reformy społeczne i polityczne, które doprowadziły do uchwalenie nowej Konstytucji Jugosławii w 1974, która zreformowała ustrój polityczny i samorządowy.
Po śmierci Tity w 1980 roku ZKJ przyjęła model kolektywnego przywództwa, a prezydencja partii zmieniała się co roku. Wpływy partii na funkcjonowanie państwa spadły w związku z kryzysem narodowościowym i dążeniom secesyjnym w republikach wchodzących w skład Jugosławii (m.in. Chorwacka Wiosna) zarazem dając więcej władzy lokalnym strukturom partii. W połowie lat 80. członkostwo w partii wzrastało, osiągając dwa miliony członków, ale członkostwo uznano za mniej prestiżowe niż w przeszłości.
Slobodan Milošević został szefem Związku Komunistów Serbii w 1987 roku i połączył pewne serbskie ideologie nacjonalistyczne ze sprzeciwem wobec liberalnych reform. Rosnący rozłam wśród lokalnych oddziałów ZKJ i konflikty narodowościowe doprowadziły do rozpadu Związku Komunistów Jugosławii na nadzwyczajnym XIV kongresie, który odbył się w styczniu 1990 roku w Belgradzie. Podczas tego kongresu zjazdu Chorwaci, Słoweńcy oraz Macedończycy zaproponowali utworzenie luźnej konfederacji, co odrzucili Serbowie a w okresie poprzedzającym ten kongres doszło do konfliktów pomiędzy serbskimi a słoweńskimi komunistami. W rezultacie słoweńska delegacja wspierana przez delegacje chorwacką, bośniacką i macedońską opuściła obrady, a kongres ten został przerwany co oznaczało koniec trwających 45 lat rządów ZKJ i samorozwiązanie tego ugrupowania, które stało się jednym z kluczowych momentów rozpadu Jugosławii na początku lat 90. W miejscu lokalnych oddziałów ZKJ w każdej republice związkowej Jugosławii powstały partie głównie odwołujące się od centrolewicy i socjaldemokracji.
Ideologia.
Po wojnie Jugosłowianie, tworząc nowy model socjalizmu, nie korzystali z innych wzorców, a ich jedynym nawiązaniem do przeszłości była demonstracja robotników z 15 lutego 1876 w Kragujevcu, gdy strajkujący pracownicy wywiesili czerwony sztandar z napisem „Samouprava”, czyli „samorząd”. KPJ nawiązał bliskie kontakty z dużą liczbą partii socjaldemokratycznych. Partia stała się jednym z rzeczników niezaangażowania, przełomem stała się konferencja w Bandungu (Indonezja) na wiosnę 1955, a partia przyjęła koncepcję „Panczaszila”, czyli pięciu zasad pokojowej współpracy.

</doc>
<doc id="303251" url="https://pl.wikipedia.org/wiki?curid=303251" title="István Szabó">
István Szabó

István Szabó (ur. 18 lutego 1938 w Budapeszcie) – węgierski reżyser i scenarzysta filmowy, laureat Oscara.
Życiorys.
W 1961 ukończył szkołę filmową w Budapeszcie. Najbardziej znany jest ze swej trylogii: "Mefisto" (1981), "Pułkownik Redl" (1984) i "Hanussen" (1988).
Zasiadał w jury konkursu głównego na 39. MFF w Cannes (1986). 
Szabó przyznał się w opublikowanej w 2006 wypowiedzi, że w latach 50 XX w. był tajnym współpracownikiem komunistycznej tajnej policji Államvédelmi Hatóság, według własnych słów, „aby ocalić kolegę ze szkoły filmowej przed represjami i śmiercią”.

</doc>
<doc id="303253" url="https://pl.wikipedia.org/wiki?curid=303253" title="Szeklowie">
Szeklowie



</doc>
<doc id="303254" url="https://pl.wikipedia.org/wiki?curid=303254" title="Istvan Szabo">
Istvan Szabo



</doc>
<doc id="303256" url="https://pl.wikipedia.org/wiki?curid=303256" title="Karabin SIG-Sauer SSG 2000">
Karabin SIG-Sauer SSG 2000

Scharfschützen Gewehr 2000 (SSG 2000) – szwajcarski karabin wyborowy produkowany przez szwajcarską firmę Schweizerische Industrie Gesellschaft (SIG) we współpracy z niemiecką filią tej firmy zakładami JP Sauer und Sohn GmbH. Produkowany jest w wersjach kalibru 5,56 x 45 mm NATO, 7,62 x 51 mm NATO, 7,5 x 55 mm i .300 Weatherby Magnum. SSG 2000 jest używany głównie przez policyjne oddziały specjalne i użytkowników cywilnych.
Od połowy lat 90. XX wieku produkowany jest karabin SSG 3000 będący daleko posunięto modyfikacją SSG 2000.
SSG 2000 jest bronią powtarzalną, z zamkiem czterotaktowym. Zamek SSG 2000 jest modyfikacją zamka stosowanego w sztucerach firmy Sauer. Zasilanie ze stałego magazynka czteronabojowego. Lufa zakończona urządzeniem wylotowym spełniającym funkcje tłumika płomieni, hamulca wylotowego, i osłabiacza podrzutu. Nad lufą można zamocować taśmę mirażową. Łoże i kolba drewniane, kolba posiada regulowaną długość. Na kolbie umieszczono bakę (poduszkę podpoliczkową) o regulowanej wysokości. SSG 2000 nie posiada mechanicznych przyrządów celowniczych. Standardowo wyposażany jest w celownik optyczny Zeiss Diatal 2A (8x56) lub Schmidt-Bender (6x42).

</doc>
<doc id="303262" url="https://pl.wikipedia.org/wiki?curid=303262" title="Trombopoetyna">
Trombopoetyna

Trombopoetyna – hormon odpowiedzialny za produkcję i dojrzewanie trombocytów (czyli składników krwi odpowiedzialnych za jej krzepnięcie) na drodze trombopoezy. Jest produkowana głównie przez komórki wątroby i (w mniejszej ilości) przez nerki i mięśnie szkieletowe. Działa pobudzająco na megakariocyty szpiku kostnego.

</doc>
<doc id="303266" url="https://pl.wikipedia.org/wiki?curid=303266" title="Jerzy Trzanowski">
Jerzy Trzanowski

Jerzy Trzanowski (, , ; ur. 27 marca lub 9 kwietnia 1592 w Cieszynie, zm. 29 maja 1637 w Liptowskim Mikułaszu) – pastor, tworzący w języku czeskim i łacińskim pisarz religijny.
Rodzina Trzanowskich pochodziła z Trzanowic pod Cieszynem, gdzie urząd wójta sprawował pradziad Jerzego - Adam, zmarły w wieku 103 lat. Dopiero ojciec Jerzego, Walenty, osiedlił się w Cieszynie, gdzie pracował jako konwisarz. Doszedł do stopnia mistrza cechu. Poślubił Jadwigę Zientek, pochodzącą ze Śmiłowic. W 1587 roku kupił dom w Cieszynie (na rogu ulicy Głębokiej i Starego Targu), za który raty spłacał do 1593 roku.
Jerzy był najstarszym dzieckiem swoich rodziców. Naukę rozpoczął w szkołach w Cieszynie, następnie Gubinie i Kołobrzegu. W latach 1607–1611 studiował na uniwersytecie w Wittenberdze. Następnie pracował jako nauczyciel w Pradze i Trzeboniu w Czechach i jako pastor w miejscowościach Holešov i Valašské Meziříčí na Morawach, aby w 1625 powrócić do Cieszyna. W roku 1626 podjął pracę jako nadworny kaznodzieja protestanckich hrabiów Sunegków z Bielska, lecz w 1627 musiał stamtąd uciekać do posiadłości Sunegkhów na Słowacji. Następnie był kaznodzieją na zamku w Orawie, a od 1631 pastorem w Liptowskim Mikułaszu, gdzie zmarł.
Najważniejszym dziełem Trzanowskiego jest "Cithara sanctorum", wydana w Lewoczy w 1636. Ten czeski kancjonał zawierający ponad 400 pieśni doczekał się przynajmniej 215 wydań, był używany jeszcze w XX w. i odegrał ogromną rolę w krzewieniu idei reformacji w krajach słowiańskich, w tym Polsce. Z tego powodu Trzanowski zwany jest „Słowiańskim Lutrem”.
W 2017 roku powstało nowe tłumaczenie części kancjonału pod nazwą "Pieśni duchowe. Z kancjonału Cithara sanctorum", w tłumaczeniu Zbigniewa Macheja. Przekład został wyróżniony Nagrodą „Literatury na Świecie” w kategorii poezja.

</doc>
<doc id="303267" url="https://pl.wikipedia.org/wiki?curid=303267" title="Simone Veil">
Simone Veil

Simone Veil (ur. 13 lipca 1927 w Nicei, zm. 30 czerwca 2017 w Paryżu) – francuska polityk i prawniczka, w latach 1974–1979 i 1993–1995 minister zdrowia, eurodeputowana I, II i III kadencji, od 1979 do 1982 przewodnicząca Parlamentu Europejskiego, członkini Rady Konstytucyjnej i Akademii Francuskiej.
Życiorys.
Simone Veil urodziła się w Nicei w rodzinie francuskich Żydów jako córka architekta André Jacoba i jego żony Yvonne z domu Steinmetz. Miała siostry Madeleine i Denise oraz brata Jeana. W czasie II wojny światowej w marcu 1944 została zatrzymana w łapance wraz z siostrą Madeleine i matką. Deportowano je najpierw do niemieckiego obozu koncentracyjnego Auschwitz-Birkenau, a następnie do Bergen-Belsen, gdzie Yvonne Jacob zginęła. Simone Veil z siostrą doczekały się wyzwolenia w styczniu 1945. Jej siostra Denise również przeżyła wojnę, jako uczestniczka ruchu oporu została aresztowana i zesłana do obozu koncentracyjnego Ravensbrück. Ojciec i brat znaleźli się w grupie blisko 900 Żydów, których w 1944 deportowano konwojem do Tallinna; okoliczności ich śmierci nie zostały ustalone.
Po powrocie do Francji ukończyła w Paryżu studia prawnicze. Uzyskała dyplom Instytutu Nauk Politycznych w Paryżu. W 1954 zdała wyższy egzamin urzędniczy. Obejmowała następnie różne stanowiska w strukturach podległych Ministerstwu Sprawiedliwości, zajmowała się m.in. administracją penitencjarną. Była członkinią gabinetu ministra René Plevena (1968–1968). W 1970 objęła funkcję sekretarza generalnego Najwyższej Rady Sądownictwa, a w 1972 znalazła się w dyrekcji agencji ORTF.
W maju 1974 prezydent Valéry Giscard d’Estaing powierzył jej stanowisko ministra zdrowia. Zajmowała je do lipca 1979, odpowiadając w międzyczasie także za ochronę socjalną (1977–1978) i sprawy rodziny (1978–1979). Urząd ten sprawowała wówczas w gabinecie, którym kierował Jacques Chirac, a także trzech rządach, na czele których stał Raymond Barre. Była drugą kobietą, która została ministrem w dziejach Francji (po Germaine Poinso-Chapuis mianowanej w 1947). Pełniąc tę funkcję, przyczyniła się do rozpowszechnienia dostępności środków antykoncepcyjnych oraz do uchwalenia w 1975 tzw. ustawy Veil wprowadzającej dopuszczalność przerywania ciąży na żądanie kobiety.
Dołączyła do Unii na rzecz Demokracji Francuskiej. W latach 1979–1993 wykonywała mandat eurodeputowanej I, II i III kadencji. Od lipca 1979 do stycznia 1982 była przewodniczącą pierwszego pochodzącego z wyborów powszechnych Parlamentu Europejskiego. W latach 1984–1989 przewodniczyła frakcji liberalnej w PE. W marcu 1993 powróciła do administracji rządowej, obejmując u premiera Édouarda Balladura stanowiska ministra stanu oraz ministra spraw społecznych, zdrowia i polityki miejskiej. Zajmowała jej do maja 1995.
W 1998 przewodniczący Senatu René Monory powołał ją w skład Rady Konstytucyjnej. Członkinią tego gremium była od marca tegoż roku do marca 2007. W latach 2000–2007 pełniła funkcję przewodniczącej Fondation pour la mémoire de la Shoah, fundacji zajmującej się m.in. upamiętnianiem ofiar Holocaustu. 20 listopada 2008 została powołana do Akademii Francuskiej na miejsce, które przed nią zajmował Pierre Messmer. W 2012 dołączyła do Unii Demokratów i Niezależnych.
Odznaczenia i wyróżnienia.
Odznaczona m.in. Legią Honorową I klasy oraz Orderem Narodowym Zasługi V klasy. Wyróżniona doktoratami honoris causa nadanymi przez kilkanaście uniwersytetów. W 1981 otrzymała Nagrodę Karola Wielkiego, w 2001 Medal „Zasłużony dla Tolerancji”, a w 2005 Nagrodę Księcia Asturii.
Życie prywatne.
Jej mężem był urzędnik państwowy Antoine Veil (1926–2013), którego poślubiła w 1946. Miała trzech synów: Jeana, Nicolasa, i Pierre'a-François. Zmarła 30 czerwca 2017 w swoim paryskim domu. 1 lipca 2018 szczątki jej i jej małżonka zostały złożone w paryskim Panteonie; decyzja prezydenta Republiki Emmanuela Macrona w tej sprawie została poparta przez ponad 150 tysięcy osób.

</doc>
<doc id="303268" url="https://pl.wikipedia.org/wiki?curid=303268" title="Singular">
Singular



</doc>
<doc id="303271" url="https://pl.wikipedia.org/wiki?curid=303271" title="Maksymilian Tytus Huber">
Maksymilian Tytus Huber

Maksymilian Tytus Huber (ur. 4 stycznia 1872 w Krościenku nad Dunajcem, zm. 9 grudnia 1950 w Krakowie) – polski naukowiec, inżynier mechanik.
Życiorys.
Syn Maksymiliana i Marii z Rzesińskich. W 1889 ukończył gimnazjum klasyczne we Lwowie, następnie podjął studia na Wydziale Inżynierii Lwowskiej Szkoły Politechnicznej, ukończone w 1895. Jako wybitny inżynier został asystentem w Katedrze Budowy Dróg i Tuneli macierzystej uczelni. Odbył roczne studia uzupełniające (studiował matematykę) na Uniwersytecie w Berlinie (1895–1896). Po powrocie obronił pracę doktorską z teorii sprężystości ciał stałych. Od 1908 był profesorem Politechniki Lwowskiej. W czasie I wojny światowej służył w wojsku austriackim – bronił twierdzy Przemyśl. Lata 1915–1917 spędził w niewoli rosyjskiej. W Rosji pozostał do 1918, ucząc fizyki w polskim gimnazjum w Kazaniu i przewodnicząc Związkowi Pracowników Polskiej Sekcji Kazańskiej Rady Wygnańczej. Po wojnie wrócił do pracy na Politechnice Lwowskiej. Był jej rektorem dwukrotnie: w roku akademickim 1914/15 i 1921/22. W 1920 brał udział w obronie Lwowa przed bolszewikami. W 1928 opuścił Lwów i zamieszkał w Warszawie. Pracował jako kierownik Katedry Mechaniki Politechniki Warszawskiej. W roku 1933 został członkiem Tymczasowego Komitetu Doradczo-Naukowego.
Pracował społecznie w Zarządzie Kasy im. Józefa Mianowskiego. Był prezesem Akademii Nauk Technicznych.
Po przeżyciach w okupowanej Warszawie (powstanie warszawskie) znalazł się w obozie przejściowym dla ludności Warszawy w Pruszkowie, a później w Zakopanem. W 1945 zamieszkał w Gdańsku i organizował Politechnikę Gdańską. Podjął się kierowania dwiema katedrami oraz urządzenia laboratorium wytrzymałości i mechaniki. W 1949 zamieszkał w Krakowie i przyjął funkcję kierownika specjalnie dla niego utworzonej Katedry Wyższych Zagadnień Mechaniki w AGH.
Prowadził teoretyczne prace badawcze z zakresu mechaniki klasycznej i wytrzymałości materiałów. Sformułował hipotezę wytężenia materiału, będącą obecnie jednym z podstawowych wzorów we wszelkich obliczeniach wytrzymałościowych.
Był doktorem honoris causa Akademii Górniczo-Hutniczej (1945), Politechniki Warszawskiej (1947) i Gdańskiej (1950). Za osiągnięcia naukowe otrzymał Nagrodę Państwową I Stopnia (1949).
Zmarł w Krakowie. Pochowany na Cmentarzu Rakowickim (kwatera X-płd-po prawej Piwockich).
Maksymilian Tytus Huber był ojcem Marii Rzepińskiej, historyka i krytyka sztuki.
Upamiętnienie.
Imię Maksymiliana Tytusa Hubera nosi Zespół Szkół Mechanicznych nr 2 w Bydgoszczy, Zespół Szkół nr 5 w Wałbrzychu, Zespół Szkół Elektryczno-Elektronicznych w Szczecinie, Zespół Szkół Chłodniczych i Elektronicznych w Gdyni.

</doc>
<doc id="303277" url="https://pl.wikipedia.org/wiki?curid=303277" title="PWS-12">
PWS-12

PWS-12 i PWS-14 – polskie samoloty szkolno-treningowe z okresu międzywojennego.
Historia.
W 1928 roku inż. Aleksander Grzędzielski i inż. August Bobek-Zdaniewski z biura konstrukcyjnego Podlaskiej Wytwórni Samolotów (PWS) opracowali jednocześnie z samolotem szkolno-myśliwskim PWS-11 projekt dwupłatowego samolotu szkolno-treningowego, który oznaczono jako "PWS-12". Samolot ten miał być przeznaczony do nauki akrobacji. Departament Aeronautyki Ministerstwa Spraw Wojskowych zainteresował się tym projektem i w dniu 25 lutego 1929 roku podpisał z zakładami PWS umowę na budowę trzech prototypów.
W związku z tym, że w budowie zastosowano wiele elementów konstrukcyjnych z samolotu PWS-11, już w październiku 1929 roku zakończono budowę tych prototypów i jeszcze w tym miesiącu jeden z nich przeszedł próby statyczne, natomiast drugi został oblatany w listopadzie 1929 roku przez pilota fabrycznego Franciszka Rutkowskiego. 
Próby w locie wykazały pewne mankamenty konstrukcji – dość duży opór aerodynamiczny oraz niezbyt dobrą sterowność. W związku z tym prototyp zmodyfikowano, kadłub o prostokątnym przekroju oprofilowano listewkami i pokryto płótnem, otrzymując owalny kształt. Zmieniono także obrys usterzenia, zwiększono powierzchnię nośną płatów oraz osłonięto silnik pierścieniem Townenda. Tak zmodyfikowany prototyp otrzymał oznaczenie "PWS-12a".
Po wykonanych w 1930 roku próbach w Instytucie Badań Technicznych Lotnictwa w Warszawie i zmniejszeniu masy własnej samolotu o 40 kg, prototyp, który oznaczono jako "PWS-12 bis", oblatano 18 listopada 1930 roku. Po próbach w locie w 1931 roku prototyp ten powtórnie przerobiono, nadając mu m.in. płaskie boki kadłuba. Przystosowano go w ten sposób do wykonywania figur akrobacji w głębokim przechyleniu.
W 1931 roku po serii prób w locie tak opracowany prototyp został doceniony przez Departament Aeronautyki. MSW zamówiło 20 samolotów "PWS-12 bis" dla wojskowych szkół lotniczych.
W tym samym czasie inż. August Bobek-Zdaniewski opracował ulepszoną odmianę samolotu "PWS-12 bis", którą oznaczono jako "PWS-14". W stosunku do samolotu "PWS-12 bis" zmianie uległ kadłub samolotu. Zastosowano w nim konstrukcję kratownicową spawaną z rur stalowych, oprofilowaną listwami i krytą płótnem, zmniejszono też przekrój poprzeczny. Zbiornik paliwa przeniesiono z płata do kadłuba i umieszczono za silnikiem. Zmodyfikowano także osłonę silnika, wzmocniono konstrukcję płata, a lotki umieszczono tylko na górnym płacie, dając im skrzydełkowe odciążenia. Powstały w ten sposób samolot został oblatany w czerwcu 1933 roku przez pilotów wojskowych płk. pil. J. Kossowskiego, por. pil. J. Orłowskiego i sierż. pil. S. Szubkę. Próby w locie wypadły pomyślnie wobec czego Departament Aeronautyki zdecydował się aby budowane jeszcze samoloty "PWS-12 bis" zostały przerobione na samoloty "PWS-14", co też uczyniono, choć niektóre z nich na usterzeniu nosiły napis "PWS-12", mimo że były to już samoloty "PWS-14".
Łącznie wyprodukowano 23 sztuki samolotów "PWS-12" i "PWS-14".
Użycie.
W 1933 roku samoloty "PWS-12" i "PWS-14" zostały przekazane do Centrum Wyszkolenia Oficerów Lotnictwa w Dęblinie oraz Szkoły Strzelania i Bombardowania w Grudziądzu, gdzie służyły do szkolenia pilotów, niektóre egzemplarze przetrwały do 1939 roku.
W marcu 1931 roku prototyp samolotu "PWS-12 bis", otrzymał cywilne numery rejestracyjne SP-AKE i na tym samolocie mjr pil. J. Długoszewski poleciał do Estonii. W latach 1931–1933 por. pil. J. Orłowski na tym samolocie wykonywał liczne pokazy figur akrobacji lotniczej i lotów odwróconych, wziął również udział w rajdzie bałkańskim w kwietniu 1933 roku.
Opis konstrukcji.
Samoloty "PWS-12" ("PWS-14") był to dwumiejscowy samolot szkolno-treningowy o konstrukcji mieszanej. Dwie kabiny odkryte – pierwsza instruktora, druga ucznia. Podwozie klasyczne – stałe. Napęd silnik gwiazdowy 9-cylindrowy "Škoda-Wright-Whirlwind J5A", śmigło dwułopatowe, drewniane firmy Szomański.

</doc>
<doc id="303279" url="https://pl.wikipedia.org/wiki?curid=303279" title="Herman’s Hermits">
Herman’s Hermits

Herman’s Hermits – brytyjski zespół rockowy założony w Manchesterze w roku 1963.

</doc>
<doc id="303282" url="https://pl.wikipedia.org/wiki?curid=303282" title="Lewis Libby">
Lewis Libby

Lewis Libby, właśc. Irve Lewis „Scooter” Libby Jr. (ur. 22 sierpnia 1950 w New Haven) – amerykański polityk, szef gabinetu wiceprezydenta Dicka Cheneya.
Życiorys.
Libby urodził się w rodzinie żydowskiej. W 1972 ukończył studia na Uniwersytecie Yale, gdzie jednym z jego profesorów był Paul Wolfowitz.
28 października 2005 Libby’emu zostały przedstawione zarzuty utrudniania postępowania sądowego oraz składania fałszywych zeznań w związku ze sprawą Plame. 6 marca 2007 ława przysięgłych uznała go za winnego czterech (z pięciu) zarzucanych czynów, a następnie sędzia ustalił wyrok na 30 miesięcy więzienia, 250 tysięcy dolarów grzywny oraz 400 godzin prac społecznych. Sąd wyznaczył datę rozpoczęcia odbywania kary i odmówił zwolnienia za kaucją na czas apelacji, jednak 2 lipca 2007 prezydent George W. Bush, korzystając z prawa łaski, uchylił wyrok więzienia, pozostawiając jego pozostałą część. Spotkało się to z mocną krytyką ze strony wielu prawników oraz polityków Partii Demokratycznej. Prezydentowi zarzucano nadużycie prawa łaski do ochrony własnych przyjaciół.
Lewis Libby był informatorem byłej dziennikarki „The New York Timesa”, Judith Miller, która za odmowę ujawnienia jego tożsamości spędziła w więzieniu 85 dni. Miller zgodziła się zeznawać 29 września 2005, po zwolnieniu jej przez Libby'ego (w rozmowie telefonicznej) z konieczności zachowania tajemnicy dziennikarskiej.
Niektórzy publicyści, chcąc określić nieformalną pozycję Libby’ego w administracji prezydenta George’a Busha, stwierdzali, iż jest on „Cheneyem Cheneya”.
W 2018 filmie "Vice" w reżyserii Adama McKaya w postać Libby’ego wcielł się Justin Kirk.

</doc>
<doc id="303283" url="https://pl.wikipedia.org/wiki?curid=303283" title="Konwencjonalizm">
Konwencjonalizm

Konwencjonalizm – przyrodoznawczy kierunek filozoficzny, powstały w V w. p.n.e. (Protagoras, Arystyp, sofiści), a rozwinięty w końcu XIX i w XX w. (Poincaré, Bergson, Ajdukiewicz), w myśl którego wszystkie twierdzenia i teorie o charakterze naukowym są konwencjami (tzn. mają umowny charakter). Rolą pełnioną przez te konwencje jest wygoda myślenia w procesach poznania i wartościowania w danym wycinku czasoprzestrzeni, co – w przekładzie potocznym – jest takim rozeznawaniem się w pewnej rzeczywistości, w którym umownie przyjmuje się określone sądy za prawdziwe bądź nieprawdziwe oraz określone rzeczy za dobre lub piękne bądź złe lub brzydkie. Niejako „użytkowym przekazem” konwencjonalizmu jest to, iż w praktyce nie ma wiecznie niezmiennych stanowisk wobec realiów – z racji tego, że rozwojową naturę ma myśl ludzka.
Istnieje konwencjonalizm:

</doc>
<doc id="303284" url="https://pl.wikipedia.org/wiki?curid=303284" title="65 dywizjon rakietowy Obrony Powietrznej">
65 dywizjon rakietowy Obrony Powietrznej



</doc>
<doc id="303285" url="https://pl.wikipedia.org/wiki?curid=303285" title="21 dywizjon rakietowy Obrony Powietrznej">
21 dywizjon rakietowy Obrony Powietrznej



</doc>
<doc id="303286" url="https://pl.wikipedia.org/wiki?curid=303286" title="24 dywizjon rakietowy Obrony Powietrznej">
24 dywizjon rakietowy Obrony Powietrznej



</doc>
<doc id="303287" url="https://pl.wikipedia.org/wiki?curid=303287" title="23 dywizjon rakietowy Obrony Powietrznej">
23 dywizjon rakietowy Obrony Powietrznej



</doc>
<doc id="303290" url="https://pl.wikipedia.org/wiki?curid=303290" title="26 dywizjon techniczny">
26 dywizjon techniczny



</doc>
<doc id="303291" url="https://pl.wikipedia.org/wiki?curid=303291" title="44 dywizjon rakietowy Obrony Powietrznej">
44 dywizjon rakietowy Obrony Powietrznej



</doc>
<doc id="303292" url="https://pl.wikipedia.org/wiki?curid=303292" title="46 dywizjon rakietowy Obrony Powietrznej">
46 dywizjon rakietowy Obrony Powietrznej



</doc>
<doc id="303294" url="https://pl.wikipedia.org/wiki?curid=303294" title="45 dywizjon rakietowy Obrony Powietrznej">
45 dywizjon rakietowy Obrony Powietrznej



</doc>
<doc id="303295" url="https://pl.wikipedia.org/wiki?curid=303295" title="Wilhelm Meyer-Schwartau">
Wilhelm Meyer-Schwartau

Wilhelm Meyer-Schwartau (ur. 28 czerwca 1854 w Schwartau, zm. 14 sierpnia 1935 w Szczecinie) – niemiecki architekt, w latach 1891–1921 miejski radca budowlany Szczecina.
Życiorys.
Był absolwentem Berliner Bauakademie (Akademia Budowlana w Berlinie). Po ukończeniu studiów na tej uczelni, w latach 80. XIX w. pracował przy restauracji katedr późnoromańskich: św. Piotra w Wormacji i katedry w Spirze. W 1891 osiedlił się w Szczecinie i piastował stanowisko miejskiego radcy budowlanego (do roku 1921).

</doc>
<doc id="303302" url="https://pl.wikipedia.org/wiki?curid=303302" title="Bob Woodward">
Bob Woodward

Robert Upshur Woodward, „Bob”(ur. 26 marca 1943 w Geneva) – jeden z najbardziej znanych dziennikarzy w Stanach Zjednoczonych, głównie dzięki jego wkładowi w ujawnienie afery Watergate, czego dokonał we współpracy z Carlem Bernsteinem, w czasie gdy byli dziennikarzami „The Washington Post”. Napisał dwanaście książek publicystycznych i zdobył dwie Nagrody Pulitzera.
Życiorys.
Dzieciństwo, edukacja, służba w wojsku.
Woodward urodził się w rodzinie sędziego, Alfreda E. Woodwarda. Studiował na Uniwersytecie Yale, dzięki stypendium przyznanemu przez Korpus Treningowy Oficerów Rezerwy Marynarki Wojennej (Naval Reserve Officers Training Corps). W 1965 ukończył studia z dyplomem licencjata. Następnie przez pięć lat służył jako oficer łącznikowy w Marynarce Wojennej Stanów Zjednoczonych. W 1970, po odejściu z wojska w randze porucznika, studiował na Uniwersytecie Jerzego Waszyngtona, uzyskując magisterium. Poza tym pracował dorywczo w Waszyngtonie jako wolontariusz w biurze republikańskiego kongresmena Johna Erlenborna, reprezentującego jego rodzinny stan – Illinois.
Afera Watergate.
Po zwolnieniu ze służby w US Navy próbował zatrudnić się jako reporter w „Washington Post”. Wydawca gazety, Harry Rosenfeld, zatrudnił go na dwutygodniowy okres próbny, którego jednak nie ukończył pomyślnie z powodu całkowitego braku doświadczenia dziennikarskiego. Nie stracił jednak zainteresowania pracą reporterską i został zatrudniony w gazecie „Montgomery Sentinel”. Po roku praktyki w „Sentinelu” dołączył w sierpniu 1971 do redakcji „Washington Post”.
Wraz z kolegą, Carlem Bernsteinem, został oddelegowany do prowadzenia śledztwa dziennikarskiego w sprawie włamania z 17 czerwca 1972 do siedziby głównej Narodowego Komitetu Demokratów w waszyngtońskim kompleksie biurowym o nazwie „Watergate”. Ich praca, prowadzona pod nadzorem redaktora naczelnego, Bena Bradlee, doprowadziła do ujawnienia ogromnej liczby nieczystych zagrywek ze strony Komitetu Reelekcji prezydenta Richarda Nixona. Ich książka na temat tej afery, "Wszyscy ludzie prezydenta" (1974), stała się bestsellerem, a następnie została zekranizowana. Film z 1976 z udziałem Roberta Redforda w roli Woodwarda (i Dustina Hoffmana jako Bernsteina) przyniósł sławę dziennikarzom i wywołał falę zainteresowania dziennikarstwem śledczym.
Książka i film przyczyniły się także do powstania jednej z największych waszyngtońskich tajemnic: pojawiła się postać tajemniczego informatora Woodwarda, nazywanego „Głębokim Gardłem” (taki tytuł nosił popularny w tamtym okresie film pornograficzny). Woodward postanowił chronić tożsamość informatora aż do jego śmierci lub zgody na ujawnienie. Przez ponad trzydzieści lat jedynymi osobami znającymi jego tożsamość byli Woodward, Bernstein i Bradlee. Dopiero w maju 2005 (w wywiadzie dla „Vanity Fair”) informator ujawnił się jako były zastępca dyrektora Federalnego Biura Śledczego, Mark Felt. Woodward potwierdził jego tożsamość.
Późniejsza kariera.
Woodward kontynuował pisanie książek i reportaży dla „Washington Post”, przejmując jednocześnie obowiązki zastępcy wydawcy gazety. Skupił się na pisaniu o sprawach prezydenckich, wywiadowczych, opisywaniu działalności takich instytucji, jak Sąd Najwyższy Stanów Zjednoczonych, Pentagon, Rezerwa Federalna. Napisał także książkę "Wired" na temat narkotykowej kultury Hollywood i śmierci aktora Johna Belushiego.
W serii artykułów ze stycznia 2002 wraz z Danem Balzem opisał wydarzenia z Camp David w następstwie ataków z 11 września 2001 (wspominali o koncepcji "Worldwide Attack Matrix").
Czterokrotnie przeprowadzał wywiady z George’em W. Bushem, które łącznie przyniosły ponad siedem godzin nagrań. Na ich podstawie napisał książki "Bush at War" (2002; wyd. pol. "Wojna Busha", Magnum 2003) oraz "Plan of Attack" (2004; wyd. pol. "Plan ataku", Magnum, 2004) będące sprawozdaniami z prezydentury Busha i zawierające opis planów odpowiedzi Białego Domu na ataki z 11 września oraz wojen w Afganistanie i Iraku. Natomiast w książce "The Secret Man" opisał swoje relacje z Markiem Feltem.
14 listopada 2005 Woodward złożył dwugodzinne zeznania przed specjalnym prokuratorem Patrickiem Fitzgeraldem badającym sprawę Valerie Plame, agentki CIA, której tożsamość została ujawniona 14 lipca 2003 przez współpracownika wiceprezydenta Dicka Cheneya – Lewisa „Scootera” Libby'ego, w następstwie opublikowania przez jej męża, Josepha C. Wilsona, informacji, że atak na Irak był podjęty na podstawie fałszywej przesłanki o broni masowego rażenia. Sprawozdanie z przesłuchania znalazło się w wydaniu „Washington Post” z 19 listopada 2005.

</doc>
<doc id="303303" url="https://pl.wikipedia.org/wiki?curid=303303" title="Grunty orne">
Grunty orne

Grunty orne – grunty uprawiane w celu produkcji roślinnej lub obszary dostępne dla produkcji roślinnej, ale ugorowane.
Za grunty orne uważa się też uprawy o czasie użytkowania do 4 lat, uprawy w uprawie bezpłużnej oraz uprawiane odłogi.
Według danych GUS grunty orne zajmowały w 2011 roku 44,5% powierzchni Polski.

</doc>
<doc id="303306" url="https://pl.wikipedia.org/wiki?curid=303306" title="84 dywizjon dowodzenia">
84 dywizjon dowodzenia



</doc>
<doc id="303310" url="https://pl.wikipedia.org/wiki?curid=303310" title="Sentenced">
Sentenced

Sentenced – zespół heavymetalowy założony w fińskim mieście Oulu w roku 1989 na kanwie formacji "Deformity". W jego skład wchodzili Miika Tenkula (gitara, wokal), Lari Kylmänen (gitara basowa) i Tuure Heikkila (perkusja). Niedługo potem, w 1989, przyszedł czas na zmiany w składzie, Lari i Tuure opuścili "Deformity", a na ich miejsce do zespołu dołączyli Sami Lopakka (gitara) i Vesa Ranta (perkusja). W tamtym czasie została także zmieniona nazwa, na Sentenced. Muzyka natomiast zaczęła podążać ścieżką death metalu, a nie jak wcześniej thrash metalu.
W 1990 Sentenced nagrało swoje pierwsze demo, zatytułowane "When Death Joins Us" w Tico-Tico. Dzięki temu, zespół podpisał kontrakt z małą francuską wytwórnią Trash Records. W krótkim czasie po tym, do zespołu dołączył Taneli Jarva (gitara basowa), w rok później zespół nagrał drugie demo "Rotting Ways to Misery". Zaowocowało to wydaniem w 1991 debiutanckiego albumu "Shadows of the Past". Grupa jednak nie odniosła żadnego sukcesu. Mimo to muzycy nie zniechęcili się i nagrali kolejne demo "Journey to Pahjola". Dzięki temu podpisali kontrakt z rodzimą wytwórnia Spinefarm Records. W grudniu 1992 weszli do studia Tico-Tico, aby nagrac swój drugi album "North from Here". Rolę wokalisty przejął Taneli Jarva. Materiały z albumu prezentowały się lepiej niż na poprzednim albumie. Album został uznany i wydany na całym świecie przez Century Media. W tym samym roku, 1993, została wydana EP "The Trooper" z 3 utworami i coverem Iron Maiden.
Przełomem dla Sentenced okazał się rok 1994, podpisanie kontraktu z Century Media Records, w styczniu roku następnego zespół wydał album "Amok". Do dzisiaj uważa się tę płytę za najlepszą w całym dorobku zespołu. Grupa uzyskała wielkie uznanie. Muzyka zmieniła się, była wolniejsza i bardziej melodyjna, bardziej mroczna i depresyjna, jednak nadal były wyczuwalne korzenie death metalu. Pod koniec 1995 powstała kolejna EP "Love &amp; Death", w tym samym czasie zespół opuścił Taneli, oficjalnym wytłumaczeniem był brak czasu i zbyt duże, jak dla Jarvy, zainteresowanie zespołem. Nieoficjalnie mówiło się o sprzeczkach z Lopakką i reszta muzyków, o kierunek, w jakim chcieli podążać.
W 1996 do Sentenced dołączył nowy wokalista, Ville Laihiala. Nowy frontman nie dysponował tak głębokim growlem jak Jarva, ale miał szerszą skalę głosu. W tym samym roku ukazał się kolejny album, "Down". Zespół po raz pierwszy nagrywał poza Finlandią, w Woodhouse Studios. W wielu magazynach europejskich "Down" został uznany za album miesiąca, doceniono go na całym świecie, czego uwieńczeniem była trasa koncertowa po Ameryce i Japonii. W czasie trasy, na basie grał Sami Kukkohovi, jako muzyk sesyjny; wkrótce stał się on pełnym członkiem zespołu. W 1997 Spinefarm Records i Century Media wydali składankę utworów Sentenced "Story – Greatest Kills".
Piąty album Finów, również nagrywany w Woodhouse Studios nosił tytuł "Frozen", był on kontynuacją drogi muzycznej, jaką zespół obrał na "Down". Depresyjne i smutne teksty utworów stają się jakby wizytówka zespołu. Rok później ukazało się nowe wydanie "Frozen" w digipacku, z czterema coverami i zmienioną kolejnością utworów. Na początku 2000 został wydany szósty album grupy, "Crimson", który w Finlandii od razu zyskał miano najlepiej sprzedającego się albumu. Na albumie, zespół dalej nie schodził ze ścieżki, którą wybrał przy nagrywaniu "Down".
Pod koniec 2000 zespół zrobił sobie półroczną przerwę. Na kolejny album trzeba było czekać ponad dwa lata. "The Cold White Light" ukazał się 13 maja 2002. Podobnie do poprzedniego albumu, już po tygodniu znajdował się wśród najlepiej sprzedających się albumów w Finlandii. Na jesieni 2002 Sentenced wyruszyło w trasę koncertową po USA wraz z Dark Tranquillity, In Flames i Killswitch Engage, a następnie po Europie, wspólnie z Lacuna Coil. W 2003 zespół skomponował i wydał specjalnie dla drużyny hokejowej z Oulu, Oulun Kärpät, utwór "Routasydän" – jest to jedyna piosenka Sentenced wykonywana w języku fińskim.
W 2005 zespół wydał kolejny, długo oczekiwany album. "The Funeral Album" okazał się prawdziwym pogrzebem zespołu, nagrodzonym w konkursie Finnish Metal Awards 2005 pierwszymi nagrodami z kategorii: „album roku”, „okładka roku” oraz „zespół roku”. Sentenced, po 16 latach grania postanowił zaprzestań nagrywania kolejnych albumów, co na pewno było dla fanów ogromnym szokiem. Ville Laihiala przeszedł do zespołu Poisonblack.

</doc>
<doc id="303313" url="https://pl.wikipedia.org/wiki?curid=303313" title="Sejmuria">
Sejmuria

Sejmuria ("Seymouria") – rodzaj wymarłych zwierząt o cechach przejściowych pomiędzy płazami a gadami, żyjących w okresie karbonu i wczesnego permu. W ich budowie występowały cechy obydwu gromad. Czaszka podobna była do czaszek płazów tarczogłowych, opatrzona jednak jednym tylko kłykciem potylicznym. Kończyny i pasy przypominały budową te same organy u płazów, ale palce ich opatrzone pazurami przypominały gadzie. Różnica była także zauważalna w budowie zębów, określa się je jako cechę płazów. Połączenie między kręgosłupem a obręczą miednicową miało charakter pośredni; o ile u płazów występuje jeden kręg krzyżowy łączący się z miednicą, a u gadów – co najmniej dwa, sejmuria miała jeden rozwinięty kręg krzyżowy, stykający się z kością biodrową na dużej powierzchni, oraz drugi, przypominający jeszcze budową kręgi ogonowe, ale stykający się z kością biodrową końcem dalszym żebra. Długość ciała ok. 50 cm. Sejmuria uznawana była za ogniwo pośrednie między płazami a gadami, przypuszczano też, że wywodzić się od niej mogły pierwsze gady – kotylozaury.
Dane:
Czas: Perm 280 mln lat temu
Występowanie: Ameryka Północna
Długość:ok. 0,5 m
Sejmuria została zaklasyfikowana do wymarłej podgromady płazów Labyrinthodontia.
Gatunki sejmurii:
Sejmuria w mediach.
Sejmuria pojawia się w odcinku dokumentalnego serialu Zanim przywędrowały dinozaury, opisującym życie we wczesnym permie, jako żywiąca się jajami dimetrodonów.

</doc>
<doc id="303316" url="https://pl.wikipedia.org/wiki?curid=303316" title="Poisonblack">
Poisonblack

Poisonblack – jest fińskim zespołem gothicmetalowym, założonym w 2000 przez Ville Laihiala, wokalistę grupy Sentenced. Początkowo nosił nazwę "Shadowland". Laihiala zaprosił do współpracy przyjaciół z miasta Oulu w Finlandii oraz wokalistę zespołu Charon – Juha-Pekka Leppäluoto. Laihiala od początku zaznaczał, że Poisonblack nie jest żadnym bocznym projektem i taktuje ten zespół jak najbardziej poważnie. W Poisonblack skupił się głównie na obowiązkach gitarzysty, napisał także większość tekstów i muzyki do utworów. Teksty opowiadają głównie o życiu, seksie, ogniu i śmierci.
W 2003 ukazał się pierwszy album Poisonblack pt. "Escapexstacy". Na przełomie 2003 i 2004 zespół udał się w trasę koncertową po Europie wspólnie z Moonspellem i Passengerem. Później Leppäluoto oświadczył, że odchodzi z zespołu, aby w całkowicie skoncentrować się na swoim zespole. Członkowie zespołu ogłosili, że poszukują nowego wokalisty. Po dłuższych poszukiwaniach okazało się, że będzie nim Kanadyjczyk Christopher. Ostatecznie do współpracy nie doszło, gdyż Laihiala uznał, iż sam chce zaśpiewać na nowym albumie, gdyż wie o czym będzie śpiewać i najlepiej czuje tekst utworów. Nowy album ostatecznie ukazał się w 2006 r.

</doc>
<doc id="303317" url="https://pl.wikipedia.org/wiki?curid=303317" title="Henryk Marconi">
Henryk Marconi

Henryk Marconi (ur. 7 stycznia 1792 w Rzymie, zm. 21 lutego 1863 w Warszawie) – włoski architekt od 1822 czynny w Polsce, przedstawiciel klasycyzmu, jeden z najwybitniejszych architektów pierwszej połowy XIX wieku tworzących na ziemiach polskich.
Życiorys.
Kształcił się początkowo pod kierunkiem ojca, Leandra (1763–1837), następnie w latach 1806–1810 jednocześnie na uniwersytecie i Akademii Sztuki Pięknych w Bolonii. Od 1811 roku uczył rysunku w szkole średniej w Lugo. Do Polski został sprowadzony w 1822 r. przez generała Ludwika Michała Paca w celu ukończenia pałacu w Dowspudzie. Od 1827 zajmował stanowisko w Wydziale Przemysłu i Handlu Komisji Rządowej Spraw Wewnętrznych, Duchownych i Oświecenia Publicznego, a w latach 1851–1858 był profesorem w Szkole Sztuk Pięknych w Warszawie.
Życie prywatne.
Poślubił córkę ogrodnika hr. Paca, Szkotkę Małgorzatę z Heitonów (1807-1884). Panna młoda była kalwinistką i niektóre ich dzieci wychowano na katolików, podczas gdy inne na kalwinistów. Razem byli rodzicami m.in.: Karola, Władysława, Leandra, Eleonory Kolberg (1832-1882), Jana (1845-1921), inżyniera, oraz Henryka (1842-1920), przemysłowca. Wnukiem Henryka i Małgorzaty był Bohdan.
Bratem Henryka był Ferrante.
Został pochowany na cmentarzu Powązkowskim (kwatera 177 wprost-5-9/10), a jego żona, córka i synowie Jan i Władysław na cmentarzu ewangelicko-reformowanym w Warszawie.
Ważniejsze dzieła.
Neogotyckie.
Trudna do klasyfikacji architektonicznej jest zaprojektowana przez Henryka Marconiego Wielka Synagoga w Łomży.

</doc>
<doc id="303319" url="https://pl.wikipedia.org/wiki?curid=303319" title="Pieśń o Narodzeniu Pańskim">
Pieśń o Narodzeniu Pańskim

Pieśń o Narodzeniu Pańskim – utwór Franciszka Karpińskiego, popularnie znany jako „Bóg się rodzi”, nazywany czasem królową polskich kolęd.
Historia.
Tekst pieśni powstał w Dubiecku nad Sanem na zamówienie księżnej marszałkowej Izabeli z Czartoryskich Lubomirskiej (1736–1816). Kolęda, wraz z innymi utworami składającymi się na "Pieśni nabożne", zabrzmiała po raz pierwszy w 1792 r. w Starym Kościele Farnym w Białymstoku. W tym samym też roku ukazało się jej i innych „Pieśni nabożnych” pierwsze wydanie sporządzone w klasztorze oo. Bazylianów w Supraślu.
Pieśń składa się z pięciu zwrotek, każda po osiem ośmiozgłoskowych wersów. Występują rymy dokładne, żeńskie, krzyżowe. Łańcuch oksymoronów w tekście, np. „blask ciemnieje” uwydatnia znaczenie cudu, jaki miał miejsce w stajence. Słowa kolędy podkreśla formuła z Ewangelii św. Jana „A Słowo Ciałem się stało i mieszkało między nami”. Piąta strofa rozpoczynająca się słowami „Podnieś rękę, Boże Dziecię, błogosław (Ojczyznę) krainę miłą” nadaje pieśni charakter narodowy, zwrotka ta nawiązywała również do posiadłości książąt Lubomirskich. Utwór tak poważny w treści, znacznie odróżnił ją od popularnych wtedy kolęd ludowych. Autorowi udało się połączyć wzniosłość z potocznością.
Tekst Karpińskiego już wkrótce po opublikowaniu był śpiewany, ale na różne melodie. Obecnie używana melodia, utrzymana w rytmie poloneza, przypisywana bywa Karolowi Kurpińskiemu, aczkolwiek nie wyklucza się jej ludowego pochodzenia. Według innych źródeł jest to polonez koronacyjny królów polskich jeszcze z czasów Stefana Batorego (XVI w.). W pierwszej połowie XIX wieku była powszechnie znana w całej Polsce, chociaż śpiewana była, w zależności od regionu, w różnych wariantach melodycznych.
Kultura masowa.
Interpretacja instrumentalna pieśni została wykorzystana w dodatku do gry komputerowej Civilization V o tytule "". Utwór jest odtwarzany podczas gry cywilizacją Polaków.

</doc>
<doc id="303324" url="https://pl.wikipedia.org/wiki?curid=303324" title="Dębina">
Dębina



</doc>
<doc id="303330" url="https://pl.wikipedia.org/wiki?curid=303330" title="Muchy">
Muchy



</doc>
<doc id="303334" url="https://pl.wikipedia.org/wiki?curid=303334" title="Nasza TV">
Nasza TV

Nasza TV – telewizja, jako ponadregionalna sieć, rozpoczęła działalność 17 stycznia 1998 roku, na początku miała 10 stacji nadawczych w środkowej Polsce, właścicielem była spółka Polskie Media S.A.
Historia.
W systemie emisji naziemnej i sieciach kablowych docierała początkowo do 47% gospodarstw domowych. Dzięki współpracy ze stacją satelitarną RTL 7 niektóre programy były również dostępne w całym kraju. 3 czerwca 1999 sygnał Naszej TV pojawił się w platformie cyfrowej Wizja TV oraz w sieci PTK, stacja uruchomiła kolejne nadajniki naziemne. 31 marca 2000 roku, po przejęciu spółki Polskie Media S.A. przez nowych akcjonariuszy związanych z Polsatem, stacja zmieniła nazwę na TV4.
Na antenie Naszej TV emitowano m.in. teleturniej Sto plus jeden, który powstał w oparciu o brytyjski program o nazwie "Whittle" (początkowo Everybody’s Equal). Jego produkcją zajmowały się Euromedia TV i Grundy International.

</doc>
<doc id="303336" url="https://pl.wikipedia.org/wiki?curid=303336" title="Mirtowce">
Mirtowce

Mirtowce ("Myrtales" Rchb.) – rząd roślin okrytonasiennych z kladu różowych. Zaliczanych tu 9 rodzin obejmuje 380 rodzajów z ponad 13 tysiącami gatunków.
Systematyka.
Ujęcie systematyczne rzędu jest stabilne – we wszystkich nowoczesnych systemach klasyfikacji roślin okrytonasiennych stanowi on jedną jednostkę. 
Rząd mirtowców jest siostrzany względem bodziszkowców "Geraniales". Wraz z nimi tworzy klad bazalny dla grupy "Malvidae" w obrębie kladu wyróżnianego w różnych systemach jako różowe lub różopodobne.
Nie wymienione w kladogramie taksony, a wyłączane dawniej jako odrębne rodziny, włączone zostały do wyżej wymienionych. Przykładowo pokłękowate ("Sonneratiaceae") okazały się nie być taksonem monofiletycznym i zaliczane do tej rodziny rodzaje włączane są obecnie do krwawnicowatych, podobnie jak rodzaj kotewka ("Trapa") (czasem wyłączany w osobną rodzinę kotewkowatych) i granatowiec ("Punica"). Rodziny "Oliniaceae" i "Rhynchocalycaceae" włączane są do "Penaeaceae".
Cronquist wydzielił rodziny "Sonneratiaceae, Punicaceae" i "Trapaceae" z rodziny "Lythraceae".

</doc>
<doc id="303338" url="https://pl.wikipedia.org/wiki?curid=303338" title="Centrum Wyszkolenia Saperów">
Centrum Wyszkolenia Saperów

Centrum Wyszkolenia Saperów (CWSap.) – ośrodek szkolenia żołnierzy zawodowych i rezerwy saperów Wojska Polskiego II RP.
Geneza Centrum.
Jednym z pierwszych polskich ośrodków wojskowych kształcących saperów była Szkoła Podchorążych Inżynierii (SPlnż) wchodząca w skład Armii Polskiej we Francji gen. Józefa Hallera. Została ona utworzona w czerwcu 1918 r. i funkcjonowała w miejscowości Mûrs-Erigné położonej 11 km na południe od Angers. Następnie wraz z całą Armią przybyła do kraju, gdzie kontynuowała swoją działalność.
W Polsce pierwszym ośrodkiem kształcenia kadr wojsk technicznych była Szkoła Podoficerów Saperów - Instruktorów, która powstała 19 maja 1919 roku w Warszawie na Powązkach. Wkrótce naczelne władze wojskowe postanowiły scentralizować dotychczasowe ośrodki szkolnictwa wojskowo-technicznego w ramach jednej struktury. W rezultacie 5 września 1919 roku doszło do powołania Obozu Szkolnego Saperów, przemianowanego 24 września 1919 roku na Kościuszkowski Obóz Szkolny Saperów w wyniku połączenia obu dotychczasowych ośrodków szkoleniowych. W jego ramach działały: Szkoła Podchorążych Saperów wystawiająca Kompanię Podchorążych Saperów, Szkoła Podchorążych Rezerwy Saperów oraz kurs doszkalania oficerów i młodszych saperów, kurs fortyfikacji dla inżynierów cywilnych i kurs doszkalania oficerów sztabowych saperów.
Szkoła Podchorążych Saperów zaczęła funkcjonować od 28 września 1919 roku. Jej słuchaczami byli podoficerowie wojsk saperskich wytypowani przez swoich dowódców i mający ukończone 6 klas szkoły powszechnej. W pierwszej kolejności przyjmowano kandydatów, którzy pełnili służbę w oddziałach liniowych (na froncie) przynajmniej przez 3 miesiące, a także rekrutów lub ochotników w wieku 18-27 lat posiadających maturę oraz słuchaczy wyższych szkół technicznych. Pierwszym Komendantem Szkoły był ppłk Jerzy Solecki, następnie ppłk Otton Berezowski (jednocześnie Komendant KOSS), a od września 1920 roku do października 1921 roku por. Jan Guderski. Działała ona do maja 1922 roku.
Od 1920 roku w ramach KOSS organizowane były także zajęcia praktyczne Oficerskiej Szkoły Podchorążych Inżynierii. Jej słuchaczami byli absolwenci 1-rocznej Szkoły Podchorążych Piechoty. W ramach 3-letniego cyklu szkolenia odbywały się 3-miesięczne ćwiczenia praktyczne.
15 lipca 1926 roku Kościuszkowski Obóz Szkolny Saperów został przekształcony w Batalion Szkolny Saperów (BSSap.). Jego nową siedzibą stał się Modlin. Jego dowódcą przez cały okres działalności był ppłk Stanisław Arczyński. Było to spowodowane zmniejszonym zapotrzebowaniem na specjalistów saperów wskutek intensywnym szkoleniem kadr inżynieryjnych w ramach KOSS, utworzeniem w 1923 roku w Warszawie Oficerskiej Szkoły Inżynierii oraz organizowaniem szkoleń podoficerów saperów na 3-6 tygodniowych kursach przy poszczególnych związkach taktycznych. BSSap. składał się on z Dowództwa, dwóch kompanii Szkoły Podchorążych Rezerwy Saperów, kompanii Doskonalenia Podoficerów Zawodowych i kompanii doświadczalnej.
Dzieje Centrum.
W wyniku centralizacji szkolnictwa wojskowego, które grupowano w tzw. centra wyszkolenia, w dniu 1 sierpnia 1929 roku zostało utworzone Centrum Wyszkolenia Saperów (CWSap.) w Modlinie poprzez połączenie Batalionu Szkolnego Saperów i Batalionu Szkolnego Saperów Kolejowych, z wykorzystaniem ich kadry instruktorskiej i bazy szkoleniowej. Centrum prowadziło szkolenia kadr dla wojsk kolejowych, podchorążych rezerwy saperów, oficerów i podoficerów zawodowych piechoty i kawalerii oraz dowódców szwadronów i plutonów pionierów w zakresie inżynieryjnego zabezpieczenia pola walki.
Po wybuchu wojny obronnej 1939 r., na bazie Centrum w alarmie sformowany 60 Batalion Saperów pod dowództwem majora Franciszka Niepokólczyckiego dla Armii „Modlin”, a także plmost. 4-tonowy, Szefostwo Fortyfikacji „Modlin”, dwa Dowództwa Grup Fortyfikacyjnych dla armii „Modlin” i jedno dla armii „Pomorze” i kompanię wartowniczą. Pododdziały te walczyły do końca września 1939 r. W I rzucie mobilizacji powszechnej sformowano Obóz Rozdzielczy Jeńców.
Z pozostałej kadry Centrum zorganizowano zbiorczy batalion w składzie trzech kompanii oraz pododdziałów zabezpieczających, na czele którego stanął mjr Wacław Plewako. Ewakuował się on z Modlina na wschód. Miał on przejść do rejonu Sarn na Wołyniu, gdzie planowano nadal szkolić posiadane stany osobowe.
Z batalionu wydzieliła się grupa składająca się z 25 oficerów, 50 podoficerów, taboru kolejowego i samochodowego wraz z rodzinami wojskowych, którą dowodził Komendant CWSap. płk Eustachy Górczyński. Udała się ona na rekonesans, docierając na południe od Kowla. Jednak po 17 września kontakt z nią urwał się.
W tej sytuacji reszta batalionu wycofała się w kierunku na Chełm, a później na południe w rejon Fajsławic. Wobec zacieśniającego się okrążenia niemieckiego i sowieckiego, mjr W. Plewako postanowił przedostać na Węgry. W rejonie lasów koło Janowa Lubelskiego batalion zbiorczy CWSap. dołączył do resztek zgrupowania 33. Dywizji Piechoty Rezerwowej, dowodzonej przez płk dypl. Tadeusza Zieleniewskiego. Po szeregu zwycięskich potyczek z Niemcami, polskie oddziały dotarły do linii Sanu. Jednakże w wyniku poniesionych ciężkich strat oraz okrążenia przez Niemców i wojska sowieckie zgodnie z rozkazem płk. T. Zieleniewskiego 1 października 1939 roku wszystkie oddziały, w tym batalion CWSap., złożyły broń.
Struktura organizacyjna Centrum.
Do 1934 roku CWSap. podlegało bezpośrednio II wiceministrowi spraw wojskowych, a od 1935 roku Dowódcy Saperów Ministerstwa Spraw Wojskowych. Ogółem w okresie swojej działalności CWSap. liczyło ok. 45 oficerów, do 300 szeregowców oraz ok. 22 pracowników cywilnych. Komendantami CWSap. byli: płk. Maksymilian Hajkowicz (1929-1938) i płk Eustachy Górczyński (1938–1939).
W skład Centrum wchodziła przede wszystkim Szkoła Podchorążych Rezerwy Saperów (SPRez.Sap.) powstała w 1922 przy Oficerskiej Szkole Inżynierii. W latach dwudziestych w SPRez.Sap. szkolono rezerwistów saperów kolejowych. Szkolenie w niej trwało 10 miesięcy. Rozpoczynało się 15 września, a kończyło egzaminem i odbyciem 6-tygodniowej praktyki w jednostkach wojsk inżynieryjnych. Nauka dotyczyła głównie przedmiotów specjalistycznych, jak: miernictwo, fortyfikacje, urządzenie i utrzymanie przepraw, maskowanie. Wskutek coraz większej motoryzacji Wojska Polskiego na przełomie lat 1930/1931 w nauczaniu Szkoła Podchorążych Rezerwy pojawiły się także takie elementy, a do Szkoły zaczęli trafiać przede wszystkim absolwenci wyższych szkół technicznych, wyjątkowo tylko prymusi szkół średnich. Przyjmowano tylko kandydatów narodowości polskiej. Corocznie Szkoła Podchorążych Rezerwy opuszczało 200-250 podchorążych rezerwy wojsk inżynieryjnych oraz 80-120 przeszkolonych na kursach specjalistycznych oficerów i podchorążych różnych broni i służb. 
Od 1938 roku w CWSap. działała także Szkoła Podoficerów Saperów dla małoletnich. Przygotowywała ona kandydatów na podoficerów zawodowych wojsk inżynieryjnych. Szkolenie małoletnich uwzględniało: podstawy szkolenia ogólnowojskowego, wyszkolenie techniczne z zakresu szkoły podoficerskiej oraz uzupełnienie wykształcenia z wiedzy ogólnej. Pierwsi absolwenci tej szkoły opuścili jej mury w 1939 roku i otrzymali przydział do oddziałów saperskich. Kształcenie słuchaczy II rocznika zostało przerwane 1 września 1939 roku, a po rozpoczęciu wojny zostali oni przydzieleni do jednostek wojskowych.
W CWSap. przez cały okres działalności, oprócz szkolenia kadr inżynieryjnych, były również prowadzone prace naukowe i badania doświadczalne dotyczące współdziałania broni głównych i służb, przede wszystkim broni połączonych, w zakresie inżynieryjnego zabezpieczenia działań bojowych. Zadania te należały do etatowej Komisji Doświadczalnej, a całokształt przedsięwzięć doświadczalnych zabezpieczała kompania ćwiczebna (kompania zmotoryzowana saperów).
Przed wybuchem wojny w Centrum funkcjonowały następujące kursy specjalistyczne: 
CWSap. na obczyźnie.
We Francji zorganizowano polski kurs inżynieryjny przy francuskim Ośrodku Wyszkolenia Saperów w Thouars oraz Centrum Wyszkolenia Saperów w miejscowości Les Ponts-de-Cé koło Angers. 21 czerwca 1940 roku żołnierze Centrum zostali zaokrętowani na transatlantyku „Batory”, a następnego dnia wypłynęli z redy portu Saint-Jean-de-Luz. 23 czerwca 1940 roku „Batory” zawinął do portu wojennego w Plymouth, a następnego dnia żołnierze zostali wyokrętowani. 25 czerwca 1940 roku żołnierze Centrum zostali przetransportowani koleją do Haydock i umieszczeni na obozie biwakowym na polach wyścigów konnych Haydock Park Racecourse. 30 czerwca 1940 roku z żołnierzy Centrum został utworzony Batalion Manewrowy Saperów. Dowództwo batalionu objął dotychczasowy komendant Centrum, podpułkownik Ludwik Turulski, dowódca kompanii szkolnej mjr Kazimierz Łukaszewicz, a od lutego 1940 kpt. Władysław Pogorzelski.
W 1940 roku na terenie Szkocji powstało przy Zgrupowaniu Saperów w obozie WP w Crafford Biuro Badań Technicznych Saperów. W grudniu 1941 roku zostało utworzone Centrum Wyszkolenia Saperów w Dundee (w późniejszym okresie przeniesione do Falkirk, a następnie do Irvine), którego komendantem został płk Marian Zarzycki.
Obsada personalna w marcu 1939.
Obsada personalna CWSap. w marcu 1939
Na kursach przebywało ośmiu oficerów:
Odznaka pamiątkowa.
Krzyż o ramionach w kształcie wydłużonych bastionów z siedmioma promieniami między nimi. Ramiona krzyża emaliowane: wewnątrz białe, wzdłuż krawędzi w barwach saperskich - czarne i szkarłatne (różne odcienie: np. czerwonobrązowe, czerwone). W środku krzyża okrągła, emaliowana tarczka z białym orłem na szkarłatnym (czerwonym) tle w żółtym obramowaniu z napisem: „Centrum 1929 Wyszkolenia Saperów”. 
Istnieją trzy odmiany odznaki Centrum Wyszkolenia Saperów: - pierwsza - zgodna z regulaminem odznaki (wymiary: 47 x 47 mm), - druga - orzeł biało emaliowany na pionowo prążkowanym tle bez czerwonej emalii, napis na czarnym emaliowanym tle, (wymiary: 49 x 49 mm), - trzecia - orzeł biało emaliowany na szkarłatnym (czerwonym) tle, napis na gładkim, złotawym tle bez emalii. Cały krzyż złoty, promienie srebrne (wymiary: 48 x 47 mm). Odznaka jednoczęściowa.

</doc>
<doc id="303341" url="https://pl.wikipedia.org/wiki?curid=303341" title="Ocelot tygrysi">
Ocelot tygrysi

Ocelot tygrysi, kot tygrysi, oncilla ("Leopardus tigrinus") – gatunek ssaka z podrodziny kotów (Felinae) w obrębie rodziny kotowatych (Felidae), zamieszkujący Amerykę Środkową i Południową. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1775 roku niemiecki przyrodnik Johann Christian Daniel von Schreber nadając mu nazwę "Felis tigrina". Holotyp pochodził z Kajenny, w Gujanie Francuskiej.
Niedawne analizy morfologiczne i genetyczne wykazały, że w obrębie "L. tigrinus" istnieją trzy gatunki ("L. tigrinus", "L. emiliae" i "L. guttulus"), potwierdzając wcześniejsze twierdzenia, że "L. tigrinus" obejmuje więcej niż jeden gatunek. Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Ocelot tygrysi występuje w Amerykę Środkowej i Południowej zamieszkując w zależności od podgatunku:
Morfologia.
Długość ciała (bez ogona) 38–55,6 cm, długość ogona 22,5–42 cm; masa ciała 1,5–3,5 kg; dorosłe samce są nieco większe i cięższe od dorosłych samic. Ten niewielki kot bardzo przypomina margaja, choć jest od niego mniejszy, smuklejszy i ma krótszy ogon. Głowa wąska, duże zaokrąglone uszy. Kolory w zakresie od czerwonożółtego do szarożółtego. Wykazuje też podobieństwo do kotka bengalskiego ("Prionailurus bengalensis"), od którego różni się deseniem na pysku (brak białych obwódek dookoła oczu) i tym, że ogon zawsze jest paskowany poprzecznie (nie cętkowany).
Ekologia.
Pokarm.
Typowy oportunista pokarmowy, odżywia się tym, co jest akurat dostępne w środowisku. W suchych rejonach Brazylii odżywia się jaszczurkami, gdzie indziej ich pokarm stanowią przede wszystkim gryzonie.
Rozród.
Ciąża trwa 74-76 dni, w miocie 1-2 kocięta; młode ssą do 3 miesięcy, dojrzałość płciową osiągają w wieku 2-2,5 lat.
Tryb życia.
Ocelot tygrysi prowadzi samotniczy, nocny tryb życia.
Siedlisko.
Górskie lasy deszczowe, lasy subtropikalne, suche lasy liściaste i półpustynne zarośla kolczaste typu caatinga.
Status.
Koty te są zabijane dla futra, jeszcze w latach 70. i 80. XX wieku sam Paragwaj eksportował 85 tys. skór rocznie. Obecnie handel międzynarodowy został w znacznym stopniu ograniczony. Innym zagrożeniem są postępujące zmiany środowiska; wydaje się jednak, że oncilla ma duże zdolności adaptacyjne.

</doc>
<doc id="303344" url="https://pl.wikipedia.org/wiki?curid=303344" title="William Tilden">
William Tilden

William Tatem Tilden II, „Mister Tennis”, „Wielki Bill” (ur. 10 lutego 1893 w Filadelfii, zm. 5 czerwca 1953 w Los Angeles) – amerykański tenisista, zwycięzca 10 turniejów wielkoszlemowych, siedmiokrotny zdobywca Pucharu Davisa, uważany za jednego z najwybitniejszych zawodników i strategów meczowych w historii tenisa.
Życiorys.
Tilden dominował w tenisie męskim w latach 20. XX wieku, przyczyniając się do popularyzacji tego sportu. Dysponował potężnym pierwszym serwisem, skutecznym rotowanym drugim serwisem, mocnymi uderzeniami z głębi kortu, ale również zagraniami taktycznymi – lobem, skrótem, bekhendem slajsowanym czy forhendem czopowanym. Prawdopodobnie właśnie wkład Tildena do taktyki ma największe znaczenie – przez lata analizował rozmaite zagrania, by móc przewidzieć zachowanie przeciwnika i lot piłki, uważnie obserwował grę rywali (efektem tych badań stała się książka "The Art of Lawn Tennis"). Dzięki temu zyskał opinię „największego stratega meczowego w historii tenisa”, łączącego grę z głębi z kortu z atakami wolejowymi przy siatce.
Pochodził z zamożnej rodziny. Przez lata regularnie startował w turniejach, ale większych sukcesów nie odnosił. Jego największymi osiągnięciami były zwycięstwa w międzynarodowych mistrzostwach USA (obecne US Open) w grze mieszanej, w parze z Mary K. Browne, w 1913 i 1914 roku. W 1918 i 1919 roku dochodził do finału mistrzostw USA, ale przegrywał kolejno z Lindleyem Murrayem i Billem Johnstonem. W 1920 roku w kolejnym finale mistrzostw USA zrewanżował się Johnstonowi (nie przegrał później z tym rywalem żadnego meczu). W tym samym roku został pierwszym Amerykaninem, który wygrał Wimbledon, pokonując w finale Australijczyka Geralda Pattersona.
Lata 1920–1925 były okresem dominacji Tildena. Znajdował się na czele list światowych (w pierwszej dziesiątce na świecie był nieprzerwanie w latach 1919–1930), a także rankingu amerykańskiego. Regularnie wygrywał mistrzostwa USA (1920–1925), w Wimbledonie obronił tytuł w 1921 roku, natomiast później – z różnych przyczyn – w tym turnieju nie startował. Wraz z zespołem narodowym w Pucharze Davisa regularnie występował w latach 1920–1930, zdobywając siedem razy z rzędu trofeum (1920–1926); pokonywał czołowych graczy świata z Japonii, Francji i reprezentacji Australazji.
Przełamanie dominacji Tildena nastąpiło w 1927 roku. W rywalizacji o Puchar Davisa poniósł porażkę z Reném Lacostem, co przy słabszej dyspozycji Johnstona (dwie porażki) sprawiło, że trofeum zdobyli francuscy „Czterej Muszkieterowie Tenisa”. W tym samym roku Tilden uległ w finale mistrzostw Francji (obecnie French Open) również Lacoste’owi. Porażkę poniósł w półfinale Wimbledonu z 1927 roku. Prowadził z Henrim Cochetem 6:2, 6:4, 5:1, by ulec w pięciu setach. Porażka z Cochetem zakończyła dominację Amerykanina na światowych kortach, chociaż zdołał jeszcze raz wygrać mistrzostwa USA (1929), Wimbledon (1930). Łącznie wygrał 138 turniejów (dodatkowo 28 razy przegrywał w finałach).
Mimo zaawansowanego jak na sportowca wieku Tilden nie zakończył kariery. W 1931 roku porzucił status amatora i dołączył do zebranej przez Charlesa C. Pyle’a grupy zawodników występujących zawodowo (tzw. „cyrk Tildena”), do której należeli także Suzanne Lenglen, Henri Cochet, Ellsworth Vines, Don Budge czy Fred Perry; wykluczyło go to z rywalizacji w turniejach wielkoszlemowych i Pucharze Davisa. Rywalizował początkowo z Vincentem Richardsem, Niemcami Hansem Nussleinem i Romanem Najuchem oraz Czechem Karelem Kozeluhem. Tilden uczestniczył w rywalizacji zawodowców do końca życia, jeszcze w 1945 roku – w wieku 52 lat – był równym rywalem młodszego o ćwierć wieku Bobby’ego Riggsa (także mistrza Wimbledonu). Wygrał m.in. mistrzostwa zawodowe USA w 1931 i 1935 roku, mistrzostwa zawodowe Francji w latach 1933 i 1934, przegrywał w finałach zawodowych mistrzostw Anglii w latach 1935–1938.
Schyłek życia przyniósł Tildenowi liczne niepowodzenia. Zarobione na tenisie pieniądze tracił w nieudanych przedsięwzięciach teatralnych, w których, mając ambicje aktorskie, obsadzał sam siebie w głównych rolach. W 1947 i 1949 roku spędził po kilka miesięcy w więzieniu, oskarżony o niemoralny tryb życia (był homoseksualistą). Zmarł nagle na atak serca, w pokoju hotelowym, będąc w drodze na kolejny występ na korcie (zawodowe mistrzostwa USA w Cleveland).
Wielu ekspertów tenisowych stawia Tildena na pierwszym miejscu na liście największych w historii (m.in. Allison Danzig, Harry Hopman, Lance Tingay). Jego znaczenie jest porównywane z rolą, jaką odegrała w tenisie kobiecym Susanne Lenglen, a w innych dyscyplinach m.in. bokser Jack Dempsey. W roku 1959 roku nazwisko Tildena zostało wpisane do Międzynarodowej Tenisowej Galerii Sławy.
Był różnie postrzegany przez współczesnych. Niektórych raziło jego perfekcjonistyczne, krytyczne podejście do obsługi technicznej, np. chłopców do podawania piłek; naraził się na krytykę także działaniami na rzecz wprowadzenia zawodowstwa w tenisie (chodziło przede wszystkim o nagrody pieniężne). Z drugiej strony cieszył się uznaniem za sportową postawę na korcie – potrafił przyznać punkt rywalowi przy pomyłkach sędziowskich czy pochwalić przeciwnika za dobre zagranie; w odróżnieniu od mistrzyń tenisa kobiecego – Suzanne Lenglen czy Helen Wills – potrafił pogodzić się z porażką, z godnością i uznaniem chwaląc grę swoich pogromców.

</doc>
<doc id="303346" url="https://pl.wikipedia.org/wiki?curid=303346" title="William T. Tilden">
William T. Tilden



</doc>
<doc id="303347" url="https://pl.wikipedia.org/wiki?curid=303347" title="Bill Tilden">
Bill Tilden



</doc>
<doc id="303348" url="https://pl.wikipedia.org/wiki?curid=303348" title="Lindley Murray">
Lindley Murray



</doc>
<doc id="303351" url="https://pl.wikipedia.org/wiki?curid=303351" title="Jasność Eddingtona">
Jasność Eddingtona

Jasność Eddingtona – jasność gwiazdy lub innego obiektu o sferycznej symetrii, przy której ciśnienie promieniowania emitowanego przez obiekt działające na atmosferę gwiazdy równoważy przyciąganie grawitacyjne tej atmosfery.
Klasyczny wzór na jasność Eddingtona:
gdzie:
Jeżeli jasność obiektu przekracza jasność Eddingtona, jego atmosfera nie jest w równowadze hydrostatycznej, w wyniku czego następuje intensywny wypływ materii w postaci wiatru gwiazdowego. Jasność Eddingtona zależy od masy obiektu, a także (w ogólniejszym ujęciu) od składu materii oddziałującej z promieniowaniem.
W swoich oryginalnych rozważaniach Arthur Stanley Eddington uwzględnił tylko jeden proces oddziaływania materii z promieniowaniem – rozpraszanie fotonów na swobodnych elektronach. Tak określona jasność równowagi zależy tylko od masy obiektu i stałych fizycznych. W niektórych zastosowaniach nadal używa się tego prostego (klasycznego) kryterium. W ogólności bierze się pod uwagę stopień jonizacji materii i uwzględnia pełniej zjawiska absorpcji i rozpraszania.
Pojęcie to jest wykorzystywane w astronomii do charakteryzowania jasności bardzo masywnych gwiazd, wiatrów gwiazdowych, a także do charakteryzowania jasności aktywnych galaktyk.
Wyprowadzenie wzoru.
Dla gwiazdy o masie M i jasności L. Granicę otrzymuje się przez przyrównanie siły wywołanej ciśnieniem promieniowania z przeciwnie działającą siłą grawitacyjną. Obie siły są odwrotnie proporcjonalne do kwadratu odległości od środka gwiazdy, a zatem osiągnięta równość jest niezależna od promienia obiektu.
Grawitacyjne przyciąganie jednostki objętości atmosfery gwiazdy o gęstości formula_2 jest dane wzorem:
Skierowana na zewnątrz siła wywołana ciśnieniem promieniowania jest dana jako:
gdzie formula_5 jest ogólnym wyrażeniem określającym nieprzezroczystość atmosfery gwiazdy, równym formula_6 gdy gaz w założeniu składa się wyłącznie z całkowicie zjonizowanego wodoru (formula_7 jest przekrojem czynnym Thomsona na rozpraszanie fotonów na swobodnych elektronach, a formula_8 masą protonu).
Przyrównując te dwie siły otrzymuje się jasność L zwaną jasnością Eddingtona:
gdzie:
Masa protonu pojawia się we wzorze z następującego powodu. Ciśnienie promieniowania działa przede wszystkim na elektrony (w niewielkim stopniu na protony), jako cząstki lżejsze. Elektrony unosząc się do góry oddzielają się od protonów, ale to rozdzielenie ładunków powoduje zadziałanie silnego przyciągania elektrostatycznego elektronów i protonów, hamującego ruch elektronów. Zatem dopóki ciśnienie promieniowania nie jest w stanie unieść zarówno elektronu, jak i protonu, jasność gwiazdy jest mniejsza od jasności Eddingtona. Masa elektronu w stosunku do masy protonu jest zaniedbywalna, zatem masa protonu jest dobrą miarą masy ładunkowo neutralnego układu elektron plus proton.
W pewnych sytuacjach należy jednak wprowadzić poprawki do powyższego wzoru, czyli zastosować inne wyrażenie na formula_15 na przykład w ewolucyjnie zaawansowanych gwiazdach o atmosferze helowej. Jądro helu jest czterokrotnie cięższe niż jądro wodoru, a ciśnienie promieniowania działa na dwa elektrony, a zatem jasność Eddingtona dla takiej atmosfery jest dwa razy większa niż dla atmosfery wodorowej. Z drugiej strony, w warunkach bardzo gorącej plazmy, na przykład w otoczeniu czarnych dziur lub gwiazd neutronowych, może występować zjawisko kreacji par elektronowo-pozytonowych. W takiej sytuacji w atmosferze powstają ładunkowo neutralne pary elektron–pozyton, o łącznej masie 1836/2 raza mniejszej od masy protonu, a działająca siła ciśnienia promieniowania jest dwukrotnie większa niż w atmosferze wodorowej, co powoduje, że jasność Eddingtona dla takiego ośrodka zdominowanego przez pary elektronowo-pozytonowe jest 1836 razy mniejsza niż dla atmosfery wodorowej. Dla gwiazd o tylko częściowo zjonizowanej atmosferze dokładne obliczenia są złożone, a wiatr gwiazdowy pojawia się przy jasności znacznie mniejszej od klasycznej granicy Eddingtona, co wiąże się z działaniem ciśnienia promieniowania w liniach atomowych.

</doc>
<doc id="303353" url="https://pl.wikipedia.org/wiki?curid=303353" title="Aleksander Turyn">
Aleksander Turyn

Aleksander Turyn (ur. 26 grudnia 1900 w Warszawie, zm. 26 sierpnia 1981 w Urbana) – polski filolog klasyczny, bizantynolog, profesor Uniwersytetu Warszawskiego, członek Polskiej Akademii Umiejętności.
Życiorys.
Był synem Aarona (rzemieślnika) i Estery Glazer (nauczycielki gimnazjalnej). Po ukończeniu gimnazjum w Warszawie studiował filologię klasyczną na Uniwersytecie Warszawskim (1919-1923) u Tadeusza Zielińskiego i Gustawa Przychockiego, pod opieka którego obronił doktorat (1923). Uzupełniał studia na uniwersytecie w Berlinie (1923-1924). Pracował jako starszy asystent w I Katedrze Filologii Klasycznej na Uniwersytecie Warszawskim, od 1929 (po habilitacji) jako docent; w 1935 został mianowany profesorem nadzwyczajnym i objął II Katedrę Filologii Klasycznej (po przejściu na emeryturę Tadeusza Zielińskiego).
25 października 1930 Prezydent RP mianował go podporucznikiem w rezerwie ze starszeństwem z 1 stycznia 1930 i 62. lokatą w korpusie oficerów artylerii, a minister spraw wojskowych wcielił do 1 Pułku Artylerii Najcięższej w Warszawie.
Po wybuchu II wojny światowej wyjechał do Rzymu, potem do Aten (prowadził tam badania naukowe); w 1941 osiadł w USA. Wykładał historię literatury greckiej i język grecki na University of Michigan w Ann Arbor (1941-1942), kierował Katedrą Filologii Klasycznej w New School for Social Research w Nowym Jorku (1942-1945), od 1945 był profesorem University of Illinois w Urbana. Przeszedł na emeryturę w 1969. Od 1959 był członkiem Fundacji Guggenheima. Współpracował z Biblioteką Watykańską, gdzie w latach 50. i 60. prowadził częste badania archiwalne. W 1946 został powołany na członka korespondenta Polskiej Akademii Umiejętności, należał także do Akademii Ateńskiej.
Zainteresowania badawcze.
Jego zainteresowania naukowe obejmowały historię literatury greckiej oraz metrykę i prozodię grecką. Prowadził badania nad "Iliadą" Homera, rękopisami Eurypidesa, Ajschylosa i Sofoklesa. Opracował komentarz do opisu uczuć miłosnych u Safony. Przygotował do wydania zachowane utwory poetyckie Pindara ("Pindari Epinitia", 1944; "Pindari carmina cum fragmentis", 1948). 
Odznaczenia i nagrody.
Aleksander Turyn otrzymał doktorat "honoris causa" uniwersytetu w Atenach (1965), był laureatem nagrody Fundacji Jurzykowskiego (1978). 
Odznaczono go greckim Krzyżem Oficerskim Orderu Feniksa i Orderem Zasługi Amerykańskiego Towarzystwa Filologicznego.
Wybrane publikacje.
Bibliografie prac: „Rocznik Polskiej Akademii Umiejętności” (1945-1946), s. XXIV-XXV i K. Pawłowski, "Bibliografia prac prof. A. Turyna", „Eos” 72 (1984), z. 1, s. 17-25. Aleksandrowi Turynowi poświęcono też dwie księgi pamiątkowe: "Serta Turyniana. Studies in Greek Literature and Palaeography in honor of Alexander Turyn", ed. J. L. Heller, J. K. Newman, Urbana: University of Illinois Press 1974 i "Studies in memory Alexander Turyn", ed. M. Marcovich, "Illinosis Classical Studies" 7 (1982) (online) (PDF).

</doc>
<doc id="303354" url="https://pl.wikipedia.org/wiki?curid=303354" title="Gatunek monotypowy">
Gatunek monotypowy

Gatunek monotypowy – gatunek niezróżnicowany geograficznie; gatunek, którego populacje nie różnią się między sobą, mimo że są oddzielone barierami geograficznymi lub znaczną odległością. W gatunku monotypowym nie wyróżnia się podgatunków.

</doc>
<doc id="303364" url="https://pl.wikipedia.org/wiki?curid=303364" title="Wymiar macierzy">
Wymiar macierzy



</doc>
<doc id="303370" url="https://pl.wikipedia.org/wiki?curid=303370" title="Gatunek typowy">
Gatunek typowy

Gatunek typowy – gatunek wyznaczony przez systematyków jako typ nomenklatoryczny rodzaju. Typ nie musi być typowym przedstawicielem reprezentowanego taksonu, nie musi też świadczyć o jego zmienności. Typ umożliwia identyfikację taksonów. Okazy będące typami przechowywane są w specjalnych kolekcjach, a miejsce przechowywania wzorca jest dokładnie znane. W razie wątpliwości można odwołać się do gatunku typowego i wyróżnionych dla niego cech diagnostycznych. 
Każda nazwa gatunkowa powinna posiadać tzw. holotyp, czyli okaz, na podstawie którego wyróżniono i opisano dany gatunek. Przed wybraniem holotypu wszystkie okazy serii oryginalnej określa się mianem syntypów, a po wybraniu holotypu okazy serii oryginalnej nazywane są mianem paratypów. Gdy z jakichś przyczyn holotyp nie istnieje, z serii okazów zebranych razem z holotypem wybiera się inny okaz – tzw. lektotyp. Jeśli nie istnieje ani holotyp, ani seria oryginalna, wybiera się nowy wzorzec – tzw. neotyp. Osobnik płci odmiennej od płci holotypu to alotyp. 
Prawdziwą wartość z punktu widzenia taksonomii mają jedynie holotypy, lektotypy i neotypy.

</doc>
<doc id="303373" url="https://pl.wikipedia.org/wiki?curid=303373" title="Tiopental">
Tiopental

Tiopental – organiczny związek chemiczny, siarkowa pochodna kwasu barbiturowego, stosowana w formie soli sodowej jako lek usypiający.
Działa szybko i względnie krótko, wywołuje sen narkotyczny. Nie zmniejsza napięcia mięśni prążkowanych.
Właściwości.
Jak u innych barbituranów działanie polega na tłumieniu neuronów tworu siatkowatego i skróceniu fazy snu REM. Lek wykazuje działanie przeciwdrgawkowe. Wpływa depresyjnie na ośrodek oddechowy i naczynioruchowy. Łatwo rozpuszcza się w tłuszczach i dzięki temu bardzo szybko działa na ośrodkowy układ nerwowy, choć rozkładany jest w wątrobie dość wolno (15%/h). Redystrybucja leku do tkanki tłuszczowej i mięśniowej powoduje jego krótkotrwałe działanie. Działa po 30–40 sekundach po podaniu dożylnym, a działanie utrzymuje się około 30 minut. W małych dawkach wykazuje działanie przeciwbólowe.
Wskazania i przeciwwskazania.
Stosuje się go do indukcji znieczulenia ogólnego. Czasami podaje się wcześniej atropinę i silny lek przeciwbólowy. Jest szczególnie wskazany do indukcji znieczulenia u osób z padaczką.
Stosuje się go również do leczenia stanów chorobowych przebiegających z drgawkami. Może być stosowany do zwalczania obrzęku mózgu, ponieważ zmniejsza przepływ mózgowy i zużycie tlenu przez ośrodkowy układ nerwowy o 35%. Jest stosowany do leczenia zatruć środkami znieczulającymi miejscowo.
Nie wolno stosować leku w porfirii, dychawicy oskrzelowej, u osób w podeszłym wieku z miażdżycą, u osób ze zmniejszoną objętością wyrzutową serca, np. tamponada, wstrząs.
Dawkowanie.
Najczęściej podaje się u dorosłych 3–5 mg/kg masy ciała, u dzieci 2–7 mg/kg. Przydatne może być podanie dawki próbnej (u dorosłych 25–75 mg). Zwykle stosuje się roztwór 2,5–5%. Zniknięcie odruchu rzęskowego, świadczy o wprowadzeniu w znieczulenie. Do celów znieczulenia ogólnego nie zaleca się przekraczania dawki 1 g u osób dorosłych.
Działania niepożądane.
Może wywoływać depresję oddechową z okresami bezdechu, kurcz głośni lub oskrzelików. Przez uwalnianie histaminy może powodować skurcz oskrzeli lub reakcje alergiczne w postaci rumienia na skórze czy zapaści sercowo-naczyniowej. Może pobudzać nerw błędny i wywoływać bradykardię, dodatkowo może wystąpić obniżenie oporu naczyń obwodowych co w połączeniu daje znacznego stopnia obniżenie ciśnienia tętniczego i wzmożenie wrażliwości zatoki szyjnej. Powodować może hiperalgezję. Następuje zmniejszenie przemiany materii, zmniejsza się przepływ mózgowy, obniża się napięcie błony mięśniowej przewodu pokarmowego. Tiopental wynaczyniony może wywołać zmiany zapalno-zakrzepowe w okolicy wstrzyknięcia.
Interakcje.
Tiopental nasila działanie alkoholu, innych leków nasennych, uspokajających, neuroleptyków i innych anestetyków.
Tiopental nie może być podawany w jednym roztworze z suksametonium, ponieważ jego wysokie pH spowoduje szybką hydrolizę.
Zastosowanie w wykonywaniu kary śmierci.
Tiopental w połączeniu z bromkiem pankuronium i chlorkiem potasu jest najczęściej stosowaną mieszaniną używaną w metodzie wykonywania kary śmierci ("zastrzyk trucizny") w Stanach Zjednoczonych. 8 grudnia 2009 po raz pierwszy użyto tiopentalu jako jedynego środka podczas wykonywania kary śmierci, ze względu na niepowodzenie w przeprowadzeniu wcześniejszej egzekucji przy użyciu trzech leków. Skazanemu została podana dawka 5 gramów – czyli 10-krotność maksymalnej dawki (wcześniej, gdy stosowano trzy środki – dawka ta wynosiła od 2 do 5 gramów).
W roku 2011 jedyna amerykańska firma, która produkowała tiopental, zaprzestała jego produkcji. Równocześnie kraje europejskie zaprzestały jego sprzedaży do Stanów Zjednoczonych do celów wykonywania kary śmierci. W efekcie zaczyna brakować tego środka do przeprowadzania egzekucji.

</doc>
<doc id="303377" url="https://pl.wikipedia.org/wiki?curid=303377" title="Stopień macierzy">
Stopień macierzy



</doc>
<doc id="303392" url="https://pl.wikipedia.org/wiki?curid=303392" title="Sterling Heights (Michigan)">
Sterling Heights (Michigan)

Sterling Heights – miasto w powiecie Macomb w stanie Michigan w Stanach Zjednoczonych. Miasto według danych z 2010 roku liczyło około 129 tys. mieszkańców. W mieście rozwija się przemysł. Główne firmy które mają swe fabryki w mieście to Chrysler, Visteon, General Dynamics. W Sterling Heights znajduje się drukarnia dwóch głównych gazet pobliskiego Detroit, Detroit Free Press i Detroit News. Fabryka Chryslera to największy zakład wytłaczania blach karoseryjnych na świecie. W mieście znajduje się również największe centrum handlowe (Lakeside Mall) w całej okolicy Detroit.

</doc>
<doc id="303393" url="https://pl.wikipedia.org/wiki?curid=303393" title="Rozmiar macierzy">
Rozmiar macierzy



</doc>
<doc id="303395" url="https://pl.wikipedia.org/wiki?curid=303395" title="J.D. Edwards">
J.D. Edwards

J.D. Edwards – amerykańskie przedsiębiorstwo informatyczne założone w marcu 1977 r. z siedzibą w Denver, w stanie Kolorado. Jej założycielami byli John Thompson, Dan Gregory i C. Edward McVaney.
Przedsiębiorstwo zajmowało się tworzeniem oprogramowania księgowego dla minikomputerów IBM, począwszy od System/34 i /36, a od połowy lat 80. dla System/38, potem dla AS/400. Profil firmy zmieniał się stopniowo w kierunku niezależnej od platformy aplikacji ERP, która w 1996 r. uzyskała nazwę "JD Edwards OneWorld".
W maju 1988 jeden ze współzałożycieli, Ed McVaney, podarował ponad 32 mln USD University of Nebraska w Lincoln, tworząc J.D. Edwards Honors Program, który służy edukacji profesjonalistów łączących wiedzę informatyczną z zarządzaniem.
W czerwcu 2003 spółka zgodziła się na przejęcie jej przez PeopleSoft, co nastąpiło w lipcu 2003, a OneWorld został dodany do linii produktów PeopleSoft jako EnterpriseOne. Z kolei pod koniec 2004 r. Oracle Corporation nabyła Peoplesoft i kontynuuje rozwój narzędzi opracowanych jeszcze przez J.D. Edwards. Obecnie rozwijany jest projekt o kodowej nazwie „Project Fusion”, który ma zastąpić dotychczasowy system Oracle Applications Suite, jak również oprogramowanie rozwijane poprzednio przez Peoplesoft (Enterprise) i J.D. Edwards (OneWorld/EnterpriseOne and World).
JD Edwards należy do światowej czołówki systemów ERP. System przeznaczony jest przede wszystkim dla przedsiębiorstw charakteryzujących się rozbudowaną dystrybucją oraz przedsiębiorstw produkcyjnych.
Moduł produkcyjny jest największym atutem tego systemu. W większości rankingów dostępnych w Internecie, moduł produkcyjny JD Edwards uważany jest za najlepszy tego rodzaju moduł wśród systemów ERP. O sile tego modułu decyduje możliwość jednoczesnej obsługi zarówno produkcji procesowej, jak i dyskretnej. Dodatkowo konfigurator wyrobów pozwala na obsłużenie produkcji na zamówienie. System wspiera też nowoczesne metody zarządzania produkcją, jak np. kanban. Całości dopełnia rozbudowany moduł remontowy, pozwalający na sprawne zarządzanie utrzymaniem technicznej sprawności linii produkcyjnych i parku maszynowego.
Drugim wysoko ocenianym w rankingach modułem jest moduł dystrybucyjny. Z licznych oferowanych funkcjonalności na uwagę zasługuje system zaawansowanych cenników i obsługi promocji, który dzięki swej elastyczności jest w stanie obsłużyć olbrzymią ilość możliwych zasad polityki cenowej i rabatowej. Warto tu jeszcze wymienić system obsługi magazynu wysokiego składowania, oferujący kompleksową obsługę magazynową.
System jest otwarty, a nabywca licencji otrzymuje dostęp do kodu źródłowego.

</doc>
<doc id="303396" url="https://pl.wikipedia.org/wiki?curid=303396" title="System/34">
System/34

System/34 - wielostanowiskowy, wielozadaniowy minikomputer firmy IBM, wprowadzony na rynek w 1977 r., obsługujący do kilkudziesięciu terminali, który zastąpił System/32 (aplikacje System/32 można było uruchamiać w specjalnym trybie). Większość dużych firm przeniosła się potem do System/38, natomiast mniejsze firmy migrowały do System/36. System/36 i System/38 zostały następnie skonsolidowane do linii AS/400.

</doc>
<doc id="303398" url="https://pl.wikipedia.org/wiki?curid=303398" title="System/32">
System/32

System/32 - minikomputer firmy IBM wprowadzony na rynek w 1975 r., zawierający pojedynczy terminal dla operatora. System/32 został potem zastąpiony przez System/34, który mógł uruchamiać aplikacje System/32 w specjalnym trybie.

</doc>
<doc id="303402" url="https://pl.wikipedia.org/wiki?curid=303402" title="Ratnasiri Wickremanayake">
Ratnasiri Wickremanayake

Ratnasiri Wickremanayake (syng. රත්නසිරි වික්‍රමනායක, tamil. ரத்னசிறி விக்கிரமநாயக்க, ur. 5 maja 1933, zm. 27 grudnia 2016 w Kolombo) – lankijski polityk, premier w latach 2000–2001 oraz 2005–2010. Pełnił również funkcje ministerialne.
Życiorys.
Urodził się w 1933 roku.
Rozpoczął w Wielkiej Brytanii studia prawnicze, działał w środowisku studenckim; pełnił funkcję przewodniczącego Stowarzyszenia Studentów Cejlonu w Wielkiej Brytanii. Nie ukończył studiów, angażując się w politykę. Po raz pierwszy został wybrany do parlamentu w 1960 r. jako członek Partii Wolności Sri Lanki. W 1970 r. objął stanowisko wiceministra sprawiedliwości, od 1977 r. był sekretarzem generalnym Partii Wolności.
Do funkcji państwowych powrócił w 1994 r. wraz z dojściem do władzy prezydent Chandriki Kumaratungi; został ministrem spraw wewnętrznych, administracji publicznej i przemysłu plantacyjnego. Pełnił także funkcję lidera Partii Wolności.
10 sierpnia 2000 po rezygnacji Sirimavo Bandaranaike objął po raz pierwszy stanowisko premiera, stając na czele rządu mniejszościowego (popieranego także przez marksistowskie ugrupowanie Janatha Vimukthi Peramuna); rząd Wickremanayake przetrwał do 9 grudnia 2001, kiedy nowym premierem został Ranil Wickremesinghe.
Po powrocie Partii Wolności do władzy w 2004 r. Wickremanayake objął tekę ministra bezpieczeństwa publicznego, do spraw buddyzmu oraz prawa i porządku w gabinecie Mahindy Rajapaksy; jednocześnie był wiceministrem obrony. 
W listopadzie 2005 Rajapaksa wygrał wybory prezydenckie i po zaprzysiężeniu powołał Wickremayanake ponownie na stanowisko premiera. Zajmował je od 21 listopada 2005 do 21 kwietnia 2010 r.; na stanowisku zastąpił go D.M. Jayaratne.
Wickremanayake miał opinię zwolennika twardej polityki wobec Tamilskich Tygrysów. Był również znany z planów zmiany polityki rodzinnej kraju, chcąc zachęcać rodziców do posiadania większej liczby dzieci.
Jego syn Vidura również został politykiem i parlamentarzystą.
Ratnasiri Wickremanayake zmarł 27 grudnia 2016 w wieku 83 lat.

</doc>
<doc id="303403" url="https://pl.wikipedia.org/wiki?curid=303403" title="Skeleton">
Skeleton

Skeleton – jednoosobowe, ciężkie (max. 50 kg) sanie sportowe o nisko położonym środku ciężkości. Umożliwiają osiąganie dużych (do ok. 130 km/h) prędkości podczas zjazdu po torze lodowym. Istnieje również sport o tej samej nazwie.
Historia.
Skeleton wywodzi się od cresty – konkurencji saneczkarskiej, która polegała na zjeździe na sankach z niewielkiego wzniesienia. Była popularna zwłaszcza w Szwajcarii. Podczas Zimowych Igrzysk Olimpijskich w 1928 cresta po raz pierwszy została rozegrana jako konkurencja olimpijska. Jako że wtedy igrzyska odbywały się w Sankt Moritz, a inne kraje nie chciały rozgrywać typowo szwajcarskiej konkurencji, pojawiła się z powrotem podczas kolejnej olimpiady w Sankt Moritz, która odbyła się w 1948. W latach 50. i 60. XX w. z cresty wyewoluował skeleton. Przez kilkadziesiąt lat był uprawiany tylko w Szwajcarii. Dopiero w 1988 Międzynarodowa Federacja Bobsleja i Toboganu (FIBT) postanowiła zorganizować Puchar Świata. W inauguracyjnym sezonie 1986/1987 pierwszym zdobywcą Pucharu Świata został reprezentant Austrii, Andi Schmid. Od 1996 skeleton uprawiają również kobiety. W 2002 skeleton został włączony do programu olimpijskiego.
Do rozgrywania zawodów skeletonowych wykorzystywano tory bobslejowo–saneczkowe. Rozwijana na nich szybkość dochodziła do 120 km/h. W Polsce dyscyplinę tę uprawiano w latach 50. i 60. XX w. głównie w Karpaczu. Później ze względu na brak odpowiednio przygotowanych torów, a przede wszystkim sprzętu zapewniającego bezpieczeństwo jazdy, zaprzestano organizować zawody.
Zasady rozgrywania zawodów.
W zawodach Pucharu Świata, Pucharu Europy i Pucharu Ameryki rozgrywane są 2 ślizgi:
Inne zasady obowiązują podczas Mistrzostw Świata oraz Igrzysk Olimpijskich, rozgrywane są bowiem 4 ślizgi:
Puchar Świata.
Zawodnicy, którzy zdobyli Puchar Świata w skeletonie co najmniej 2 razy:
Zawodniczki, które zdobyły Puchar Świata w skeletonie co najmniej 2 razy:
Polacy w skeletonie.
16 lutego 2006 na Igrzyskach Olimpijskich w Turynie zadebiutowała Monika Wołowiec. Zajęła 15 (ostatnie) miejsce. Była polską debiutantką w tej konkurencji na IO.

</doc>
<doc id="303406" url="https://pl.wikipedia.org/wiki?curid=303406" title="Słodko-gorzki">
Słodko-gorzki



</doc>
<doc id="303407" url="https://pl.wikipedia.org/wiki?curid=303407" title="Nicola Abbagnano">
Nicola Abbagnano

Nicola Abbagnano (ur. 15 lipca 1901 w Salerno, zm. 9 września 1990 w Mediolanie) – włoski filozof, najwybitniejszy przedstawiciel egzystencjalizmu w swym kraju, zajmował się przede wszystkim filozofią nauki.
Jako egzystencjalista był przede wszystkim krytykiem egzystencjalizmu, który potępiał za minimalizm w odmawianiu osobie ludzkiej możliwości skutecznego działania i maksymalizm w przypisywaniu jej obowiązku i zdolności do działań które w istocie przekraczają jej możliwości. Przede wszystkim zaś w dość konserwatywny sposób potępiał modę, w szczególności silnie obecną w kulturze lat 50. XX wieku naiwną fascynację egzystencjalizmem wśród młodzieży. W późniejszych latach życia skłaniał się ku naturalizmowi, nadal jednak w typowy dla egzystencjalizmu sposób potępiał mit bezpieczeństwa zawarty jego zdaniem w światopoglądzie naukowym.
Życiorys.
Nicola Abbagnano urodził się w Salerno 15 lipca 1901 roku. Był najstarszym synem prawnika i pochodził z intelektualnej rodziny. W wieku 17 lat rozpoczął naukę na Wydziale Literatury i Filozofii. Studia w Neapolu ukończył z wyróżnieniem, gdzie pod kierunkiem Antonia Aliotty, w listopadzie 1922 r. uzyskał stopień naukowy z dziedziny filozofii. Z pomocą Aliotty, w 1923 roku napisał swoją pierwszą książkę "Le sorgenti irrazionali del pensiero." Wśród licznych recenzji krytycznych wyróżnia się opinia Gentile Ugo: „Jeden z najbardziej znaczących przejawów krytyki stanowiska intelektualistów i jeden z najbardziej rygorystycznych i najmniej naiwnych przejawów obrony teorii irracjonalności.” Zwracano się jednak w tej recenzji do Abbagnano z pytaniem, w jakim celu tak usilnie próbuje uwolnić życie z kajdan intelektualizmu, a następnie wrzucić je w transcendencje irracjonalizmu.
W wieku dwudziestu trzech lat poślubił córkę matematyka, Rosę Del Re i osiedlił się w Neapolu. Przez dwa kolejne lata, nauczał na zastępstwie w liceum Torquato Tasso w Salerno. Niedługo potem wygrał konkurs na nauczanie filozofii w historii w szkołach średnich. Rozpoczął swoją przygodę nauczyciela od liceum Spedalieri w Katanii, jednak po krótkim czasie wrócił do Neapolu, aby podjąć pracę na stanowisku nauczyciela w liceum neapolitańskiej intelektualnej burżuazji Umberto I, gdzie nauczał do 1935 roku. W latach 1927–1936 pracował jako nauczyciel pedagogiki i filozofii w "Instytucie Nauczania Sour Orsola Benincasa." W tym samym okresie aktywnie współpracował z czasopismem "Logos," które było kierowane przez jego mentora Aliottę. Warto wspomnieć, że był tam sekretarzem. W latach 1936–1976 posiadał tytuł profesora zwyczajnego historii filozofii i wykładał na Uniwersytecie w Turynie. Do 1939 na Wydziale Pedagogicznym, a w następnych latach na Wydziale Literatury i Filozofii.
Po II wojnie światowej założył centrum studiów metodologicznych w Turynie i czasopisma naukowe „Rivista di filosofia” i „Quaderni di sociologia”. W latach 1952–1960 patronował grupie intelektualistów zwanej „neoilluministami”, stawiającej sobie za cel na wzór myśli oświeceniowej promowanie społecznej wartości wiedzy naukowej na przekór jej interpretacjom pragmatycystycznym i konwencjonalistycznym. od 1964 Pisał także stale dla gazety „La Stampa”. Natomiast w 1972 przeniósł się do Mediolanu, gdzie po opuszczeniu gazety turyńskiej, rozpoczął współpracę przy „Giornale”, gdzie sprawował urzędy miejskie z ramienia partii liberalnej.
Abbagnano zmarł, po krótkiej i nagłej hospitalizacji w mediolańskiej klinice 9 września 1990 w wieku 89 lat. Został pochowany na cmentarzu Santa Margherita Ligure, gdzie przez wiele lat spędzał swoje wakacje. Upamiętnia go tablica zamówiona przez władze miasta dla oddania mu hołdu.
Myśl.
Swoją działalność filozoficzną Abbagnano zaczął w latach 30. od opozycji wobec neoidealizmu włoskiego szkół Crocego i Gentilego, przypisując im irracjonalizm. Był w tym w ówczesnej filozofii włoskiej osamotniony. Tak jak dla Heideggera i Jaspersa filozofia jest dla Abbagnana krytyką metafizyki, przede wszystkim krytyką głęboko zakorzenionej w tradycji włoskiej humanistycznej koncepcji człowieka. Mimo to Abbagnano krytykuje także Heideggera i Jaspersa, przypisując im nihilizm – sam dąży do egzystencjalizmu pozytywnego, co zbliża go do filozofii nauki i neopozytywizmu. Podstawowa dla egzystencjalizmu kategoria bycia nie jest dla niego jakkolwiek pojętą nicością, ale właśnie możliwością osiągania czegoś.

</doc>
<doc id="303408" url="https://pl.wikipedia.org/wiki?curid=303408" title="VideoLAN">
VideoLAN

VideoLAN – międzynarodowy projekt non-profit rozwijający aplikacje na licencji GNU GPL. Stworzył on aplikację VideoLAN Client (VLC), VideoLAN Server (VLS) oraz kilka bibliotek kodeków audio/video.
Aplikacje i biblioteki rozwijane przez VideoLAN umożliwiają wysyłanie i odbieranie strumieni wielu rodzajów danych przez sieć komputerową.

</doc>
<doc id="303413" url="https://pl.wikipedia.org/wiki?curid=303413" title="Polistyren">
Polistyren

Polistyren, PS (-[CH2CH(C6H5)]n-) − poliolefina otrzymywana w procesie polimeryzacji styrenu, pochodzącego zwykle z procesu katalitycznego odwodornienia etylobenzenu, procesu Halcon-Oxirane lub rafinacji ropy naftowej.
Historia.
W Polsce przed wybuchem II wojny światowej proces technologiczny otrzymywania polistyrenu opracował polski chemik Kazimierz Smoleński.
Właściwości.
Po zmieszaniu z dodatkami polistyren stanowi podstawę wielu tworzyw sztucznych (oznaczanych literami PS). Czysty polistyren jest bezbarwnym, twardym, kruchym termoplastem (tworzywem formowanym przez topienie), o bardzo ograniczonej elastyczności.
Polistyren może być bezbarwny, słabo przezroczysty lub barwiony na dowolne, żywe kolory. Jego zaletą w stosunku do polietylenu i polipropylenu jest niższa temperatura mięknienia i mniejsza lepkość stopu, dzięki czemu łatwiej jest z niego otrzymywać w procesie formowania wtryskowego niewielkie przedmioty o złożonych kształtach.
Zastosowanie.
Polistyren, jako tworzywo lite, jest stosowany do produkcji sztucznej biżuterii, szczoteczek do zębów, pudełek do płyt kompaktowych, elementów zabawek. Ma jednak znacznie mniejszą odporność chemiczną od polietylenu i dlatego zasadniczo nie stosuje się go do produkcji opakowań produktów żywnościowych zawierających tłuszcze.
Polistyren najczęściej wykorzystywany jest w formie spienionej, nazywanej styropianem. Styropian otrzymuje się w wyniku gwałtownego ogrzewania parą wodną polistyrenu w formie granulek, wewnątrz których znajduje się niewielka ilość czynnika spieniającego. Jest nim mieszanina "n"-pentanu i izopentanu. Styropian jest masowo stosowany do produkcji styropianowych płyt izolacyjnych dla budownictwa, do produkcji opakowań, w tym do żywności.
Innym materiałem izolującym ze spienionego polistyrenu jest twardszy i mniej nasiąkliwy od styropianu polistyren ekstrudowany (XPS, potocznie styrodur).

</doc>
<doc id="303415" url="https://pl.wikipedia.org/wiki?curid=303415" title="Giovanni Serafini">
Giovanni Serafini

Giovanni Serafini (ur. 15 października 1786 w Magliano, zm. 1 lutego 1855 w Rzymie) – włoski duchowny katolicki, wysoki urzędnik Państwa Kościelnego, kardynał.
Życiorys.
Kształcił się w Collegio w Perugii, następnie studiował w Kościelnej Akademii Szlacheckiej w Rzymie (ukończył w 1815) i w Kolegium Protonotariuszy Apostolskich (w 1817 obronił doktorat obojga praw). Po przyjęciu święceń kapłańskich był m.in. wicelegatem w Rawennie, pełnił również funkcję dziekana Komnaty Apostolskiej.
W styczniu 1843 został mianowany przez papieża Grzegorza XVI kardynałem diakonem Santi Vito, Modesto e Crescenzia (w kwietniu 1846 objął diakonię Santa Maria in Cosmedin). Od kwietnia 1843 pełnił funkcję prefekta Kongregacji Dróg i Wodociągów Państwa Kościelnego. Brał udział w konklawe 1846 po śmierci Grzegorza XVI.
Został pochowany w kościele Santa Maria in Cosmedin. Jego bratankiem był Luigi Serafini, mianowany kardynałem w 1877.

</doc>
<doc id="303418" url="https://pl.wikipedia.org/wiki?curid=303418" title="Slam Dunk Contest">
Slam Dunk Contest

Slam Dunk Contest – konkurs wsadów w NBA odbywający się w czasie NBA All-Star Weekend, w sobotę przed Meczem Gwiazd NBA. Uczestnicy starają się wykonać jak najlepszy wsad do kosza, a pięciu sędziów ocenia to w skali od 0 do 10. Czterech zawodników próbuje swoich sił w pierwszej rundzie, dwóch z nich awansuje do finału. Do 2004 roku występowało 6 lub 8 zawodników.
Nate Robinson jest jedynym zawodnikiem w historii ligi NBA, który trzy razy zwyciężył w tym konkursie.
Jason Richardson, Harold Miner, Dominique Wilkins, Michael Jordan i Zach LaVine mają na swoich kontach po dwa wygrane konkursy.
Rezultaty rok po roku.
Lata 80..
1984 – 
1985 – 
1986 – 
1987 – 
1988 – 
1989 – 
1 
Lata 90..
1990 – 
1991"Od tego roku uczestnicy rundy finałowej mogli wykonać po trzy wsady, dwa ocenione najwyżej wpływały na notę końcową."
1992
a 
1993"Dwa najwyżej ocenione wsady z trzech wykonanych w każdej rundzie wpływały na notę końcową.Shawn Kemp (Seattle) nie wystąpił z powodu kontuzji."
1994"W I rundzie każdy uczestnik miał 90 sekund na wykonanie dowolnej ilości wsadów, za które otrzymywał łączną notę. W rundzie finałowej oceniany był najlepszy z dwóch wsadów."
1995"Tego roku każdy uczestnik miał 90 sekund na wykonanie co najmniej trzech wsadów, wtedy otrzymywał łączną notę za I rundę. W finałowej rundzie uczestnik miał 60 sekund na co najmniej dwa wsady, za które otrzymywał łączną notę."
1996"Tego roku każdy uczestnik miał pierwszej rundy miał 90 sekund na wykonanie dowolnej liczby wsadów, za które otrzymywał łączną notę. W finale oceniany był najlepszy z dwóch wykonanych wsadów."
1997
1998
"Nie rozgrywano"
1999
"All-Star Weekend został odwołany z powodu skróconego przez lockout sezonu."
Lata 2000..
2000
"Tego roku dwa najwyżej ocenione wsady w każdej z rund wpływały na notę końcową."
2001
2002
2003
2004
2005
2006
2007
2008"Zwycięzcę rundy finałowej wyłoniono po raz pierwszy w historii poprzez głosowanie sms."
2009"Zwycięzcę wyłoniono poprzez głosowanie sms."
Lata 2010..
2010"Zwycięzcę wyłoniono poprzez głosowanie sms."
2011"Zwycięzcę wyłoniono poprzez głosowanie sms."
2012"W nowym formacie rywalizacji każdy z dunkerów wykonywał trzy wsady. Całe głosowanie odbywało się poprzez sms oraz po raz pierwszy w historii również Twittera."
2013"Zwycięzcę wyłoniono poprzez głosowanie sms."
2014"Tego roku wprowadzono format zespołowy. Zespół, który wygrał pierwszą rundę (Freestyle Round) decydował o kolejności dunkerów w kolejnej rundzie. W Battle Round rywalizacja odbywała się na zasadzie bitew „jeden na jeden”. Pierwszy zespół, który wygrał trzy konfrontacje zostawał zwycięzcą."
John Wall został wybrany dunkerem wieczoru.
2015
2016
2017
2018
2019&lt;br&gt;

</doc>
<doc id="303419" url="https://pl.wikipedia.org/wiki?curid=303419" title="Nazair">
Nazair



</doc>
<doc id="303423" url="https://pl.wikipedia.org/wiki?curid=303423" title="Władysław Rawicz">
Władysław Rawicz

Władysław Rawicz (ur. 2 września 1832 w Warszawie, zm. 21 listopada 1863 w Siedlcach), uczestnik powstania styczniowego, naczelnik cywilny województwa podlaskiego.
Życiorys.
Był synem Aleksandra Jana (bankiera i ziemianina) i Marianny Anny z Gutmanów, bratem Józefa (bankiera warszawskiego). Nauki początkowe pobierał w domu pod kierunkiem ojca Beniamina Szymańskiego, prowincjała kapucynów, przyszłego biskupa podlaskiego; kształcił się następnie na jednej z warszawskich pensji i IV Gimnazjum Realnym w Warszawie, które ukończył z patentem pochwalnym w 1850. Odbył studia w Akademii Rolniczej w Hohenheim pod Stuttgartem, gdzie oprócz zaangażowania w naukę (dwuletni kurs ukończył w rok) działał w polskich kółkach samopomocy i samokształcenia. Lata 1852–1853 spędził na podróży handlowej po Niemczech, Anglii, Francji, Danii, Belgii i Holandii. Po powrocie do kraju pracował w dobrach ziemskich Grochów na Podlasiu (powiat węgrowski), które podniósł do wysokiego poziomu gospodarczego. Działał w lokalnym Towarzystwie Rolniczym, pełnił w nim funkcję sekretarza. Był zwolennikiem pracy organicznej.
W działalności politycznej zaangażował się po stronie białych; był mężem zaufania na okręg węgrowski (lub okręg sokołowski). Po wybuchu powstania styczniowego wystosował memoriał do Tymczasowego Rządu Narodowego, w którym apelował o wstrzymanie działań wojennych wobec braku szans na powodzenie. Jednocześnie zapewnił o lojalności wobec rządu; pozostając naczelnikiem województwa podlaskiego w organizacji białych, wspierał powstańców dostarczając żywność i odzież; w maju 1863 został mianowany naczelnikiem powiatu siedleckiego, w czerwcu zastępcą naczelnika cywilnego województwa podlaskiego, a 29 lipca naczelnikiem tego województwa. Zorganizował m.in. oddział konnych strzelców w sile 40 żołnierzy. Sprawnie kierował przygotowaniami wojennymi na terenie województwa, we własnych zabudowaniach ziemskich zorganizował koszary, zapewnił swoim podkomendnym mundury. Utrzymywał także sprawnie działającą pocztę i administrację.
Po klęsce większości oddziałów powstańczych na Podlasiu próbował powołać wzorcowy oddział, złożony z obywateli ziemskich, którzy mieli zobowiązać się pod przysięgą do nieopuszczania pola walki; próba stworzenia takiego oddziału nie powiodła się wobec zarzutu o jej niedemokratyczność (wyróżnienie stanu szlacheckiego). 27 września 1863 Rawicz został aresztowany we wsi Proszewo pod Siedlcami. Rodzina starała się o jego uwolnienie, na co władze rosyjskie zareagowały przyspieszonym trybem procesu; po wydaniu wyroku śmierci w trybie przyspieszonym dokonano także egzekucji Rawicza (już po jego śmierci przyszło ułaskawienie carskie). Zbiorowa mogiła z jego ciałem znajduje się na terenie Szkoły Podstawowej nr 5, która w 1932 jego imię otrzymała jako patrona.
Był żonaty od 1862 z Pauliną z Witwickich, córką oficera WP, bratanicą pisarza Stefana Witwickiego; miał syna Władysława (ur. 1863).
Owiany legendą, stał się obok ks. Stanisława Brzóski bohaterem Podlasia. Wiersz poświęcił mu Teofil Lenartowicz, był również bohaterem dramatu Walerii Ciemniewskiej "Władysław Rawicz. Dramat w 4 aktach" (Lwów 1917). W maju 1925 odsłonięto w Siedlcach jego pomnik.

</doc>
<doc id="303429" url="https://pl.wikipedia.org/wiki?curid=303429" title="Prawo administracyjne">
Prawo administracyjne

Prawo administracyjne – gałąź prawa obejmująca zespół norm generalnie-abstrakcyjnych o charakterze materialnym, mocy powszechnie obowiązującej w znaczeniu podmiotowym, regulujących sytuację prawną podmiotów niepodporządkowanych organom administracji publicznej. Normy te oddziałują zarówno bezpośrednio, poprzez ustanawianie w nich obowiązków i uprawnień, których realizacja podlega kontroli organów administracji publicznej, jak i pośrednio, przez stosowanie norm w drodze decyzji administracyjnej organu.
Jedną z charakterystycznych cech norm prawa administracyjnego jest możliwość zastosowania przymusu państwowego w celu jego wykonania.
Geneza prawa.
Początki prawa administracyjnego sięgają końca XVIII w. i wiążą się z jednej strony z rewolucją francuską (1789–1799), która poddanych uczyniła obywatelami, zaś z drugiej strony z rozwojem prawa publicznego w państwach absolutyzmu oświeconego. Państwa te, stojąc na gruncie policystyki, drobiazgowo regulowały życie społeczne. Zakreślały tym samym (nadmiernie) zakres oddziaływania prawa administracyjnego.
W okresie państwa liberalnego przepisy prawa administracyjnego wyznaczały przede wszystkim ramy działania administracji publicznej. Zakres oddziaływania prawa administracyjnego zwiększał się w tych krajach w miarę rozszerzania się państwowego interwencjonizmu.
Źródła prawa.
W państwach systemu prawa kontynentalnego zbiór źródeł prawa administracyjnego różni się od zbiorów źródeł innych gałęzi prawa. Prawo administracyjne regulują wyjątkowo liczne i zróżnicowane akty pochodzące od samej administracji, takie jak statuty czy regulaminy. Ponadto stosunkowo istotne są akty prawa miejscowego, które na gruncie innych gałęzi pełnią mniejszą rolę, albo nawet nie zaliczają się do źródeł prawa.
Dodatkowo istnieją swoiste źródła prawa administracyjnego, takie jak akty planowania i normy techniczne. Pierwsza grupa to m.in. akty dotyczące budżetu, planowania przestrzennego czy rozwoju strategicznego. Do drugiej grupy należą normy, które właściwie nie są normami prawnymi, ale ze względu na międzynarodową współpracę gospodarczą nadano im moc wiążącą.
Prawo administracyjne w Polsce.
Prawo administracyjne w Polsce obejmuje:
Dodatkowo wyróżnia się prawo urzędnicze, dotyczące statusu urzędników (funkcjonariuszy publicznych).
Wiele ustaw regulujących kwestie administracyjnoprawne reguluje także kwestie cywilnoprawne lub kwestie związane z prawem karnym, choć niekoniecznie się do niego kwalifikujące (np. kwestie odpowiedzialności dyscyplinarnej). Ponadto prawo administracyjne można podzielić na tzw. kompleksowe gałęzie prawa, wśród których wyróżnia się m.in. prawo łowieckie, prawo morskie, prawo lotnicze, prawo oświatowe, prawo budowlane czy prawo nieruchomości.
Niektórzy polscy badacze prawa administracyjnego:

</doc>
<doc id="303433" url="https://pl.wikipedia.org/wiki?curid=303433" title="Luigi Serafini">
Luigi Serafini

Luigi Serafini (ur. 6 czerwca 1808 w Magliano Sabina, zm. 1 lutego 1894 w Rzymie) – włoski duchowny katolicki, wysoki urzędnik Kurii Rzymskiej, biskup Viterbo, kardynał.
Życiorys.
Pochodził z rodziny szlacheckiej, był synem Giuseppe i Anny z domu Giorgi, bratankiem kardynała Giovanniego Serafiniego. Kształcił się w kolegium w Sabina i w "Collegio Romano" w Rzymie; na Uniwersytecie "La Sapienza" w Rzymie obronił doktorat obojga praw (w kwietniu 1832). Pracował jako świecki prawnik w Kurii Rzymskiej, pełnił funkcję relatora Świętej "Consulty" dla prowincji Rieti, później kolejno referendarza i audytora w Trybunale Sygnatury Apostolskiej, od stycznia 1850 audytora w Rocie Rzymskiej. Otrzymał tytuł prałata domowego papieskiego w grudniu 1843, ale święcenia kapłańskie przyjął dopiero 25 sierpnia 1853. W latach 1858-1870 był regentem Penitencjarii Apostolskiej.
W czerwcu 1870 został mianowany biskupem Viterbo e Toscanella, sakry biskupiej udzielił mu w Rzymie kardynał Constantino Patrizi (17 lipca 1870). W marcu 1877 papież Pius IX wyniósł Serafiniego do godności kardynalskiej, nadając tytuł prezbitera S. Girolamo dei Croati. Rok później Serafini uczestniczył w konklawe po śmierci Piusa IX, na którym na papieża wybrano Leona XIII. Na ręce nowego papieża złożył w lutym 1880 rezygnację z funkcji biskupa Viterbo; w maju 1884 został prefektem Trybunału Sygnatury Apostolskiej.
W latach 1885-1893 pełnił funkcję prefekta Kongregacji Soboru Trydenckiego, od czerwca 1893 sekretarza Listów Apostolskich. Od marca 1887 do czerwca 1888 był kamerlingiem Kolegium Kardynalskiego; w czerwcu 1888 został promowany do rangi kardynała-biskupa, otrzymał diecezję tytularną Sabina oraz opactwo S. Maria di Farfa. Zmarłego w wieku 85 lat kardynała pochowano na rzymskim cmentarzu Campo Verano.

</doc>
<doc id="303434" url="https://pl.wikipedia.org/wiki?curid=303434" title="Słodko gorzki">
Słodko gorzki

Słodko gorzki – polski film fabularny z 1996 roku w reżyserii i według scenariusza Władysława Pasikowskiego.
Film jest kolejnym (po "Krollu", "Psach" i "Psy 2. Ostatnia krew") w dorobku Pasikowskiego. Dramat o młodzieży, jej rozterkach, miłościach i wchodzeniu w dorosłość, zgromadził w kinach 400 tys. widzów. W filmie debiutowało wielu obecnie znanych aktorów.
Film kręcono w plenerach: Łódź, Warszawa, Jastrzębia Góra, Sopot, .
Opis fabuły.
Akcja filmu rozgrywa się w środowisku młodzieży uczęszczającej do jednego z warszawskich liceów. Główny bohater filmu, Mat (Rafał Mohr), po powrocie z olimpiady szkolnej w Budapeszcie dowiaduje się o samobójstwie jednego z licealistów, outsidera Piotra („Bąbla”), popełnionym na szkolnym boisku. Wstrząśnięty tą śmiercią Mat podejmuje własne „śledztwo”, które ma wyjaśnić przyczyny tego dramatycznego zdarzenia.
Film przedstawia postawy i poglądy grupy młodzieży wchodzącej w dorosłe życie. Większość z młodych ludzi to osoby bez wartości, agresywne, zaborcze i konsumpcyjnie nastawione do życia. Młodzieńcze uczucia i ideały głównego bohatera zderzają się ze światem dorosłych.
Ważnym wątkiem filmu "Słodko gorzki" jest miłość Mata do nowej koleżanki z liceum – Pauliny (Anita Werner).

</doc>
<doc id="303435" url="https://pl.wikipedia.org/wiki?curid=303435" title="Nike z Samotraki">
Nike z Samotraki

Nike z Samotraki (Samotrake) (Nike Samotracka) – marmurowa rzeźba hellenistyczna z III lub II wieku p.n.e.
Istnieje przypuszczenie, że jej twórcą był Pytokritos z Rodos. Mogła być symbolem i wotum dziękczynnym zwycięstw odniesionych przez Rodyjczyków w wojnie z Antiochem III. Postać Nike ma 2,40 m wysokości, a ze skrzydłami – 3,28 m; prawdopodobnie wyobrażała boginię stojącą na dziobie okrętu.
Odnaleziona została w 1863 na wyspie Samotraka przez francuskiego archeologa amatora Charlesa Champoiseau. Od 1884 eksponowana jest w paryskim Luwrze.
Jest to rzeźba o dużej dozie realizmu, czego wyrazem jest przede wszystkim szata, której nadano szczególny charakter przez uwidocznienie, że jest mokra lub łopocze na wietrze. Wysunięta do przodu prawa noga i rozpostarte skrzydła nadają postaci bóstwa harmonijność ruchu.
Graficzna podobizna tej rzeźby posłużyła jako znak literackiej serii "Nike" wydawnictwa Czytelnik.

</doc>
<doc id="303438" url="https://pl.wikipedia.org/wiki?curid=303438" title="Krzyki (dzielnica)">
Krzyki (dzielnica)

Krzyki (niem. "Krietern") – była dzielnica samorządowo-administracyjna Wrocławia, ustanowiona 12 lutego 1952, jej funkcje 8 marca 1990 przejął w szerokim zakresie Urząd Miejski nowo powstałej Gminy Wrocław. Nazwa Krzyki przywoływana jest dla celów statystycznych, a także funkcjonuje w organach administracji rządowej i specjalnej np. ZOZ, urząd skarbowy, prokuratura, policja, itp. Obszar byłej dzielnicy Krzyki liczy 54,3 km² i według danych GUS z 31 grudnia 2019 r. zamieszkiwało go 179 276 osób. Tę samą nazwę nosi jedno z osiedli w dzielnicy, osiedle Krzyki.
Obecnie na terenie Krzyków w miejsce najwyższego budynku we Wrocławiu, Poltegoru, wybudowany został 212-metrowy Sky Tower. W pobliżu zostało również wybudowane nowe centrum handlowe Arkady Wrocławskie. W południowej części Krzyków znajduje się tor wyścigów konnych Partynice. W dzielnicy znajduje się także Aquapark Wrocław, Uniwersytet Ekonomiczny, Stary Cmentarz Żydowski, Wieża ciśnień, Dworzec Główny, Wrocławski Teatr Pantomimy i wrocławski oddział Akademii Sztuk Teatralnych im. Stanisława Wyspiańskiego w Krakowie.
Połączenia komunikacyjne.
Dzielnica posiada połączenia autobusowe i tramwajowe. Na terenie Krzyków znajduje się sześć pętli/krańcówek tramwajowych (Krzyki, Park Południowy, Klecina, Księże Małe, Gaj, Tarnogaj). Dwie główne arterie przebiegające przez Krzyki i łączące je ze Starym Miastem to ulice: Powstańców Śląskich oraz Ślężna.

</doc>
<doc id="303439" url="https://pl.wikipedia.org/wiki?curid=303439" title="Pamiętnik z okresu dojrzewania">
Pamiętnik z okresu dojrzewania

Pamiętnik z okresu dojrzewania – zbiór opowiadań Witolda Gombrowicza będący jego debiutem. Opublikowany w 1933 roku w Towarzystwie Wydawniczym „Rój”.
Spis opowiadań.
Wydanie powojenne (1957) zatytułowano "Bakakaj" i dodano do niego dwa opowiadania drukowane na łamach „Skamandra”:
A także opowiadanie
opublikowane w kwietniu 1953 w londyńskim piśmie polskiej emigracji „Wiadomości”.
Do tego wydania włączono dwa opowiadania z "Ferdydurke":
W tym wydaniu (i we wszystkich następnych) autor zmienił tytuł opowiadania "Krótki pamiętnik Jakuba Czarnieckiego" na "Pamiętnik Stefana Czarnieckiego", zmieniając jednocześnie imię bohatera opowiadania. Zmieniono też tytuły dwóch innych opowiadań.

</doc>
<doc id="303442" url="https://pl.wikipedia.org/wiki?curid=303442" title="NBA All-Star Game">
NBA All-Star Game

NBA All-Star Game (pol. "Mecz gwiazd National Basketball Association"), inaczej ASG, All-Stars – towarzyski mecz koszykarski rozgrywany ostatniego dnia Weekendu Gwiazd NBA, pomiędzy reprezentantami konferencji wschodniej i konferencji zachodniej. Pierwsze piątki obu zespołów wybierane są przez kibiców, podczas internetowego głosowania, graczy, a także przedstawicieli mediów (waga głosów to odpowiednio 50, 25 i 25%), zaś zawodników rezerwowych wybierają trenerzy danej drużyny. Nie mogą oni jednak głosować na graczy trenowanych przez siebie na co dzień zespołów.
Od 2018 roku liderzy głosowania w poszczególnych konferencjach zostają kapitanami i tworzą swoje drużyny z puli graczy wybranych do meczu gwiazd, niezależnie od konferencji.
Co roku trenerami obu zespołów muszą być inne osoby niż przed rokiem. Trenerzy poszczególnych konferencji są wyłaniani na podstawie najlepszego bilansu w danej konferencji, uzyskanego tuż przed meczem gwiazd. Jeśli, któryś z trenerów uzyskał po raz drugi rok z rzędu najlepszy bilans w swojej konferencji, nie może zostać trenerem drużyny gwiazd, a jego miejsce zajmuje kolejny w rankingu.
Po zakończeniu spotkania przyznawana jest nagroda dla najbardziej wartościowego zawodnika tegoż spotkania. W całej historii rozgrywek prowadzą zawodnicy ze wschodu, bilansem 37-29. Rekordzistą w liczbie rozegranych meczów gwiazd jest Kareem Abdul-Jabbar, z wynikiem 18 spotkań.
Najwięcej tytułów MVP spotkania mają na swoim koncie (stan na listopad 2016 – 4) Bob Pettit (1956, 1958, 1959, 1962) i Kobe Bryant (2002, 2007, 2009, 2011), natomiast najwięcej z rzędu Pettit (1958, 1959) oraz Russell Westbrook (2015, 2016). Trzykrotnie statuetkę otrzymywali: Oscar Robertson, Michael Jordan, Shaquille O’Neal i LeBron James, dwukrotnie: Bob Cousy, Julius Erving, Isiah Thomas, Magic Johnson, Karl Malone, Allen Iverson i Russell Westbrook.
Pierwszy mecz gwiazd został rozegrany 2 marca 1951 w Bostonie w hali Boston Garden.

</doc>
<doc id="303443" url="https://pl.wikipedia.org/wiki?curid=303443" title="Mecz Gwiazd NBA">
Mecz Gwiazd NBA



</doc>
<doc id="303445" url="https://pl.wikipedia.org/wiki?curid=303445" title="National Basketball Association All-Star Game">
National Basketball Association All-Star Game



</doc>
<doc id="303446" url="https://pl.wikipedia.org/wiki?curid=303446" title="Konkurs wsadów NBA">
Konkurs wsadów NBA



</doc>
<doc id="303449" url="https://pl.wikipedia.org/wiki?curid=303449" title="Anemometr">
Anemometr

Anemometr, także wiatromierz – przyrząd służący do mierzenia prędkości ruchu gazów i cieczy, a zwłaszcza wiatru. Niektóre anemometry wskazują również kierunek ruchu.
Anemometr, który rejestruje graficznie prędkość lub kierunek wiatru, nazywa się anemografem. Obecnie anemografy są coraz częściej wspierane przez komputerowy zapis danych.
Istnieją różne rodzaje anemometrów:
Pomiary ultradźwiękowe.
Dźwiękowy lub ultradźwiękowy pomiar prędkości wiatru polega na wysyłaniu impulsów akustycznych, które następnie są odbierane przez miniaturowy odbiornik (mikrofon). Używane są różne pasma, jedno z nich to 40 kHz. Mierzony jest czas przebiegu paczki (kilku impulsów) sygnału pomiędzy dwoma punktami (ang. "time of flight", w skrócie TOF). Z różnicy TOF rozchodzenia się dźwięku z wiatrem i pod wiatr można określić prędkość wiatru (dwukierunkowy pomiar prędkości). Prędkość w poruszającym się powietrzu mierzona pomiędzy dwoma punktami 12 oraz w odwrotnym kierunku 21 wynosi
gdzie C12(mierzone) jest prędkością zmierzoną od punktu 1 do 2, C21(mierzone) jest prędkością zmierzoną od punktu 2 do punktu 1, C(wiatr) jest szukaną prędkością wiatru, C(powietrze) jest prędkością dźwięku w powietrzu (która zależy m.in. od temperatury powietrza). Z tych dwóch pomiarów można uzyskać informację o prędkości wiatru. Ponieważ prędkość rozchodzenia się dźwięku w powietrzu zależy głównie od temperatury to czujniki dźwiękowe mogą też służyć do pomiaru temperatury.
Używając kombinacji kilku odbiorników i nadajników można określić wszystkie składowe prędkości wiatru.

</doc>
<doc id="303450" url="https://pl.wikipedia.org/wiki?curid=303450" title="Teodor z Mopswestii">
Teodor z Mopswestii



</doc>
<doc id="303451" url="https://pl.wikipedia.org/wiki?curid=303451" title="Most valuable player">
Most valuable player

MVP (ang. "most valuable player" – "najbardziej wartościowy gracz") – tytuł przyznawany najlepszemu zawodnikowi danego meczu lub danej fazy rozgrywek sportowych, najczęściej w amerykańskich ligach zawodowych (np. w lidze NBA – wybiera się w niej oddzielnie MVP rundy zasadniczej i MVP fazy finałowej); również w rozgrywkach i turniejach różnej rangi w m.in. koszykówce, siatkówce, piłce nożnej, hokeju na lodzie, piłce ręcznej.
Tytuł MVP sezonu zasadniczego w NBA jest przyznawany od sezonu 1955/56, natomiast finałów od 1969 roku.
Tytuł MVP przyznawany jest też m.in. w mistrzostwach świata w piłce nożnej, mistrzostwach Europy w piłce nożnej, mistrzostwach świata w piłce ręcznej, Mistrzostwach Polski Waterpolo.

</doc>
<doc id="303456" url="https://pl.wikipedia.org/wiki?curid=303456" title="Podział Wrocławia">
Podział Wrocławia



</doc>
<doc id="303457" url="https://pl.wikipedia.org/wiki?curid=303457" title="PWS-26">
PWS-26

PWS-26 – polski samolot szkolno-treningowy z okresu międzywojennego.
Historia.
W 1935 roku inż. August Bobek-Zdaniewski z biura konstrukcyjnego Podlaskiej Wytwórni Samolotów (PWS) opracował udoskonaloną odmianę samolotu szkolno-treningowego PWS-16 bis, którą oznaczono jako "PWS-26". W konstrukcji tej uwzględniono też doświadczenia płynące z produkowanej na licencji maszyny PWS-18. 
Samolot ten był przeznaczony do treningu pilotów w lotach nurkowych, do bombardowania z lotu nurkowego, a także do akrobacji, nauki strzelania myśliwskiego oraz nauki pilotażu bez widoczności ziemi. 
Po próbach w Instytucie Technicznym Lotnictwa w Warszawie, które wykazały, że jest to bardzo udana i dopracowana konstrukcja o doskonałej zwrotności oraz dobrych właściwościach pilotażowych, lotnictwo wojskowe zamówiło w Podlaskiej Wytwórni Samolotów 400 samolotów "PWS-26". 
Do produkcji seryjnej przystąpiono w 1936 roku, produkując miesięcznie 10 samolotów tego typu. Produkcję zakończono w połowie 1939 roku i wyprodukowano ich łącznie 310. Obok RWD-8 był to najliczniej produkowany samolot przed 1939 rokiem.
Użycie.
Od 1937 roku samoloty "PWS-26" były systematycznie dostarczane do wojskowych szkół lotniczych (Centrum Wyszkolenia Lotnictwa nr 1 w Dęblinie, Centrum Wyszkolenia Lotnictwa nr 2 w Krośnie, Wyższa Szkoła Pilotów w Grudziądzu), a także do eskadr treningowych pułków lotniczych. 
We wrześniu 1939 roku większość samolotów "PWS-26" została zniszczona. Tylko niektórych z nich używano sporadycznie do lotów łącznikowych. 
Pod koniec kampanii wrześniowej 24 września por. pil. Edmund Piorunkiewicz po odnalezieniu w rejonie Włodawy samolotu "PWS-26" zwrócił się do gen. Franciszka Kleeberga o zorganizowanie plutonu łącznikowego Samodzielnej Grupy Operacyjnej „Polesie” na co on wyraził zgodę. Pluton ten działał na korzyść SGO „Polesie” w dniach 25 września – 4 października 1939 roku wykonując oprócz zadań łącznikowych, także zadania rozpoznawcze i bombowe, obrzucając oddziały niemieckie granatami ręcznymi. Na samolocie "PWS-26" latał por. pil. E. Piorunkiewicz i por. pil. Józef Wodnicki.
W dniach 17–18 września 1939 roku kilkanaście samolotów "PWS-26" przeleciało na Łotwę, a dziesięć ewakuowano do Rumunii.
Pozostałe w Polsce samoloty "PWS-26" zostały przejęte przez Niemców, którzy część z nich wyremontowali w wytwórni PZL nr 2 w Mielcu, część z nich została sprzedana do Rumunii, a pozostałych używano do szkolenia w Luftwaffe. Także kilkanaście samolotów tego typu zostało przejętych przez oddziały Armii Czerwonej na wschodnich rubieżach Polski. Jeden z samolotów używanych przez Luftwaffe, o znakach rejestracyjnych VG+AS, w połowie 1943 roku został przekazany do berlińskiego Muzeum Komunikacji i Techniki, gdzie był prezentowany do 1944 roku. Bombardowania stolicy Rzeszy zmusiły Niemców do ewakuacji zbiorów muzealnych, wraz z nimi wywieziony został PWS-26, który po zakończeniu II wojny światowej latem 1945 roku odnaleziony został w rejonie Czarnkowa. Został on wyremontowany w Okręgowych Warsztatach Lotniczych w Poznaniu i po nadaniu mu cywilnych numerów rejestracyjnych SP-AJB od listopada 1949 do grudnia 1953 roku używany był w aeroklubie w Poznaniu. Następnie został przekazany do Muzeum Lotnictwa Polskiego w Krakowie, gdzie znajduje się do chwili obecnej.
Opis konstrukcji.
Samoloty "PWS-26" był to dwumiejscowy samolot szkolno-treningowy o konstrukcji mieszanej.
Kadłub o konstrukcji kratownicowej z rur stalowych spawanych, usztywnionych dodatkowo cięgnami. Pokrycie kadłuba stanowiło płótno z wyjątkiem silnika który pokryty był blachą aluminiową. Na końcu kadłuba zamontowano klasyczne usterzenie o konstrukcji drewnianej, stateczniki – kryte płótnem a stery – sklejką.
Płaty o konstrukcji drewnianej, kryte sklejką i płótnem. Płaty (górny i dwa dolne) były usztywnione stalowymi rozpórkami i cięgnami. 
Podwozie główne stałe, trójgoleniowe, koła miały hamulce. Samolot miał płozę ogonową. 
Napęd stanowił 9-cylindrowy silnik gwiazdowy "Avia-Wright Whirlwind J5", śmigło drewniane dwułopatowe.

</doc>
<doc id="303458" url="https://pl.wikipedia.org/wiki?curid=303458" title="Ezdrasz (postać biblijna)">
Ezdrasz (postać biblijna)

Ezdrasz (, , "Esdras") – kapłan żydowski, jeden z przywódców Żydów po powrocie z niewoli babilońskiej, znany jako zawodowy przepisywacz tekstu Prawa Mojżeszowego, święty Kościoła katolickiego. Miał znaczący wkład w skompletowanie i zachowanie tekstu Starego Testamentu.
Jest on jednym z głównych bohaterów Księgi Ezdrasza, Księgi Nehemiasza (nazywanej też "2 Księgą Ezdrasza") i dwóch apokryfów: 3 i 4 Księgi Ezdrasza.
Ezdrasz jest uznawany za głównego redaktora pierwszych pięciu ksiąg Biblii, który miał dostęp do źródeł wchodzących w ich skład. Dzięki swoim prerogatywom skompilował je i nadał tym księgom obecny kształt.
W "Martyrologium Romanum" wspominany jest 13 lipca.

</doc>
<doc id="303461" url="https://pl.wikipedia.org/wiki?curid=303461" title="Nehemiasz (postać biblijna)">
Nehemiasz (postać biblijna)

Nehemiasz (heb: "נחמיה", "Jah pociesza") (V w. p.n.e.) – namiestnik króla Persji w Judei, razem z Ezdraszem reformator judaizmu. Nehemiasz był podczaszym króla Artakserksesa I.
Był synem Chakaliasza (Ne 1:1) i urodził się w tzw. niewoli babilońskiej. Jest wiodącą postacią Księgi Nehemiasza, która opisuje historię powrotu trzeciej grupy Żydów z wygnania do Jerozolimy pod wodzą przywódcy, Nehemiasza. Został wybrany pierwszym gubernatorem Jerozolimy i zainicjował odbudowę murów miasta. Jego reformy religijne wprowadzające wiele zmian w judaizmie pokrywały się z dziełem Ezdrasza.
Według większości uczonych, Nehemiasz był prawdziwą historyczną postacią, a pamiętnik Nehemiasza - nazwa nadana przez uczonych niektórym fragmentom książki napisanym w pierwszej osobie - jest wiarygodna z punktu widzenia historii.

</doc>
<doc id="303462" url="https://pl.wikipedia.org/wiki?curid=303462" title="Nehemiasz">
Nehemiasz



</doc>
<doc id="303464" url="https://pl.wikipedia.org/wiki?curid=303464" title="Ezdrasz">
Ezdrasz



</doc>
<doc id="303466" url="https://pl.wikipedia.org/wiki?curid=303466" title="Lublin R-XIII">
Lublin R-XIII



</doc>
<doc id="303467" url="https://pl.wikipedia.org/wiki?curid=303467" title="Legion bajoński">
Legion bajoński



</doc>
<doc id="303468" url="https://pl.wikipedia.org/wiki?curid=303468" title="Jak-7">
Jak-7

Jak-7 (ros. Як-7) – radziecki samolot myśliwski i szkolno-treningowy z czasów II wojny światowej, powstały w biurze konstrukcyjnym Jakowlewa. Wywodził się z konstrukcji myśliwca Jak-1, z kolei jego rozwinięciem był Jak-9.
Rozwój i wersje seryjne.
Równocześnie z wprowadzeniem w ZSRR w 1940 roku do produkcji nowoczesnych myśliwców Jak-1, ŁaGG-3 i MiG-3, znacznie przewyższających osiągami samoloty, na jakich szkoleni byli piloci, pojawiła się potrzeba opracowania przejściowego samolotu szkolno-treningowego dla przeszkalania pilotów na nowe maszyny. Postanowiono opracować taki samolot na bazie zmodyfikowanego myśliwca Jak-1 (początkowo oznaczonego I-26) z uwagi na doświadczenie biura konstrukcyjnego Jakowlewa w konstruowaniu samolotów szkolnych (wcześniej zaprojektował on podstawowy radziecki samolot szkolny UT-2).
Na początku 1940 rozpoczęły się w biurze Jakowlewa prace nad dwumiejscową wersją szkolną samolotu I-26, oznaczoną UTI-26 ("UTI" – "ucziebno-trenirowocznyj istriebitiel" – myśliwiec szkolno-treningowy). Zaprojektowano go na bazie drugiego prototypu I-26-2. Główną różnicą było dodanie drugiej kabiny instruktora za kabiną pilota, ze wspólną długą przeszkloną osłoną, przechodzącą w nieoszklony podniesiony grzbiet kadłuba. Uzbrojenie zostało zredukowane do dwóch karabinów maszynowych 7,62 mm. Prototyp ten wykazywał jednak podobne usterki, co prototypy I-26, jak przegrzewanie się oleju i zabryzgiwanie olejem osłony kabiny oraz słabe podwozie. Część wad wyeliminowano w drugim prototypie UTI-26-2, w którym między innymi powiększono statecznik pionowy (analogicznie jak w I-26) oraz wzmocniono podwozie. Aby zrekompensować przesunięcie środka ciężkości do tyłu, spowodowane wprowadzeniem drugiej kabiny, przesunięto do przodu pod centropłat i nieco powiększono chłodnicę wody znajdującą się pod kadłubem (cecha ta pozwala na stosunkowo łatwe odróżnienie Jak-7 i Jak-9 od Jak-1 i Jak-3). Inną cechą rozpoznawczą były osłony goleni podwozia, pokrywające się kształtem z golenią i górną częścią koła na Jakach-7 i 9 i większe, dwuczęściowe, z prostą tylną krawędzią na pozostałych. Od stycznia do lutego 1941 roku prototyp ten przechodził próby państwowe, które ukończył z nawet lepszymi wynikami, niż I-26 i został skierowany do produkcji seryjnej pod nowym oznaczeniem Jak-7UTI. Z uwagi na duże potrzeby w zakresie samolotów do przeszkalania pilotów, od marca zastąpił na linii produkcyjnej w zakładzie nr 301 w Moskwie myśliwce Jak-1. 
Jak-7UTI.
Pierwszy seryjny samolot Jak-7UTI oblatano 18 marca 1941 (inne dane: 18 maja). 
W samolotach seryjnych zmniejszono zapas paliwa, a ich uzbrojenie stanowił jedynie jeden km. Wybuch wojny z Niemcami sprawił jednak, że mimo planów produkcji 6000 samolotów, wyprodukowano ich jedynie 186, a biuro zostało zmuszone do przekształcenia samolotu w jednomiejscowy myśliwiec. Na skutek ewakuacji fabryki w Moskwie, produkcję Jaków-7 podjęto w fabryce nr 153 w Nowosybirsku.
Jak-7.
Po ataku Niemiec na ZSRR, lotnictwo radzieckie potrzebowało dużej ilości myśliwców, których sporo zostało utraconych w pierwszych tygodniach wojny. Mimo początkowego sceptycyzmu Jakowlewa, w zakładzie nr 301 przebudowano samolot Jak-7UTI na pełnowartościowy wariant myśliwski. W drugiej kabinie zamontowano płytę pancerną chroniącą pilota od tyłu i wzmocniono uzbrojenie przez montaż działka 20 mm SzWAK i dwóch karabinów maszynowych 7,62 mm SzKAS (analogicznie do Jak-1), a także 6 prowadnic dla niekierowanych pocisków rakietowych RS-82. Zachowano oszklenie tylnej kabiny, w której można było w razie potrzeby przewieźć małe ładunki albo osobę (tak przewożono m.in. mechaników podczas zmiany lotnisk, na których stacjonowały jednostki myśliwskie). Myśliwiec ten miał wprawdzie nieco słabsze osiągi do Jaka-1 (prędkość maks. ok. 560 km/h), lecz dzięki innemu położeniu środka ciężkości miał nieco lepszą stateczność podłużną, mniej był także prawdopodobny kapotaż przy lądowaniu. Z kolei w porównaniu z ŁaGG-3, znacznie bezpieczniejsze było zachowanie samolotu w korkociągu. W sierpniu zdecydowano skierować tę odmianę do produkcji i do ewakuacji w październiku zakład w Moskwie ukończył 51 samolotów w wersji myśliwca, a w grudniu zakład w Nowosybirsku dalsze 11 (były one mylnie nazywane w dokumentach zakładowych: "Jak-1").
Jak-7A.
W toku dalszej produkcji myśliwców Jak-7, wprowadzano na nich sukcesywnie drobne ulepszenia, oznaczając tę wersję Jak-7A. Najbardziej widoczną zmianą, wprowadzoną od 17. serii, było zlikwidowanie oszklenia tylnej kabiny, zastąpionego sklejkową osłoną, odchylaną na bok, przez co samolot nabrał charakterystycznej sylwetki, z długim "garbem" za kabiną. Z dalszych ulepszeń, między innymi od 16. serii na części samolotów montowano radiostacje. Od 19. serii wprowadzono chowane kółko ogonowe z pojedynczą osłoną i zakrywane w całości w locie koła podwozia głównego. Egzemplarz wzorcowy Jak-7A przeszedł badania państwowe w styczniu i lutym 1942. Dzięki polepszeniu aerodynamiki, samoloty tej wersji były nieco szybsze od Jaków-7, osiągając 571 km/h na wysokości 5000 m. Od stycznia do maja 1942 w zakładzie nr 153 wyprodukowano 277 myśliwców tej wersji. W tym okresie też zmieniono konstrukcję statecznika pionowego na lżejszą metalową. 
Na przełomie 1941 i 1942 produkowano samoloty, podobnie jak Jak-1, w zimowym wariancie na nartach, przystosowanym do operowania z zaśnieżonych lotnisk (dalszym powodem produkcji tego wariantu był niedostatek gumy). Narty jednak powodowały obniżenie prędkości o ok. 30-40 km/h.
Jak-7B.
Wielkoseryjną wersją myśliwca stała się równolegle opracowana, udoskonalona wersja Jak-7B. Najistotniejszą zmianą było wzmocnienie uzbrojenia do działka 20 mm i dwóch wkm UBS 12,7 mm nad silnikiem (samoloty tej wersji wyróżniały dwa małe wybrzuszenia na masce silnika nad karabinami maszynowymi). Polepszono aerodynamikę samolotu, zmieniono przy tym kształt chłodnicy oleju pod silnikiem i nieco powiększono chłodnicę wody. Zastosowano także lepszy drążek sterowy, skopiowany z niemieckiego Bf 109. Od kwietnia do lipca 1942 wyprodukowano 261 samolotów z dotychczasowym silnikiem M-105PA. Od 20 kwietnia 1942 samoloty produkowano z dodatkowym zbiornikiem paliwa pojemności 80 l w tylnej kabinie, lecz demontowano je w jednostkach z powodu zagrożenia dla pilota. Produkowane do maja 1942 samoloty mogły przenosić niekierowane pociski rakietowe RS-82. 
W połowie 1942 dla zrekompensowania wzrostu masy, na samolocie zastosowano nową wersję silnika M-105PF (WK-105PF; forsowaną), który osiągał większą moc 1180 KM. Samolot z tym silnikiem był badany w maju-czerwcu 1942. Mimo problemów z przegrzewaniem się przy utrzymywaniu wysokich obrotów przez dłuższy czas, zalety w postaci polepszenia osiągów samolotu okazały się decydujące i silnik ten montowano na samolotach Jak-7B produkowanych w Nowosybirsku od sierpnia 1942 (22. seria) do grudnia 1943 (50. seria). Podjęto również ich produkcję w zakładzie nr 82 w Moskwie, od maja 1942 aż do lipca 1944 (samoloty produkcji fabryki nr 82 były średnio o 25 kg cięższe i o 15 km/h wolniejsze). Wyprodukowano łącznie 5120 Jaków-7B z silnikiem M-105PF. 
Produkowane od końca 1942 maszyny miały obniżony grzbiet kadłuba za kabiną i kroplową osłonę kabiny pilota, analogicznie do Jak-1b, co poprawiło widoczność do tyłu i aerodynamikę (samoloty te mimo to miały nadal klapę na grzbiecie kadłuba nad miejscem na drugą kabinę i praktycznie nie różniły się wyglądem od wczesnych wersji Jak-9). Podobną modyfikację po raz pierwszy zastosowano w warunkach polowych na istniejących samolotach w warsztatach 42. pułku myśliwskiego (42.IAP) maj. Szinkarenki (w starszej literaturze błędnie wiąże się tę modyfikację z samolotami Jak-1).
Niewielką część samolotów Jak-7B wykonano w wariancie przystosowanym dla celów jednostek obrony powietrznej (PWO). Wyposażono je w radiopółkompas RPK-10 w tylnej kabinie i reflektor do lądowania na lewym skrzydle, do działań nocnych.
Jak-7W.
Po zaspokojeniu największych potrzeb w zakresie myśliwców, ponownie podjęto produkcję wersji szkolno-treningowej, oznaczonej Jak-7W ("wywoznoj"). Od marca 1942 do grudnia 1943 wyprodukowano ich 597 sztuk, w tym 87 przebudowano z Jaków-7B. Wersja ta, w odróżnieniu od poprzednich, nie posiadała uzbrojenia i miała stałe podwozie, z kołami lub nartami.
Warianty rozpoznawcze.
Po ataku Niemiec na ZSRR, część samolotów wersji Jak-7UTI była dostosowana do zadań rozpoznawczych przez instalację aparatu fotograficznego AFA-1M. Spotykane jest dla nich nieoficjalne oznaczenie Jak-7R.
W październiku 1943 testowano wariant Jak-7B przystosowany do instalacji aparatu AFA-1M w drugiej kabinie. Około 350 z samolotów Jak-7B zbudowano w tej wersji, lecz jedynie część była następnie używana jako rozpoznawcze.
Użycie.
Samoloty Jak-7UTI, mimo małej ilości, a następnie Jak-7W były istotnym szczeblem szkolenia większości radzieckich pilotów myśliwskich, którzy byli szkoleni podczas wojny. Zastąpione następnie zostały przez szkolne wersje Jaka-9.
Wersje myśliwskie Jaków-7 zaczęły wchodzić do akcji zimą 1941 roku. Wczesne ich wersje, z racji stosunkowo niewielkich ilości, stanowiły jedynie uzupełnienie innych radzieckich myśliwców, zwłaszcza podstawowych we wczesnym okresie wojny radziecko-niemieckiej Jaków-1. W porównaniu z Jakiem-1, przy takim samym uzbrojeniu, miały one nieco słabsze osiągi, głównie prędkość maksymalną i prędkość wznoszenia, lecz jedynie niewiele gorszą manewrowość. Podobnie jak Jaki-1, ogólnie ustępowały niemieckim myśliwcom, zwłaszcza w manewrowości pionowej i prędkości; miały natomiast lepszą od nich manewrowość w poziomie i doświadczeni piloci mogli skutecznie walczyć z myśliwcami nieprzyjaciela w walce kołowej. Były poza tym dość proste w pilotażu i charakteryzowały się dobrymi własnościami lotnymi.
Mimo że początkowo Jak-7 był półimprowizowanym myśliwcem, wprowadzonym z uwagi na braki samolotów myśliwskich, od wielkoseryjnej wersji Jak-7B stał się myśliwcem z prawdziwego zdarzenia. Silną stroną Jaka-7B było jego uzbrojenie, przewyższające Jaka-1 i Jaka-1b, a także część myśliwców niemieckich, jak np. Messerschmitt Bf 109F-4. Jego osiągi po wyposażeniu w silnik M-105PF, uległy niewielkiej poprawie, aczkolwiek w dalszym ciągu były nieco słabsze od Jaka-1 i niemieckich myśliwców. Na wysokościach 2-3 km, na których rozgrywała się większość walk na froncie wschodnim, przewaga w prędkości samolotów niemieckich była jednak niewielka (rosła ona z wysokością). Podstawowa wersja Jak-7B z silnikiem M-105PF zadebiutowała bojowo w sierpniu 1942 nad Stalingradem.
Samoloty Jak-7, podobnie jak Jak-1, przez większość okres produkcji borykały się z problemami odnośnie do jakości wykonania, między innymi na wielu seriach kiepska była przejrzystość oszklenia kabiny, przez co piloci często latali z otwartą kabiną. Ponadto, nigdy do końca nie wyeliminowano problemów z przegrzewaniem się oleju i zabryzgiwaniem olejem kabiny pilota. Zaletą Jaków było natomiast użycie do ich konstrukcji mało deficytowych materiałów. Mimo wspólnych początków, zachowania do końca konstrukcji mieszanej i tych samych stosowanych silników, w miarę rozwoju produkcji konstrukcja Jaków-7 stopniowo oddalała się od Jaka-1, a w końcu dała początek rodzinie Jak-9. 
W przeciwieństwie do innych myśliwców rodziny Jaków, Jak-7 praktycznie nie był używany poza lotnictwem radzieckim w znaczących ilościach, zwłaszcza w wersjach myśliwskich. Jedynie kilku Jaków-7B używało ludowe lotnictwo polskie do treningu w 1 Pułku Lotnictwa Myśliwskiego "Warszawa". Nieco więcej używano w Polsce szkolnych Jaków-7W (kilkanaście), także do celów transportowych i kurierskich. Jaki-7 eksploatowano w Polsce od września 1943 do 23 września 1946. Małe ilości Jaków-7W używane były także przez lotnictwo Bułgarii (3 sztuki) i Jugosławii (2 sztuki).
Warianty eksperymentalne.
Jak-7M i Jak-7P.
Od października do grudnia 1941 testowano inny wariant modyfikacji samolotu szkolnego w myśliwiec, opracowany w zakładzie nr 292 w Saratowie (produkującym Jaki-1), ze zwiększoną siłą ognia i innymi zmianami, który otrzymał oznaczenie Jak-7M. Zamontowano na nim trzy działka 20 mm, z tego dwa w skrzydłach. W skrzydłach ponadto zamontowano automatyczne sloty. Jednakże, działka mocowane w skrzydłach okazały się mało celne i wobec rozwinięcia produkcji Jaka-7A, nie produkowano tej wersji.
Jesienią 1943 testowano kolejny wariant samolotu z uzbrojeniem z trzech działek 20 mm, tym razem umieszczonych w kadłubie, opracowany w warsztatach 1. Armii Powietrznej na bazie Jaka-7B. Samolot oznaczony Jak-7P okazał się dość udany, lecz nie był produkowany (taki wariant uzbrojenia zrealizowano następnie na samolotach Jak-9UT z 1944 i Jak-3P z 1945)
Jak-7 M-82A.
Brak silnika rzędowego o dużej mocy sprawił, że postanowiono sprawdzić możliwość zastosowania na samolotach Jakowlewa czternastocylindrowego silnika gwiazdowego M-82A, w układzie podwójnej gwiazdy. Silnik ten cechował się większą mocą niż M-105 (1330 KM / 978,9 kW), mniejszą awaryjnością i większą odpornością na uszkodzenia, dzięki chłodzeniu powietrzem, a nie cieczą. Pod koniec 1941 zbudowano prototyp Jak-7 z silnikiem M-82A. Zainstalowanie tego silnika wymagało znacznych zmian kadłuba, którego średnicę zwiększono w przedniej części, obniżając go jednocześnie za kabiną. Rozpiętość skrzydeł zmniejszono do 9,74 m i wyposażono je w sloty. Uzbrojenie stanowiły dwa działka 20 mm SzWAK w skrzydłach i wkm UBS nad silnikiem. Jego próby prowadzono od stycznia do maja 1942, lecz były one utrudnione przez wady silników pierwszych serii. Uzyskana prędkość 571 km/h na małej wysokości była jedynie niewiele większa od Jaka-7A i nie spełniała oczekiwań, dlatego w marcu dalsze prace zarzucono, zwłaszcza, że wprowadzono następnie do produkcji seryjnej samolot Ławoczkina Ła-5 napędzany tym samym silnikiem M-82 (do połączenia Jaków z silnikiem M-82 / ASz-82 powrócono w prototypowym Jaku-3U z 1945).
Jak-7-37.
Wiosną 1942 roku testowano wariant Jaka-7 z silnym uzbrojeniem strzeleckim składającym się z działka 37 mm MPSz-37 i dwóch wkm. Zmiany konstrukcyjne obejmowały instalację slotów na skrzydłach i przesunięcie kabiny pilota (w dalszym ciągu zakończonej długą nieprzezroczystą owiewką) o 40 cm do tyłu. Osiągi samolotu pogorszyły się wskutek zwiększenia masy. Wyprodukowano następnie 22 samoloty serii informacyjnej, które różniły się zastosowaniem bardziej dopracowanego działka NS-37 i brakiem slotów. Miały one dużą siłę ognia, sekundowa salwa wynosiła 4,15 kg. Samolotów tych używano od końca 1942 na froncie w pułku 240.IAP. Nowe uzbrojenie okazało się efektywne, lecz większej ilości samolotów nie produkowano, gdyż opracowano bardziej perspektywiczny wariant Jak-9T z analogicznym uzbrojeniem.
Jak-7PD.
Był to wariant myśliwca wysokościowego, przeznaczony do przechwytywania niemieckich samolotów rozpoznawczych Ju 86R latających na dużych pułapach. Wyposażony był w silnik wysokościowy M-105PD ze sprężarką Je-100 oraz otrzymał obniżony grzbiet kadłuba za kabiną pilota. Próby prowadzono we wrześniu 1942, lecz z powodu niedopracowania silnika, przerwano je.
Jedna z maszyn Jak-7 została wyposażona w kabinę ciśnieniową Szczerbakowa, jednak nie została wdrożona do produkcji.
Jak-7B PWRD.
Na samolocie Jak-7B testowano odrzutowe silniki strumieniowe DM-4S, przewidywane jako "przyspieszacze" dla myśliwców z napędem śmigłowym. Dwa silniki tego typu były podczepione pod skrzydłami. Pierwszy lot miał miejsce 15 maja 1944 (pilot Siergiej Anochin). Rozwiązanie to nie spełniło pokładanych w nim nadziei, gdyż na skutek zwiększenia oporu aerodynamicznego, z włączonymi silnikami Jak-7 rozwijał 513 km/h – prędkość większą jedynie o 19 km/h od standardowego samolotu, a z wyłączonymi silnikami osiągał jedynie 460 km/h. Niemniej jednak, wyprodukowano zapas silników DM-4S, które można było montować na standardowych samolotach w jednostkach, lecz brak informacji o ich ewentualnym wykorzystaniu. Projektowano też wariant Jak-7R z dwoma takimi silnikami i silnikiem rakietowym D-1D w ogonie, lecz nie został on zbudowany.
Jak-7D i Jak-7DI.
Wersja Jak-7D powstała w maju 1942 z myślą o stworzeniu samolotu myśliwsko-rozpoznawczego dalekiego zasięgu, na bazie Jaka-7B z silnikiem M-105PF. Zastosowano w nim nowe skrzydła lżejszej konstrukcji mieszanej (drewniane dźwigary i żebra zastąpiono duraluminiowymi), mieszczące większe zbiorniki paliwa. Łączna pojemność zbiorników sięgnęła 919 l, co pozwalało na uzyskanie zasięgu 2285 km i czasu lotu 6,5 godziny. Przez dużą masę paliwa, samolot miał jednak słabsze osiągi od standardowego. Uzbrojenie zredukowano do działka 20 mm. W tylnej oszklonej kabinie można było umieścić aparat fotograficzny lub miejsce dla pasażera. Samolot ten przeszedł testy fabryczne w czerwcu 1942, lecz nie był produkowany. 
Skrzydło konstrukcji mieszanej od prototypu Jaka-7D wykorzystano następnie w prototypie wersji myśliwskiej Jak-7DI. Pojemność zbiorników zredukowano w nim w stosunku do poprzedniej konstrukcji do 673 l. Uzbrojenie stanowiło działko i 1 wkm; samolot miał obniżony grzbiet kadłuba. Zakładano, że Jak-7DI będzie mógł służyć jako myśliwiec dalekiego zasięgu z pełnym zapasem paliwa, lub wykorzystywać lepsze osiągi ze zmniejszonym do 350 l zapasem paliwa. Dzięki nowemu skrzydłu, samolot stał się lżejszy od standardowego Jaka-7. Próby państwowe tego wariantu prowadzono do 5 sierpnia 1942, zakończyły się one pomyślnie, po czym rekomendowano skierować go do produkcji. Dalej samolot ten rozwijano i produkowano masowo pod nowym oznaczeniem Jak-9.
Opis techniczny.
Jak-7B: jednosilnikowy jednomiejscowy dolnopłat konstrukcji mieszanej. Kadłub metalowy kratownicowy, pokryty sklejką w części środkowej i płótnem w pozostałej części, silnik osłonięty zdejmowanymi panelami z blachy. Usterzenie częściowo konstrukcji metalowej. Skrzydło drewniane, pokryte sklejką. Kabina pilota zamknięta, oszklona pleksiglasem, ze stałym czteroczęściowym wiatrochronem i częścią osłony nad pilotem odsuwaną do tyłu. Za kabiną przedział transportowy zamykany odchylaną na prawo osłoną ze sklejki, stanowiącą część oprofilowania grzbietu kadłuba (w wersjach Jak-7UTI i 7W znajdowała się tam oszklona kabina instruktora, z osłoną odsuwaną do tyłu, a w wersjach Jak-7 i 7A nad przedziałem transportowym pozostała oszklona osłona). Podwozie samolotu klasyczne, chowane do skrzydeł, kółko ogonowe chowane na części wersji. 
Silnik: rzędowy 12-cylindrowy w układzie V, chłodzony cieczą:
Chłodnica cieczy pod centropłatem, na wysokości kabiny pilota. Chłodnica oleju pod silnikiem. Śmigło trzyłopatowe.
Uzbrojenie:
Do 10 maja 1942 montowano pod skrzydłami 6 prowadnic dla niekierowanych pocisków rakietowych RS-82 lub wyrzutniki dla bomb 25-100 kg. Zaprzestano je montować z uwagi na pogorszenie osiągów samolotu. Pociski RS-82 mogły służyć do zwalczania grup bombowców lub celów naziemnych.

</doc>
<doc id="303470" url="https://pl.wikipedia.org/wiki?curid=303470" title="Góra Hugona">
Góra Hugona

Góra Hugona (śl. "Hugoberg") — najwyższe wzniesienie Świętochłowic, ok. 311,4 m n.p.m. Znajduje się w obrębie Wzgórz Chropaczowskich. Stanowi dział wodny I rzędu pomiędzy Wisłą a Odrą.
Historia.
Nazwa pochodzi od imienia Hugo I Henckela von Donnersmarck.
W 1803 obszar ten pokrywały całości lasy. Jednak postępujący rozwój przemysłu spowodował, że od 1883 teren ten został silnie zdegradowany. W 1935 powstała tu sekcja szybowcowa. Podczas II wojny światowej lotnisko wykorzystywali Niemcy. Powstała też obok lotniska bateria dział przeciwlotniczych. 
Fauna i flora.
Szata roślinna na omawianym terenie należy do najlepiej wykształconych i zróżnicowanych w Świętochłowicach. Choć jest prawie w całości pochodzenia antropogenicznego, posiada dużą wartość przyrodniczą i spełnia ważną rolę biocenotyczną. Jest siedliskiem licznych gatunków roślin, grzybów i zwierząt w tym także gatunków podlegających ochronie. Odnotowano tu ok. 110 gatunków roślin naczyniowych, wśród których można odnaleźć dwa gatunki objęte ścisłą ochroną (kruszczyk szerokolistny i bluszcz pospolity) oraz gatunki częściowo chronione (m.in. kalina koralowa, konwalia majowa, kruszyna pospolita).
Na terenie Góry Hugona odnaleziono dotychczas 92 gatunki kręgowców - 5 gatunków ryb, 15 gatunków reprezentujących herpetofaunę, 53 gatunki ptaków oraz 19 gatunków ssaków. Spośród nich aż 71 podlega ochronie prawnej a trzy chronione są prawem łowieckim.
Do największych osobliwości faunistycznych należą: traszka grzebieniasta, kumak nizinny, grzebiuszka ziemna, ropucha paskówka, rzekotka drzewna oraz zaskroniec zwyczajny, a także krogulec, zimorodek, dzięcioł zielony, trzciniak i derkacz.

</doc>
<doc id="303471" url="https://pl.wikipedia.org/wiki?curid=303471" title="Graf eulerowski">
Graf eulerowski

Graf eulerowski, graf Eulera, graf jednobieżny – rodzaj grafu rozpatrywany w teorii grafów. Graf eulerowski odznacza się tym, że da się w nim skonstruować cykl Eulera, czyli cykl, który przechodzi przez każdą jego krawędź dokładnie raz. Pierwszy raz problem poszukiwania cyklów w grafach został podniesiony przez szwajcarskiego matematyka, Leonharda Eulera w roku 1736, który chciał rozwiązać zagadnienie mostów królewieckich. Aby odszukać cykl Eulera w grafie można posłużyć się algorytmem Fleury’ego.
Rozważania Eulera.
Zagadnienie rozważane przez Eulera można przedstawić w następujący sposób:
Euler stwierdził, że aby możliwe było zbudowanie takiej ścieżki, liczba wierzchołków nieparzystego stopnia musi wynosić 0 lub 2.
Graf nieskierowany.
Obecnie grafy, które rozważał Euler nazywane są grafami nieskierowanymi. Liczba krawędzi stykających się z danym wierzchołkiem nazywana jest jego stopniem. Jeżeli wszystkie wierzchołki grafu nieskierowanego mają stopień parzysty, a graf jest spójny, to znaczy, że da się skonstruować zamkniętą ścieżkę Eulera nazywaną cyklem Eulera. Jeżeli najwyżej dwa wierzchołki mają nieparzysty stopień, to możliwe jest zbudowanie tylko takiej ścieżki Eulera, która nie jest zamknięta. Graf zawierający cykl Eulera jest nazywany grafem eulerowskim, a graf posiadający jedynie ścieżkę Eulera nazywany jest półeulerowskim (pseudoeulerowskim). Inna definicja określa nieskierowany graf eulerowski jako graf spójny, dla którego wszystkie wierzchołki są stopnia parzystego.
Graf skierowany.
Graf skierowany różni się tym, od nieskierowanego, że ruch może odbywać się tylko w kierunkach wyznaczonych przez krawędzie. Poruszanie się „pod prąd” jest zabronione. Każdy wierzchołek posiada pewną liczbę krawędzi wejściowych nazywaną stopniem wchodzącym. Analogicznie ilość krawędzi wychodzących to stopień wychodzący. Graf skierowany posiada drogę Eulera, gdy wszystkie wierzchołki z wyjątkiem dwóch mają takie same stopnie wychodzące i wchodzące, w jednym z tych dwóch wierzchołków stopień wychodzący jest o 1 większy niż wchodzący a w drugim odwrotnie. Inaczej skierowany graf eulerowski definiowany jest jako graf silnie spójny, w którym dla każdego wierzchołka grafu liczba krawędzi wchodzących jest równa ilości krawędzi wychodzących.

</doc>
<doc id="303473" url="https://pl.wikipedia.org/wiki?curid=303473" title="M151 MUTT">
M151 MUTT

M151 (Ford MUTT) – amerykański lekki wojskowy samochód terenowy. Miał zastąpić samochód M38A1 (powojenna wersja samochodu Willys Jeep). Produkcję rozpoczęto w 1959 roku w zakładach Forda. Nosił oznaczenie fabryczne Ford MUTT ("Military Utility Tactical Truck"), oficjalne oznaczenie wojskowe to M151 Truck, Utility: ¼-Ton, 4x4. Ostatnie egzemplarze M151 wyprodukowano w 1985 roku. 
M151 był produkowany w wielu wersjach:
M151 były z powodu podobnego do Willysa wyglądu i przeznaczenia nazywane Jeepami. Pomimo podobieństwa w wyglądzie zewnętrznym, M151 miały zupełnie inną konstrukcję niż ich poprzednicy. Przede wszystkim nie miały ramy. Poza tym po raz pierwszy zastosowano zawieszenie niezależne (4 niezależne wahacze, brak mostów) gdzie dyferencjał przymocowany był do podwozia. Stosuje się ten system przenoszenia napędu do dnia dzisiejszego w hummerach. Dodatkowo M151 nie miały skrzyni redukcyjnej, a wyłącznie krótką tzw. "czołgową jedynkę" Dużą zaletą M151 była możliwość transportu śmigłowcami. M151 był pojazdem o dobrych właściwościach terenowych. Jego największą wadą, podobnie jak innych lekkich samochodów terenowych, była niska masa użyteczna. Z tego powodu żadna wersja M151 nie otrzymała opancerzenia.
W roku 1985 do uzbrojenia amerykańskich sił zbrojnych wprowadzono średni samochód terenowy HMMWV, który do końca wieku zastąpił M151.

</doc>
<doc id="303475" url="https://pl.wikipedia.org/wiki?curid=303475" title="Prolongata">
Prolongata

Prolongata (z łaciny) – przedłużenie terminu ważności układu, umowy, płatności weksla, odroczenie terminu realizacji jakiegoś zobowiązania.
Jeżeli tak postanowiono w umowie, prolongata może nastąpić automatycznie, z upływem pierwotnie ustalonego terminu, po zaistnieniu lub niezaistnieniu wskazanych okoliczności. Przykładowo: umowa terminowa może zostać przedłużona na czas nieokreślony, jeżeli żadna ze stron nie wystąpi o zakończenie obowiązywania umowy.
Okolicznością uzasadniającą prolongatę może też być siła wyższa.

</doc>
<doc id="303478" url="https://pl.wikipedia.org/wiki?curid=303478" title="Skarga kasacyjna (polskie postępowanie sądowoadministracyjne)">
Skarga kasacyjna (polskie postępowanie sądowoadministracyjne)

Skarga kasacyjna – zwyczajny środek odwoławczy o charakterze dewolutywno-suspensywnym, przysługujący od orzeczenia wydanego w postępowaniu administracyjnosądowym przez sąd I instancji (wyroku lub postanowienia kończącego postępowanie w sprawie). Możliwość wniesienia skargi kasacyjnej uzależniona jest od istnienia przesłanek jej dopuszczalności oraz oparcia jej na określonych ustawowo przesłankach. Istotą tego środka odwoławczego jest doprowadzenie do skontrolowania przez Naczelny Sąd Administracyjny prawidłowości zastosowania i wykładni przepisów prawa oraz zachowania wymogów formalnych postępowania i w efekcie doprowadzenie do uchylenia zaskarżonego orzeczenia.
Ustawowe przesłanki dopuszczalności.
Przesłanki dopuszczalności w ogólności.
Skarga kasacyjna przysługuje tylko, jeżeli zachodzą określone okoliczności nazywane w nauce przesłankami procesowymi. Na podstawie uregulowań zawartych w ustawie – Prawo o postępowaniu przed sądami administracyjnymi, dopuszczalność kasacji uzależniona jest od:
Ustawowa dopuszczalność ze względu na rodzaj orzeczenia.
Skargę kasacyjną można wnieść tylko od takiego orzeczenia Wojewódzkiego Sądu Administracyjnego, na zaskarżenie którego w ten sposób pozwala ustawa – Prawo o postępowaniu przed sądami administracyjnymi.
Skargą kasacyjną zaskarżony może być każdy wyrok Wojewódzkiego Sądu Administracyjnego, czyli zarówno wyrok uwzględniający skargę, jak i ją oddalający. Art. 173 § 1 administracyjnosądowej ustawy procesowej zaznacza jednak, że zaskarżenie takie jest możliwe, "chyba że przepis szczególny stanowi inaczej". Mimo tego zastrzeżenia ustawa nie zawiera jednak żadnego przepisu ograniczającego możliwość zaskarżenia wyroku WSA. W toku prac nad ustawą pomysły takich rozwiązań jednak się pojawiały. Zaskarżeniu podlegają też postanowienia kończące postępowanie w sprawie, czyli takie, których wydanie zamyka drogę do wydania w sprawie wyroku. Do postanowień tych należą: postanowienie o odrzuceniu skargi, o umorzeniu postępowania, o odrzuceniu skargi kasacyjnej i o odrzuceniu wniosku o wznowienie postępowania. Podobnie jak w przypadku wyroków, tak w przypadku postanowień kończących postępowanie w sprawie skarga kasacyjna do NSA przysługuje, jeżeli przepis szczególny nie stanowi inaczej. To zastrzeżenie powoduje, że z wymienionych powyżej postanowień kończących postępowanie w sprawie skargą kasacyjną nie może być zaskarżone postanowienie o odrzuceniu skargi kasacyjnej, gdyż, zgodnie z art. 194 § 1 pkt 7 ustawy, wnoszony jest od niego środek odwoławczy w postaci zażalenia.
Złożenie przez podmiot legitymowany.
Kolejną przesłanką jest złożenie skargi kasacyjnej przez osobę do tego legitymowaną. Na mocy art. 173 § 2 skargę kasacyjną może wnieść strona, prokurator, Rzecznik Praw Obywatelskich, Rzecznik Praw Dziecka lub Rzecznik Małych i Średnich Przedsiębiorców.
To, kogo nazywa się stroną w postępowaniu administracyjnosądowym, określa art. 32, stanowiąc, że stronami są skarżący, czyli podmiot uprawniony na podstawie art. 50 § 1 do złożenia skargi, który z uprawnienia tego skorzystał, oraz organ, którego działanie lub bezczynność jest przedmiotem skargi. Sam jednak art. 32 też nie wyczerpuje pojęcia strony. W myśl art. 12 ilekroć w ustawie mowa jest o stronie rozumieć przez to należy także uczestnika postępowania, czyli:
Przymus adwokacko-radcowski.
Skarga kasacyjna musi być także sporządzona przez osobę do tego uprawnioną (tzw. przymus adwokacko-radcowski).
Od przymusu adwokacko-radcowskiego przewidziane są jednak pewne wyjątki. Na mocy art. 175 § 2 skargę kasacyjną może sporządzić sędzia, prokurator, notariusz albo profesor lub doktor habilitowany nauk prawnych, będący stroną, jej przedstawicielem lub pełnomocnikiem. Przymus adwokacko-radcowski nie obowiązuje też, jeśli stroną jest Prokuratorii Generalnej Rzeczypospolitej Polskiej albo gdy Prokuratoria Generalna zastępuje w postępowaniu organy administracji rządowej, państwowe jednostki organizacyjne lub Skarb Państwa. Zgodnie z art. 175 § 3, skarga kasacyjna może być sporządzona przez doradcę podatkowego – w sprawach obowiązków podatkowych oraz przez rzecznika patentowego – w sprawach własności przemysłowej.
Zachowanie wymaganej przepisami prawa formy.
Podstawą dla wyróżnienia tej przesłanki dopuszczalności skargi kasacyjnej jest treść art. 176, która mówi, że "skarga kasacyjna powinna czynić zadość wymaganiom przypisanym dla pisma w postępowaniu sądowym oraz zawierać oznaczenie zaskarżonego orzeczenia ze wskazaniem czy jest ono zaskarżone w całości, czy w części, przytoczenie podstaw kasacyjnych i ich uzasadnienie, wniosek o uchylenie lub zmianę orzeczenia z zaznaczeniem zakresu żądanego uchylenia lub zmiany". Powyższy przepis pozwala podzielić wymagania stawiane skardze kasacyjnej na dwie grupy, nazywane w nauce:
Wymagania formalne.
Przez wymagania formalne skargi kasacyjnej rozumie się wymagania stawiane każdemu pochodzącemu od strony pismu procesowemu, a zawarte w art. 46 i 47. Zgodnie z nimi skarga kasacyjna powinna zawierać:
Wymagania materialne.
Do wymagań materialnych stawianych skardze kasacyjnej zalicza się wymóg:
Różnice w skutkach braków odnośnie do wymagań formalnych i materialnych.
Przyjęcie podziału na wymagania formalne i materialne ma bardzo doniosłe znaczenie ze względu na fakt, że braki, którymi skarga kasacyjna może być dotknięta, w zakresie każdej z tych dwóch grup wymagań wywołują różne skutki.
W przypadku niespełnienia wymagań formalnych skutkiem powinno być uruchomienie przez sąd administracyjny pierwszej instancji postępowania mającego na celu usunięcie tego braku, poprzez wezwanie wnoszącego skargę kasacyjną do jej poprawienia lub uzupełnienia w wyznaczonym terminie. W razie gdyby wnoszący nie uzupełnił lub nie poprawił w wyznaczonym terminie istniejących braków, skarga taka ulega na mocy art. 178 odrzuceniu.
Z kolei niedopełnienie przez wnoszącego skargę wymagań określanych jako materialne oznacza konieczność bezwzględnego odrzucenia przez wojewódzki sąd administracyjny takiej skargi. Ustawa nie przewiduje bowiem w takim przypadku, mimo wysuwanych w toku prac legislacyjnych propozycji przyjęcia bardziej liberalnych regulacji, możliwości konwalidacji skargi kasacyjnej poprzez jej uzupełnienie lub poprawienie.
Termin do wniesienia skargi kasacyjnej.
Ostatnią przesłanką jest wniesienie skargi kasacyjnej w ustawowym terminie, który, w myśl art. 177 § 1, wynosi trzydzieści dni od dnia doręczenia stronie odpisu orzeczenia wraz z uzasadnieniem. Nie jest więc możliwe wniesienie skargi kasacyjnej przed doręczeniem stronie powyższych dokumentów – skarga taka zostałaby uznana za przedwczesną i w efekcie odrzucona. Doręczenie stronom odpisu orzeczenia wraz z uzasadnieniem może następować:
W myśl art. 177 § 2 trzydziestodniowy termin do wniesienia skargi kasacyjnej wiąże również prokuratora, Rzecznika Praw Obywatelskich i Rzecznika Praw Dziecka.
Zgodnie z treścią art. 177 § 1 wniesienie skargi kasacyjnej powinno nastąpić za pośrednictwem sądu, który wydał zaskarżone orzeczenie.
Podstawy skargi kasacyjnej.
Skarga kasacyjna powinna być oparta na jednej z dwóch podstaw kasacyjnych. Przez pojęcie podstaw kasacyjnych rozumieć należy ustawowo określone rodzaje błędów i uchybień popełnionych w ocenie wnoszącego skargę kasacyjną przez sąd pierwszej instancji. Skarżący może wykazywać błędy tego sądu tylko w granicach określonych w ustawie podstaw kasacyjnych.
Podstawy skargi kasacyjnej stanowią nie tylko jej najważniejszy wymóg formalny, ale decydują także o jej istocie i charakterze. Naczelny Sąd Administracyjny przy rozpoznawaniu skargi kasacyjnej jest związany jej granicami (art. 183 § 1), co oznacza, że przedmiotem kontroli NSA mogą być tylko te uchybienia wojewódzkiego sądu administracyjnego, które skarżący zawarł w skardze kasacyjne jako jej podstawy. Wyjątek od tej zasady ustanowiony został tylko w przypadku nieważności postępowania (katalog przypadków nieważności zawiera art. 183 § 2), którą Naczelny Sąd Administracyjny zobowiązany jest brać pod uwagę z urzędu.
Podstawami kasacyjnymi są:
Naruszenie prawa materialnego.
Punkt 1 art. 174 stanowi, że skargę kasacyjną oprzeć można o zarzut naruszenia przez sąd pierwszej instancji prawa materialnego przez błędną jego wykładnie, czyli mylne zrozumienie przez sąd normy prawnej wypływającej z przepisu prawa materialnego, lub niewłaściwe zastosowanie, czyli dokonanie błędnej subsumpcji stanu faktycznego pod określoną normę prawną. Często błąd wojewódzkiego sądu administracyjnego może polegać zarówno na błędnej wykładni jak i niewłaściwym zastosowaniu danego przepisu.
Kontroli Naczelnego Sądu Administracyjnego podlega prawidłowość zastosowania tylko tych przepisów administracyjnego prawa materialnego, które zostały wyraźnie w skardze wskazane. Podstawą skargi kasacyjnej nie może być więc zarzut naruszenia np. "ustawy z dnia..." lub "rozdziały X ustawy z dnia...". W sytuacji w której błąd sądu pierwszej instancji polega na niezastosowaniu przepisu, który powinien być zastosowany, w skardze kasacyjnej przepis ten powinien zostać wskazany wraz z uzasadnieniem, dla którego powinien on lec u podstaw orzeczenia. Konieczny jest także bezpośredni związek pomiędzy naruszeniem prawa materialnego a wynikiem sprawy. Fakt więc, że zaskarżone orzeczenie nie odpowiada prawu musi być efektem błędnej wykładni lub niewłaściwego zastosowania konkretnego przepisu.
Podstawa kasacyjna zawierać musi uzasadnienie, co wynika z art. 176. Całkowity jego brak stanowi podstawę do odrzucenia skargi kasacyjnej. Podczas gdy częściowe braki w tej materii prowadzić mogą tylko do nie osiągnięcia przez skarżącego zamierzonego celu.
Naruszenie przepisów postępowania.
Drugą z wymienionych w art. 174 podstaw skargi kasacyjnej jest naruszenie przepisów postępowania, jeżeli uchybienie to mogło mieć istotny wpływ na wynik sprawy. W przypadku zarzucenia orzeczeniu sądu pierwszej instancji przez skarżącego naruszenia przepisów prawa zarówno materialnego, jak i procesowego, w pierwszej kolejności rozpoznawane są te ostatnie zarzuty.
Uchybienia proceduralne mogą stanowić podstawę skargi kasacyjnej tylko wówczas, gdy mogą mieć istotny wpływ na wynik sprawy. Oznacza to, że po pierwsze pomiędzy uchybieniem procesowym a wynikiem sprawy zachodzić ma związek kauzalny. Nie ma jednak konieczności udowadniania, że związek taki faktycznie miał miejsce. Wystarczy, że ów hipotetyczny związek przyczynowy zostanie uprawdopodobniony, czyli że strona wykaże, że przy braku wskazanego w podstawie kasacyjnej naruszenia przepisu postępowania, istniała sama tylko potencjalna możliwość odmiennego wyniku sprawy. Wpływ wywierany przez takie uchybienie musi być jednak istotny. To jaki wpływ jest istotny, a jaki nie, pozostawione zostało do rozstrzygnięcia praktyce sądowej.
Powyższe nie dotyczy jednak sytuacji w której skarżący zarzuca orzeczeniu takie uchybienie przepisom proceduralnym, które skutkuje orzeczeniem nieważności postępowania. W tym bowiem przypadku, w związku z faktem, że Naczelny Sąd Administracyjny powinien i tak brać nieważność postępowania pod uwagę z urzędu, nie ma potrzeby nie tylko wykazywania istotności wpływu uchybienia na wynik sprawy, ale także w ogóle istnienia tegoż wpływu.
Przez "przepisy postępowania" rozumiane są przepisy postępowania przed sądami administracyjnymi. Tylko naruszenie tych przepisów może stanowić podstawę skargi kasacyjnej. Naruszenie przepisów procedury administracyjnej możliwe jest jednak przez zarzucenie sądowi pierwszej instancji naruszenia procedury administracyjnosądowej przez nieuwzględnienie (lub uwzględnienie) skargi mimo naruszenia (lub braku takie naruszenia) przepisów proceduralnych przez organ w toku postępowania administracyjnego.
Postępowanie ze skargi kasacyjnej.
Postępowanie przed wojewódzkim sądem administracyjnym.
Sądem, do którego skarżący powinien wnieść skargę kasacyjną jest sąd, który wydał zaskarżone orzeczenie. Sąd ten dokonuje szeregu czynności określanych jako postępowanie wstępne. Istotą postępowania wstępnego jest zbadanie dopuszczalności skargi kasacyjnej. Badaniu podlega to, czy wniesiona została:
Badanie to może dotyczyć tylko strony formalnej skargi kasacyjnej. Do rozstrzygania o merytorycznej dopuszczalności skargi kasacyjnej uprawniony jest wyłącznie Naczelny Sąd Administracyjny. Badanie dopuszczalności skargi kasacyjnej powinno rozpocząć się od przesłanek, które nie podlegają konwalidacji i powodują bezwzględną bezskuteczność dokonanej czynności procesowej. W przypadku stwierdzenia braków wojewódzki sąd administracyjny ma dwie możliwości, przedstawione przy omawianiu różnic w skutkach braków odnośnie do wymagań formalnych i materialnych.
Strona przeciwna stronie wnoszącej skargę kasacyjną może, w terminie 14 dni od dnia doręczenia jej odpisu skargi, wnieść do wojewódzkiego sądu administracyjnego odpowiedź na tę skargę. W sytuacji, w której nie upłynął jeszcze termin do wniesienia skargi kasacyjnej, istnieje możliwość połączenia przez stronę wnoszącą odpowiedź na skargę kasacyjną tejże odpowiedzi z własną skargą kasacyjną. Odpowiedź na skargę doręcza się skarżącemu.
Postępowanie przed wojewódzkim sądem administracyjnym kończy się przedstawieniem skargi kasacyjnej wraz z odpowiedzią na nią oraz aktami sprawy Naczelnemu Sądowi Administracyjnemu.
Postępowanie przed Naczelnym Sądem Administracyjnym.
Postępowanie przygotowawcze.
Postępowanie przed Naczelnym Sądem Administracyjnym rozpoczyna się, na podstawie art. 180, od ponownego dokonania kontroli skargi kasacyjnej w zakresie zachowania terminu do jej wniesienia i wymagań formalnych. Kontrolą objęta jest też kwestii zasadności ewentualnego przywrócenia terminu do wniesienia skargi kasacyjnej lub wpisu od tej skargi. Kontroli dokonuje sąd w składzie jednego sędziego.
W przypadku stwierdzenia uchybień, które nie mogą zostać usunięte, Naczelny Sąd Administracyjny odrzuca skargę kasacyjną. Odrzucenie skargi zamyka postępowanie, ponieważ nie przysługuje od niego zwyczajny środek zaskarżenia. Natomiast stwierdzenie uchybień podlegających naprawie skutkuje zwrotem skargi kasacyjnej wojewódzkiemu sądowi administracyjnemu. Powstaje wówczas konieczność uruchomienia przez ten sąd procedury wezwania strony wnoszącej skargę kasacyjną do uzupełnienia jej braków. Do wezwania takiego nie jest bezpośrednio uprawniony Naczelny Sąd Administracyjny.
Niestwierdzenie przez Naczelny Sąd Administracyjny żadnych braków skutkuje zarządzeniem rozpoznania skargi kasacyjnej.
Postępowanie rozpoznawcze.
Zasadą w kwestii formy postępowania rozpoznawczego przed NSA jest rozpoznawanie skargi kasacyjnej na rozprawie w składzie trzech sędziów. Ustawa zezwala jednak w art. 182 w zw. z 181 na wyjątki od tej zasady. Naczelny Sąd Administracyjny może na posiedzeniu niejawnym w składzie jednego sędziego rozpoznać skargę kasacyjną od:
W obu przypadkach rozpoznanie sprawy przez NSA na posiedzeniu niejawnym jest fakultatywne. Jeżeli Naczelny Sąd Administracyjny dojdzie do wniosku, że mimo zaistnienia powyższych przesłanek dla wyjaśnienia sprawy konieczne jest przesłuchanie stron, wyznacza rozprawę.
Jeżeli przedmiotem skargi kasacyjnej jest wyrok wojewódzkiego sądu administracyjnego oddalający sprzeciw od decyzji, obligatoryjnie rozpoznaje się ją na posiedzeniu niejawnym. Naczelny Sąd Administracyjny powinien rozpoznać taką skargę kasacyjną w terminie trzydziestu dni od dnia wpływu.
Możliwość rozpoznawania skargi kasacyjnej na posiedzeniu niejawnym ma na celu usprawnienie i przyśpieszenie postępowania, co jest jednym z celów reformy sądownictwa administracyjnego.
W razie braku przepisów szczególnych do postępowania przed Naczelnym Sądem Administracyjnym należy stosować odpowiednio przepisy normujące postępowanie przed wojewódzkimi sądami administracyjnymi. Dotyczy to między przepisów o posiedzeniach sądu, o doręczeniach i terminach.
Postępowanie rozpoznawcze przed Naczelnym Sądem Administracyjnym ulega zawieszeniu w tych samych przypadkach co postępowanie pierwszoinstancyjne, z wyjątkiem sytuacji, w której o zawieszenie wnoszą zgodnie wszystkie strony. W tym przypadku zawieszenie ma charakter obligatoryjny (w pierwszej instancji fakultatywny).
Umorzenie zawieszonego postępowania skutkuje uprawomocnieniem się orzeczenia wojewódzkiego sądu administracyjnego (art. 130 § 2).
Orzeczenia wydawane w postępowaniu kasacyjnym.
W przypadku uwzględnienia zarzutów klasyczny środek odwoławczy o charakterze kasacyjnym skutkuje uchyleniem orzeczenia i przekazaniem sprawy sądowi niższej instancji do ponownego rozpoznania lub zakończeniem postępowania w sposób formalny, w sytuacji w której nie ma możliwości rozpoznania sprawy co do jej istoty. Szczególny charakter skargi kasacyjnej w postępowaniu administracyjnosądowym przejawia się między innymi tym, że zawiera ona pewne cechy charakterystyczne dla apelacji.
Naczelny Sąd Administracyjny może:
Oddalenie skargi kasacyjnej.
Zgodnie z art. 184 Naczelny Sąd Administracyjny oddala skargę kasacyjną, jeżeli:
Pierwszy powód oddalenia skargi kasacyjnej zachodzi w sytuacji, w której NSA dojdzie do przekonania, że nie nastąpiło naruszenie przepisów prawa, na które wskazywał skarżący oraz że brak jest również takich podstaw, które Naczelny Sąd Administracyjny zobowiązany jest brać pod uwagę z urzędu (nieważność postępowania).
Drugi z powodów oddalenia skargi podyktowany jest ekonomią procesową, gdyż uchylenie wadliwie uzasadnionego ale trafnego orzeczenia powodowałoby, że rola sądu, który wydał zaskarżone orzeczenie, a któremu zwrócono sprawę do ponownego rozpoznania, ograniczyłaby się tylko do poprawienia uzasadnienia.
Oddalenie skargi kasacyjnej powoduje, że orzeczenia wojewódzkiego sądu administracyjnego staje się prawomocne.
Odrzucenie skargi skierowanej do WSA lub umorzenie postępowania przed WSA.
Sytuacja powyższa ma miejsce, jeżeli skarga kasacyjna wniesiona została w sprawie, w której skarga do wojewódzkiego sądu administracyjnego ulegała odrzuceniu, a mimo istnienia uzasadniających to okoliczności sąd ten przeprowadził dalsze postępowanie i wydał rozstrzygnięcie w sprawie lub też jeżeli postępowanie powinno już przed sądem pierwszej instancji zostać umorzone.
W razie zaistnienia powyższych przesłanek uchylenie orzeczenia i odrzucenie skargi lub umorzenie postępowania przez Naczelny Sąd Administracyjny jest obligatoryjne i przybrać powinno formę postanowienia. Rozstrzygnięcie takie możliwe jest w odniesieniu do zaskarżonej części orzeczenia wojewódzkiego sądu administracyjnego (związanie granicami skargi kasacyjnej) i jest niezależne od zamieszczenia wniosku o to w treści skargi kasacyjnej.
Orzeczenie kasacyjne.
Orzeczenie kasacyjne jest podstawowym sposobem rozstrzygnięcia sprawy w przypadku uwzględnienia skargi kasacyjnej i wynika z samej idei postępowania kasacyjnego. Jego istotą jest uchylenie zaskarżonego orzeczenia i przekazanie sprawy do ponownego rozpatrzenia wojewódzkiemu sądowi administracyjnemu.
Sąd, któremu sprawa została przekazana do ponownego rozpoznania, powinien rozpoznać ją ponownie w innym składzie (art. 185 § 2). Niespełnienie tego warunku prowadzić będzie, na podstawie art. 183 § 2 pkt 4, do nieważności postępowania.
Sąd pierwszej instancji, któremu przekazano sprawę, związany jest przy rozpoznawaniu danej sprawy wykładnią prawa dokonaną przez Naczelny Sąd Administracyjny. Związanie to nie może jednak wykraczać poza zakres kontroli i orzekania Naczelnego Sądu Administracyjnego, wyznaczony zasadą związania granicami skargi kasacyjnej. Związane wykładnią prawa, dokonaną przez Naczelny Sąd Administracyjny, są też strony postępowania, ponieważ skarga kasacyjna wniesiona od orzeczenia wydanego po ponownym rozpoznaniu sprawy nie może być oparta na podstawach sprzecznych z wykładnią prawa ustaloną w tej sprawie przez Naczelny Sąd Administracyjny.
Orzeczenie reformatoryjne.
W postępowaniu kasacyjnym, jak sama nazwa wskazuje, normą jest wydawanie przez sąd orzeczeń o charakterze kasacyjnym. Ustawodawca przewidział jednak także możliwość merytorycznego rozpoznania sprawy przez Naczelny Sąd Administracyjny. Art. 188 stanowi, że "jeżeli nie ma naruszeń przepisów postępowania, które mogły mieć istotny wpływ na wynik sprawy, a zachodzi jedynie naruszenie prawa materialnego, Naczelny Sąd Administracyjny może uchylić zaskarżone orzeczenie i rozpoznać skargę. W tym przypadku Sąd orzeka na podstawie stanu faktycznego przyjętego w zaskarżonym wyroku". Przepis ten stanowi pewien kompromis pomiędzy czystym systemem kasacyjnym a systemem rewizyjnym.
Wydanie orzeczenia reformatoryjnego ma charakter fakultatywny – NSA może, ale nie musi z możliwości tej skorzystać. Na przykład w przypadku stwierdzenia, że stan sprawy, ze względu na konieczność dokonania pewnych ustaleń faktycznych, nie upoważnia do stanowczego rozstrzygnięcia, Naczelny Sąd Administracyjny powinien przekazać sprawę do ponownego rozpoznania sądowi pierwszej instancji. Możliwość wydania orzeczenia reformatoryjnego nie zależy od wniosku skarżącego w tej sprawie. Jeżeli więc nawet w skardze zawarte były zarzuty naruszenia zarówno przepisów prawa materialnego jak i procesowego, a te ostatnie okażą się bezzasadne, Naczelny Sąd Administracyjny może wydać omawiane orzeczenie.
Po uchyleniu zaskarżonego orzeczenia i rozpoznaniu sprawy Naczelny Sąd Administracyjny orzeka w granicach kompetencji orzeczniczych wojewódzkiego sądu administracyjnego.

</doc>
<doc id="303484" url="https://pl.wikipedia.org/wiki?curid=303484" title="Legion puławski">
Legion puławski



</doc>
<doc id="303491" url="https://pl.wikipedia.org/wiki?curid=303491" title="Robotnik (pismo)">
Robotnik (pismo)



</doc>
<doc id="303492" url="https://pl.wikipedia.org/wiki?curid=303492" title="Zamach Kappa">
Zamach Kappa



</doc>
<doc id="303493" url="https://pl.wikipedia.org/wiki?curid=303493" title="Techland">
Techland

Techland – polskie przedsiębiorstwo zajmujące się produkcją i wydawaniem gier komputerowych. Spółka posiada biura we Wrocławiu, Warszawie i Ostrowie Wielkopolskim.
Historia.
Została założona w 1991 roku przez Pawła Marchewkę. Początkowo skupiała się na tłumaczeniu zagranicznych programów i wydawaniu ich na polskim rynku. W 1993 roku Techland rozpoczął produkcje własnego oprogramowania: słowników, translatorów, a także gier komputerowych. W latach 2008–2011 Techland prowadził serwis poświęcony recenzjom gier komputerowych o nazwie bazaRecenzji.pl. W sierpniu 2013 roku przedsiębiorstwo uruchomiło oddział w Vancouver, w Kanadzie, działający pod nazwą Digital Scapes Studios. W 2022 roku przedsiębiorstwo zdecydowało się przeznaczyć milion zł na wsparcie poszkodowanych w wyniku inwazji Rosji na Ukrainę.
Produkcja gier.
Przy tworzeniu gier przedsiębiorstwo korzysta z autorskiego silnika C-Engine. Największy sukces spośród stworzonych przez Techland gier osiągnęły serie "Dead Island" (do grudnia 2013 roku 7,5 mln sprzedanych kopii), "Dying Light" (18 mln kopii) oraz "Call of Juarez" (3 mln kopii).
BoxOff Store.
Techland jest właścicielem platformy cyfrowej dystrybucji BoxOff Store. Sklep uruchomiono 2 października 2013 roku. W jego ofercie znajdują się produkcje własne oraz dystrybuowane przez Techland. 9 czerwca 2014 roku Techland, w kooperacji z firmą Oxycom, uruchomił internetową usługę streamingu gier komputerowych BoxOff Play. Usługa umożliwia abonamentowy dostęp do gier uruchamianych w chmurze.

</doc>
<doc id="303494" url="https://pl.wikipedia.org/wiki?curid=303494" title="Śląski Okręg Wojskowy">
Śląski Okręg Wojskowy

Śląski Okręg Wojskowy (SOW) – terenowy organ wykonawczy Ministra Obrony Narodowej w sprawach operacyjno-obronnych i rządowej administracji niezespolonej (art. 14 Ustawy z 21 listopada 1967 o powszechnym obowiązku obrony Rzeczypospolitej Polskiej). Rozformowany z końcem 2011 − jego historię i tradycje przejęła 4 Regionalna Baza Logistyczna we Wrocławiu.
Historia Okręgu.
Śląski Okręg Wojskowy utworzono rozkazem Naczelnego Dowódcy Wojska Polskiego nr 0208/Org. z 22 sierpnia 1945. Na bazie dowództwa i sztabu rozformowanej 1 Armii Wojska Polskiego utworzono dowództwo Okręgu Wojskowego Śląsk z miejscem postoju w Katowicach. Obszar Okręgu Wojskowego Śląsk, obejmował ówczesne województwa: śląskie i wrocławskie. W strukturze organizacyjnej dowództwa OW Śląsk znajdowały się:
W chwili utworzenia okręgu na jego obszarze były rozlokowane: 2, 6, 8 i 10 Dywizja Piechoty. W okresie sierpień-wrzesień 1945 dokonano zmiany dyslokacji wielu jednostek wojskowych. Poza granicami okręgu znalazły się: 2, 6 i 8 Dywizje Piechoty, przeniesione do Okręgów Wojskowych Kraków i Łódź, z innych zaś okręgów przybyły: 7, 11 i 13 Dywizje Piechoty.
22 października 1945 stan etatowy Okręgu Wojskowego Śląsk wynosił 42 291 żołnierzy. W tym okresie Okręg przejął dowodzenie podległymi jednostkami oraz zaopatrzenie i organizację wojskowej administracji. Jednocześnie sztab okręgu przejmował funkcję operacyjno-obronną swojego obszaru terytorialnego.
Jesienią 1945 przy Dowództwie Śląskiego OW został sformowany Wydział Wojsk Ochrony Pogranicza I kategorii. Na stanowisko szefa wydziału został wyznaczony ppłk Mikołaj Grajworoński. Szefowi wydziału podlegał 1, 10 i 11 Oddział Ochrony Pogranicza oraz cztery samodzielne kompanie łączności. We wrześniu 1946 wydział został rozformowany, a 1 Łużycki Oddział WOP, 10 Katowicki Oddział WOP i 11 Wrocławski Oddział WOP podporządkowane bezpośrednio szefowi Departamentu WOP w Warszawie.
W marcu 1946 siedziba dowództwa Okręgu Wojskowego Śląsk została przeniesiona z Katowic do Wrocławia. Z dniem 15 listopada 1946 Dowództwo Okręgu Wojskowego Śląsk nosiło nazwę Dowództwo Okręgu Wojskowego nr IV (DOW IV), która obowiązywała do 1953. W 1947 dowództwo okręgu podporządkowano bezpośrednio Dowództwu Wojsk Lądowych. Do koncepcji tej ponownie wrócono 22 grudnia 1997.
Żołnierze Okręgu do 1948 brali udział w rozminowaniu terenu usuwając: 3,5 mln min, 7 mln sztuk niewypałów, bomb i pocisków. 4 marca 1949 rozwiązano Okręg Wojskowy Poznań, a stacjonujące na jego terenie oddziały włączono w skład Śląskiego Okręgu Wojskowego. W 1950, w wyniku zmiany podziału administracyjnego kraju w granicach ŚOW znalazło się 5 województw: wrocławskie, poznańskie, katowickie, opolskie, zielonogórskie.
Na początku lat 60. nastąpił podział sił zbrojnych na wojska operacyjne i obrony terytorialnej. Na bazie jednostek operacyjnych Śląskiego Okręgu Wojskowego na wypadek wojny miała być formowana 2 Armia Ogólnowojskowa, która wchodziła w skład Frontu Polskiego wydzielanego do Zjednoczonych Sił Zbrojnych Układu Warszawskiego.
W listopadzie 1973 żołnierze Okręgu rozpoczęli służbę w składzie Doraźnych Sił Zbrojnych ONZ, nadzorujących rozejm na Bliskim Wschodzie. Od tej pory w kolejnych zmianach spełniali oni zadania w Egipcie, Syrii, Namibii, Saharze, Kambodży, Iranie, Iraku i krajach byłej Jugosławii. Oficerowie Okręgu byli i są obserwatorami ONZ we wszystkich zapalnych punktach świata, a działalność tę prowadzą już od 1953. W latach 1953 –1957 i od 1973 oficerowie SOW brali udział w Komisji Nadzoru i Kontroli w Indochinach (Wietnam, Laos, Kambodża).
W wyniku kolejnego podziału administracyjnego kraju w 1975, Śląski Okręg Wojskowy objął swoim zasięgiem 13 województw. Doszły województwa: częstochowskie, jeleniogórskie, wałbrzyskie, legnickie, leszczyńskie, kaliskie, sieradzkie i gorzowskie.
Lata 90. to okres restrukturyzacji Wojska Polskiego. W podporządkowaniu Okręgu było 5 rozwiniętych dywizji i szereg jednostek wsparcia, a liczba żołnierzy dochodziła do 100 tysięcy. W 1993, w związku z powstaniem Krakowskiego Okręgu Wojskowego, zmniejszono obszar ŚOW o województwa: katowickie i częstochowskie. Śląski Okręg Wojskowy obejmował swym zasięgiem 11 województw: gorzowskie, jeleniogórskie, kaliskie, legnickie, leszczyńskie, opolskie, poznańskie, sieradzkie, wałbrzyskie, wrocławskie, zielonogórskie.
Od 1998 Śląski Okręg Wojskowy obejmuje 9 województw: lubuskie, dolnośląskie, opolskie, śląskie, małopolskie, podkarpackie, lubelskie, świętokrzyskie i łódzkie. ŚOW to jeden z dwóch istniejących okręgów wojskowych. Obejmuje swoim obszarem 143 tys. km² powierzchni kraju. W jego granicach żyje 21 mln obywateli Rzeczypospolitej. Reorganizacja Sił Zbrojnych RP dokonana w II poł. lat 90. oraz na początku obecnej dekady XXI w. spowodowała, że rozwiązano wiele jednostek wojskowych, w tym tak zasłużone dla Wojska Polskiego jednostki operacyjne ŚOW jak:
Jedyną dywizją, która przetrwała okres restrukturyzacji w Śląskim Okręgu Wojskowym była 11 Lubuska Dywizja Kawalerii Pancernej im. Króla Jana III Sobieskiego, która przeszła w podporządkowanie 2 Korpusu Zmechanizowanego w Krakowie.
Przełomem rozpoczynającym nową rozdział dziejach Śląskiego Okręgu Wojskowego było wstąpienie Polski do NATO. Od momentu wstąpienia do NATO, żołnierze Okręgu brali udział w sojuszniczych ćwiczeniach i operacjach: "Dynamic Response '99", "Allied Effort '01", "Strong Resolve" i "Eduring Freedom '02". Od 2000 żołnierze Okręgu, wchodząc w skład kontyngentu sił NATO w Kosowie rozpoczęli pełnienie swojej pierwszej misji wojskowej jako członkowie sojuszu.
W 2001 Okręg przekazał jednostki operacyjne koncentrując się na obronie terytorialnej. Okręg przejął zadania zabezpieczenia logistycznego, obrony terytorialnej, administracji wojskowej oraz wypełniania jakże ważnej funkcji państwa-gospodarza, co stanowiło novum w polskich Siłach Zbrojnych. W tym okresie powstały nowe jednostki wojskowe. Podjęto decyzję o utworzeniu 5 batalionów ratownictwa inżynieryjnego. Bardzo ważne miejsce w działalności Okręgu zajmują zadania logistyczne. W strukturze Okręg posiada cztery Rejonowe Bazy Materiałowe: we Wrocławiu, Nowogrodzie Bobrzańskim, Łodzi i Stawach, które zajmują się pokojowym i wojennym zaopatrywaniem jednostek własnych i sojuszniczych działających na terenie Okręgu. W marcu 2004 przyjęto w podporządkowanie Okręgu 1 Dębliński Pułk Drogowo-Mostowy oraz 10 Brygadę Logistyczną z Opola.
W okresie przebudowy Sił Zbrojnych RP, po 2001 zasadniczym zadaniem SOW było wspieranie działań bojowych prowadzonych przez wojska operacyjne, obrona przydzielonych obszarów, rejonów i obiektów, współdziałanie z układem pozamilitarnym oraz zabezpieczenie wszelkich potrzeb wojsk sojuszniczych mogących stacjonować na terytorium okręgu.
Skład jednostek Okręgu.
1945 
1985
2008
Odznaka Okręgu.
Na odznace znajduje się znak husarii oraz czołg. Nawiązanie do historii pierwszej ciężkiej polskiej formacji konnej i zestawienie jej z głównym uzbrojeniem Śląskiego Okręgu Wojskowego wskazuje na wielowiekową tradycję kultywowaną przez żołnierzy Okręgu. Dawniej pióra straszyły przeciwników dziś dumnie wzniesiona lufa czołgu ma dać mieszkańcom poczucie bezpieczeństwa. Skrót nazwy okręgu umieszczony jest pod czołgiem.

</doc>
<doc id="303496" url="https://pl.wikipedia.org/wiki?curid=303496" title="Hélder Câmara">
Hélder Câmara

Hélder Pessôa Câmara (ur. 7 lutego 1909 w Fortaleza, Ceará, zm. 27 sierpnia 1999 w Recife) – brazylijski biskup katolicki, jeden z czołowych przedstawicieli teologii wyzwolenia.
Życiorys.
Hélder Pessôa Câmara urodził się w wielodzietnej rodzinie jako jedenaste dziecko. W roku 1923 wstąpił do seminarium duchownego, a w wieku 22 lat został przyjął święcenia kapłańskie. W roku 1952 otrzymał sakrę biskupią, został biskupem pomocniczym archidiecezji Rio de Janeiro, później biskupem Recife i Olindy w stanie Pernambuco (uważanych za najbiedniejsze części Brazylii).
Zyskał sobie przydomek „czerwonego biskupa”. Uznał, że Marks w kulturze współczesnej osiągnął taką rangę, jak Arystoteles w czasach średniowiecza, przeto należy, podobnie jak to uczynił św. Tomasz z Arystotelesem, dostosować teorię Marksa do wymogów wiary chrześcijańskiej. Do historii przeszło jego powiedzenie: „Kiedy daję biednym chleb, nazywają mnie świętym. Kiedy pytam, dlaczego biedni nie mają chleba, nazywają mnie komunistą”.
Uczestniczył w tworzeniu Rady Episkopatu Ameryki Łacińskiej (CELAM), w ramach której pomagał zdefiniować „opcję preferencyjną dla ubogich”.
W latach dyktatury wojskowej 1964–1985 odznaczał się odwagą jako obrońca praw człowieka.
Wyróżnienia i nagrody.
Czterokrotny kandydat do Pokojowej Nagrody Nobla. W 1973 był zgłoszony do Pokojowej Nagrody Nobla przez amerykańskie stowarzyszenie religijne American Friends Service Committee (AFSC).
Laureat licznych nagród międzynarodowych.
26.12.2017 brazylijski Kongres federalny uchwalił ustawę nadającą mu tytuł „Brazylijskiego Patrona Praw Człowieka”.
10.08.2020 zgromadzenie ustawodawcze stanu Pernambuco ogłosiło uchwalenie ustawy o przyznaniu mu tytułu "Patrona Praw Człowieka Pernambuco".
Sługa Boży.
15 lutego 2015 r. arcybiskup Olindy i Recife, Antônio Fernando Saburido, wysłał do Watykanu list z prośbą o otwarcie procesu beatyfikacyjnego arcybiskupa Héldera Câmary. 25 lutego 2015 r. kard. Angelo Amato, stojący na czele Kongregacji Spraw Kanonizacyjnych, wydał zgodę na rozpoczęcie procesu beatyfikacyjnego, upoważniając arcybiskupa Olindy i Recife do otwarcia fazy diecezjalnej procesu.
5 września 2019 postulator procesu beatyfikacyjnego, br. Jociel Gomes z zakonu kapucynów oficjalnie przekazał Kongregacji Spraw Kanonizacyjnych dokumentację diecezjalną dotyczącą Câmary, co zakończyło fazę diecezjalną i zapoczątkowało rzymską fazę tego procesu.
W roku 2021 przekazano do Kongregacji Spraw Kanonizacyjnych duży zbiór zdigitalizowanych dokumentów (łącznie 52 800 skanów), które napisał Helder Camara, w tym teksty niepublikowane. Są wśród nich okólniki, pisana odręcznie korespondencja, w tym osobista, przemówienia itp..
W Anglikańskim Kościele Episkopalnym Brazylii Hélder Câmara jest już w kalendarzu świętych, a jego święto obchodzone jest 27 sierpnia

</doc>
<doc id="303497" url="https://pl.wikipedia.org/wiki?curid=303497" title="Otago">
Otago

Otago (maor. "Ōtākou") – region w południowo-wschodniej części Wyspy Południowej Nowej Zelandii o powierzchni ok. 32 tys. km². Nazwa jest anglicyzmem od maoryskiego terminu „Ōtākou”. Najstarszy uniwersytet Nowej Zelandii – University of Otago, utworzono w 1869 roku.
Region dzieli się na 5 dystryktów:

</doc>
<doc id="303498" url="https://pl.wikipedia.org/wiki?curid=303498" title="Theatre of Tragedy">
Theatre of Tragedy

Theatre of Tragedy – norweski zespół muzyczny ze Stavanger, założony w 1993 roku. Sławę grupa zyskała już w początkowym okresie istnienia, a to dzięki takim albumom jak "Velvet Darkness They Fear" czy "A Rose for the Dead".
Theatre of Tragedy obecnie zaliczana jest do prekursorów gatunku gothic metal oraz death doom. W swej twórczości wykorzystuje kontrastujący żeński śpiew (sopran) w stosunku do śpiewu męskiego (bas) w tym partie growlu. Na trzech pierwszych LP słowa do utworów inspirowane były wczesną nowoangielszczyzną. Wraz z ukazaniem się album pt. "Musique" grupa zmieniła formę tekstową oraz styl wykonywanej muzyki podążając w stronę nowoczesnego heavy metalu z wpływami industrialu i szeroko pojętej muzyki elektronicznej.
Historia zespołu.
Zespół powstał w pierwszej połowie lat dziewięćdziesiątych XX wieku. W początkowym okresie działalności grupa wykonywała tradycyjny doom metal, jednak tuż po dołączeniu do zespołu wokalistki Liv Kristine muzycy poszerzyli zakres inspiracji muzycznych.
W roku 1994 roku zespół wydał pierwsze demo zatytułowane "Theatre of Tragedy" cieszące się uznaniem zarówno fanów jak i krytyki. W rok później nakładem firmy Massacre Records ukazał się debiutancki album również pt. "Theatre of Tragedy" inspirowany twórczością takich grup jak My Dying Bride czy Paradise Lost.
Rok później ukazał się drugi studyjny album pt. "Velvet Darkness They Fear". Obecnie powszechnie uznawany za wyznacznik gatunku death doom/gothic metal. W roku 1997 wydano EP-kę pt. "A Rose For The Dead".
Rok później ukazał się kolejny studyjny album pt. "Aégis". Muzycznie album przyniósł stonowanie zarówno partii instrumentalnych jak i wokalnych.
W 2000 roku ukazał się album pt. "Musique" odbiegający od wcześniejszych dokonań grupy. Album muzycznie oparty na rozbudowanych partiach instrumentów klawiszowych na podbudowie przesterowanych gitar, prezentował stylistycznie nowoczesną odmianę metalu z wpływami muzyki elektronicznej. W tym samym roku nakładem byłej wytwórni (Massacre Records) wyszła EP-ka "Inperspective" zawierająca rzadkie utwory zespołu oraz remiksy.
W roku 2001 światło dzienne ujrzał krążek z zapisem koncertu promującego płytę "Aegis" -"Closure:live".
Kontynuacją wcześniej obranego stylu była wydana w 2002 roku płyta pt. "Assembly". Rok później z grupy została wyrzucona wokalistka Liv Kristine. Powodem tej decyzji było izolowanie się Liv od reszty zespołu. Po roku poszukiwań, nową wokalistką została znana z występów w grupie The Crest Nell Sigland.
W 2006 roku ukazał się pierwszy już z nową wokalistką album pt. "Storm".
Premiera ósmego albumu formacji "Forever Is the World", odbyła się 18 września 2009 roku. Album został wydany w trzech edycjach: zwykłej, digipack (z dodatkowym utworem) oraz jako podwójny winyl (z dwoma dodatkowymi utworami, z których jeden ukaże się tylko w tej edycji). 2 października 2010 roku w Stavanger odbył się ostatni koncert, po którym zespół został rozwiązany.

</doc>
<doc id="303499" url="https://pl.wikipedia.org/wiki?curid=303499" title="Dziś i Jutro">
Dziś i Jutro

Dziś i Jutro – "katolicki tygodnik społeczny" – czasopismo wydawane w Polsce od 25 listopada 1945 przez grupę katolików popierających działania władzy komunistycznej.
Charakterystyka.
Inicjatorem pomysłu był Bolesław Piasecki, który uzyskał akceptację Władysława Gomułki na uruchomienie pisma i utworzenie wokół niego środowiska ludzi "pragnących współtworzyć nową polską rzeczywistość". 17 sierpnia 1945 Piasecki otrzymał oficjalną zgodę komunistycznych władz na wydawanie tygodnika „Dziś i Jutro”. Dotacje na rzecz gazety przekazali: Jerzy Hagmajer (3000 dolarów), Bolesław Piasecki (1000 dolarów) i prymas August Hlond (500 dolarów). Wiedząc, że zgromadzone środki finansowe wystarczą na kilka zaledwie miesięcy, B. Piasecki przystąpił do budowy zaplecza gospodarczego. Na bazie firm „Inco” i „Veritas” utworzył wielobranżowe przedsiębiorstwo ZZG. W ZZG znalazło zatrudnienie wielu byłych oficerów i żołnierzy Armii Krajowej.
„Dziś i Jutro” popierało większość zmian ustrojowych, jakie zamierzała wprowadzić PPR i jej sojusznicy. Na łamach pisma krytykowano szczególnie Stanisława Mikołajczyka i Karola Popiela.
Ze środowiska skupionego wokół tego czasopisma wywodzi się większość późniejszych działaczy Stowarzyszenia „Pax”. Czołowymi publicystami byli: Jan Dobraczyński, Dominik Horodyński, Konstanty Łubieński, Hanna Malewska, Wojciech Żukrowski.
W 1995 roku tygodnik "Dziś i Jutro" założył ponownie w Krakowie Henryk Cyganik. Odnowiony tygodnik nie odwoływał się bezpośrednio do założeń pierwowzoru ze wzglądu na funkcjonowanie w innej przestrzeni społeczno-politycznej. Publikowali w nim m.in.: Olgierd Jędrzejczyk, Bruno Miecugow, Grzegorz Miecugow, Zbigniew Rabsztyn (eseje, grafiki i ilustracje).

</doc>
<doc id="303500" url="https://pl.wikipedia.org/wiki?curid=303500" title="Sadyba (Warszawa)">
Sadyba (Warszawa)

Sadyba – osiedle i obszar MSI w dzielnicy Mokotów w Warszawie.
Obszar MSI.
Sadyba jako obszar Miejskiego Systemu Informacji jest ograniczona ulicami: Gołkowska – Idzikowskiego – Witosa – Sobieskiego – Nałęczowska – Goplańska (wzdłuż granicy dzielnicy) – Okrężna – Jeziorna (wzdłuż zachodniego brzegu Jeziorka Czerniakowskiego).
Osiedle.
Obszar osiedla Sadyba, powołanego w 1997 przez Radę Gminy Warszawa-Centrum, ograniczony jest następującymi ulicami: al. Witosa (strona parzysta), Czerniakowska (strona nieparzysta), Powsińska (strona nieparzysta), św. Bonifacego (strona nieparzysta) i Sobieskiego (strona parzysta).
Nazwa.
Nazwa wywodzi się od założonej w 1923 roku Oficerskiej Spółdzielni Budowlano-Mieszkaniowej „Sadyba”, która budowała domy dla kadry oficerskiej wzdłuż fortu „Czerniaków“. Wcześniej teren dzisiejszej Sadyby był znany jako Czerniaków. Stąd też wywodziła się nazwa drugiego, budowanego od 1921 osiedla z willami dla wyższej kadry urzędniczej – Miasta-Ogrodu Czerniaków, rozplanowanego w latach 20. XX wieku według angielskiej idei miasta-ogrodu. Wraz z upływem czasu Sadybą zaczęto określać obydwa miejsca, a także i budowane w okolicy osiedla mieszkaniowe. Nazwa Sadyba oznaczała osadę wojskową na Kresach II RP.
Sadyba w kulturze.
Obraz Sadyby z lat 60. XX wieku został utrwalony w powieści dla młodzieży "Uwaga! Czarny parasol!" autorstwa Adama Bahdaja.
W serialu TVP "Klan" dom rodzinny Lubiczów znajduje się na Sadybie (w rzeczywistości willa „Renata” mieści się w Podkowie Leśnej).

</doc>
<doc id="303503" url="https://pl.wikipedia.org/wiki?curid=303503" title="Futures">
Futures

Futures – transakcja pochodna zawierana na rynku giełdowym, w której sprzedający (kupujący) zobowiązuje się sprzedać (kupić) ustaloną ilość instrumentu bazowego za ściśle określoną cenę w ściśle określonym terminie. Cena, według której strony przeprowadzą transakcje w przyszłości, zwana jest ceną terminową (ang. "future price"), zaś dzień, w którym strony zobowiązane są przeprowadzić transakcję, to data rozliczenia (ang. "settlement date") lub data dostawy (ang. "delivery date").
Charakterystyka.
Podstawowa forma kontraktu futures jest taka sama jak kontraktu forward. Różnica polega na tym, że futures jest produktem standaryzowanym zawieranym przez pośrednika – na giełdach lub w izbach rozliczeniowych – a forward jest tzw. "tailor-made" (szyty na miarę) i zawieranym na rynku OTC, bezpośrednio między kontrahentami. Ryzyko kredytowe kontraktu futures jest minimalne (mimo istnienia prawdopodobieństwa niewywiązania się kontrahenta z kontraktu – "default"), ponieważ strony transakcji utrzymują depozyty zabezpieczające – gdy różnica między kwotą zabezpieczenia a bieżącą wartością kontraktu spadnie poniżej pewnego uzgodnionego minimum, inwestor musi złożyć dodatkowe zabezpieczenie, jeśli tego nie zrobi, jego pozycja zostanie zamknięta, zanim dojdzie do wykorzystania kwoty zabezpieczenia. Kontrakty te są standaryzowane; np. instrumenty bazowe, terminy wykonania kontraktów (4 w ciągu roku), wielkości kontraktów, negocjowana jest tylko cena, w przeciwieństwie do kontraktów forward, które są w całości negocjowane.
Znaczna większość kontraktów futures jest rozliczana gotówkowo – tylko kilka procent kontraktów jest rozliczane w drodze dostawy aktywów bazowych.
Możliwości wykorzystania tych instrumentów to:
Przykładowe rodzaje kontraktów futures:
Cena futures zbliża się do ceny natychmiastowej, gdy skraca się czas do realizacji kontraktu. Jest to efekt działania rynku i ekonomicznego myślenia inwestorów. Cena futures informuje o oczekiwaniach rynku co do kształtowania się ceny spot w momencie określonym jako termin dostawy w konkretnym kontrakcie terminowym (ceny odnoszącej się do daty wykonania transakcji zakupu lub sprzedaży).
Rozliczenie transakcji futures:
Wycena kontraktu futures.
Podstawowa formuła wyceny kontraktu futures jest następująca:
gdzie:
W zależności od typu kontraktu i przewidywanych wydarzeń powyższa formuła może ulegać modyfikacjom – jednym z często wykorzystywanych wzorów jest m.in.
gdzie formula_6 – czas do wygaśnięcia kontraktu terminowego w latach, przy innych oznaczeniach jak powyżej.
Przykład.
Rolnik zawarł kontrakt z pośrednikiem na sprzedaż za 3 miesiące zbiorów pszenicy po cenie 450 PLN za tonę. Była to cena rynkowa w dniu zawarcia kontraktu. W dniu rozliczenia transakcji okazało się, że w ciągu tych 3 miesięcy doszło do klęski żywiołowej, w wyniku której podaż pszenicy została ograniczona kilkunastokrotnie, cena zaś wzrosła do 650 PLN za tonę. Rezultat transakcji okazał się korzystny dla pośrednika, który zabezpieczył sobie cenę 450 PLN i tym samym może zrealizować zysk nie tylko na marży za sprzedaż, ale dodatkowo na zabezpieczeniu na kontrakcie terminowym.
Gdyby jednak przez 3 miesiące od zawarcia kontraktu okazało się, że pogoda była wyjątkowo dobra, a pszenica obrodziła jak nigdy, podaż natomiast przerastałaby popyt, a cena spadła do 250 zł za tonę, wówczas rolnik uchroniłby się przed poniesieniem straty, gdyż pośrednik zobowiązany jest odkupić od niego pszenicę po wcześniej umówionej cenie 450 zł za tonę.
Rolnik, który zawarł kontrakt terminowy na sprzedaż pszenicy, osiągnie jednakowy zysk – niezależnie od tego, czy cena rynkowa pszenicy w dniu realizacji transakcji wzrośnie, czy też spadnie. Ideą bowiem kontraktu terminowego jest zabezpieczenie przed ryzykiem zmiany w przyszłości ceny danego towaru. Gdyby rolnik nie zawarł kontraktu terminowego, to w przypadku wzrostu ceny pszenicy uzyskałby zarobek wyższy niż planował, ale w przypadku spadku ceny poniósłby stratę.
Historia.
Początki kontraktów terminowych (instrumentów pochodnych) związane były z handlem płodami rolnymi i surowcami. Zmieniająca się koniunktura, nieurodzaj czy nadpodaż towarów powodowała znaczne często nieprzewidywalne zmiany cen. Kontrakty terminowe miały zmniejszać albo eliminować to ryzyko, kosztem rezygnacji z ewentualnych zysków spowodowanych korzystną zmianą ceny.
Polegało to na tym, że dwie strony umawiały się jakiś czas przed transakcją na kupno/sprzedaż danego towaru po określonej cenie. Strona, która odniosła korzyść ze zmiany ceny, niejako poświęca ją na pokrycie straty kontrahenta. Obie strony mają pewną sytuację, niezależnie od wahań na rynku.
Pierwsze kontrakty terminowe na płody rolne (typu futures) trafiły do obrotu giełdowego w 1848 roku na giełdzie w Chicago. Pierwotnie wykorzystywane były przez pośredników, którym zależało na pewności dostaw. Giełda określała dokładne warunki transakcji, typ dostawy, parametry surowca itd. Natomiast transakcje terminowe zawierane bez pośrednictwa giełdy mają rodowód sięgający starożytności.
Futures współcześnie.
Dostępne są kontrakty terminowe nie tylko na towary, ale także wiele innych instrumentów bazowych opartych na walutach, indeksach, akcjach, stopach procentowych itd. Rozliczenie następuje zwykle nie w towarze, a w gotówce. Kontrakty terminowe wykorzystywane są na dwa sposoby. Z jednej strony przedsiębiorstwa, zwłaszcza duże i silnie uzależnione od wahań cen i innych parametrów rynkowych, wykorzystują je do zarządzania ryzykiem. Po drugiej stronie stoją spekulanci, którzy gotowi są przyjąć na siebie ryzyko w imię osiągnięcia większych zysków.
Giełda Papierów Wartościowych w Warszawie rozpoczęła notowanie kontraktów terminowych w 1998 r. Pierwszym rodzajem kontraktu był kontrakt na indeks WIG20.

</doc>
<doc id="303506" url="https://pl.wikipedia.org/wiki?curid=303506" title="Čerťák">
Čerťák

Čerťák – kompleks pięciu skoczni narciarskich, zlokalizowany w czeskim Harrachovie, na wysokości 862 m n.p.m., na północnych zboczach Čertovej hory (1021 m n.p.m.).
W skład kompleksu wchodzą:
Podzielony jest on na dwie części: dwa największe obiekty usytuowane są obok siebie w północno-zachodniej części zbocza Čertovej hory, trzy pozostałe skocznie znajdują się natomiast w północno-wschodniej części wzgórza.
Trybuny skoczni wybudowane w 1980 r. mogą pomieścić do 50 tysięcy widzów. Obiekt wyposażony jest w sztuczne oświetlenie, które zostało zainstalowane w 2009 r. Charakterystyczne jest położenie kompleksu – znajduje się dość wysoko i skoczkowie narażeni są na silne boczne podmuchy wiatru; aby zminimalizować jego wpływ, wzdłuż rozbiegu rozwieszono płachty materiału. Na skoczniach mamuciej i dużej w latach 1985–2014 odbywały się konkursy Pucharu Świata.
Skocznia mamucia.
Historia.
Od sezonu 2001/02 do sezonu 2007/08 skocznia była nieużywana, gdyż przechodziła przebudowę, która miała na celu znaczne obniżenie wysokości lotu zawodników. Zawody Pucharu Świata powróciły tu w styczniu 2008 r. Z powodu niekorzystnych warunków atmosferycznych rozegrano tylko jedną serię w niedzielę, 20 stycznia (przełożoną z soboty, 19 stycznia, niedzielny konkurs został odwołany). Ostatnie zawody Pucharu Świata na Čerťáku odbyły się 3 lutego 2013 (rozegrano dwa konkursy jednego dnia). 14 marca 2014 rozegrano na Čerťáku mistrzostwa świata w lotach. Planowane na 15 i 16 marca 2014 trzecia i czwarta seria konkursu indywidualnego oraz konkurs drużynowy zostały odwołane ze względu na niekorzystne warunki atmosferyczne.
Na skoczni Čerťák Robert Mateja jako pierwszy Polak przekroczył granicę 200 metrów, skacząc na odległość 201,5 metra. W 2001 r. podczas dwóch konkursów o Puchar Świata Adam Małysz ustanowił dwukrotnie rekord Polski w długości skoku, oddając najpierw skok na odległość 206,5 metra (był to rekord skoczni), a następnego dnia na odległość 212 metrów. Do Harrachova przyjechało wtedy kilkanaście tysięcy kibiców z Polski. Było to zaledwie tydzień po niespodziewanym tryumfie Małysza w Turnieju Czterech Skoczni, które wywołało efekt małyszomanii.
W 2002 r. podczas treningu przed konkursem o mistrzostwo świata w lotach narciarskich Matti Hautamäki skoczył na odległość 214,5 metra, ustanawiając rekord obiektu. Simon Ammann w 2011 r. skoczył metr dalej niż rekord skoczni, jednak podparł skok. 3 lutego 2013 reprezentant Słowenii Jurij Tepeš uzyskał 220 metrów, ale skoku również nie ustał.
W 2014 r. na skoczni mamuciej zostały oddane ostatnie skoki, od tego czasu jest ona nieczynna. W 2017 roku przez czeską młodzież została podjęta inicjatywa „na mamuta”, która miała na celu zapobiegnięcie całkowitemu zniszczeniu obiektu i zebranie środków na jego przebudowę. 
W 2020 r. Czeski Związek Narciarski i Kraj liberecki zorganizowali przetarg na wykonanie projektu przebudowy kompleksu. Wygrała go polska firma Archigeum z Zielonki pod Bydgoszczą, która ma wykonać projekt do końca 2020 r..
Skocznia duża.
Historia.
W odróżnieniu od skoczni mamuciej jest skocznią naturalną. Jesienią 2004 r. przeszła niewielką przebudowę. Zeskok obiektu został wyprofilowany i dopasowany do obecnych standardów FIS-u. Punkt konstrukcyjny został przesunięty o 5 m – na 125 m. Najdłuższy i jedyny skok powyżej 150 metrów na tym obiekcie oddał Martin Koch podczas zawodów Pucharu Kontynentalnego w 2004 r. Przed modernizacją, rekord skoczni należał przez wiele lat do Kazuyoshiego Funakiego i wynosił 141,5 m. W sezonie 2004/05 po raz pierwszy od ponad pięciu lat rozegrano na skoczni dużej w Harrachovie zawody Pucharu Świata. 11 grudnia 2004 w pucharowych zawodach zwyciężył Adam Małysz, przerywając serię zwycięstw Janne Ahonena. Dzień później Fin po raz kolejny stanął na najwyższym stopniu podium, a Polak zajął 11. miejsce.
Kolejny Puchar Świata gościł na skoczni 10 i 11 grudnia 2005. 9 i 10 grudnia 2006 miały się tu odbyć kolejne zawody, jednak z powodu braku śniegu i wysokich temperatur panujących w Karkonoszach przygotowanie skoczni stało się niemożliwe i zawody odwołano. Od tego czasu skocznia nie znajdowało uznania FIS-u przy układaniu kalendarza zawodów Pucharu Świata. 12 i 13 grudnia 2009 miały się odbyć kolejne zawody Pucharu Świata na tej skoczni, jednak podobnie jak w 2006 r. zawody odwołano z powodu wysokich temperatur i braku śniegu. Konkursy miały się odbyć już przy nowym sztucznym oświetleniu. Właśnie dzięki nowemu oświetleniu konkursy w Czechach będą odbywały się w lepszym czasie antenowym. Do dyspozycji zawodników będzie również nowa wioska narciarska. Kolejne zawody miały się odbyć 11 i 12 grudnia 2010. Oba konkursy odwołano jednak z powodu niekorzystnych warunków atmosferycznych – silnego wiatru i obfitych opadów śniegu.
Ostatnie zawody Pucharu świata odbyły się na Čertaku w dniach 9-11 grudnia 2011. W konkursach indywidualnych triumfowali Gregor Schlierenzauer oraz Richard Freitag, natomiast w zawodach drużynowych najlepsza okazała się reprezentacja Norwegii.

</doc>
<doc id="303508" url="https://pl.wikipedia.org/wiki?curid=303508" title="Peter Diviš">
Peter Diviš

Peter Diviš (wym. ; ur. 4 sierpnia 1978 w Żylinie) – słowacki siatkarz, grający na pozycji atakującego.
Karierę rozpoczynał w rodzinnej Żylinie, w zespole Stavbár Żylina. Stąd przeniósł się do Turcji, a następnie przez Słowację i Francję trafił do Polski. W Polskiej Lidze Siatkówki zadebiutował wraz ze swoim reprezentacyjnym kolegą Pavlem Chudikiem w zespole KS Ivett Jastrzębie Borynia, z którym wywalczył brązowy medal mistrzostw Polski w sezonie 2002/2003. Po roku gry Diviš przeszedł do zespołu KP Polska Energia Sosnowiec skąd w niewyjaśnionych dotąd okolicznościach uciekł do Włoch. Następnie był zawodnikiem Jarosławicza Jarosław, Tonno Callipo Vibo Valentia, Framasil Cucine Pineto, Volejbal Brno, SK Posojilnica Aich/Dob, BBTS Bielsko-Biała, Spodka Katowice i TKKF Czarni Katowice.
Sukcesy klubowe.
Mistrzostwo Słowacji: 
Puchar CEV:
Brązowy medalista Mistrzostw Francji:
Brązowy medalista Mistrzostw Polski:
Puchar Polski:
Wicemistrzostwo Austrii:

</doc>
<doc id="303512" url="https://pl.wikipedia.org/wiki?curid=303512" title="Przemysław Michalczyk">
Przemysław Michalczyk

Przemysław Michalczyk (ur. 19 stycznia 1973) – polski siatkarz, obecnie trener. Grał na pozycji przyjmującego.
W latach 1999–2004 zagrał w reprezentacji Polski 58 razy, uczestniczył w Mistrzostwach Europy 2001.
W sezonach 2009/10 - 2011/12 trener w klubie BBTS Bielsko-Biała. W sezonach 2012/13 - 2013/14 II trener w zespole AZS Politechnika Warszawska. Od lipca do grudnia 2014 prowadził pierwszoligowy zespół Espadon Szczecin.
W czerwcu 2015 został trenerem KPS-u Siedlce, ale w lipcu tegoż roku zrezygnował z tej funkcji i został prezesem KS Jastrzębski Węgiel SA. Od stycznia 2016 był wiceprezesem klubu ze Śląska, później dyrektorem ds. sportowych. a w maju 2016 rozstał się z jastrzębskim zespołem.
W sezonie 2016/17 prowadził pierwszoligową Victorię Wałbrzych. W sezonie 2017/18 asystent Jakuba Bednaruka w Łuczniczce Bydgoszcz. W sezonie 2019/2020 był trenerem BKS-u Visły Bydgoszcz (zrezygnował 28 lutego 2020). W czerwcu 2021 roku został ogłoszony trenerem kobiecego klubu grającego I lidze - Stal Mielec.
Jako zawodnik.
Sukcesy klubowe.
Mistrzostwo Polski:

</doc>
<doc id="303513" url="https://pl.wikipedia.org/wiki?curid=303513" title="Klasa w sobie">
Klasa w sobie

W ujęciu Karola Marksa klasa społeczna przechodzi dwie fazy kształtowania, nazywane "klasą w sobie" i "klasą dla siebie".
Pierwsza faza to okres obiektywnego kształtowania się klasy, jako części społeczeństwa wyróżnionej poprzez sytuację społeczną (w szczególności fakt posiadania lub nie środków produkcji). Na tym etapie członkom klasy brak poczucia solidarności.
Fazę drugą rozpoczyna nabycie świadomości przynależności do klasy. Skutkiem tego jest rosnące poczucie wspólnoty interesów w walce klas, i w dalszej kolejności wytworzenie klasowej solidarności, przejawiającej się m.in. zorganizowanymi formami walki o te interesy.

</doc>
<doc id="303514" url="https://pl.wikipedia.org/wiki?curid=303514" title="Mroczny Jedi">
Mroczny Jedi

Mroczny Jedi – w fikcyjnym świecie "Gwiezdnych wojen" Jedi, który przeszedł na Ciemną Stronę Mocy lub uczy się jej od Sitha (na przykład Galen Marek od Vadera). Poddany jej wpływowi, posługuje się Mocą przeważnie dla osiągnięcia własnych korzyści, w tym najczęściej dla zdobywania coraz większej władzy i poszerzania swoich zdolności, nawet kosztem innych istot. Poddawanie się Ciemnej Stronie sprawia, że wielu Mrocznych Jedi balansuje na granicy szaleństwa, a czasem ją przekracza, choć najpotężniejsi potrafią opanować Ciemną Stronę
Niewiele było przypadków, kiedy to głęboko zaprzedany Ciemnej Stronie Jedi zdołał z niej powrócić (np. Ulic Qel-Droma, Revan, Darth Vader) - najczęściej dzięki pomocy innego, nieskażonego Rycerza. Dużo więcej było jednak sytuacji, w których Jedi pochłonięci przez Mrok zdecydowanie wybierali drogę zła. Ci pierwsi, w zależności od sytuacji, nierzadko wracali na łono Zakonu, ci drudzy zazwyczaj opuszczali obszary podlegające jurysdykcji Republiki, nierzadko stając się lokalnymi tyranami na planetach lub w systemach położonych na uboczu. Wielu z nich zginęło ostatecznie z rąk sił porządkowych, wojska lub Jedi, posłanych, aby zakończyć wyrządzanie przez nich zła. W zależności od sytuacji, wobec Jedi, którzy przekroczyli swój mandat, Zakon mógł też stosować rozmaite kary, na przykład zesłanie (patrz: Ważniejsze przypadki).
Specyficzną podgrupą Mrocznych Jedi są Sithowie.
Ważniejsze przypadki.
Przypadki przechodzenia osób korzystających z Mocy na Ciemną Stronę przydarzały się w ciągu całej historii Galaktyki. Znaczący jest tu jednak pierwszy opisany incydent, kiedy to większa grupa skuszonych przez Ciemną Stronę Jedi wystąpiła przeciw Zakonowi i podjęła próbę przejęcia kontroli nad Republiką Galaktyczną - Wielka Schizma. To właśnie ci Mroczni Jedi dali początek sekcie Sithów.
Kilkaset lat BBY Zakon Jedi wyznaczył upadłej Jedi Allyi jako karę zesłanie na planecie Dathomira. Dała ona początek grupie znanej jako Wiedźmy z Dathomiry - o ile sama Allya nawróciła się na Jasną Stronę i uczyła swoich następców postępowania moralnego, także wśród nich znalazły się jednak osoby, które przeszły na Ciemną Stronę.
W ostatnich latach istnienia Starej Republiki miała miejsce rebelia Mrocznych Jedi na Bpfassh. Siali oni spustoszenie w pobliskich sektorach aż do momentu pokonania ich przez siły Jedi. Ostatniego Mrocznego Jedi z Bpfassh pokonał na Dagobah rycerz Jedi Minch, a jako ślad po tym wydarzeniu pozostała tam jaskinia wypełniona energią Ciemnej Strony Mocy.
Po dojściu do władzy i stworzeniu Imperium Galaktycznego, za formowanie podległej sobie grupy Mrocznych Jedi zabrał się też Darth Sidious. Wcieleni głównie do szeregów Inkwizycji i szkoleni przez Lorda Vadera Mroczni Jedi służyli jako niekonwencjonalne narzędzie do wymuszania posłuchu zarówno wśród wrogów, jak i sił sprzymierzonych, oraz do innego typu działań niekonwencjonalnych.
Grupy zwolenników Ciemnej Strony pojawiały się także po upadku Imperium - w szczególności należy tu wymienić oddziały Mrocznego Jedi Desanna oraz założony przez Tavion kult Uczniów Ragnosa.

</doc>
<doc id="303515" url="https://pl.wikipedia.org/wiki?curid=303515" title="Charyzmat">
Charyzmat



</doc>
<doc id="303516" url="https://pl.wikipedia.org/wiki?curid=303516" title="Ciemny Jedi">
Ciemny Jedi



</doc>
<doc id="303517" url="https://pl.wikipedia.org/wiki?curid=303517" title="Čerťák HS142">
Čerťák HS142



</doc>
<doc id="303518" url="https://pl.wikipedia.org/wiki?curid=303518" title="Filoktet (mitologia)">
Filoktet (mitologia)

Filoktet (gr. Philoktḗtēs, łac. Philoctetes) – w mitologii greckiej król Tesalii, łucznik, spadkobierca łuku Heraklesa.
Uchodził za syna Pojasa i Demonassy. Był przyjacielem Heraklesa, świadkiem ostatnich chwil życia herosa. Odziedziczył po nim jego niezawodny łuk i strzały, bez których Troja, jak głosiła przepowiednia wieszcza Helenosa, nie mogła być zdobyta. Był jednym z zalotników Heleny, dlatego zgodnie ze złożoną przysięgą wyruszył, by przyłączyć się do oblężenia Troi. Podczas wyprawy na Troję ukąsił go w palec u nogi wąż lub, według innej wersji, zranił się własną strzałą. Była to kara za zdradzenie miejsca, w którym spoczywały prochy Heraklesa, choć Filoktet przyrzekał mu, że zachowa to w tajemnicy. Rana zaczęła ropieć, dlatego Grecy zostawili Filokteta na wyspie Lemnos. W dziesiątym roku wojny został sprowadzony przez Odyseusza pod Troję. Wyleczony przez synów Asklepiosa, Podalejriosa i Machaona (lekarzy armii greckiej) mógł dalej walczyć. Gdy Parys zginął od strzały Filokteta, wtedy Troja mogła zostać zdobyta. Filoktet wrócił do ojczyzny.
Filoktet występuje w "Iliadzie", jest bohaterem tragedii Ajschylosa, Eurypidesa oraz Sofoklesa, dramatów J.G. Herdera, A. Gide i H. Muellera licznych operach oraz obrazu m.in. N.A. Abildgaarda. 

</doc>
<doc id="303536" url="https://pl.wikipedia.org/wiki?curid=303536" title="Jaworzniacy">
Jaworzniacy

Jaworzniacy, oficjalnie: "Jaworzniacy" Związek Młodocianych Więźniów Politycznych lat 1944–1956 – organizacja założona w 1991 roku, pomagająca byłym młodocianym więźniom politycznym z lat 1944–1956 i ich rodzinom. Nazwa "Jaworzniacy" wywodzi się od miejsca ich uwięzienia, więzienia dla młodocianych w Jaworznie, utworzonego w 1951 roku w miejscu Centralnego Obozu Pracy w Jaworznie. Związek Jaworzniaków uczestniczy w życiu społecznym i politycznym i posiada swoje oddziały na terenie całego kraju. Głównym zadaniem organizacji jest utrwalanie pamięci o walce powojennej młodzieży o wolność i niezawisłość Polski.
Związek wydaje miesięcznik pt. "„JAWORZNIACY” pismo Młodocianych Więźniów Politycznych lat 1944–1956", wyróżniony w 1991 roku przez Fundację im. Jerzego Łojka.
W 1991 roku utworzona została również fundacja o nazwie "Jaworzniacy. Fundacja Pomocy Byłym Młodocianym Więźniom Politycznym", której zadaniem jest gromadzenie darowizn (w tym 1% podatku dochodowego), niesienie pomocy najbardziej potrzebującym członkom Związku i „ocalenie prawdy od zapomnienia”. Fundacja ma status organizacji pożytku publicznego - nr w Krajowym Rejestrze Sądowym .
Wyróżnienia:

</doc>
<doc id="303538" url="https://pl.wikipedia.org/wiki?curid=303538" title="Interfejs (Java)">
Interfejs (Java)



</doc>
<doc id="303543" url="https://pl.wikipedia.org/wiki?curid=303543" title="Generator liczb">
Generator liczb



</doc>
<doc id="303544" url="https://pl.wikipedia.org/wiki?curid=303544" title="Liczby pseudolosowe">
Liczby pseudolosowe



</doc>
<doc id="303545" url="https://pl.wikipedia.org/wiki?curid=303545" title="Vicente Enrique y Tarancon">
Vicente Enrique y Tarancon



</doc>
<doc id="303547" url="https://pl.wikipedia.org/wiki?curid=303547" title="Thomas Carlyle">
Thomas Carlyle

Thomas Carlyle (ur. 4 grudnia 1795 w Ecclefechan, zm. 5 lutego 1881 w Londynie) – szkocki pisarz społeczny, historyk i filozof historii, propagator i współtwórca specyficznej historiozofii zwanej heroizmem. Bardzo wpływowy w czasach wiktoriańskich, oddziałał też szeroko na myśl prawicową.
Życiorys.
Poślubił Jane Baillie Welsh (zm. 1866), od r. 1865 był rektorem uniwersytetu w Edynburgu. Rewolucyjnym i zgorzkniałym nastrojom epoki Byrona przeciwstawił ewangelię wypełniania swego obowiązku, opowiadając się za reformami społecznymi i organizacją pracy. Niwelacyjnej sile tendencji demokratycznych przeciwstawił kult herosów. W walce przeciwko mechanicznemu poglądowi na świat, uwielbieniu większości i utylitaryzmowi wysuwał jako istotną treść życia rozwój najwyższych, ponadindywidualnych wartości człowieka. W społeczeństwie i państwie ci tylko rządzić powinni, którzy czują w sobie przemożny pęd do władzy. Carlyle jednak powodzenie woli zmierzającej do potęgi utożsamiał z jej usprawiedliwieniem, brał je za dowód idealizmu zwróconego stale ku celom ponad osobowym, i w tym leży słabość i niebezpieczeństwo jego nauki, wywodzącej się ze szkockiego purytanizmu i idealizmu niemieckiego. Politycznie odegrał dużą rolę jako teoretyk imperializmu, podejmujący ideę misji dziejowej narodu angielskiego, która objąć ma świat cały. Z pism Carlyle’a wymienić należy przede wszystkim rozważania filozoficzno-historyczne „Bohaterowie. Cześć dla bohaterów i pierwiastek bohaterstwa w historii” ("On Heroes, Hero-Worship an the Heroic in History"; 1840), dzieła o rewolucji francuskiej, o Fryderyku II pruskim.
Pod wpływem fascynacji niemieckim romantyzmem porzucił kalwinizm. Jego dług wobec filozofii romantycznej widoczny jest w tłumaczeniu "Lat nauki Wilhelma Meistra" Goethego i książce "Life of Schiller". Z romantyzmu Carlyle czerpie przede wszystkim daleko posunięty indywidualizm (zob. bajronizm).
Podstawowym tematem myśli Carlyle’a jest heros, jednostka wybitna, górująca nad masami siłą aktywności życiowej, przede wszystkim moralnej. Jest twórca teorii wielkiego człowieka. W podkreśleniu właśnie przewagi moralnej, a nie np. intelektualnej herosa widoczny jest wpływ purytanizmu. Mimo to Carlyle antycypuje antropologię Nietzschego.
Germanofil. Zagorzały miłośnik Fryderyka Wielkiego, a także autor jego historii (biografii). Twierdząc, że ludzie słabsi winni ustępować silniejszym, a słabsze narody narodom silniejszym, przedstawiał rozbiory Polski jako akt dziejowej sprawiedliwości.
Wydaje się, że specyficzna maniera jego umysłowości wywarła znaczny wpływ na formy współczesnej kultury masowej, np. powieść fantasy (zob. Tolkien) czy kino akcji. Jego wpływ na myśl prawicową to przede wszystkim widoczny w niej opór wobec myśli Karola Marksa, że "byt określa świadomość", jako że heros Carlyle’a może i musi walczyć z naporem generowanych przez naturę i poddany jej motłoch treści, w heroistycznym języku określanych jako potwory. (Heros musi jednak także bronić motłochu i opiekować się nim, stąd koncepcja Carlyle’a znalazła zrozumienie także na lewicy, w postaci tzw. heroizmu proletariackiego)
Stąd historiozofia Carlyle’a nie uznaje żadnych praw dziejowych, w szczególności deterministycznych praw ekonomii, a historię przedstawia na płaszczyźnie kosmologicznej (zob. mit wiecznego powrotu) jako sekwencję powtarzalnych walk wybitnych jednostek ze złem (zob. Herakles).

</doc>
<doc id="303548" url="https://pl.wikipedia.org/wiki?curid=303548" title="Bogosort">
Bogosort

Bogosort – niestabilny, trywialny w działaniu algorytm sortowania o bardzo dużej złożoności obliczeniowej, oparty na metodzie prób i błędów.
Działanie algorytmu polega na ciągłym losowym ustawianiu sortowanych elementów i sprawdzaniu czy po wymieszaniu elementy są posortowane. Operacje mieszania powtarzane są aż do posortowania elementów. Aby posortować talię kart tym algorytmem należy wyrzucić talię w powietrze, pozbierać z podłogi i sprawdzić czy karty ułożyły się w oczekiwany porządek. Czynność powtarzamy aż do uzyskania oczekiwanego efektu.
Zastosowanie.
Algorytm stosuje się głównie w celach edukacyjnych, aby uzyskać efekt kontrastu przy porównywaniu z innymi algorytmami. Nie jest używany w praktyce – posortowanie kilkunastu elementów może trwać bardzo długo i nie ma pewności, czy w ogóle się zakończy.
Złożoności.
Średnia złożoność obliczeniowa wynosi formula_1. W przypadku pesymistycznym sortowanie będzie trwać w nieskończoność. Zajętość pamięci wynosi formula_2
Pseudokod.
 dopóki nie jest_posortowana(tablica)
 tablica := losowa_permutacja(tablica)
Odmiany.
Bozo sort.
Różnica pomiędzy "Bogosortem" a "Bozosortem" jest taka, że ten drugi – w przypadku, gdy elementy nie są jeszcze posortowane – zamienia miejscami dwa dowolne elementy i ponawia sprawdzanie porządku elementów.
Bogobogo sort.
To algorytm sortowania, który został stworzony tak, aby nie odniósł sukcesu do śmierci cieplnej wszechświata.

</doc>
<doc id="303550" url="https://pl.wikipedia.org/wiki?curid=303550" title="Algorytm sortowania">
Algorytm sortowania



</doc>
<doc id="303561" url="https://pl.wikipedia.org/wiki?curid=303561" title="Jan I (król Kastylii i Leónu)">
Jan I (król Kastylii i Leónu)

Jan I (hiszp. "Juan I", ur. 24 sierpnia 1358 w Epila, zm. 9 października 1390 w Alcala de Henares) – król Kastylii i Leónu w latach 1379-1390.
Był synem króla Henryka II i jego żony Joanny Manuel. W 1375 ożenił się z Eleonorą Aragońską, córką króla Piotra IV, z którą miał 2 synów:
W 1382 z przyczyn politycznych poślubił Beatrycze (hiszp. "Beatriz de Portugal"), córkę Ferdynanda I Portugalskiego i Leonor Teles de Menezes.
Już na początku swego panowania musiał walczyć o utrzymanie swojej władzy z pretendentem do tronu Janem z Gandawy, księciem Lancaster i zięciem Piotra I Okrutnego, którego aspiracje popierał król Portugalii Ferdynand. Jan jednak w 1381 odparł połączone siły angielsko-portugalskie, a następnie zawarł ugodę z Portugalią przypieczętowaną jego ślubem z córką Ferdynanda.
W dwa lata później, po śmierci Ferdynanda, wystąpił z pretensjami do tronu portugalskiego jako mąż córki zmarłego króla, co spotkało się ze sprzeciwem społeczeństwa portugalskiego. Doszło do buntu, na czele którego stanęli: wielki mistrz zakonu rycerskiego Avis Jan oraz słynny rycerz Nuno Alvares Pereira. Siły portugalskie wspierane przez Anglików zadały klęskę Kastylijczykom w bitwie pod Aljubarrotą w 1385 i wkroczyły na teren Kastylii, ale zostały zatrzymane pod Valverde. Dla zakończenia konfliktu zawarto układ pokojowy w Bajonnie w 1388, na mocy którego Jan z Gandawy zrzekł się pretensji do tronu kastylijskiego, a Jan I do portugalskiego. Jednocześnie uzgodniono ślub syna Jana, Henryka z córką księcia Lancaster. Od tego momentu Kastylia ograniczyła swój udział w wojnie stuletniej.
Król Jan zginął na skutek upadku z konia podczas przejażdżki.

</doc>
<doc id="303563" url="https://pl.wikipedia.org/wiki?curid=303563" title="Kopista">
Kopista

Kopista – osoba, zajmująca się w średniowieczu przepisywaniem ksiąg lub dokumentów. Osoba taka mogła łączyć różne utwory i dopisywać własne fragmenty. Zdarzało się, że w ten sposób powstawały kolejne wersje tego samego tematu, a nawet zupełnie nowe dzieła. Kopistami byli mnisi.
W starożytnym Egipcie i Asyrii spełniali tę czynność wysoko cenieni zawodowi pisarze, wykształceni w szkołach istniejących przy świątyniach. W Grecji i Rzymie powierzano czynność pisania głównie niewolnikom, zw. librarii. Istnieli też nakładcy zatrudniający po kilku lub kilkunastu niewolników, przepisujących teksty z podanego wzoru.
W wiekach średnich produkcję książki rękopiśmiennej przejęły klasztory, których skryptoria były jednocześnie szkołami pisarskimi. Warsztaty pisarskie istniały też przy katedrach i kolegiatach, zatrudniając niższe duchowieństwo diecezjalne. Od XII-XIII w. w związku z powstawaniem szkół teologicznych, a zwłaszcza uniwersytetów, zaczęli się pojawiać zawodowi kopiści, trudniący się przepisywaniem dla zarobku. Masowa produkcja książek przy uniwersytetach wywołała potrzebę ułożenia dla kopistów odpowiednich przepisów i rozciągnięcia nad nimi kontroli przez wprowadzenie systemu tzw. pecji. W XIV- XV w. istniały też rzemieślnicze warsztaty pisarskie trudniące się całkowitą produkcją książki. Własnych kopistów zatrudniali panujący i możni panowie duchowni i świeccy.
W Polsce zawodowi kopiści zwani katedrales prawdopodobnie od „cathedra scribendi" (nauka pisania), znani są od początku XV w. W epoce Renesansu powstały we Włoszech szkoły kaligraficzne, kształcące świeckich kopistów w zakresie pisma humanistycznego. Tam też zawiązały się pierwsze korporacje kopistów zawodowych.

</doc>
<doc id="303568" url="https://pl.wikipedia.org/wiki?curid=303568" title="Wersalik">
Wersalik



</doc>
<doc id="303570" url="https://pl.wikipedia.org/wiki?curid=303570" title="Chaber łąkowy">
Chaber łąkowy

Chaber łąkowy ("Centaurea jacea" L.) – gatunek rośliny należący do rodziny astrowatych. Znany też jako chaber przestrzelon. Rodzimy obszar jego występowania to niemal cała Europa, Afryka Północna (Algieria, Maroko, Tunezja) i obszary Azji o klimacie umiarkowanym (Azja Zachodnia, Syberia, Kaukaz). Jako gatunek zawleczony rozprzestrzenił się także w Ameryce Północnej, Australazji i w Ameryce Południowej (Argentyna, Chile). W Polsce jest pospolity na całym obszarze kraju.

</doc>
<doc id="303571" url="https://pl.wikipedia.org/wiki?curid=303571" title="Pyinmana">
Pyinmana

 
Pyinmana (birm. ပျဉ်းမနားမြို့) – miasto w Mjanmie, w terytorium związkowym Naypyidaw. Jest położona 320 km na północ od byłej (do marca 2007) stolicy kraju – Rangun (Yangun). Liczy 100 000 mieszkańców (2006). W odległości kilku kilometrów od miasta powstała nowa stolica Mjanmy – Naypyidaw.

</doc>
<doc id="303575" url="https://pl.wikipedia.org/wiki?curid=303575" title="Hellhammer">
Hellhammer



</doc>
<doc id="303577" url="https://pl.wikipedia.org/wiki?curid=303577" title="Agrobacterium tumefaciens">
Agrobacterium tumefaciens

Agrobacterium tumefaciens – glebowa bakteria Gram-ujemna, pałeczkowata, fitopatogeniczna. Wywołuje chorobę roślin zwaną guzowatością korzeni. Ma niezwykle szeroki zakres patogeniczności – poraża ponad 600 gatunków roślin. Należy do rodziny "Rhizobiaceae", a więc jest bliską krewniaczką bakterii brodawkowych. Zakaża rośliny wnikając do skaleczonych tkanek. 
Wywołuje: 
Biotechnolodzy wykorzystują powszechnie zmodyfikowane (rozbrojone) szczepy "A. tumefaciens" do transformowania roślin cząsteczkami DNA o praktycznie dowolnej sekwencji.

</doc>
<doc id="303579" url="https://pl.wikipedia.org/wiki?curid=303579" title="Polska nauka">
Polska nauka



</doc>
<doc id="303581" url="https://pl.wikipedia.org/wiki?curid=303581" title="Eugeniusz Pankiewicz">
Eugeniusz Pankiewicz

Eugeniusz Pankiewicz (ur. 15 grudnia 1857 w Siedlcach, zm. 24 grudnia
1898 w Warszawie) – kompozytor, pianista, pedagog.
Był synem Adama Pankiewicza (1808-1883) i Jadwigi Heleny z Eihlerów (1827-1904), córki Karola Ferdynanda Eichlera. Jego młodszym bratem był Józef Pankiewicz.
Ukończył gimnazjum w Lublinie, uczył się również gry na fortepianie m.in. u Józefa
Wieniawskiego, a od 1876 r. w Instytucie Muzycznym, potem w konserwatorium w Moskwie.
W latach 1883–1885 i 1889–1894 prowadził klasę fortepianu w Instytucie Muzycznym i
Instytucie Maryjnym. Występował jako pianista, solista i kameralista na koncertach w kraju i za granicą w Wiedniu, w Dreźnie, Berlinie i Lipsku, organizowanych przez Towarzystwo Śpiewacze „Lutnia” i Warszawskie Towarzystwo Muzyczne. Już w czasie nauki w gimnazjum rozpoczął działalność kompozytorską pisząc głównie utwory fortepianowe. Skomponował około 50 pieśni solowych, około 15 pieśni chóralnych i ponad 30 utworów fortepianowych i wariacji na kwartet smyczkowy. W swej twórczości nawiązywał do folkloru i muzyki ludowej. Jego utwory cechuje doskonała technika polifoniczna oraz zaawansowana harmonika zbliżona do impresjonicznej, stanowią one znaczącą pozycję w muzyce polskiej.
Został pochowany na cmentarzu Powązkowskim (kwatera 187-6-15).

</doc>
<doc id="303582" url="https://pl.wikipedia.org/wiki?curid=303582" title="QCL">
QCL

QCL () – strukturalny kwantowy język programowania. Używany do tworzenia programów, zapisanych w algorytmach kwantowych. 
Język QCL powstał z zamysłem programowania komputerów kwantowych i optycznych. Został stworzony przez Bernharda Ömera na Politechnice Wiedeńskiej.
Język QCL jest nowym językiem i ma charakter badawczy. Pozwala symulować algorytmy kwantowe na klasycznych komputerach. 
Obecnie dostępna jest wersja języka QCL zaimplementowana w GNU/Linuksie i opublikowana na licencji GPL.

</doc>
<doc id="303583" url="https://pl.wikipedia.org/wiki?curid=303583" title="Algorytmy kwantowe">
Algorytmy kwantowe



</doc>
<doc id="303586" url="https://pl.wikipedia.org/wiki?curid=303586" title="Motocyklowe mistrzostwa świata">
Motocyklowe mistrzostwa świata

Motocyklowe mistrzostwa świata (ang. Grand Prix motorcycle racing) – najbardziej prestiżowe na świecie zawodowe wyścigi motocyklowe, odpowiednik samochodowej Formuły 1, nazywane też „klasą królewską”, organizowane przez Międzynarodową Federację Motocyklową (FIM). Rozgrywane są od 1949 roku. Pierwszym wyścigiem zaliczanym do tego cyklu był wyścig o "Tourist Trophy Wyspy Man". W zawodach tych uczestniczyli zawodnicy, którzy startowali na motocyklach o pojemności 250 cm³, 350 cm³ oraz 500 cm³. Ta ostatnia była najważniejszą kategorią do 2001 roku, kiedy to zastąpiona została klasą MotoGP. Pierwszym mistrzem świata w najwyższej klasie był Leslie Graham pochodzący z Wielkiej Brytanii.
Mistrzostwa obecnie składają się z 19 wyścigów tzw. Grand Prix, odbywających się na kontynentach: europejskim, amerykańskim, azjatyckim oraz w Australii. Zawodnik, który zdobędzie najwięcej punktów podczas wszystkich wyścigów, zdobywa mistrzostwo świata.
Podobnie jak Formuła 1, „Królewska klasa” jest poligonem do testowania najnowszych technologii z dziedziny konstrukcji motocykli i ich opon. Motocykle te mają masę od 135 do 165 kg (w zależności od liczby cylindrów), silniki benzynowe o pojemności 1000 cm³, osiągające moc do ok. 250 KM i prędkości do 350 km/h. W 2016 roku Andrea Iannone na torze w Mugello osiągnął prędkość 354,9 km/h, co jest rekordem prędkości w historii MotoGP. Hałas o natężeniu 130 decybeli, jaki wytwarzają, zmusza kierowców do używania stopperów.
W sezonach 2007–2011 wszystkie motocykle w najwyższej klasie były wyposażone w silniki o pojemności zmniejszonej z 990 cm³ do 800 cm³. Powodem były zbyt wysokie prędkości osiągane na torze przez zawodników. Kolejnym była śmierć w 2003 roku japońskiego motocyklisty Daijiro Kato po wypadku na japońskim torze Suzuka.
Obecnie w MotoGP wyróżnić można 6 producentów: Yamaha, Honda, Ducati, Suzuki, Aprilia oraz KTM.
Od sezonu 2012 pojemność motocykli w klasie MotoGP wynosi 1000 cm³.
Historia.
Początki.
Pierwsze wzmianki jakie ukazały się na temat szosowych wyścigów motocyklowych przypadają na koniec XIX w. we Francji. W 1949 r. FIM stworzyła jednolite przepisy torowych wyścigów motocyklowych oraz zorganizowała motocyklowe mistrzostwa świata.
Zasady rozgrywania zawodów „Formuły 1 na dwóch kółkach” uległy znacznym zmianom na przestrzeni 50 lat. Już w 1946 roku podczas wyścigów motocyklowych zabroniono stosowania specjalnych paliw oraz silników z turbodoładowaniem, a w 1958 roku zabroniono stosowania owiewek „typu lotniczego”.
Podczas ostatniego półwiecza motocykle tak ewoluowały, iż zmusiło to FIM do znaczących zmian w regulaminie. Dotyczy to głównie zastosowania nowych materiałów konstrukcyjnych zmniejszających masę pojazdów oraz elementów poprawiających jego dynamikę. Przez długi czas ramy motocykli były wykonywane z rur i elementów stalowych, ale pod koniec lat 70. XX w. dominować zaczęły konstrukcje aluminiowe. Najnowszym osiągnięciem techniki motoryzacyjnej jest coraz szersze i powszechniejsze stosowanie włókien węglowych, które z powodzeniem zastępują tradycyjne tworzywa sztuczne i metale. Stosowane są one głównie do produkcji owiewek, wsporników, błotników czy tarcz hamulcowych.
Wraz z rozwojem motocykli styl jazdy również uległ zmianie w porównaniu z tym z lat 50. i 60. Obecnie dominującym stylem jazdy jest tzw. „wysunięte biodro”. Technika ta polega na maksymalnym przesunięciu masy ciała do wewnątrz zakrętu. Jako pierwszy ten sposób jazdy zaprezentował Fin Jarno Saarinen. Dzięki znaczącemu postępowi w konstrukcji opon i zawieszeń motocykli jazda z wysuniętym biodrem stała się powszechnym sposobem na jeszcze szybszą jazdę.
Kalendarium.
W historii wszystkich kategorii MMŚ wszystkie miejsca na podium jednego wyścigu zajmowali reprezentanci Włoch, Wielkiej Brytanii, Niemiec, Argentyny, USA, Francji, Hiszpanii i Japonii.
Najlepsi zawodnicy w historii.
Mistrzowie świata najwyższej klasy to:
W hali sław są też:
Z obecnie startujących zawodników zwycięstwo w najwyższej klasie ma 5 zawodników: Mistrzowie świata:
Oraz zawodnicy którzy jeszcze nie wygrali sezonu:
Uwagi.
Pogrubionym drukiem zaznaczeni są kierowcy, którzy nie zakończyli kariery. W nawiasie podana została liczba zwycięstw w najwyższej klasie 500 cm3 i MotoGP. Liczba zwycięstw zawodników startujących obecnie jest aktualna na dzień 11.04.2016.
System punktacji.
Aktualny system punktacji.
Tory.
Tory na których są obecnie rozgrywane wyścigi zaliczane do MMŚ.
Tory na których wyścigi zaliczane do MMŚ były rozgrywane w 10 ostatnich latach (2004-2013), ale nie ma ich teraz w kalendarzu.
Motocykle i technologia.
Dane techniczna.
Dane techniczne motocykli w 2014 roku.
Kombinezony.
Kombinezony w MotoGP wykonywane są głównie ze skóry kangura, która jest bardziej odporna, elastyczna i lżejsza od skóry krowiej. Ponadto posiadają ochraniacze w najbardziej narażonych na kontuzje miejscach: plecach, łokciach i kolanach, które ochraniają zawodników podczas wywrotki, nie mogą jednak krępować ruchów i spowalniać refleksu zawodnika.
Na plecach zawodnicy mają na kombinezonie „garby”, które poprawiają bezpieczeństwo, wpływają na lepszą aerodynamikę podczas jazdy i są miejscem na magazynowanie wody. Zawodnicy posiadają również ochraniacze na klatkę piersiową i kręgosłup, które są wykonane z karbonu, kevlaru oraz tytanu. Rękawice i buty zawodników są lekkie i elastyczne, dają motocyklistom odpowiedni zakres ruchów, jednocześnie są także specjalnie wzmocnione w miejscach szczególnie podatnych na urazy.
Na łokcie, ramiona i kolana zawodnicy zakładają slidery. Są one wykonane ze specjalnych, termoplastycznych materiałów i pomagają zawodnikom w lepszym wyczuciu sytuacji podczas jazdy w zakrętach (gdzie kąty nachylenia zawodnika do podłoża dochodzą do 64 stopni).
Stworzono również specjalne poduszki powietrzne, które uruchamiają się w momencie wywrotki i chronią kark oraz barki kierowcy. Chwilę później powietrze schodzi, co jest niezwykle istotne w momencie, gdy wywrotka była niegroźna i zawodnik może kontynuować jazdę. Wówczas poduszka powietrzna nie krępuje mu ruchów, ale co ważniejsze – w przypadku kolejnej wywrotki – system zadziała raz jeszcze.
Ponadto zawodnicy podczas opadów deszczu zakładają na kombinezon specjalne plastikowe ubrania. Dzięki temu kombinezon nie wchłania wody, a co za tym idzie – nie nabiera na masie, co dodatkowo mogłoby wpływać negatywnie na osiągi. Łączna waga kombinezonu z ochraniaczami wynosi od 3 do 3,5 kg.
Kaski.
Kaski wyścigowe nie są znacznie inne od tych dostępnych do użytku na normalnych drogach. Różnią się jedynie detalami, zwłaszcza jeśli chodzi o komfort, kształt i rozmiar. Część zewnętrzna jest zbudowana z włókna węglowego, karbonu, kevlaru i poliuretanu. Wewnętrzna część musi być natomiast dobrze przymocowana do zewnętrznej powłoki, a przy okazji ma chronić czaszkę i zapewniać komfort zawodnikowi. Wyściółka musi również dobrze pasować do twarzy, a zwłaszcza takich jej części jak skronie, nos, czoło czy szczęka. Ważna jest również akustyka: zawodnik musi słyszeć jak pracuje motocykl oraz rywali, jadących za nim lub przed nim. Z przodu kasku znajduje się wizjer, który jest zbudowany z plastiku. Chroni on zawodnika przed owadami, kroplami deszczu czy drobinkami opon.
Poza ochroną życia kask jest też kluczowym elementem do wyrażenia osobowości zawodników, którzy umieszczają na nich np. symbole, maskotki. Dzięki temu ułatwiona jest identyfikacja zawodników na torze.
Sesje podczas weekendu wyścigowego.
Aktualna lista sesji, które są rozgrywane podczas weekendu MotoGP. W tabeli podany jest też czas trwania danego wydarzenia.
Flagi.
Lista flag stosowanych w MotoGP.
Inne informacje.
Informacje przekazywane są kierowcom przez zespoły poprzez wystawianie tablic na prostej startowej, a od Grand Prix Niemiec 2017 informacje od zespołu mogą być pokazywane także na desce rozdzielczej motocykla.
W jednej linii startowej wyścig rozpoczyna trzech zawodników.

</doc>
<doc id="303590" url="https://pl.wikipedia.org/wiki?curid=303590" title="Metabolit">
Metabolit

Metabolit – produkt metabolizmu (przemian chemicznych zachodzących w organizmach). Metabolity to związki organiczne i nieorganiczne produkowane przez komórki. Przyjęto jednak, że określenie to nie dotyczy białek i kwasów nukleinowych. Zwykle pisząc o metabolitach ma się na myśli związki niskocząsteczkowe.
Przyjęło się (zgodnie z sugestią Kössela z 1891 r.) dzielić metabolity na pierwotne (podstawowe składniki komórek, spotykane niemal u wszystkich organizmów) i wtórne (wytwarzane tylko u pojedynczych gatunków lub grup spokrewnionych gatunków, albo tylko w niektórych tkankach lub szczególnych warunkach środowiska). Przykładami wtórnych metabolitów jest kauczuk naturalny (charakterystyczny dla kauczukowca brazylijskiego), pelargonidyna (charakterystyczna m.in. dla płatków pelargonii), tomatyna (charakterystyczna dla zielonych komórek pomidora) czy pisatyna (charakterystyczna dla komórek grochu poddanych stresowi). Wtórnym metabolitem nie jest sacharoza, ponieważ wprawdzie znaczne stężenia osiąga tylko w tkankach niektórych roślin (zwł. buraka cukrowego i trzciny cukrowej), ale w nieco niższych stężeniach występuje praktycznie we wszystkich komórkach roślinnych.
Metabolity wtórne są często środkami oddziaływania ze środowiskiem (substancje semiochemiczne) jako:

</doc>
<doc id="303591" url="https://pl.wikipedia.org/wiki?curid=303591" title="Jan Axel Blomberg">
Jan Axel Blomberg

Jan Axel Blomberg pseud. Hellhammer, również von Blomberg oraz Hauptmann Hammer (ur. 2 sierpnia 1969 w Trysil) – norweski perkusista, muzyk sesyjny. Trzykrotny laureat nagrody norweskiego przemysłu fonograficznego Spellemannprisen. Znany przede wszystkim z występów w grupach muzycznych Mayhem, Arcturus, Winds, Dimmu Borgir, Age of Silence czy The Kovenant. Blomberg ponadto współpracował z takimi zespołami jak Fleurety, Immortal, Thorns, Antestor, Shining, Mezzerschmitt, Troll, Ulver, Vidsyn. Muzyk gra na talerzach perkusyjnych Paiste oraz bębnach Pearl. Używa ponadto pedałów Axis Percussion.
Jeden z ulubionych przez muzyka przepisów kulinarnych ukazał się w 2009 roku w książce "Hellbent For Cooking: The Heavy Metal Cookbook" (Bazillion Points, ). Ponadto w książce znalazły się przepisy nadesłane przez takich muzyków jak: Marcel Schirmer (Destruction), Jeff Becerra (Possessed), John Tardy (Obituary) czy Andreas Kisser (Sepultura).
W 1988 dołączył do Mayhem po tym jak Kjetil Manheim opuścił zespół i towarzyszył zespołowi w trasie koncertowej z żyjącym jeszcze wtedy wokalistą Deadem. Został poproszony o ponowne nagranie partii basowej autorstwa Varga Vikernesa na płycie "De Mysteriis Dom Sathanas" na prośbę matki zamordowanego gitarzysty – Euronymousa – którego zabił nożem właśnie Varg. Jednak nie uczynił tego, ponieważ nie mógł znaleźć nikogo do tej roli i partie basowe Varga pozostały. Hellhammer wskrzesił również Mayhem z nowymi muzykami, m.in. Blasphemerem, Maniacem i Necrobutcherem (dwaj ostatni udzielali się już w zespole wcześniej).

</doc>
<doc id="303592" url="https://pl.wikipedia.org/wiki?curid=303592" title="Jan Axel von Blomberg">
Jan Axel von Blomberg



</doc>
<doc id="303600" url="https://pl.wikipedia.org/wiki?curid=303600" title="Płynna nowoczesność (filozofia)">
Płynna nowoczesność (filozofia)

Płynna nowoczesność (ang. "liquid modernity") – pojęcie stworzone przez socjologa i filozofa Zygmunta Baumana, mające służyć jako główna kategoria opisowa współczesności.
Płynna nowoczesność charakteryzuje się prywatyzacją ambiwalencji, poczuciem niepewności jednostki wobec przygodności bytów, fragmentarycznością i epizodycznością. Jest niejako kontynuacją i jednocześnie przeciwieństwem stałej nowoczesności, czy też – co być może trafniej oddaje jej istotę – nowoczesnością pogodzoną z klęską swojego projektu, pozbawioną ambicji ładotwórczej.
Kultura i sztuka w ramach płynnej nowoczesności jest stale poddawana dekonstrukcji jej znaczeń. Jej sens zawiera się wraz z jej zmienną krytyką oraz interpretacją i wraz z nimi umiera.

</doc>
<doc id="303602" url="https://pl.wikipedia.org/wiki?curid=303602" title="Stanisław Pieńkowski (pisarz)">
Stanisław Pieńkowski (pisarz)

Stanisław Pieńkowski (ur. 11 lutego 1872 w Siedlcach, zm. 18 września 1944 w Częstochowie) – krytyk literacki i teatralny, publicysta, tłumacz, poeta.
Uczył się w gimnazjach w Siedlcach i w Warszawie. Za współudział w studenckiej manifestacji tzw. kilińszczyźnie 17 kwietnia 1894 został aresztowany i uwięziony oraz zmuszony do opuszczenia zaboru rosyjskiego. Przeniósł się do Krakowa i podjął współpracę z czasopismem "Życie". Prowadził działalność publicystyczną i literacką, współpracował z pismami "Głos", "Ateneum", "Książki", "Krytyka", "Nasz kraj". Zajmował się krytyką literacką, interesował się malarstwem, architekturą oraz kulturą i filozofią hinduską (przekładał hymny "Rigwedy").
W czasie I wojny światowej znalazł się w Kijowie, gdzie współpracował z teatrem "Studyo" Stanisławy Wysockiej. Po wojnie w 1918 powrócił do Warszawy, gdzie jako krytyk teatralny współpracował z prasą endecką m.in. "Gazetą Poranną", "Rzeczą Pospolitą", "Słowem Polskim", "Myślą Narodową", "Gazetą Warszawską".
Był postrachem ludzi teatru i literatury. W swych agresywnych wystąpieniach napastliwie i brutalnie zwalczał eksperymenty w ówczesnej prozie i poezji, najostrzej atakował Skamandrytów. Z wojującego socjalisty w młodości zmienił poglądy na konserwatywne i nacjonalistyczne, szczególnie ostro zwalczał udział Żydów w życiu kulturalnym i gospodarczym Polski, a jego teksty na ten temat mają charakter antysemicki.
Cała jego pisarska twórczość rozproszona jest po czasopismach i dziennikach, z którymi stale bądź czasowo współpracował. Jako poeta publikował kilkanaście wierszy w "Życiu" Stanisława Przybyszewskiego.
Przetłumaczył "Piosenkę jesienną" Paula Verlaine'a, był wraz z żoną jednym z pierwszych w Polsce tłumaczy pism Fryderyka Nietzschego ("Tak mówił Zarathustra", 1901). Był autorem trzech oddzielnie wydanych publikacji publicystycznych: "W ogniu walki", "Zdanie Warszawy", "O pochodzie na Wawel", część swoich szkiców i artykułów krytycznych wydał w tomie "Maski życia".

</doc>
<doc id="303604" url="https://pl.wikipedia.org/wiki?curid=303604" title="Wskaźnik izotopowy">
Wskaźnik izotopowy

Wskaźnik izotopowy – atomy określonego izotopu danego pierwiastka, które wprowadzone do cząsteczek jakiegoś związku chemicznego na miejsce występujących w naturalnym stosunku izotopowym atomów tego samego pierwiastka, zmieniają ten stosunek lub powodują wystąpienie nieobecnej poprzednio promieniotwórczości ("wskaźniki promieniotwórcze"), co pozwala na śledzenie tych atomów za pomocą analizy izotopowej, metod radiometrycznych lub NMR i wnioskowanie o zachowaniu się wspomnianego związku np. w przemianach chemicznych, procesach biologicznych i przemysłowych.
Najczęściej stosowane znaczniki to:
Pionierami badań wskaźników izotopowych byli György von Hevesy i Friedrich Paneth.

</doc>
<doc id="303605" url="https://pl.wikipedia.org/wiki?curid=303605" title="Mirosław Copija">
Mirosław Copija

Mirosław Copija (ur. 1 sierpnia 1965 w Bielsku-Białej) – polski hokeista, olimpijczyk.
Życiorys.
Jeden z najlepszych polskich napastników. W lidze w latach 1984-2002 wystąpił w 659 meczach, co daje mu trzecie miejsce w historii polskiego hokeja. Zdobył w nich 310 bramek. Reprezentował barwy GKS Tychy, Podhala Nowy Targ i SMS Warszawa. Siedem razy zdobywał mistrzostwo Polski.
Wyniki badań próby antydopingowej przeprowadzonej 17 grudnia 1991 wykazały obecność środków dopingowych w jego organizmie, za co w styczniu 1992 został ukarany przez PZHL zawieszeniem i odsunięciem od kadry Polski, zaś sam zaprzeczył, iż świadomie zastosował doping, deklarując, że może poddać się niezależnym badaniom w czeskiej Pradze. Decyzją Wydziału Gier i Dyscyplin PZHL z 14 marca 1992 został ukarany dyskwalifikacją w okresie 12 miesięcy, zaś kara była liczona od momentu przeprowadzenia kontroli tj. 17 grudnia 1991 (tak samo zostali wówczas ukarani Piotr Podlipni i Janusz Syposz).
W latach 1986-1995 w reprezentacji Polski wystąpił 101 razy, strzelając w niej 20 bramek. Był uczestnikiem turnieju olimpijskiego w Calgary w 1988 oraz sześciu turniejów o Mistrzostwo Świata.
W 2010 w wieku 45 lat wznowił karierę sportową i od tego czasu występował w norweskim IV-ligowym klubie Skien Ishockeyklubb.

</doc>
<doc id="303606" url="https://pl.wikipedia.org/wiki?curid=303606" title="Romuald Kosieniak">
Romuald Kosieniak

Romuald Kosieniak (ur. 20 kwietnia 1957 w Bydgoszczy) – polski polityk, geodeta, wojewoda kujawsko-pomorski w latach 2001–2006.
Życiorys.
Ukończył studia na Wydziale Geodezji Akademii Górniczo-Hutniczej w Krakowie oraz podyplomowe studia prawnicze na Uniwersytecie Mikołaja Kopernika w Toruniu. Pracował w Okręgowym Przedsiębiorstwie Geodezji i Kartografii w Bydgoszczy. Później był zatrudniony (m.in. jako zastępca naczelnika) w Lidzbarku. Od 1987 kierował oddziałem w bydgoskim urzędzie wojewódzkim. W latach 1998–2001 pełnił funkcję wicestarosty powiatu bydgoskiego.
21 października 2001 został mianowany wojewodą kujawsko-pomorskim przez premiera Leszka Millera, urząd ten sprawował do 26 stycznia 2006. Powrócił następnie do pracy w firmie świadczącej usługi geodezyjne i doradcze.

</doc>
<doc id="303610" url="https://pl.wikipedia.org/wiki?curid=303610" title="Józef Rogacki">
Józef Rogacki

Józef Rogacki (ur. 21 listopada 1953 w Gorzałowie) – polski polityk, samorządowiec, w 1998 wojewoda kaliski, w latach 1999–2001 wojewoda kujawsko-pomorski.
Życiorys.
Z wykształcenia magister administracji, ukończył studia na Uniwersytecie Łódzkim. Od 1990 do 1998 pełnił funkcję radnego, do 1994 był wiceprezydentem, następnie członkiem zarządu miasta Kalisza. W rządzie Jerzego Buzka został powołany na urząd wojewody kaliskiego. W wyborach samorządowych w 1998 z ramienia Akcji Wyborczej Solidarność (jako członek Stronnictwa Konserwatywno-Ludowego) został wybrany na radnego sejmiku wielkopolskiego. Złożył wkrótce mandat, obejmując od 1 stycznia 1999 stanowisko pierwszego po reformie samorządowej wojewody kujawsko-pomorskiego. Funkcję tę pełnił do 21 października 2001. W wyborach parlamentarnych w 2001 jako bezpartyjny kandydat z poparciem PPChD startował do Sejmu z listy AWSP. Objął stanowisko prezesa zarządu Leśnego Parku Kultury i Wypoczynku „Myślęcinek” w Bydgoszczy.
W wyborach samorządowych w 2006 uzyskał mandat radnego sejmiku kujawsko-pomorskiego z listy Prawa i Sprawiedliwości. W 2010 nie uzyskał reelekcji. Do sejmiku wrócił w 2011 w miejsce Grzegorza Schreibera. W 2014 nie zdobył mandatu.
Józef Rogacki jest ojcem Adama Rogackiego.

</doc>
<doc id="303611" url="https://pl.wikipedia.org/wiki?curid=303611" title="Muawiya I">
Muawiya I



</doc>
<doc id="303614" url="https://pl.wikipedia.org/wiki?curid=303614" title="Hrabstwo Macomb">
Hrabstwo Macomb

Hrabstwo Macomb (ang. "Macomb County") – hrabstwo w stanie Michigan w USA. Centrum administracyjnym hrabstwa jest miasto Mount Clemens. W roku 2000 populacja hrabstwa wynosiła około 788 tys. Hrabstwo ma powierzchnię 1476 km², z czego 1244 km² to powierzchnia lądowa, a pozostałe 231 km² to powierzchnia wodna (rzeki, jeziora).

</doc>
<doc id="303616" url="https://pl.wikipedia.org/wiki?curid=303616" title="Eter naftowy">
Eter naftowy

Eter naftowy (nazywany też "lekką benzyną" lub "benzyną ekstrakcyjną", czasem utożsamiany z ligroiną) – mieszanina węglowodorów (głównie alkanów) pochodząca z procesu rektyfikacji ropy naftowej o różnie określanym składzie i temperaturze wrzenia, np.:
Wbrew nazwie, chemicznie nie jest eterem, tytułowe określenie wynika z dużej szybkości parowania, przypominającej eter dietylowy. Stosowany jest jako rozpuszczalnik. 

</doc>
<doc id="303618" url="https://pl.wikipedia.org/wiki?curid=303618" title="Eric">
Eric

Eric – wolne i darmowe zintegrowane środowisko programistyczne (IDE) do języka Python. Korzysta z biblioteki PyQt, która jest przeniesieniem do Pythona interfejsu graficznego Qt i wtyczki edytora QScintilla.

</doc>
<doc id="303619" url="https://pl.wikipedia.org/wiki?curid=303619" title="Anna Sobecka">
Anna Sobecka

Anna Elżbieta Sobecka z domu Stramowska (ur. 27 marca 1951 w Piotrkowie Kujawskim) – polska polityk, nauczycielka, była spikerka Radia Maryja, posłanka na Sejm III, IV, V, VI, VII i VIII kadencji.
Życiorys.
Wykształcenie i praca zawodowa.
W 1988 ukończyła Studium Medyczne oraz studia chemiczne na Wydziale Matematyki, Fizyki i Chemii Uniwersytetu Mikołaja Kopernika w Toruniu, w 1997 także Katolickie Podyplomowe Studium Dziennikarstwa, a w 2002 Podyplomowe Studium Edukacji Dorosłych przy Instytucie Pedagogiki UMK w Toruniu.
Od 1969 do 1970 była referentką w Wydziale Zdrowia Powiatowej Rady Narodowej. Następnie pracowała jako analityk medyczny m.in. w Wojewódzkim Szpitalu Zakaźnym i Szpitalu Wojskowym. Od 1986 do 1988 była asystentką w Przemysłowym Specjalistycznym Zespole Opieki Zdrowotnej. Od 1988 pracowała jako nauczycielka. W latach 1990–1994 pełniła funkcje dyrektorskie w Medycznym Studium Zawodowym w Toruniu. Od pierwszej połowy lat 90. pozostaje związana z Radiem Maryja, gdzie zaczynała pracę jako lektorka, później była członkinią Krajowego Sekretariatu SOS dla Radia Maryja. Zaangażowała się w działalność polityczną związaną z kręgiem skupionym wokół o. Tadeusza Rydzyka.
Jest damą Zakonu Rycerzy Grobu Bożego w Jerozolimie i członkinią Funduszu Ochrony Życia Diecezji Toruńskiej. W latach 1995–1998 kierowała Stowarzyszeniem Rodzin Katolickich w diecezji toruńskiej. Uzyskała uprawnienia instruktorki naturalnego planowania rodziny według metody Josefa Rötzera. W 2006 z rekomendacji klubu parlamentarnego Prawa i Sprawiedliwości zasiadła w Radzie Programowej TVP, delegowana do tego gremium również na inne kadencje.
Działalność polityczna.
W latach 1997–2001 sprawowała mandat posłanki III kadencji z ramienia Akcji Wyborczej Solidarność. Odeszła z klubu razem z m.in. Janem Łopuszańskim i wraz z nim współtworzyła Porozumienie Polskie. Pod koniec kadencji pozostawała niezrzeszona. W lutym 1999 razem z innymi posłami PP zagłosowała przeciwko ratyfikacji traktatu północnoatlantyckiego. Była następnie posłanką IV i V kadencji z listy Ligi Polskich Rodzin (otrzymywała kolejno 18 457 i 13 761 głosów). W 2004 z jej ramienia kandydowała bezskutecznie do Parlamentu Europejskiego (otrzymała 36 609 głosów). We wrześniu 2006 weszła w skład klubu parlamentarnego Ruch Ludowo-Narodowy, a w grudniu tego samego roku wstąpiła do koła poselskiego Ruch Ludowo-Chrześcijański. W lutym 2007 uczestniczyła w powołaniu partii Ruch Ludowo-Narodowy. W V kadencji kierowała Komisją Rodziny i Praw Kobiet, zasiadała też w Komisji Kultury i Środków Przekazu. Od 2006 do 2007 była delegatką do Zgromadzenia Parlamentarnego Rady Europy. Była autorką pomysłu o dodatkowym opodatkowaniu obywateli nieposiadających dzieci, a także pensji dla matek, które zrezygnowały z pracy na rzecz wychowania dzieci, a także zwolnienia z podatków rodzin wielodzietnych. W kwietniu 2006 zaproponowała stworzenie definicji pornografii, co miałoby pozwolić na jej zakazanie.
W wyborach parlamentarnych w 2007 po raz czwarty uzyskała mandat poselski. Kandydując z listy PiS (z rekomendacji RLN) w okręgu toruńskim, otrzymała 15 180 głosów. W 2009 bez powodzenia kandydowała z listy Libertas do Parlamentu Europejskiego (otrzymała 3052 głosy). W styczniu 2011 została ponownie delegatką do ZPRE. W następnym miesiącu wstąpiła do PiS.
W wyborach parlamentarnych w tym samym roku została ponownie wybrana z listy tej partii do Sejmu, otrzymując 6990 głosów. W 2015 ponownie z powodzeniem ubiegała się o poselską reelekcję (dostała 16 269 głosów). W 2019 nie została ponownie wybrana.
Życie prywatne.
Córka Stanisława i Ewy. Jest mężatką, ma dwoje dzieci.

</doc>
<doc id="303620" url="https://pl.wikipedia.org/wiki?curid=303620" title="Güstrow">
Güstrow

Güstrow [], Barlachstadt "(pol. Miasto Barlacha)" – miasto w Niemczech w landzie Meklemburgia-Pomorze Przednie, w powiecie Landkreis Rostock, siedziba związku gmin Amt Güstrow-Land. Do 3 września 2011 siedziba powiatu Güstrow. Güstrow jest siódmym pod względem wielkości miastem landu z ok. 31 tys. mieszkańców. Leży około 45 km na południe od Rostocku nad rzeką Nebel (dopływ Warnow). W pobliżu miasta leżą jeziora Insel, Sumpf, Parumer stanowiące północną część Pojezierza Meklemburskiego.
Toponimia.
Nazwa miasta ma pochodzenie słowiańskie. Pierwotnie pisana była w formie "Gustrowe" (1226) i "Guzstrow" (1305), w formie "Güstrow" poświadczona jest od XVI wieku. Jej pierwotna połabska forma ma postać "Guščerov" i wywodzi się od słowa "guščer" „jaszczurka”. Stanisław Kozierowski rekonstruował ją w formie "Ostrów", ponadto spotyka się formę "Guszczerowo".
Historia.
W 1226 roku Henryk Borwin II, wnuk Henryka Lwa, ufundował w tym miejscu kolegiatę. Tereny te, gdzie istniała słowiańska osada Ostrów, od ok. 1230 należały aż do reformacji do diecezji kamieńskiej. W 1228 roku miejscowość otrzymała prawa miejskie. Wkrótce rozpoczęto w tym miejscu budowę zamku.
W latach 1503, 1508 i 1512 miasto ucierpiało od pożarów, a w 1556 roku pożar zniszczył także zamek. Oficjalnie w 1533 miasto przyjęło luteranizm, kapituła kolegiacka 1547.
W latach 1556–1695 Güstrow był siedzibą książąt Meklemburgii, którzy w 1558 roku rozpoczęli odbudowę zamku po pożarze. W 1621 roku po podziale Meklemburgii miasto stało się stolicą niewielkiego księstwa Mecklenburg-Güstrow. Jednym z książąt był Albrecht von Wallenstein, który mieszkał na zamku w czasie wojny trzydziestoletniej, w latach 1628–1629.
W 1721 roku w mieście toczyły się negocjacje dotyczące zawieszenia broni w III wojnie północnej.
W latach 1910–1938 w Güstrow mieszkał rzeźbiarz niemiecki Ernst Barlach.
Gospodarka.
W mieście znajduje się cukrownia należąca do koncernu "Nordzucker AG" (drugiego co do wielkości producenta cukru w Europie). Ponadto w mieście rozwinął się przemysł spożywczy, drzewny, odzieżowy, maszynowy oraz metalowy.
Transport.
W pobliżu przebiega autostrada A19. Miasto posiada połączenie S-Bahn z Rostockiem. Przez Güstrow przebiega także linia kolejowa Szczecin – Hagenow, ze stacją Güstrow, której fragment do miejscowości Bützow został wybudowany już w 1850 roku.
Współpraca.
Miejscowości partnerskie:

</doc>
<doc id="303622" url="https://pl.wikipedia.org/wiki?curid=303622" title="Tunel Branisko">
Tunel Branisko

Tunel "Branisko" – tunel drogowy w ciągu autostrady D1 we wschodniej Słowacji.
Tunel "Branisko" stanowi część 14-kilometrowego odcinka autostrady Beharovce – Fričovce między Lewoczą a Preszowem, 50 km na wschód od Popradu. Stanowi skrót dla dawnego przejazdu drogą I/18 przez przełęcz Branisko (751 m n.p.m.) między szczytami Rudník (1025 m n.p.m.), Patria (1170 m n.p.m.) i Zvolanská (1064 m n.p.m.) w paśmie górskim Branisko. Jest to, jak dotychczas, najdłuższy słowacki tunel drogowy (drążony obecnie tunel Višňové ma mieć długość 7480 m). Planowany koszt budowy wynosi około 60 mln dolarów USA (wartości z 1996). Budowę prowadzi oddział spółki akcyjnej "Skanska DS" w Uherskim Hradišťu.
Tunel wykonano tzw. nową austriacką metodą drążenia tuneli (NATM), polegającą na kombinowanym użyciu wierteł i środków wybuchowych na całej powierzchni przekroju tunelu. Prace rozpoczęto od razu z obu stron - po połączeniu obu drążonych części okazało się, że rozbieżność ich osi wyniosła zaledwie 13 mm. Drążenie tunelu rozpoczęto w 1996, 29 czerwca 2003 oddano do eksploatacji północny z dwóch planowanych równoległych tuneli; południowy jest w budowie. Tunel ma betonową jezdnię, nowoczesną wentylację zapewniającą odprowadzenie dymu w razie pożaru, 13 szybów ewakuacyjnych rozmieszczonych co 360 m, 6 zatok postojowych, sygnalizację świetlną, telefony alarmowe i hydranty. Spełnia wszystkie wymagania bezpieczeństwa stawiane współcześnie tunelom. Zadbano nawet o zasięg telefonów komórkowych i o odbiór radia.
Długość północnej nitki tunelu - 4822 m, południowej (planowana) – 5008 m. Prześwit - 4,5 m, powierzchnia przekroju tunelu - 68 m².
Szerokość dwupasmowej jezdni wynosi 7,5 m (plus dwa metrowej szerokości chodniki po każdej stronie jezdni). Obowiązuje ograniczenie prędkości do 80 km/h. Przejazd samym tunelem nie jest odrębnie płatny, ale płatny jest przejazd autostradą.

</doc>
<doc id="303630" url="https://pl.wikipedia.org/wiki?curid=303630" title="Zjawisko krasowe">
Zjawisko krasowe



</doc>
<doc id="303634" url="https://pl.wikipedia.org/wiki?curid=303634" title="Metuchen (New Jersey)">
Metuchen (New Jersey)

Metuchen (wym.: /mɨˈtʌtʃɨn/) – miejscowość w hrabstwie Middlesex w stanie New Jersey w USA. To enklawa otoczona całkowicie miastem Edison. Jako dzielnica Edison ma jednak oddzielne władze polityczne. Według danych z 2010 roku Metuchen zamieszkiwało ponad 13,5 tys. osób.

</doc>
<doc id="303637" url="https://pl.wikipedia.org/wiki?curid=303637" title="Mount Clemens (Michigan)">
Mount Clemens (Michigan)

Mount Clemens – miasto, administracyjne centrum hrabstwa Macomb w stanie Michigan w Stanach Zjednoczonych. Populacja ok. 17 tys.

</doc>
<doc id="303659" url="https://pl.wikipedia.org/wiki?curid=303659" title="Skład Apostolski">
Skład Apostolski



</doc>
<doc id="303664" url="https://pl.wikipedia.org/wiki?curid=303664" title="Prędkość liniowa">
Prędkość liniowa



</doc>
<doc id="303666" url="https://pl.wikipedia.org/wiki?curid=303666" title="Wskaźnik DALY">
Wskaźnik DALY

Wskaźnik DALY (z „lata życia skorygowane niesprawnością”) – wskaźnik stosowany do określenia stanu zdrowia danego społeczeństwa. Wyraża łącznie lata życia utracone wskutek przedwczesnej śmierci bądź uszczerbku na zdrowiu w wyniku urazu lub choroby.
Twórcami koncepcji wskaźnika DALY byli: Christopher Murray z Uniwersytetu Harvarda oraz Alan Lopez z WHO.
Wskaźnik DALY służy do pomiaru obciążenia chorobami w badanej populacji. Przydaje się przy identyfikacji głównych przyczyn obciążenia chorobami oraz przy rozdzielaniu środków na zwalczanie tych przyczyn. Dodatkowo pozwala na ocenę skuteczności podejmowanych działań w procesie monitorowania zmian w obciążeniu chorobami lub poprzez ocenę DALY zyskanych przez zastosowanie danej interwencji.
Jeden DALY oznacza utratę jednego roku w zdrowiu. Przyczyną tej utraty może być przedwczesna umieralność lub inwalidztwo.
Wskaźnik DALY pozwala dokładnie śledzić i rejestrować skutki chorób (upośledzenie, inwalidztwo) bądź okaleczeń wskutek urazów. Analizy z użyciem DALY ujawniają również informacje o niezdrowych nawykach (palenie tytoniu, brak ruchu itd.) i to, jakim są one obciążeniem dla społeczeństwa.
Wskaźnik wykorzystywany jest przez Światową Organizację Zdrowia (WHO) i inne instytucje zajmujące się zdrowiem publicznym do określenia wpływu stanu zdrowia obywateli na sytuację społeczną i gospodarczą społeczeństwa.
Można go analizować według różnych kryteriów: choroby, regionu, wieku, płci itd.
DALY obliczane są jako suma YLL (utraconych potencjalnych lat życia) oraz YLD (lat utraconych przez niepełnosprawność):
Lata utracone przez niepełnosprawność (YLD) obliczane jest jako liczba lat przeżytych w niepełnosprawności przemnożona razy wagę niepełnosprawności. Najczęściej wykorzystywane są wagi ustalane w badaniu Global burden of disease (Globalne obciążenie chorobami).

</doc>
<doc id="303668" url="https://pl.wikipedia.org/wiki?curid=303668" title="Fasori Evangélikus Gimnázium">
Fasori Evangélikus Gimnázium



</doc>
<doc id="303669" url="https://pl.wikipedia.org/wiki?curid=303669" title="Zespoły Inicjatywy Obywatelskiej">
Zespoły Inicjatywy Obywatelskiej

Zespoły Inicjatywy Obywatelskiej (ZINO, ZIO, ZInO) – jedna z form działania Ruchu Obrony Praw Człowieka i Obywatela.
ZInO zostały utworzone przez działaczy Ruchu Obrony Praw Człowieka i Obywatela związanych z Leszkiem Moczulskim i Karolem Głogowskim po rozłamie, który został zapoczątkowany 10 czerwca 1978 na III Spotkaniu Ogólnopolskim uczestników ROPCiO w Zalesiu Górnym. Uczestnicy ZInO krytycznie oceniali dotychczasowe działania ROPCiO: brak ogólnej koncepcji działania i niepodejmowanie prac zmierzających do przedstawienia pozytywnego programu. Zespoły Inicjatywy Obywatelskiej miały nie tylko inicjować działania w sprawach bieżących, ale także opracowywać program działania ROPCiO.
Na 9–10 grudnia 1978 zwolennicy Andrzeja Czumy zwołali w Warszawie IV Spotkanie Ogólnopolskie uczestników ROPCiO. Na 10 grudnia 1978 grupa ZInO zaplanowała – również w Warszawie – V Spotkanie. 9 grudnia 1978 grupa zwolenników Moczulskiego wystosowała apel o pojednanie skierowany do zwolenników Czumy, proponując rezygnację z dwóch odrębnych spotkań i wspólne nadzwyczajne spotkanie. Zwolennicy Czumy jednogłośnie odrzucili ten pomysł. Dwa oddzielne spotkania uczestników ROPCiO w grudniu 1978 w Warszawie przypieczętowały rozłam w Ruchu.
W 1979 ze środowiska ZInO wyłoniły się trzy grupy: Konfederacja Polski Niepodległej (Leszka Moczulskiego), Ruch Młodej Polski oraz ponownie samodzielnie działający Ruch Wolnych Demokratów (Karola Głogowskiego). KPN oraz RMP okazały się najtrwalszym dziedzictwem całego ROPCiO.
Formalne rozwiązanie ZInO nastąpiło w grudniu 1979 w Krakowie w czasie ogólnopolskiego spotkania ROPCiO, w którym uczestniczyli przedstawiciele KPN, RMP, RWD oraz Komitetu Porozumienia na rzecz Samostanowienia Narodu.

</doc>
<doc id="303670" url="https://pl.wikipedia.org/wiki?curid=303670" title="Budapesti Evangélikus Gimnázium">
Budapesti Evangélikus Gimnázium



</doc>
<doc id="303671" url="https://pl.wikipedia.org/wiki?curid=303671" title="Gustrow">
Gustrow



</doc>
<doc id="303676" url="https://pl.wikipedia.org/wiki?curid=303676" title="Karabin maszynowy M240">
Karabin maszynowy M240

M240 – rodzina uniwersalnych karabinów maszynowych kalibru 7,62 mm, będących amerykańską odmianą belgijskiego karabinu FN MAG. Broń służy w Siłach Zbrojnych Stanów Zjednoczonych, gdzie w latach 80. XX wieku zastąpiła karabiny maszynowe M60.
Karabin maszynowy M240 jest powszechnie wykorzystywany zarówno w oddziałach piechoty, jak i montowany na wszelkiego rodzaju pojazdach wojskowych.

</doc>
<doc id="303677" url="https://pl.wikipedia.org/wiki?curid=303677" title="Moc (Gwiezdne Wojny)">
Moc (Gwiezdne Wojny)



</doc>
<doc id="303681" url="https://pl.wikipedia.org/wiki?curid=303681" title="Diabetolog">
Diabetolog



</doc>
<doc id="303683" url="https://pl.wikipedia.org/wiki?curid=303683" title="Karabin SIG-Sauer SSG 3000">
Karabin SIG-Sauer SSG 3000

Scharfschützen Gewehr 3000 (SSG 3000) – szwajcarski karabin wyborowy produkowany przez szwajcarską firmę Schweizerische Industrie Gesellschaft (SIG) we współpracy z niemiecką filią tej firmy zakładami JP Sauer und Sohn GmbH. Głęboka modernizacja karabinu SSG 2000 produkowana od połowy lat 90. XX wieku.
Podstawowe zmiany w stosunku do SSG 2000 to zastąpienie części drewnianych wykonanymi z tworzywa sztucznego, wprowadzenie dwójnogu, modernizacja zamka i powiększenie magazynka.
SSG 3000 jest bronią powtarzalną, z zamkiem czterotaktowym. Zasilanie ze stałego magazynka pięcionabojowego. Lufa zakończona urządzeniem wylotowym spełniającym funkcje tłumika płomieni, hamulca wylotowego, i osłabiacza podrzutu. Nad lufą można zamocować taśmę mirażową. Łoże i kolba z tworzywa sztucznego, kolba posiada regulowaną długość. Na kolbie umieszczono bakę (poduszkę podpoliczkową) o regulowanej wysokości. Pod przednią częścią łoża można zamocować dwójnóg. SSG 3000 nie posiada mechanicznych przyrządów celowniczych. Standardowo wyposażany jest w celownik optyczny Hensoldt 1,5-6x42.

</doc>
<doc id="303685" url="https://pl.wikipedia.org/wiki?curid=303685" title="Las katyński">
Las katyński



</doc>
<doc id="303686" url="https://pl.wikipedia.org/wiki?curid=303686" title="Gronowo">
Gronowo



</doc>
<doc id="303687" url="https://pl.wikipedia.org/wiki?curid=303687" title="Stylofon">
Stylofon

Stylofon to instrument muzyczny wynaleziony w roku 1967 przez Briana Jarvisa.
Brzmienie Stylofonu pojawiło się w kilku utworach muzycznych, jednym z najbardziej znanych utworów jest "Space Oddity" z roku 1969 a także "Slip Away" z roku 2002 - Davida Bowiego.

</doc>
<doc id="303689" url="https://pl.wikipedia.org/wiki?curid=303689" title="Thomas de Maizière">
Thomas de Maizière

Karl Ernst Thomas de Maizière (ur. 21 stycznia 1954 w Bonn) – niemiecki polityk i prawnik, działacz Unii Chrześcijańsko-Demokratycznej (CDU), poseł do Bundestagu, w rządach Angeli Merkel szef Urzędu Kanclerza Federalnego i minister do zadań specjalnych (2005–2009), federalny minister obrony (2011–2013) oraz minister spraw wewnętrznych (2009–2011, 2013–2018).
Życiorys.
Potomek hugenockiej rodziny, jest synem Ulricha (generalnego inspektora Bundeswehry) i stryjecznym bratem Lothara (ostatniego premiera NRD). Do CDU wstąpił w 1971 jeszcze jako uczeń.
Studiował prawo i historię na Westfalskim Uniwersytecie Wilhelma w Münsterze oraz na Uniwersytecie Albrechta i Ludwika we Fryburgu (1974–1979). Do 1982 zdał państwowe egzaminy prawnicze I oraz II stopnia. W 1986 doktoryzował się w zakresie prawa na podstawie pracy pt. "Die Praxis der informellen Verfahren beim Bundeskartellamt – Darstellung und rechtliche Würdigung eines verborgenen Vorgehens". Od 1983 pracował w urzędzie nadburmistrza Berlina Zachodniego w czasie pełnienia tej funkcji przez Richarda von Weizsäckera i Eberharda Diepgena, później kierował jednym z departamentów Kancelarii Senatu Berlina i był rzecznikiem prasowym frakcji CDU.
W 1990 został powołany na stanowisko sekretarza stanu w ministerstwie kultury rządu krajowego Meklemburgii-Pomorza Przedniego. Od 1994 do 1998 był szefem kancelarii premiera tego rządu Berndta Seite. W 1999, po porażce CDU w wyborach krajowych w Meklemburgii-Pomorzu Przednim, przeszedł do pracy w rządzie Saksonii. Był kolejno szefem kancelarii premiera Kurta Biedenkopfa (1999–2001), ministrem finansów (2001–2002), ministrem sprawiedliwości (2002–2004) oraz ministrem spraw wewnętrznych (2004–2005). Od 2004 do 2005 zasiadał jednocześnie w landtagu Saksonii.
W powołanym w listopadzie 2005 pierwszym rządzie Angeli Merkel, tworzonym przez tzw. wielką koalicję (CDU/CSU i SPD), objął stanowisko ministra do zadań specjalnych i szefa Urzędu Kanclerza Federalnego. W 2009 po raz pierwszy uzyskał mandat posła do Bundestagu, z powodzeniem ubiegał się o reelekcję w wyborach w 2013 oraz 2017.
W zaprzysiężonym w październiku 2009 rządzie koalicyjnym CDU-FDP dotychczasowej kanclerz przeszedł na urząd ministra spraw wewnętrznych. W marcu 2011 został mianowany przez prezydenta Christiana Wulffa ministrem obrony, zastąpił zdymisjonowanego Karla-Theodora zu Guttenberga. W grudniu 2013, po odnowieniu w kolejnej kadencji wielkiej koalicji i powołaniu trzeciego gabinetu Angeli Merkel, ponownie objął funkcję ministra spraw wewnętrznych. Pełnił ją do końca funkcjonowania tego rządu, tj. do marca 2018.
Życie prywatne.
Żonaty, ma troje dzieci.

</doc>
<doc id="303691" url="https://pl.wikipedia.org/wiki?curid=303691" title="Centrum Wyszkolenia Sanitarnego">
Centrum Wyszkolenia Sanitarnego

Centrum Wyszkolenia Sanitarnego (CWSan.) – ośrodek szkolenia służby zdrowia Wojska Polskiego II RP.
Ośrodek działał w latach 1922–1939 w Warszawie w Zamku Ujazdowskim (Szpital Ujazdowski).
Geneza Centrum.
W 1920 roku powstał pierwszy w kraju ośrodek kształcący lekarzy wojskowych pod nazwą Szkoły Aplikacyjnej Korpusu Oficerów Sanitarnych, która była podporządkowana Wojskowemu Instytutowi Sanitarnemu. Ukończyło ją ok. 500 absolwentów. Na swoich kursach przeszkoliła większość ówcześnie służących w wojsku polskim lekarzy wojskowych. Jej pierwszym dowódcą był płk Sokołowski, następnie zastąpił go oficer Departamentu Sanitarnego MSWojsk., pułkownik doktor medycyny (od 1 stycznia 1928 roku – generał brygady) Stefan Hubicki.
Widząc nieskuteczność przyjętego modelu kształcenia podjęto dalsze rozważania nad systemem kształcenia kadry zawodowych lekarzy dla WP. Ostatecznie przyjęto system stypendialny. Zakładał on, że studenci medycyny uczęszczający na uczelnię cywilną równolegle będą odbierali szkolenie wojskowe na poziomie programu szkoły oficerskiej. Realizowane byłoby ono poprzez specjalnie utworzoną w tym celu szkołę. W zamian za deklarację przyszłej służby w wojsku Ministerstwo Spraw Wojskowych miało pokrywać koszty utrzymania i studiów przyszłego lekarza. Za każdy miesiąc pobytu w szkole uczeń zobowiązany był do odsłużenia 2 miesięcy w wojsku. Od 1930 roku zwiększono zobowiązanie do 3 miesięcy. W razie rezygnacji ze służby wojskowej absolwent miał pokryć koszt poniesiony na jego naukę.
W rezultacie 1 listopada 1922 roku rozkazem Ministra Spraw Wojskowych została utworzona w Warszawie Wojskowa Szkoła Sanitarna, która rozpoczęła kształcenie oficerów służby zdrowia. Data oficjalnego utworzenia szkoły – 1 października została ogłoszona świętem szkoły. Została ona usytuowana w pomieszczeniach Zamku Ujazdowskiego. Jej słuchacze otrzymywali wykształcenie medyczne na Wydziale Lekarskim Uniwersytetu Warszawskiego lub w Państwowym Instytucie Dentystycznym oraz wykształcenie wojskowo-medyczne w ramach szkoły podchorążych. Pierwszym komendantem szkoły został płk S. Hubicki.
14 listopada 1924 roku szkołę zespolono z Wojskowym Instytutem Sanitarnym i Szpitalem Ujazdowskim, tworząc z nich Oficerską Szkołę Sanitarną. Stopniowo część zajęć akademickich zaczęto prowadzić w ramach nowej jednostki.
Następna istotna zmiana nastąpiła 15 października 1926 roku, kiedy otwarto podwoje szkoły dla podchorążych rezerwy. Była to jednak zmiana jedynie formalna, ponieważ w tym roku nie przyjęto do szkoły nowych uczniów. Faktyczny nabór podchorążych rezerwy rozpoczął się w 1927 roku. Podchorążowie rezerwy szkoleni byli jedynie na lekarzy i dentystów, ze względu na brak zapotrzebowania na aptekarzy rezerwistów.
W dniu 1 kwietnia 1928 roku dokonano zmiany nazwy Szkoły na Szkołę Podchorążych Sanitarnych poprzez jej połączenie z Wojskowym Instytutem Sanitarnym. Nowa nazwa nawiązywała do tradycji sprzed powstania listopadowego i nie oznaczała jednocześnie zmian struktury organizacyjnej i zadań szkoły. Ponadto Szpital Okręgowy w Warszawie został przeorganizowany w szpital szkolny.
Działalność Centrum.
Z początkiem lat 30. nastąpiły dalsze zmiany w polskim szkolnictwie wojskowym. Powstawały centra wyszkoleniowe poszczególnych rodzajów wojsk i służb. W rezultacie 1 kwietnia 1930 roku powołano do życia Centrum Wyszkolenia Sanitarnego, w składzie którego funkcjonowały: Komenda Szkoły, Szkoła Podchorążych Sanitarnych oraz szpital szkolny. Sama szkoła składała się z dwóch batalionów: batalionu podchorążych zawodowych (3 kompanie) i rezerwy (2 kompanie). Komendantem Centrum został w czerwcu 1930 roku gen. bryg. dr Jan Kołłątaj-Srzednicki. Funkcję tę pełnił do 1 września 1939 roku. Od 30 września 1928 roku komendantem Szkoły Podchorążych Sanitarnych był płk dr Ksawery Maszadro. Związane było to z przejściem płk. S. Hubickiego w stan nieczynny. Natomiast z chwilą wybuchu wojny z Niemcami płk K. Maszadro objął dowództwo Centrum Wyszkolenia Sanitarnego. Dowódcą Szkoły Podchorążych Sanitarnych został mjr Józef Piechura.
W CWSan. rozbudowano szkolenie i specjalizację podyplomową, a także rozszerzono zakres nauczania przedmiotów medycznych. Podchorążowie odbywali równolegle studia cywilne (lekarskie lub farmaceutyczne) na Uniwersytecie Warszawskim, a Szkoła zapewniała im niezbędne podręczniki i pomoce naukowe. Absolwent szkoły Edward Rużyłło wspominał, że szczególnie bliski kontakt z podchorążymi mieli profesorowie uniwersytetu: Franciszek Czubalski, Adam Czyżewicz, Wiktor Grzywo-Dąbrowski, Józef Hornowski, Edward Loth, Witold Orłowski, Mieczysław Michałowicz, Ludwik Paszkiewicz i Franciszek Venulet.
Po ukończeniu studiów wojskowych i cywilnych absolwenci byli zobowiązani do odpracowania trzech lat w wojsku na wyznaczonym stanowisku, za każdy rok pobytu w szkole. Kandydat do szkoły musiał legitymować się maturą, umożliwiającą mu podjęcie nauki na Wydziale Medycznym Uniwersytetu Warszawskiego oraz nienagannym zdrowiem. Nie mógł być także starszy niż 24 lata. Od 1930 roku maksymalny wiek ograniczono do 22 lat. Do Szkoły przyjmowano kandydatów na lekarzy, dentystów (od 1923 roku) i aptekarzy (od 1924 roku). Od czasu przyjęcia do Szkoły uczeń stawał się szeregowym ochotnikiem Wojska Polskiego. Jego prawa i obowiązki wynikające z tego tytułu były takie same jak dla pozostałych szeregowych. Ukończenie szkoły dawało mu tytuł podporucznika Korpusu Sanitarnego. Założeniem Szkoły było prowadzenie równolegle do zajęć uniwersyteckich programu wyszkolenia wojskowego. Przez pierwsze trzy lata obejmował on wyszkolenie na poziomie szkoły podchorążych. Kolejne dwa lata poświęcone było szkole oficerskiej. Cały cykl szkolenia podporządkowany był jednakże nauce na uniwersytecie tak, aby wyszkolenie wojskowe nie powodowało zaniedbania w wyszkoleniu fachowym. Z trzymiesięcznego okresu wakacyjnego, jaki obowiązywał na Uniwersytecie Warszawskim, dwa poświęcone były na wyszkolenie wojskowe. W jego ramach uczniowie byli m.in. oddelegowani do służby liniowej w pułkach kawalerii i artylerii. Podczas praktyki w pułkach zaznajamiali się ze służbą w wyżej wspomnianych rodzajach broni, a także uczyli jazdy konnej. Ponadto na dwa miesiące przed rozpoczęciem pierwszego roku akademickiego zobowiązani byli stawić się w Szkole w celu odbycia kursu rekruckiego wyszkolenia piechoty. W ramach dodatkowych zajęć medycznych, związanych z militarnym profilem szkoły, uczniowie kończyli specjalistyczne kursy, m.in. dotyczyły one problemu leczenia pacjentów z objawami działania broni gazowej i chemicznej.
17 listopada 1935 roku gen. Felicjan Sławoj Składkowski wręczył komendantowi Szkoły Podchorążych Sanitarnych sztandar ufundowany przez Wydział Lekarski Uniwersytetu Warszawskiego.
W niedzielę 17 października 1937 roku, w Centrum Wyszkolenia Sanitarnego, II wiceminister spraw wojskowych, generał brygady inżynier Aleksander Litwinowicz, w imieniu Prezydenta RP, promował na pierwszy stopień oficerski podchorążych Szkoły Podchorążych Sanitarnych. Prymusem promocji został podporucznik Zygmunt Chojecki.
Łącznie w latach 1927-1939 dyplomy lekarzy, stomatologów i farmaceutów uzyskało 473 oficerów. W 1939 roku 466 absolwentów pozostawało w wojskowej służbie czynnej.
Wraz z rozpoczęciem się działań wojennych we wrześniu 1939 roku przerwana została nauka w Szkole Podchorążych Sanitarnych. Osiemdziesięciu siedmiu uczniów szkoły otrzymało nominację na stopień podporucznika. Byli to uczniowie „promocji” od 13 do 15. Osiemnasta „promocja”, choć przyjęta do Szkoły, nie rozpoczęła nauki.
Szpital Szkolny CSW we wrześniu 1939 przekształcono w szpital wojenny nr 104 i otrzymał rozkaz ewakuacji na wschód w celu utworzenia centrum sanitarnego. 17 września kierownictwo szpitala trafiło do niewoli radzieckiej w Trembowli, a potem do obozów w Starobielsku i Katyniu. W Katyniu zginęli m.in. komendant szpitala doc. płk. Michał Rosnowski, jego zastępca i grupa lekarzy.
Absolwentom Szkoły Podchorążych Sanitarnych przysługiwało prawo noszenia odznaki absolwenckiej. Trzyczęściowa odznaka swoim wyglądem przypominała krzyż maltański. Ramiona emaliowane były na kolor czerwono-pomarańczowy z granatową obwódką. W centrum umieszczona była tarcza o srebrnym rancie i emaliowanym, czerwonym tle. Na tle umieszczony był srebrny wizerunek orła w koronie. Rewers profilowanej odznaki był gładki.
CWSan. na obczyźnie i w okupowanej Polsce.
W czasie wojny w Szpitalu Ujazdowskim działało 10 oddziałów szpitalnych, a od 1941 Zakład Przeszkolenia Inwalidów. W 1942 szpital zajęli Niemcy i leczyli tu chorych z frontu wschodniego, także chorych jeńców sowieckich. 6 sierpnia 1944 szpital został ewakuowany na Mokotów, a w listopadzie do Krakowa i ostatecznie rozwiązany w marcu 1945.
Po klęsce w wojnie obronnej 1939 r., w związku z dużymi brakami lekarzy wojskowych, na Zachodzie Europy powstały polskie ośrodki kształcące kadry medyczne dla Polskich Sił Zbrojnych. Należały do nich: Centrum Wyszkolenia Sanitarnego działające w Coëtquidan i w Combourg we Francji (listopad 1939–czerwiec 1940), Obóz Uniwersytecki dla żołnierzy polskich z 2 Dywizji Strzelców Pieszych w Winterthur w Szwajcarii, którzy studiowali na Wydziale Medycznym Uniwersytetu w Zurychu (1940–1946) oraz Polski Wydział Lekarski na Uniwersytecie w Edynburgu w Szkocji (1941–1949).
Komendantem Centrum Wyszkolenia Sanitarnego we Francji był płk dr med Ksawery Maszadro, przedwojenny komendant Szkoły Podchorążych Sanitarnych. W Centrum tym prowadzono krótkotrwałe kursy dla kadry medycznej Armii Polskiej we Francji. Natomiast w uczelniach w Winterthur, Zurychu i Edynburgu prowadzono pełne wyższe studia medyczne dla polskich lekarzy wojskowych. Ogółem dyplomy lekarskie w Szwajcarii i Szkocji zdobyło ponad 300 lekarzy wojskowych, a 35 obroniło prace doktorskie.
Część dawnej kadry CWSan. w Szpitalu Ujazdowskim, wzmocniona przybyłymi do Warszawy wykładowcami medycyny z uniwersytetów lwowskiego i poznańskiego, rozpoczęła konspiracyjne szkolenie służb medycznych dla potrzeb Armii Krajowej. Głównym ośrodkiem tajnych studiów stał się podczas okupacji Szpital Ujazdowski, którego komendantem był płk dr med Leon Strehl, równocześnie szef służby zdrowia Komendy Głównej AK. Podczas kompletów istniał zwyczaj tytułowania wykładowców ich stopniem wojskowym. Studia te włączono do programu tajnego Wydziału Lekarskiego Uniwersytetu Warszawskiego oraz jawnie działającej Prywatnej Szkoły Zawodowej dla Pomocniczego Personelu Sanitarnego (tzw. "Szkoła dr. Jana Zaorskiego").
Tradycje wojskowych szkół medycznych po II wojnie światowej.
Duża część wojskowej kadry medycznej przedwojennej Szkoły Podchorążych Sanitarnych oraz lekarzy wyszkolonych w Szkocji i Szwajcarii pozostała po wojnie na Zachodzie. Stanowili oni silnie związany ze sobą zespół ludzi, aktywnie uczestniczący w życiu społecznym i kulturalnym emigracji polskiej. Utworzyli oni Klub Szkoły Podchorążych Sanitarnych, którego prezesem był do chwili śmierci w 1959 roku płk dr med. Ksawery Maszadro. Klub ten utrzymywał kontakty z kolegami w Polsce i rozproszonymi zagranicą, kultywując tradycje Szkoły oraz chronił ocalałe dokumenty i pamiątki tych uczelni.
W powojennej Polsce zrealizowano pochodzący z II RP plan utworzenia szkolnictwa wojskowo-medycznego w Łodzi. 1 lipca 1958 roku została powołana Wojskowa Akademia Medyczna. W dniach 25–26 czerwca 1992 roku na jej terenie odbyła się uroczystość przekazania do Wojskowej Akademii Medycznej tradycji polskich wojskowych uczelni medycznych oraz odsłonięcia okolicznościowego pomnika. Akt ten przekazał mjr dr A. Domar-Domaradzki na ręce ówczesnego rektora WAM, gen. bryg. prof. Henryka Chmielewskiego przy współudziale kilkudziesięciu przybyłych z kraju i całego świata absolwentów przedwojennych wojskowych służb medycznych a także Ministra Obrony Narodowej, duchowieństwa z kard. Fiorenzo Angelinim ze Stolicy Apostolskiej na czele, władz miasta Łodzi, przedstawicieli świata naukowego oraz całej społeczności akademickiej WAM. Po połączeniu Wojskowej Akademii Medycznej i Akademii Medycznej w Łodzi w 2002 roku, całość tradycji wojskowych szkół medycznych przejął prawnie Uniwersytet Medyczny w Łodzi, w składzie którego działa Wydział Wojskowo-Lekarski. Przekazane pamiątki po CWSan obecnie znajdują się w Muzeum Polskiej Wojskowej Służby Zdrowia.
1 stycznia 2011 roku w Łodzi zostało utworzone Wojskowe Centrum Kształcenia Medycznego.
25 lipca 2011 roku sekretarz stanu do spraw społecznych i profesjonalizacji Czesław Piątas, działając z upoważnienia Ministra Obrony Narodowej, przekazał Wojskowemu Centrum Kształcenia Medycznego dziedzictwo tradycji:
oraz nadał mu imię gen. bryg. dr. med. Stefana Hubickiego i ustanowił dzień 6 września dorocznym świętem Wojskowego Centrum Kształcenia Medycznego.
Kadra centrum i absolwenci Szkoły Podchorążych Sanitarnych.
Obsada personalna w marcu 1939.
Obsada personalna w marcu 1939:
Absolwenci Szkoły Podchorążych Sanitarnych.
IX promocja 1930–1936
XI promocja 1932–1938
13 września 1939 Naczelny Wódz mianował podporucznikami ze starszeństwem z 1 sierpnia podchorążych promocji 1939, a ze starszeństwem z 1 września 1939 podchorążych promocji 1940 i 1941.
XII promocja 1933–1939
XIII promocja 1934–1940
XV promocja 1936–1942
XVI promocja 1937–1943

</doc>
<doc id="303693" url="https://pl.wikipedia.org/wiki?curid=303693" title="Stuart Roosa">
Stuart Roosa

Stuart Allen Roosa (ur. 16 sierpnia 1933 w Durango, zm. 12 grudnia 1994 w Waszyngtonie) – amerykański astronauta, pułkownik United States Air Force.
Wykształcenie oraz służba wojskowa.
Szkołę średnią ("Claremore High School") ukończył w Claremore w stanie Oklahoma. Naukę kontynuował w stanowych uniwersytetach w Oklahomie ("Oklahoma State University") i Arizonie ("University of Arizona"). Licencjat z inżynierii lotniczej zdobył na stanowym Uniwersytecie Kolorado ("University of Colorado").
Na początku lat 50. XX wieku służył w pożarniczym zespole spadochronowym Straży Leśnej.
Jako pilot wylatał ponad 5500 godzin, z czego 5000 na samolotach z napędem odrzutowym.
Kariera astronauty.
Apollo 14.
Start misji Apollo 14 nastąpił 31 stycznia 1971. Dowódcą wyprawy był Alan Shepard, pilotem modułu księżycowego „Antares” – Edgar Mitchell, a pilotem modułu dowodzenia „Kitty Hawk” – Roosa. 5 lutego Shepard i Mitchell wylądowali na Księżycu. Roosa pozostawał w tym czasie na orbicie wokółksiężycowej w module „Kitty Hawk”, na pokładzie którego realizował program badań naukowych. Dzień później lądownik księżycowy przycumował pomyślnie do modułu dowodzenia. Podczas 33 godzin pobytu na powierzchni Księżyca Shepard i Mitchell zebrali około 45 kg próbek gruntu. Odbyli dwa spacery na Srebrnym Globie, przebywając poza lądownikiem przez ponad dziewięć godzin. Transmisje z powierzchni Księżyca po raz pierwszy były zrealizowane przy użyciu telewizji kolorowej. 9 lutego kapsuła z astronautami wodowała na Oceanie Spokojnym w odległości około siedmiu kilometrów od jednostki ratunkowej – uderzeniowego okrętu desantowego USS „New Orleans”.
Coda.
Zmarł 12 grudnia 1994 w Waszyngtonie, wskutek powikłań będących rezultatem zapalenia trzustki, na które cierpiał. Został pochowany na Cmentarzu Narodowym w Arlington.

</doc>
<doc id="303694" url="https://pl.wikipedia.org/wiki?curid=303694" title="Pistolet Ballester-Molina">
Pistolet Ballester-Molina

Ballester-Molina/Ballester-Rigaud – argentyński pistolet samopowtarzalny produkowany od roku 1938 w fabryce Hispano Argentina de Automotives SA (HAFDASA), na licencji pistoletu Colt M1911, z przeznaczeniem dla argentyńskiej armii i policji.
Historia.
Od czasu I wojny światowej armia argentyńska używała amerykańskich pistoletów typu Colt M1911. Już w 1914 roku marynarka wojenna otrzymała 321 pistoletów tego typu, przyjętych jako "Modello 1916". W 1919 roku kolejne 10 000 sztuk dostarczonych zostało wojskom lądowym. Następne tak duże zamówienie zrealizowane zostało w roku 1927. Argentyńskie siły zbrojne otrzymały wówczas nowszą wersję pistoletu Colt M1911A1. W latach 1927 – 1942 państwowa Fábrica Militar de Armas Portátiles "Domingo Matheu" (FMAP) w Rosario, Santa Fe, wyprodukowała ok. 38 000 pistoletów Colt Governement, które w Argentynie otrzymały nazwę "Pistola Sistema Colt Modelo 1927". Kolejne 75 000 wyprodukowanych zostało w latach 1947-1966 (niektóre egzemplarze używane były jeszcze podczas wojny o Falklandy w 1982 r.).
W 1929 roku Arturo Ballester i Eugenio Molina założyli w Buenos Aires fabrykę pod nazwą: "Hispano Argentina Fabrica de Automoviles Sociedad Anonima (HAFDASA)" (hiszp. Hiszpańsko-Argentyńska Fabryka Samochodów). Kilka lat później przedsiębiorstwo podpisało kontrakt z Direccion General del Material del Ejercito (DGME), Generalną Dyrekcją Materiałów Wojskowych, na dostarczenie armii argentyńskiej ciężarówek, autobusów oraz silników Diesla. Mniej więcej w tym czasie HAFDASA zatrudniła dwóch zdolnych inżynierów: Francuza – Rorice’a Rigaud, i Carlosa Ballester Molina (spokrewnionego z obydwoma właścicielami). W roku 1937 w związku z coraz bardziej napiętą sytuacją w Europie i w Azji DGME zwróciła się do firmy o zbadanie możliwości dostarczenia przez nią broni strzeleckiej.
W 1936 roku w HAFDASA rozpoczęto prace nad bronią palną. Po zaprezentowaniu dwóch karabinów DGME złożyła zamówienie dodatkowe na pistolet w kalibrze .45 ACP. Pistolet miał mieć taką samą lufę i magazynek jak przepisowe w argentyńskiej pistolety Colt M1911 (Modelo 1916) i Colt M1911A1 (Modelo 1927).
Na przełomie roku 1936 i 37 rozpoczęto prace konstrukcyjne w HAFDASA nad modyfikacją Colta M1911, której celem było przede wszystkim uproszczenie i obniżenie kosztów produkcji. Najważniejszymi zmianami było skopiowanie mechanizmu spustowego z innego klonu Colta, produkowanego w hiszpańskiej fabryce Bonifacio Echeverria już w latach dwudziestych pod nazwą „Star”.
Drugą istotną zmianą wprowadzoną w pistolecie Ballester-Mollina była rezygnacja z charakterystycznego dla Colta bezpiecznika umieszczonego w tylnej części chwytu. Drewniane okładziny chwytu były również nieco grubsze niż w oryginalnym Colcie, przez co sam pistolet wydawał się grubszy. Kabłąk spustowy jest nieco szerszy w przedniej części pistoletu, co miało ułatwić operowanie bronią strzelcowi w rękawiczkach.
Pistolet Ballester-Molina działał na zasadzie krótkiego odrzutu lufy. Mechanizm spustowy typu Single Action, z kurkiem zewnętrznym. Bezpiecznik skrzydełkowy umieszczony był po lewej stronie w tylnej części pistoletu.
Cechą charakterystyczną pistoletów Ballester-Molina było dobre wykonanie i wykończenie.
Pistolety produkowane w HAFDASA zostały ostatecznie przyjęte jako broń służbowa sił zbrojnych w 1938 roku pod nazwą "Pistola Automatica Calibre .45 Ballester-Rigaud, Modelo DGME 1938."
W latach 1940 – 1942 HAFDASA zmieniła nazwę pistoletu z "Ballester-Rigaud" na "Ballester-Molina". Jednocześnie zaczęto stosować plastikowe okładziny chwytu w miejsce drewnianych.
W 1940 roku Brytyjska Komisja Zakupów (the British Purchasing Commission) odwiedziła Amerykę w celu ewentualnego zakupu sprzętu wojskowego. Brytyjczycy w trakcie ewakuacji Dunkierki, uratowali większość żołnierzy, ale zmuszeni byli zostawić olbrzymią ilość sprzętu. Dlatego poszukiwali na światowych rynkach wszelkiej broni, jaką tylko można było kupić. Amerykański Colt Governement miał w Londynie znakomitą opinię. Używany był przez pilotów Royal Air Force w czasie I wojny światowej. Brytyjskie zamówienie w HAFDASA opiewało na około 10 000 egzemplarzy (według innych źródeł nawet 15 000).
W pistolety Ballester-Molina uzbrojeni byli między innymi agenci brytyjskiego SOE (Special Operations Executives), a także żołnierze 8 Armii walczącej w Afryce Północnej. Broń znakomicie sprawdzała się w trudnych pustynnych warunkach. Wielka Brytania płaciła za kontrakt dostawami stali, której w czasie wojny w Argentynie brakowało. Z faktem tym wiązała się również pewna plotka, zgodnie z którą, do produkcji pistoletu Ballester-Molina miała zostać użyta stal z zatopionego pancernika niemieckiego Graff Spee, jednak nigdy nie dowiedziono jakoby faktycznie używano podobnej stali do produkcji jakiejkolwiek broni w HAFDASA. Brytyjska stal pochodziła ze Stanów Zjednoczonych w ramach umowy Lend-Lease. Produkcja pistoletów na zamówienie brytyjskie rozpoczęła się w roku 1942 i trwała aż do połowy 1944.
W latach 1940 – 1953 firma Hafdasa produkowała również pistolety Ballester-Molina w kalibrze .22 Long Rifle. Miał on służyć policji i wojsku jako pistolet treningowy.
W 1990 r. pistolety Ballester-Molina zostały ostatecznie wycofane z uzbrojenia, a pozostałe zapasy mobilizacyjne sprzedano na rynku cywilnym w Ameryce Północnej i Południowej. Szczegółowe informacje na temat ilości wyprodukowanych egzemplarzy nie są znane. Prawdopodobnie do 1953 roku HAFDASA wyprodukowała od 80 000 do 90 000 sztuk pistoletów.
Pistolety Ballester-Molina eksportowano także do Boliwii, Kolumbii, Peru, Urugwaju i Wenezueli.

</doc>
<doc id="303695" url="https://pl.wikipedia.org/wiki?curid=303695" title="Bartosz Turkowski">
Bartosz Turkowski

Bartosz Turkowski, (ur. 22 września 1983) – polski gitarzysta basowy. W lutym 2007 roku początkowo jako muzyk sesyjny dołączył do zespołu Votum z którym w lipcu 2007 zarejestrował w studiu DBX płytę długogrająca. Od tego momentu został też stałym członkiem kapeli. Debiutancka płyta Time Must Have a Stop została wydana nakładem Insanity Records w lutym 2008 i ponownie w styczniu 2009 przez Progrock Records. 23 listopada 2009 miała miejsce premiera drugiej płyty zespołu- "Metafiction" wydana nakładem Mystic Production. W latach 2005-2011 grał z Piotrem Krupskim instrumentalną muzykę elektroniczną, a od maja 2007 roku w niektórych utworach tworzył partie rytmiczne na perkusji Simmons W latach 2006-2011 współpracował z zespołem Landscape, przy czym w ostatnim roku były to jedynie 2 występy na zasadzie gościnnej. W lutym 2013 ukazała się kolejna płyta zespołu Votum - "Harvest Moon". W tym samym miesiącu wyjechał wraz z zespołem Dianoya jako support Riverside na miesięczną trasę koncertową po Europie. Od tego momentu jest także członkiem tej grupy.

</doc>
<doc id="303696" url="https://pl.wikipedia.org/wiki?curid=303696" title="Herb Łobza">
Herb Łobza

Herb Łobza – jeden z symboli miasta Łobez i gminy Łobez w postaci herbu.
Wygląd i symbolika.
Herb przedstawia w złotym polu tarczy herbowej czerwonego, wspiętego do skoku w prawo wilka, w złotej koronie, z podkulonym ogonem, opartego tylnymi łapami na zielonej półkolistej murawie.
Herb nawiązuje do herbu rodziny Borków, dawnych właścicieli miasta.
Historia.
Na najstarszych pieczęciach miejskich z XIV/XV wieku widnieje postać kroczącego lub skaczącego wilka w koronie. 
Herb został ustanowiony przez Radę Miejską 14 czerwca 1996 uchwałą Nr XXII/108/96. Herb ten zakwestionowałą przez Komisja Heraldyczna, która radziła możliwie najdokładniejsze odwzorowanie herbu Łobza z 1967 r. Ostatecznie 31 sierpnia 2017 ustanowiono poprawiony wizerunek herbowy w stosownej uchwale.

</doc>
<doc id="303699" url="https://pl.wikipedia.org/wiki?curid=303699" title="György Faludy">
György Faludy

György Faludy znany również jako George Faludy, węg.: Faludy György (ur. 22 września 1910 w Budapeszcie, zm. 1 września 2006 tamże) – węgierski poeta, pisarz i tłumacz literatury pochodzenia żydowskiego. Jego tłumaczenia Villona, czy jak sam mówił, napisanie na nowo ballad Villona w 1934, przyniosło mu ogromną popularność (ok. 40 wznowień). Jest również autorem licznych powieści i tomików poezji, w tym wielu po angielsku. Był biseksualistą, który w prywatnym życiu był dwukrotnie żonaty, a po śmierci ostatniej żony związał się na wiele lat z nowym partnerem, młodszym o ponad 20 lat tancerzem.
Życiorys.
György Faludy ukończył Fasori Evangélikus Gimnázium i studiował na uniwersytetach w Wiedniu, Berlinie i Graz.
W 1938 opuścił Węgry, udając się do Paryża, potem do USA. W 1946 wrócił na Węgry, w 1947 był w grupie osób, która zniszczyła budapeszteński pomnik biskupa-antysemity, Ottokára Prohászki. W 1949 z powodu fikcyjnych oskarżeń został skazany na trzy lata przymusowej pracy w Recsk. Po wyjściu na wolność zarabiał na utrzymanie tłumaczeniami. W 1956 (po węgierskim powstaniu 1956 i sowieckiej interwencji) uciekł na zachód, do Londynu, gdzie został redaktorem węgierskiego czasopisma literackiego ("Irodalmi Ujság").
W 1962 napisał i opublikował w Londynie (po angielsku) powieść autobiograficzną "My Happy Days in Hell" (Moje szczęśliwe dni w piekle), która została wydana również po francusku, niemiecku i w 1987 po węgiersku. W 1967 wyjechał do Toronto, następnie jeździł z odczytami po Kanadzie i USA. Jednocześnie był redaktorem węgierskich czasopism literackich. W 1980 r. opublikował w Nowym Jorku swoje wiersze.
W 1988 r. wrócił na Węgry, gdzie jego "zakazane" dzieła w końcu też mogły się ukazać. Wcześniej znano go na Węgrzech co najwyżej z wydań samizdatów tzn. nielegalnie powielanych "samo-druków" – w podziemiu literackim na terenie całego ujarzmionego przez ZSRR bloku wschodniego. W latach 1990 ukazały się nowe wydania zbiorków poezji. W 1994 otrzymał prestiżową nagrodę Kossutha. W roku 2000 wydał drugą część "My Happy Days in Hell" pt. "Po moich dniach w Piekle", o swym życiu po sześćdziesiątce, tym razem po węgiersku.

</doc>
<doc id="303700" url="https://pl.wikipedia.org/wiki?curid=303700" title="George Faludy">
George Faludy



</doc>
<doc id="303701" url="https://pl.wikipedia.org/wiki?curid=303701" title="Gyorgy Faludy">
Gyorgy Faludy



</doc>
<doc id="303705" url="https://pl.wikipedia.org/wiki?curid=303705" title="Alfons X Kastylijski">
Alfons X Kastylijski



</doc>
<doc id="303708" url="https://pl.wikipedia.org/wiki?curid=303708" title="Agnieszka austriacka">
Agnieszka austriacka

Agnieszka (ur. nie wcześniej niż w 1111, zm. 24 lub 25 stycznia 1163) – córka Leopolda III Świętego, księżna śląska i krakowska, żona Władysława II Wygnańca.
Życiorys.
Agnieszka była córką margrabiego austriackiego Leopolda III Świętego i Agnieszki, córki cesarza Henryka IV. Pomiędzy 1125 a 1127 zawarła małżeństwo z najstarszym synem Bolesława III Krzywoustego, Władysławem II. Ślub ten miał na celu pozyskania dla Bolesława III sojusznika w walce z cesarzem Lotarem z Supplinburga wśród niemieckich rodów Babenbergów i Hohenstaufów.
Według polskiego kronikarza Wincentego Kadłubka (także podobną opinię mają inne źródła) Agnieszka była kobietą niezwykle energiczną, dumną ze swojego pochodzenia i bardzo ambitną. Nic więc dziwnego, że biskup Wincenty zwie ją na kartach „Kroniki Polskiej” – „tygrysicą”.
Władzę sprawowała aktywnie razem z mężem od 1138 na wyznaczonej na mocy testamentu Bolesława Krzywoustego dzielnicy senioralnej, oraz dziedzicznym Śląsku (choć są przypuszczenia że Śląsk, jako dzielnicę małżonkowie dostali od Krzywoustego już na „prezent” ślubny). Już na progu panowania starała się namówić męża do radykalnych rozwiązań względem jego przyrodnich braci, chcąc doprowadzić do opanowania wszystkich dzielnic Polski.
Pragnąc wzmocnić władzę Babenbergów poprzez swego męża Władysława Wygnańca doprowadziła do upadku jednego z najpotężniejszych w kraju wielmożów – Piotra Włostowica, który za poparcie udzielone juniorom (tj. Bolesławowi IV Kędzierzawemu i Mieszkowi III Staremu oraz wsparcie Jaksy z Kopanicy - brakteaty którego bite były w mennicy Włostowica) został oślepiony, okaleczony i wygnany. Ze sprawą tą wiąże się legenda mówiąca, że Agnieszka miała w tym cel osobisty z powodu pomówienia jej przez Piotra o zdradę Władysława z pewnym rycerzem niemieckim, jednak współczesna historiografia, jako że historia ta nie ma potwierdzenia, raczej przekaz odrzuca.
Bezkompromisowa polityka Władysława II i Agnieszki doprowadziła w początkach 1146 do klęski militarnej ich wojsk pod Poznaniem. Agnieszka wraz z dziećmi, chcąc ratować chociaż część władzy męża, który podążył do Niemiec po pomoc, schroniła się w Krakowie, gdzie przez jakiś czas opierała się oddziałom juniorów na Wawelu. Brak możliwości odsieczy skłonił ją jednak do wyjazdu za mężem.
Początkowo wydawało się, że restauracja rządów Władysława II w Polsce to tylko sprawa czasu. W Niemczech panował wówczas przyrodni brat Agnieszki (po matce) Konrad III Hohenstauf, który faktycznie jeszcze w sierpniu 1146 wyruszył na czele naprędce zorganizowanej wyprawy zbrojnej przeciwko juniorom. Szerokie rozlanie Odry, oraz działalność w Niemczech stronników Bolesława Kędzierzawego i Mieszka Starego spowodowały jednak, że wyprawa zakończyła się zanim tak naprawdę się zaczęła.
Klęska planów szybkiego powrotu do kraju, bynajmniej nie zniechęciła Agnieszki do szukania prób ich realizacji. Księżna zwróciła się mianowicie o interwencję do papieża Eugeniusza III, który zdecydował się poruszyć sprawę na synodzie kościelnym w Reims, oraz wysłać do Polski swojego legata Gwidona. Również i w tym wypadku realna pomoc okazała się jednak iluzją i legat pomimo ostrego tonu i reprymend względem juniorów niczego, w związku ze wsparciem miejscowego episkopatu nie wskórał (udało się tylko cofnąć w 1149 klątwę rzuconą przez arcybiskupa gnieźnieńskiego Jakuba ze Żnina).
W 1152 roku zmarł Konrad III, a władzę w Niemczech objął jego bratanek Fryderyk I Barbarossa. Agnieszka i Władysław II z nowym panowaniem rokowali duże nadzieję i początkowo wydawało się, że zostaną one rychło spełnione. Wygnańcy musieli na wyprawę zbrojną czekać do 1157 roku. Ale i ona nie przyniosła zmiany władzy w Królestwie Polskim.
30 maja 1159 zmarł nie zdoławszy odzyskać tronu Władysław II Wygnaniec. Agnieszka Babenberg przeżyła męża. Nie znamy roku jej śmierci. Wiemy tylko, że zmarła 24 lub 25 stycznia. Na pewno nie doczekała powrotu synów Bolesława Wysokiego i Mieszka Plątonogiego na Śląsk w 1163 roku. Zmarła najpóźniej w 1163 roku. Została pochowana w klasztorze w Schulpforte, niedaleko Altenburga w Saksonii.
Rodzina.
Małżeństwo i dzieci.
Z małżeństwa z Władysławem II Wygnańcem Agnieszka doczekała się czworga lub pięciorga dzieci: trzech lub czterech synów: Bolesława I Wysokiego, Mieszka I Plątonogiego, Konrada Laskonogiego oraz być może Alberta, którego filiacja jest dyskusyjna oraz jednej córki – Ryksy śląskiej (żony kolejno: Alfonsa VII, cesarza Hiszpanii, Rajmunda Berengara II, hrabiego Prowansji i Albrechta II, hrabiego von Everstein).

</doc>
<doc id="303709" url="https://pl.wikipedia.org/wiki?curid=303709" title="Lajtabansag">
Lajtabansag



</doc>
<doc id="303710" url="https://pl.wikipedia.org/wiki?curid=303710" title="Wiola Elżbieta cieszyńska">
Wiola Elżbieta cieszyńska

Wiola (Viola) Elżbieta cieszyńska (ur. ok. 1291, zm. 21 września 1317) – księżniczka cieszyńska z dynastii Piastów, w latach 1305–1306, królowa Czech i tytularna królowa Polski.
Życiorys.
Wiola była jedyną znaną córką księcia cieszyńskiego Mieszka i nieznanej bliżej kobiety. O jej dzieciństwie nie ma żadnych wiadomości.
5 października 1305 r. w Brnie wyszła za mąż za króla Czech i Polski – Wacława III z dynastii Przemyślidów. Niedługo później została koronowana na królową Czech. Jej rodzina była nieprzychylna wpływom niemieckim, więc tym ożenkiem jej małżonek mógł zjednać sobie polskich panów. Małżeństwo to, mimo oczywistych korzyści politycznych związanych ze strategicznym położeniem Księstwa Cieszyńskiego na trasie z Pragi do Krakowa, szczególnie ważnej w związku z przygotowywaną generalną rozprawą z Władysławem Łokietkiem, jest dla historyków sporym zaskoczeniem, gdyż raczej spodziewano by się ślubu Wacława III z jakąś bardziej utytułowaną żoną. Małżeństwo króla spotkało się z ostrym sprzeciwem czeskich dostojników.
Małżeństwo Wioli, która na życzenie Wacława III przyjęła imię Elżbieta, nie było w pełni szczęśliwe ze względu na swobodny tryb życia Wacława. Skończyło się ono w niespełna 10 miesięcy, bowiem 4 sierpnia 1306 r. podążający na wyprawę przeciwko Polsce ostatni Przemyślida na tronie czeskim został zamordowany w Ołomuńcu.
W następnych latach Wiola Elżbieta przebywała głównie na Morawach, gdzie po mężu otrzymała oprawę wdowią.
Pod koniec 1316 r. poślubiła czeskiego magnata Piotra z Rożemberka. Zmarła 21 września 1317 r. i została pochowana w opactwie cystersów w Wysokim Brodzie. Z obu małżeństw Wiola Elżbieta nie doczekała się potomstwa.

</doc>
<doc id="303713" url="https://pl.wikipedia.org/wiki?curid=303713" title="Małgorzata z Szamotuł">
Małgorzata z Szamotuł

Małgorzata z Szamotuł herbu Nałęcz (zm. 5 listopada 1464 w Raciborzu) – księżna bełska w 1442, księżna raciborska w latach 1445–1456 jako żona Wacława II i 1456–1464 najpierw jako regentka, potem współrządca syna Jana V.
Małgorzata była córką kasztelana międzyrzeckiego i starosty ruskiego Wincentego Świdwy z Szamotuł, oraz Anny nieznanego pochodzenia. 
Była dziedziczką olbrzymiego majątku ojca. O jej rękę zaczął się starać książę bełski z dynastii Piastów, Kazimierz II. Uroczysty ślub odbył się 22 czerwca 1442 w Turobinie. Krótko po ślubie, 15 września 1442, książę bełski niespodziewanie zmarł, najprawdopodobniej na panującą w okolicy zarazę. Małżeństwo to było bezdzietne. Po tym wydarzeniu Małgorzata wróciła do rodzinnych posiadłości na Rusi. 
Na przełomie 1444 i 1445 córka Wincentego z Szamotuł ponownie wyszła za mąż za przedstawiciela książęcego rodu. Tym razem jej wybrańcem był Przemyślida, książę raciborski Wacław II. Od tego momentu Małgorzata przyjęła tytuł księżny raciborskiej, aktywnie wspierając politykę męża, zwłaszcza ułatwiając mu kontakty z Polską. Przejawem bliskich stosunków z Krakowem był udział Małgorzaty i Wacława II w koronacji Kazimierza IV Jagiellończyka w 1447. 12 stycznia 1445 otrzymała od swojego męża folwark brzeźnicki.
29 października 1456 Małgorzata owdowiała po raz drugi. Z małżeństwa z Wacławem II doczekała się syna Jana V oraz córek Katarzyny (wydanej za kasztelana nakielskiego, Włodka z Danaborza), Heleny (żony kasztelana międzyrzeckiego, Jana Ostroroga) i Anny. Z powodu małoletniości syna objęła na kilka lat regencję w księstwie, utrzymując realny wpływ na władzę nawet po osiągnięciu przez niego pełnoletniości.
Małgorzata z Szamotuł zmarła 5 listopada 1464 i została pochowana w klasztorze dominikanek w Raciborzu.

</doc>
<doc id="303714" url="https://pl.wikipedia.org/wiki?curid=303714" title="Henryk I Starszy z Podiebradów">
Henryk I Starszy z Podiebradów

Henryk I z Podiebradów (Starszy) (ur. 15 maja 1448, zm. 24 czerwca 1498, Kłodzko) – książę ziębicki i hrabia kłodzki od 1465 (do 1471 z bratem Wiktorynem), władca na Podiebradach w latach 1471–1495, od 1495 książę oleśnicki i wołowski.
Życiorys.
Dzieciństwo i młodość.
Był czwartym dzieckiem i najmłodszym z trzech synów husyckiego króla czeskiego Jerzego z Podiebradów oraz Kunegundy z Šternberka. W wieku siedmiu lat 15 kwietnia 1455 został zaręczony z córką wojewody siedmiogrodzkiego Mikołaja Ujlaki – Hieronimą. Planowane małżeństwo miało zapewnić rodowi wpływy na Węgrzech, jednak zmiana kursu politycznego skłoniła Jerzego do zerwania zaręczyn i zawarcia w imieniu syna 25 listopada 1460 układu przedmałżeńskiego z Urszulą Brandenburską, córką elektora Albrechta III Achillesa Hohenzollerna.
7 grudnia 1462 Henryk wraz z rodzeństwem został podniesiony przez cesarza Fryderyka III do godności księcia Rzeszy, co umożliwiło nadanie mu przez ojca w dniu 16 grudnia 1465 r. - pomimo niedynastycznego pochodzenia - księstwa ziębickiego i hrabstwa kłodzkiego (wspólnie z braćmi Boczkiem z Kunstatu i Wiktorynem).
W 1466 r. przed Henrykiem stanęła możliwość zrobienia błyskotliwej kariery kościelnej i to pomimo zaręczyn z Urszulą Brandenburską. Dzięki staraniom ojca uzyskał on mianowicie nominację kapituły praskiej na stanowisko arcybiskupa i tylko dzięki mocnemu oporowi wrogiego królowi husyckiemu papieża Pawła II kandydatura ta nie przeszła.
Działalność za życia ojca.
W kolejnych latach Henryk, w przeciwieństwie do starszego brata Wiktoryna zaangażowanego głównie na Śląsku, wziął czynny udział w polityce ojca, zmagając się z opozycją katolików w królestwie. Dzięki temu na kilka miesięcy został zarządcą Czech – pilnując m.in. sprawy następstwa tronu po śmierci ojca 22 marca 1471, opowiadając się za kandydaturą Władysława Jagiellończyka. Współpraca z nowym królem zaowocowała dwa lata później przejściem Henryka na katolicyzm.
Śmierć Jerzego z Podiebradów skłoniła dotychczasowych „braci niedzielnych” Henryka i Wiktoryna do podziału posiadanych posiadłości. Młodszy z braci został wtedy samodzielnie księciem ziębickim, hrabią kłodzkim, oraz właścicielem rodzinnych posiadłości skupionych wokół Podiebradów, zostawiając starszemu znacznie zasobniejsze księstwo opawskie.
Samodzielne rządy na Śląsku.
Objęcie samodzielnych rządów skłoniło Henryka do poszukania możliwości poszerzenia posiadanych posiadłości. W tym celu, korzystając z dobrych stosunków, jakie miał z suwerenem – Władysławem Jagiellończykiem, nabył w 1472 r. za 9000 guldenów dobra górnośląskie (Bytom, Gliwice, Koźle) należące do księcia oleśnickiego Konrada X Białego, z zachowaniem jednak dożywocia poprzedniego właściciela. Układ dodatkowo miał zostać podparty małżeństwem potomka Henryka – Albrechta III Achillesa z córką Konrada IX Czarnego Barbarą. Niestety zarówno projekt małżeński, jak i też przejęcie części Górnego Śląska nie powiodły się (pomimo że Henryk, jako spodziewany następca, odnowił w styczniu 1475 przywileje Bytomia i Gliwic), gdyż zwycięski w wojnie o koronę czeską z Jagiellonem Maciej Korwin (ostatecznie korony nie uzyskał, ale w korzystnym dla siebie pokoju zawartym w 1479 w Ołomuńcu zdobył Śląsk i Morawy) wymógł na księciu oleśnickim zerwanie układów, a w 1487 r. - przekazanie spornego terytorium jego naturalnemu synowi Janowi.
Niepowodzenia na Górnym Śląsku Henryk zrekompensował sobie nabyciem (w 1495 r.) w drodze zamiany za rodowe Podiebrady – księstwa oleśnickiego wraz z Wołowem, do którego dwa lata później dołączył dodatkowo księstwo ścinawskie.
Henryk I Starszy zmarł 24 czerwca 1498 w Kłodzku i został pochowany w miejscowym klasztorze obserwantów. Zwłoki księcia w 1558 r. w związku z reformacją zostały przeniesione do kościoła parafialnego.
Potomstwo.
9 lutego 1467 w Chebie Henryk I ożenił się z Urszulą Brandenburską (ur. 25 września 1450, zm. 25 listopada 1508 r. we Wrocławiu), której olbrzymi posag wynoszący 20 000 guldenów umożliwił księciu późniejszą niezależność finansową. Ze związku tego urodziło się pięciu synów i trzy córki:

</doc>
<doc id="303715" url="https://pl.wikipedia.org/wiki?curid=303715" title="Sarthe (departament)">
Sarthe (departament)

Sarthe [] – francuski departament położony w regionie Kraj Loary. Departament został utworzony 4 marca 1790 roku. Departament oznaczony jest liczbą 72.
Według danych na rok 2010 liczba zamieszkującej departament ludności wynosi 563 518 os. (90 os./km²); powierzchnia departamentu to 6206 km². Prefekturą departamentu Sarthe jest miasto Le Mans.
Prezydentem departamentu jest Roland du Luart.
Liczba gmin w departamencie: 375

</doc>
<doc id="303716" url="https://pl.wikipedia.org/wiki?curid=303716" title="Sarthe">
Sarthe



</doc>
<doc id="303717" url="https://pl.wikipedia.org/wiki?curid=303717" title="Objętość bryły obrotowej">
Objętość bryły obrotowej



</doc>
<doc id="303718" url="https://pl.wikipedia.org/wiki?curid=303718" title="Konrad III Rudy">
Konrad III Rudy

Konrad III Rudy (ur. ok. 1448, zm. 28 października 1503 w Osiecku) – książę czerski, liwski, warszawski, nurski, łomżyński, ciechanowski, różański, zakroczymski i wyszogrodzki w latach 1454–1471 razem z braćmi (do 1462 regencja), książę płocki, wiski i płoński, oraz pan Zawkrza w latach 1462–1471, w wyniku podziału od 1471 książę czerski i liwski, w latach 1474–1489 i od 1495 ponownie wyszogrodzki, od 1484 zakroczymski, od 1488 nurski, od 1489 warszawski.
Życiorys.
Konrad III był trzecim pod względem starszeństwa synem księcia warszawskiego Bolesława IV (najstarszym który przeżył ojca) i Barbary Olelkówny.
10 września 1454 zmarł ojciec księcia Bolesław IV i Konrad III znalazł się wraz z młodszym rodzeństwem pod opieką regencji kierowanej przez płockiego biskupa Pawła Giżyckiego i matkę Barbarę. Za pełnoletniego Konrad III został uznany w 1462 i aż do 1471 rządził formalnie wspólnie z braćmi jako tak zwani bracia niedzielni.
Na początku 1462 z sąsiedniego Mazowsza płockiego nadeszła wieść o niespodziewanej bezpotomnej śmierci tamtejszych książąt: Siemowita VI i Władysława II. Konrad III mając nadzieję przejąć całość spadku niezwłocznie przyjął tytuł księcia płockiego. Na spuściznę tę miał jednak ochotę również i Kazimierz Jagiellończyk, który – powołując się na prawa suwerena i dysponując większymi możliwościami – zajął ziemię bełską, rawską i gostynińską i połączył je z koroną. Tylko ze względu na fakt toczonej wojny trzynastoletniej z zakonem krzyżackim i obawa, że inkorporacja całości spotka się z niezadowoleniem opinii publicznej, jako zbyt agresywna, skłoniły króla tymczasowo do zaakceptowania panowania Konrada III w ziemi płockiej, płońskiej i Zawkrzu (to, że ziemie te w ogóle przeszły w jego ręce, Konrad III zawdzięczał tylko energicznej postawie Katarzyny Siemowitówny, ciotki ostatnich książąt mazowieckich z linii płockiej).
Zajęcie ziemi płockiej nie oznaczało jednak końca zmagań o zachowanie jej w rękach Piastów mazowieckich. W listopadzie 1462 książę został zobowiązany do stawiennictwa w Piotrkowie, gdzie miał stanąć przed sądem królewskim kierowanym przez Stanisława Ostroroga, wojewodę kaliskiego. Werdykt sądu można było przewidzieć z góry i 25 listopada 1462 książę, oburzony, opuścił miejsce obrad, na których uznano fakt inkorporacji Rawy, Gostynina i Bełza oraz polecono dokonać tego samego z pozostałą częścią spuścizny po Siemowicie VI i Władysławie II. Z nieznanych przyczyn, mimo potwierdzenia wyroku w latach następnych, Kazimierz Jagiellończyk nie wykorzystał wtedy przysługujących mu praw i Płock pozostał jeszcze na jakiś czas przy Piastach (w 1476 odpadła tylko po śmierci Anny, wdowy po Władysławie I, jej oprawa wdowia, czyli ziemia sochaczewska).
Nie chcąc ryzykować ostatecznej utraty łaski królewskiej, Konrad III wsparł wojska koronne w wojnie z zakonem, na przykład oblegając w 1464 Działdowo. Był gwarantem pokoju toruńskiego 1466 roku.
3 kwietnia 1471, w związku z osiągnięciem przez braci Konrada III – Kazimierza III, Janusza II i Bolesława V – pełnoletniości, zdecydowano się na podział jednolitego Mazowsza na dzielnice. Konrad III jako najstarszy miał pierwszeństwo wyboru i zdecydował się ziemię czerską i liwską. Nie był to ostateczny podział, gdyż w 1474 Konradowi udało się uzyskać od Kazimierza ziemię wyszogrodzką, a dziesięć lat później od Bolesława V ziemię zakroczymską.
27 kwietnia 1488 zmarł książę warszawski i nurski Bolesław V. Zgodnie ze wcześniejszymi umowami jego władztwo miał objąć Konrad III. Z nieznanych przyczyn mieszczanie warszawscy wypowiedzieli jednak księciu posłuszeństwo i przywołali do miasta Janusza II. Dopiero układ zawarty w następnym roku, w którym Konrad III wymienił z Januszem ziemię wyszogrodzką na warszawską, pozwolił temu pierwszemu przejąć całość spadku po Bolesławie V.
Ciągłe zagrożenie dla Mazowsza ze strony Jagiellonów książę próbował ograniczyć przez kontakty z państwami wrogimi Polsce – z Krzyżakami, a nawet Moskwą. Bezskutecznie jednak, gdyż kiedy 16 lutego 1495 zmarł Janusz II i o jego dzierżawy upomniał się król Jan Olbracht, Konrad III pozostał sam.
Niemniej książę początkowo nie rezygnował i, wyprzedzając wojska koronne, obsadził błyskawicznie zamek w Płocku. Jan Olbracht w przeciwieństwie do ojca nie chciał jednak odpuścić i kiedy w sierpniu 1495 wojska polskie przybyły do Płocka, Konrad III, zdając sobie sprawę z niemożności stawienia oporu, zrezygnował z walki. Zwycięskiemu królowi inkorporacja ziemi płockiej jednak nie wystarczyła i w lutym 1495 polecił księciu stawić się w Piotrkowie, gdzie dodatkowo go upokorzył odebraniem mu jako dziedzicznych posiadłości większości obszaru Mazowsza. Tylko w ziemi czerskiej Piastowie mieli panować dziedzicznie, reszta dzielnicy miała po śmierci Konrada zostać inkorporowana do korony.
W Piotrkowie ograniczono również możliwości Konrada realizacji polityki wewnętrznej, gdyż odtąd każdy szlachcic prowincji mógł w razie konfliktu z księciem odwołać się do decyzji króla. Decyzja ta w 1501 omal nie pozbawiła Konrada III władzy, kiedy to senat w królestwie wydał wyrok pozwalający na odebranie mu ziem dzierżonych dożywotnio za krzywdy wyrządzone przez księcia niejakiemu Radzymińskiemu. Tylko śmierć Jana Olbrachta i wywołany tym chaos spowodowały, że pomysł ten nie został zrealizowany.
Konrad III był od 1496 lub 1497 żonaty z Anną Radziwiłłówną, córką wojewody wileńskiego Mikołaja Radziwiłłowicza (wcześniej był związany z Magdaleną Stawrotówną, była to jednak kobieta niskiego stanu i ewentualne potomstwu nie miałoby praw do Mazowsza), z którego doczekał się czworga dzieci: dwóch córek (Zofii – żona najpierw magnata węgierskiego Stefana Batorego, następnie Ludwika Pekryego – i Anny – żona Stanisława Odrowąża wojewody podolskiego) oraz dwóch synów (Stanisława i Janusza). Ponadto książę miał dwoje dzieci z Dorotą z Warszawy i syna Hieronima oraz najprawdopodobniej córkę Annę Dorotę Chynowską, żonę podsędka czerskiego Jana Warszewieckiego, z Anną Łoską.
Konrad III Rudy został pochowany w kolegiacie św. Jana w Warszawie.

</doc>
<doc id="303719" url="https://pl.wikipedia.org/wiki?curid=303719" title="Charente (departament)">
Charente (departament)

Charente – francuski departament położony w regionie Nowa Akwitania. Departament został utworzony 4 marca 1790 roku. Departament oznaczony jest liczbą 16.
Według danych na rok 2010 liczba zamieszkującej departament ludności wynosi 351 577 mieszk. (59 os./km²); powierzchnia departamentu to 5956 km². Prefekturą departamentu Charente jest miasto Angoulême.
Prezydentem departamentu jest Jérôme Sourisseau (UDI).
Liczba gmin w departamencie: 404

</doc>
<doc id="303720" url="https://pl.wikipedia.org/wiki?curid=303720" title="Charente">
Charente



</doc>
<doc id="303721" url="https://pl.wikipedia.org/wiki?curid=303721" title="Bolesław V warszawski">
Bolesław V warszawski

Bolesław V (ur. ok. 1453, zm. 27 kwietnia 1488 w Łomży) – książę czerski, liwski, warszawski, nurski, łomżyński, ciechanowski, różański, zakroczymski i wyszogrodzki w latach 1454-1471 razem z braćmi (do 1462 regencja), książę płocki, wiski i płoński, oraz pan Zawkrza w latach 1462-1471, w wyniku podziału od 1471 książę warszawski, nurski i różański, od 1484 rezygnacja z Błonia, Tarczyna, Kamieńca i Zakroczymia.
Życiorys.
Bolesław V był siódmym pod względem starszeństwa synem (trzecim który przeżył ojca) księcia warszawskiego Bolesława IV i Barbary Olelkówny. Gdy miał około roku osierocił go ojciec, a w związku z tym że starszy brat Konrad III Rudy miał zaledwie około sześciu lat początkowo w księstwie warszawskim rządziła rada regencyjna pod przewodnictwem biskupa płockiego Pawła Giżyckiego i matki książąt Barbary.
Własnej dzielnicy Bolesław V doczekał się dopiero w wyniku podziału ojcowizny dokonanej przez Konrada 3 kwietnia 1471. Bolesław dostała się wtedy środkowa część ojcowizny z Warszawą, Nurem i Różanem.
W 1476 po śmierci Anny wdowy po Władysławie I płockim wspólnie z bratem Januszem II zaprotestował przeciw inkorporacji ziemi sochaczewskiej do korony polskiej przez Kazimierza Jagiellończyka wysyłając do spornego miasta swoje wojska. Król jednak miał inne plany i w końcu książęta mazowieccy musieli zrezygnować z ambitnych zamierzeń.
Inkorporacja ziemi sochaczewskiej spowodowała niechęć Bolesława do króla polskiego, oraz życzliwość wobec Zakonu Krzyżackiego popierającego Mikołaja Tungena w jego sporze z królem o obsadzie stanowiska biskupstwa warmińskiego.
W 1484 z nieznanych przyczyn Bolesław V zrezygnował na rzecz braci z części swoich terytoriów oddając Zakroczym Konradowi III, a Kamieniec, Błonie i Tarczyn Januszowi II.
Bolesław V był żonaty od 20 lipca 1477 z Anną, córką wojewody bełskiego Zygmunta z Radzanowa, Uhnowa. Małżeństwo to jednak z powodu niskiego pochodzenia Anny zostało uznane za morganatyczne, tzn. że ewentualne dzieci z tego związku nie miałyby prawa do dziedziczenia. Zresztą Anna pozostała żoną Bolesława tylko do ok. 1479 kiedy pod naciskiem braci i otoczenia zdecydował się ją porzucić.
Bolesław V warszawski zmarł 27 kwietnia 1488 i został pochowany w Warszawie.

</doc>
<doc id="303722" url="https://pl.wikipedia.org/wiki?curid=303722" title="Ludwika Śniadecka">
Ludwika Śniadecka

Ludwika Śniadecka (ur. 4 sierpnia 1802 w Wilnie, zm. 22 lutego 1866 w Stambule) – polska działaczka w Imperium Osmańskim w okresie rozbiorów Polski.
Była córką Jędrzeja Śniadeckiego i Konstancji Mikułowskiej. Młodzieńcza, nieodwzajemniona miłość Juliusza Słowackiego – upamiętniona w korespondencji i utworach poety. 
W 1842 r. poznała w Stambule Michała Czajkowskiego (Sadyka Paszę). Po przejściu na islam została jego żoną i wspierała go ofiarnie w działalności politycznej, między innymi w zakładaniu Adampola – polskiej osady w okolicach Stambułu. Została pochowana w Adampolu.
Sympatyczka Rosji, zarzucała katolicyzmowi oderwanie Polaków "od wielkiej rodziny słowiańskiej".
Skamandryta Stanisław Baliński poświęcił jej wiersz "Ziemia z Jaszun".

</doc>
<doc id="303723" url="https://pl.wikipedia.org/wiki?curid=303723" title="Maine i Loara">
Maine i Loara

Maine i Loara (fr. "Maine-et-Loire" []) – francuski departament położony w regionie Kraj Loary. Departament został utworzony 4 marca 1790 roku. Departament oznaczony jest liczbą 49.
Według danych na rok 2010 liczba zamieszkującej departament ludności wynosi 784 810 os. (109 os./km²); powierzchnia departamentu to 7 166 km². Prefekturą departamentu Maine i Loara jest miasto Angers.
Prezydentem departamentu jest Christophe Béchu.
Liczba gmin w departamencie: 363
W dniu 1 stycznia 2016 roku z połączenia dwóch ówczesnych gmin – Le Fresne-sur-Loire oraz Ingrandes – utworzono nową gminę Ingrandes-Le Fresne sur Loire. Gmina Le Fresne-sur-Loire przed połączeniem administracyjnie była usytuowana w departamencie Loara Atlantycka (okręg Ancenis), natomiast Ingrandes w Maine i Loara (okręg Angers). Nowa gmina nie mogła być położona na terenie dwóch departamentów, toteż z dniem 31 grudnia 2015 roku przeniesiono dekretem Le Fresne-sur-Loire do departamentu Maine i Loara. Dekret podpisał ówczesny minister spraw wewnętrznych Francji – Bernard Cazeneuve.
Dnia 1 stycznia 2018 roku terytorium departamentu zostało pomniejszone od dawną gminę Freigné, którą to wraz z kreacją nowej gminy Vallons-de-l’Erdre przeniesiono do departamentu Loara Atlantycka.
Zobacz też:

</doc>
<doc id="303725" url="https://pl.wikipedia.org/wiki?curid=303725" title="Gard (departament)">
Gard (departament)

Gard [] – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 30. Jego nazwa pochodzi od rzeki Gard.
Według danych na rok 2010 liczba zamieszkującej departament ludności wynosi 709 700 os. (121 os./km²); powierzchnia departamentu to 5 853 km². Prefekturą departamentu Gard jest miasto Nîmes. 
Prezydentem departamentu jest Jean Denat.
Liczba gmin w departamencie: 353

</doc>
<doc id="303726" url="https://pl.wikipedia.org/wiki?curid=303726" title="Gard">
Gard



</doc>
<doc id="303728" url="https://pl.wikipedia.org/wiki?curid=303728" title="Lot (departament)">
Lot (departament)

Lot (wym. ) – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 46.
Według danych na rok 2010 liczba zamieszkującej departament ludności wynosi 174 578 os. (33 os./km²); powierzchnia departamentu to 5217 km². Prefekturą departamentu Lot jest miasto Cahors.
Prezydentem departamentu jest Gérard Miquel.
Liczba gmin w departamencie: 340

</doc>
<doc id="303729" url="https://pl.wikipedia.org/wiki?curid=303729" title="Loiret">
Loiret

Loiret [] – francuski departament położony w Regionie Centralnym. Departament został utworzony 4 marca 1790 roku. Departament oznaczony jest liczbą 45.
Według danych na rok 2012 liczba zamieszkującej departament ludności wynosi 656 105 os. (96 os./km²); powierzchnia departamentu to 6 775 km². Prefekturą departamantu Loiret jest miasto Orlean.
Prezydentem departamentu jest Éric Doligé.
Nazwa departamentu pochodzi od rzeki Loiret, dopływu Loary. Departament Loiret sąsiaduje z departamentami Seine-et-Marne, Yonne, Nièvre, Cher, Loir-et-Cher i Eure-et-Loir. 
Loiret jest jednym z 83 departamentów, który został utworzony podczas rewolucji francuskiej 4 marca 1790 roku. Został on stworzony z byłej prowincji Orléanais.
Liczba gmin w departamencie: 334

</doc>
<doc id="303731" url="https://pl.wikipedia.org/wiki?curid=303731" title="Hérault">
Hérault

Hérault [] – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 34. Jego nazwa pochodzi od rzeki Hérault.
Według danych na rok 2010 liczba zamieszkującej departament ludności wynosi 1 044 558 os. (167 os./km²); powierzchnia departamentu to 6 101 km². Prefekturą departamentu Hérault jest miasto Montpellier.
Prezydentem departamentu jest André Vezinhet.
Liczba gmin w departamencie: 343
Zobacz też:

</doc>
<doc id="303734" url="https://pl.wikipedia.org/wiki?curid=303734" title="Herault">
Herault



</doc>
<doc id="303735" url="https://pl.wikipedia.org/wiki?curid=303735" title="Ardèche">
Ardèche

Ardèche – francuski departament położony w regionie Owernia-Rodan-Alpy. Utworzony został podczas rewolucji francuskiej 4 marca 1790. Departament oznaczony jest liczbą 07. 
Według danych na rok 2010 liczba zamieszkującej departament ludności wynosi 315 090 os. (56 os./km²); powierzchnia departamentu to 5 529 km². Prefekturą departamentu Ardèche jest miasto Privas. 
Prezydentem departamentu jest Hervé Saulignac.
Liczba gmin w departamencie: 339
Zobacz też:

</doc>
<doc id="303738" url="https://pl.wikipedia.org/wiki?curid=303738" title="Dominik Hrbatý">
Dominik Hrbatý

Dominik Hrbatý (ur. 4 stycznia 1978 w Bratysławie) – słowacki tenisista, reprezentant w Pucharze Davisa, olimpijczyk.
Kariera tenisowa.
Karierę zawodową rozpoczął w 1996, już pod koniec tego roku awansując do czołowej setki rankingu światowego, dzięki rezultatom uzyskiwanym w turniejach rangi ATP Challenger Tour, wygrywając m.in. w Pilźnie. Pierwszy start w turnieju wielkoszlemowym zaliczył w 1997 roku podczas Australian Open dochodząc do 4 rundy po zwycięstwach nad wyżej klasyfikowanymi Sandonem Stollem, Nicklasem Kultim i Albertem Berasateguiem, a późniejszego zwycięzcę turnieju Pete'a Samprasa zmuszając do pięciosetowej walki (w piątym secie Hrbatý prowadził z przełamaniem serwisu). W dalszej części sezonu 1997 osiągnął po raz pierwszy finał turnieju ATP World Tour w Palermo, a rok zakończył w czołowej pięćdziesiątce. Tegoż samego roku uzyskał również finał debla w Umagu, partnerując Karolowi Kučerze.
W 1998 wygrał swój pierwszy turniej, pokonując w finale w San Marino Mariana Puertę oraz dochodząc do finału debla w Amsterdamie w parze z Kučerą. Rok później triumfował w Pradze (w finale z Ctislavem Dosedělem), a także był w półfinale wielkoszlemowego French Open; pokonał na kortach im. Rolanda Garrosa m.in. Jewgienija Kafielnikowa oraz byłego lidera rankingu Marcela Ríosa, a przegrał w czterech setach ze zwycięzcą turnieju Andre Agassim.
Kolejne starty w roku 2000 dały mu pierwszy w karierze awans do czołowej dwudziestki rankingu. Nie wygrał w tym roku żadnego turnieju, ale zaliczył 3 finały, w tym turnieju rangi ATP Masters Series w Monte Carlo (przegrał w decydującym meczu z Cédrikiem Pioline’em). Był także w 4 rundzie US Open. Wygrał w sezonie 10 pojedynków z rywalami z najlepszej dziesiątki na świecie, w tym cztery z Kafielnikowem. W deblu z kolei Słowak wygrał swój pierwszy turniej rangi ATP Masters Series w Rzymie. Wspólnie z Martinem Dammem pokonał w finale duet Wayne Ferreira–Jewgienij Kafielnikow. W tym samym roku osiągnął ponadto 3 inne finały gry podwójnej, w tym imprezy w Miami.
Sezon 2002 zaczął od triumfu w Auckland (w finale z Francisco Clavetem) i był w ćwierćfinale Australian Open (w 4 rundzie pokonał Marata Safina, przegrał z Patrickiem Rafterem). W dalszej części sezonu zdobył deblowy tytuł w Taszkencie tworząc parę z Julienem Boutterem. W 2002 roku Hrbatý wypadł z najlepszej pięćdziesiątki rankingu. Poza pięćdziesiątką (ale nadal w czołowej setce) pozostawał również w 2003, osiągając finał turnieju w Auckland (porażka w finale z Gustavem Kuertenem).
Sezon 2004 był najlepszy w karierze Słowaka. Hrbatý wygrał 3 turnieje, był w jeszcze 1 finale. Dzięki kolejnemu dobremu początkowi sezonu (wygrane turniejowe w Adelaide – w finale z Michaëlem Llodrą i Auckland – z Rafaelem Nadalem). W lutym 2004 wygrał halowy turniej w Marsylii (w finale z Robinem Söderlingiem). W dalszej części sezonu był w finale w Casablance (przegrał z Santiagiem Venturą), i ćwierćfinale US Open. Na koniec roku Hrbatý uzyskał również finał debla w Petersburgu. W październiku sklasyfikowano go na najwyższym w karierze 12. miejscu w rankingu, a sezon zakończył dwie pozycje niżej.
Utrzymał miejsce w najlepszej dwudziestce tenisistów także w sezonie 2005, natomiast zakończył rok jako nr 20. w zestawieniu ATP World Tour, będąc jedynym graczem w dwudziestce, który w sezonie nie wygrał turnieju, ani nie był w finale. Był natomiast w ćwierćfinale Australian Open (pokonał m.in. Gastóna Gaudia i Thomasa Johanssona, przegrał z Maratem Safinem), 4 rundzie US Open. W październiku 2006 Słowak awansował do finału zawodów ATP Masters Series w Paryżu, eliminując wcześniej Tommy'ego Haasa. Uległ dopiero Nikołajowi Dawydience.
W 2005 roku doszedł wspólnie z reprezentacją Słowacji do finału Pucharu Davisa. Był liderem ekipy, która po raz pierwszy w historii startów w tych rozgrywkach awansowała do finału. Zdobywał punkty we wszystkich meczach kampanii, m.in. w 1 rundzie nad broniącymi trofeum Hiszpanami. Rok wcześniej walnie przyczynił się do odzyskania przez Słowację miejsca w grupie światowej Pucharu Davisa, zdobywając 2 punkty w meczu z Niemcami. Do końca swoich startów w rozgrywkach rozegrał 58 pojedynków (singiel i debel) z których w 33 zwyciężył. Hrbatý występował także w innych zespołach reprezentacyjnych– miał znaczący udział w zdobyciu przez Słowację drużynowego pucharu świata w roku 2000 (pokonał wówczas Haasa, Samprasa i Kafielnikowa) oraz Pucharu Hopmana w 2005 (wspólnie z Danielą Hantuchovą). W styczniu 2009 roku, partnerując Dominice Cibulkovej, wygrał Puchar Hopmana po raz trzeci w karierze.
W swojej karierze trzykrotnie rywalizował na igrzyskach olimpijskich. W grze pojedynczej najdalej dotarł do 2 rundy, natomiast w grze podwójnej do ćwierćfinału wspólnie z Karolem Kučerą podczas igrzysk olimpijskich w Sydney.
W 2010 roku ogłosił zakończenie kariery.

</doc>
<doc id="303739" url="https://pl.wikipedia.org/wiki?curid=303739" title="Ardeche">
Ardeche



</doc>
<doc id="303740" url="https://pl.wikipedia.org/wiki?curid=303740" title="Dominik Hrbaty">
Dominik Hrbaty



</doc>
<doc id="303741" url="https://pl.wikipedia.org/wiki?curid=303741" title="Mozela (departament)">
Mozela (departament)

Mozela (fr. "Moselle" []) – francuski departament położony w regionie Grand Est. Departament oznaczony jest liczbą 57. Departament został utworzony 4 marca 1790 roku. Jego nazwa pochodzi od rzeki Mozeli (fr. "Moselle").
Według danych na rok 2010 liczba zamieszkującej departament ludności wynosi 1 045 066 os. (168 os./km²); powierzchnia departamentu to 6216 km². Prefekturą departamentu Mozela jest miasto Metz.
Prezydentem departamentu jest Philippe Leroy.
Liczba gmin w departamencie: 730

</doc>
<doc id="303744" url="https://pl.wikipedia.org/wiki?curid=303744" title="Tarcie (fizyka)">
Tarcie (fizyka)

Tarcie (pojęcie fizyczne, jeden z oporów ruchu) – całość zjawisk fizycznych towarzyszących przemieszczaniu się względem siebie dwóch ciał fizycznych, stykających się ze sobą (tarcie zewnętrzne) lub elementów tego samego ciała (tarcie wewnętrzne) i powodujących rozpraszanie energii podczas ruchu. Tarcie zewnętrzne występuje na granicy dwóch ciał stałych. Tarcie wewnętrzne występuje przy przepływie zarówno płynów, jak i deformacji ciał stałych. 
Siła występująca w zjawiskach tarcia nazywana jest siłą tarcia.
Podział.
Podstawowy podział tarcia:
Podział stosowany w technice uwzględniający występowanie środków smarnych:
Siła tarcia w różnych przypadkach.
W tarciu zewnętrznym suchym zazwyczaj siła tarcia spoczynkowego jest większa lub równa sile tarcia ruchowego:
Choć zjawiska wywołujące tarcie mają skomplikowana naturę – od czysto mechanicznej po molekularną, matematyczny opis zjawiska jest bardzo prosty.
Jeżeli ciało nie porusza się, to siła tarcia statycznego równoważy siłę wypadkową pozostałych sił działających na ciało, ma jej kierunek, a zwrot przeciwny. Maksymalną wartość siły tarcia statycznego określa wzór:
Jeżeli ciało porusza się, to siła tarcia dynamicznego ma kierunek ruchu ciała, zwrot przeciwny do zwrotu wektora prędkości lub wektora przemieszczenia. Wartość tej siły jest równa:
gdzie:
Gdy ciało porusza się, tak że jego fragmenty mają różne kierunki ruchu względem podłoża (np. złożenie ruchu postępowego i obrotowego), to siły tarcia działające na różne fragmenty ciała też mogą mieć różne kierunki.

</doc>
<doc id="303745" url="https://pl.wikipedia.org/wiki?curid=303745" title="Tarcie (technologia)">
Tarcie (technologia)

Tarcie – proces technologiczny obróbki drewna, polegający na przerabianiu drewna okrągłego na tarcicę poprzez rozpiłowywanie go (inaczej: "przecieranie") za pomocą urządzenia technicznego: traka.
Przecieraniem drewna na tarcicę zajmują się zakłady przemysłowe, zwane tartakami.

</doc>
<doc id="303747" url="https://pl.wikipedia.org/wiki?curid=303747" title="Karol Beck">
Karol Beck

Karol Beck (ur. 3 kwietnia 1982 w Zwoleniu) – tenisista słowacki, reprezentant w Pucharze Davisa, olimpijczyk z Aten (2004).
Kariera tenisowa.
Jako junior był m.in. ćwierćfinalistą singla i półfinalistą debla na Wimbledonie 2000 roku.
Jako zawodowy tenisista występował w latach 2001–2016.
Jesienią 2004 roku awansował do finału zawodów ATP World Tour w Petersburgu, gdzie przegrał spotkanie o tytuł z Michaiłem Jużnym. Tego roku ustanowił też swój najlepszy wynik wielkoszlemowy, awansując do 4 rundy US Open. Spotkanie o uczestnictwo w ćwierćfinale zakończyło się porażką Słowaka z Lleytonem Hewittem.
W deblu największymi osiągnięciami Becka są finały rozgrywek ATP World Tour w 2010 roku w Johannesburgu i Londynie. W Johannesburgu tworzył parę z Harelem Lewim, natomiast w Londynie z Davidem Škochem.
W 2002 roku zadebiutował w reprezentacji narodowej w Pucharze Davisa. W 2005 roku przyczynił się do pierwszego awansu Słowacji do finału Pucharu Davisa, pozostając niepokonany jako deblista (w parze z Michalem Mertinakiem). Beck wygrał w rywalizacji z 2005 roku mecze singlowe m.in. z Feliciano Lópezem i Guillermo Corią. W rundzie finałowej przeciwko Chorwacji nie wystąpił. Początkowo jako powód nieobecności Becka podawano kontuzję, wkrótce jednak potwierdzono kłopoty z dopingiem. W lutym 2006 roku Beck został zdyskwalifikowany na 2 lata przez Międzynarodową Federację Tenisową za wykrycie clenbuterolu (sterydu anabolicznego) w jego organizmie po półfinale Pucharu Davisa 2005.
Latem 2004 roku zagrał na igrzyskach olimpijskich w Atenach, odpadając w 1 rundzie rywalizacji singlowej z Agustínem Callerim i 1 rundzie turnieju deblowego w parze z Dominikiem Hrbatým. Słowacka para została pokonana przez Daniela Nestora i Frédérica Niemeyera.
W rankingu gry pojedynczej Beck najwyżej był na 36. miejscu (22 sierpnia 2005), a w klasyfikacji gry podwójnej na 62. pozycji (17 października 2005).

</doc>
<doc id="303750" url="https://pl.wikipedia.org/wiki?curid=303750" title="SPAD S.XIII">
SPAD S.XIII

SPAD XIIIC1 – francuski samolot myśliwski z okresu I wojny światowej.
Historia.
W związku z sukcesami jakie odnosił w walkach samolot myśliwski SPAD VII produkowany przez wytwórnię "Société (anonyme) Pour L'Aviation et ses Dérivés" jej główny konstruktor inż. Louis Béchereau postanowił zwiększyć jeszcze ich siłę ognia poprzez zamontowanie w miejsce karabinu maszynowego działka "Puteaux" kal. 37 mm. Działko miało być zamontowane pomiędzy blokami cylindrów silnika i ładowane ręcznie przez pilota. Tak zaprojektowany samolot otrzymał oznaczenie SPAD XIIC1, nie zdał on jednak egzaminu z uwagi na duży odrzut działka o skróconej lufie, silnym drganiom konstrukcji samolotu oraz dym wypełniający kabinę po strzale. Po wyprodukowaniu około 300 egzemplarzy tego samolotu zrezygnowano z jego produkcji. 
Wtedy zaczęto pracę nad nowym samolotem, który miał być uzbrojony w 2 karabiny maszynowe, była to nieco powiększona wersja samolotu SPAD VII. Tak opracowany samolot został oznaczony jako "SPAD XIIIC1". 
Budowę prototypu samolotu "SPAD XIIIC1" rozpoczęto pod koniec 1916 roku a zakończono w 1917, oblot prototypu nastąpił 4 marca 1917 roku. Podczas prób w locie samolot wykazywał dobre właściwości pilotażowe oraz rozwijał założone osiągi. Bardzo ważną cechą była łatwość jego pilotażu, co wynikało z odejścia od zastosowania silnika rotacyjnego na rzecz nieco cięższego silnika widlastego, chłodzonego cieczą. Nie występowała asymetria cech pilotażowych, co tak dawało się we znaki młodym pilotom w maszynie Sopwith Camel. Samolot miał dość mocną konstrukcję, nie był tak "kruchy" jak Nieuporty (np. Nieuport 11). 
W związku z dużym zapotrzebowaniem na tego typu samoloty już w maju 1917 rozpoczęto jego produkcję seryjną, która trwała do zakończenia I wojny światowej. Łącznie w kilku francuskich wytwórniach lotniczych wyprodukowano aż 8472 samoloty "SPAD XIIIC1".
Użycie.
Od momentu rozpoczęcia produkcji seryjnej były one wprowadzane do trzonu lotnictwa państw sprzymierzonych. Do końca I wojny światowej znalazły się on na wyposażeniu 81 francuskich eskadr myśliwskich, 15 eskadr amerykańskiego Korpusu Ekspedycyjnego w Europie, 2 eskadr włoskich, 1 eskadry belgijskiej. Samolotami tymi dysponowały również Japonia, Turcja, Czechosłowacja i ZSRR.
Na samolotach "SPAD XIIIC1" latali najlepsi piloci wojsk sprzymierzonych, w tym najskuteczniejszy francuski pilot myśliwski I wojny światowej kpt. René Fonck, który zestrzelił 75 samolotów wroga czy amerykański pilot myśliwski kpt. Edward Rickenbacker, który zestrzelił 26 samolotów przeciwnika.
Użycie w lotnictwie polskim.
W 1919 roku przebywająca we Francji polska misja lotnictwa wojskowego gen. Jana Romera zainteresowała się samolotem "SPAD XIIIC1" i zakupiła 40 samolotów tego typu. Dostawa mocno się przeciągała. Pierwsze 18 Spadów 13 trafiły do Polski w sierpniu 1920 roku. Po montażu przekazano część z nich 19 eskadrze myśliwskiej, która od 25 września działała na Froncie Litewsko-Białoruskim. W wyniku dużej aktywności eskadry w działaniach bojowych utracono trzy Spady. Ostatni lot bojowy wykonała 19 eskadra myśliwska 13 października atakując Mińsk.
Do połowy listopada zmontowano kolejnych 12 Spadów 13C1. Zasiliły one 18 eskadrę myśliwską (przemianowana 19 em).
Pojedyncze Spady 13C1 trafiły do 1 i 14 eskadry wywiadowczej, które włączono do organizującego się w Krakowie 2 pułku lotniczego.
W 1921 roku w związku z unifikacją sprzętu samoloty "SPAD XIIIC1" zostały skierowane do 18 eskadry myśliwskiej, a pozostałe zostały skierowane do eskadr treningowych pułków lotniczych: 1, 2, 5 i 11 pułku myśliwskiego. Znalazły się również w Centrum Wyszkolenia Oficerów Lotnictwa w Dęblinie. 
Samoloty "SPAD XIIIC1" w eskadrach myśliwskich używany był do 1923 roku, a w eskadrach treningowych do 1924 roku.
Opis konstrukcji.
Samoloty "SPAD XIIIC1" był jednomiejscowym samolotem myśliwskim w układzie dwupłata o konstrukcji drewnianej. Podwozie klasyczne – stałe. 
Kadłub miał konstrukcję kratownicową oraz płaty dwudźwigarowe kryte płótnem. Lotki znajdowały się tylko na górnym płacie. Płat górny podparty był piramidką. Komorę płatów usztywniono rozpórkami i cięgnami. Z przodu kadłuba znajdowała się chłodnica czołowa połączona z silnikiem, z otworem w środku na wał śmigła. 
Podwozie klasyczne, dwugoleniowe z osią niepodzielną i amortyzatorami gumowymi, stałe. 
Napęd stanowił silnik widlasty 8-cylindrowy "Hispano-Suiza 8 Be", śmigło dwułopatowe, drewniane.

</doc>
<doc id="303754" url="https://pl.wikipedia.org/wiki?curid=303754" title="Kocie Góry">
Kocie Góry



</doc>
<doc id="303758" url="https://pl.wikipedia.org/wiki?curid=303758" title="Rezerwat przyrody Łokieć">
Rezerwat przyrody Łokieć

Rezerwat przyrody „Łokieć” – leśny rezerwat przyrody położony na terenie gminy Zbójna w województwie podlaskim.

</doc>
<doc id="303759" url="https://pl.wikipedia.org/wiki?curid=303759" title="Rezerwat przyrody Mały Borek">
Rezerwat przyrody Mały Borek

Rezerwat przyrody Mały Borek – rezerwat przyrody na terenie gminy Płaska w powiecie augustowskim w województwie podlaskim.
Charakterystyka.
Rezerwat został utworzony zarządzeniem Ministra Leśnictwa i Przemysłu Drzewnego z 12 listopada 1959 roku. W aktach prawnych nie określono rodzaju, typu i podtypu rezerwatu. W dokumentacji Nadleśnictwa Płaska określany jest jako rezerwat leśny. Powierzchnia rezerwatu wynosi 90,49 ha, zaś całkowita długość granic rezerwatu – 3,9 km. W niektórych publikacjach pojawia się też powierzchnia rezerwatu 90,53 ha.
Przedmiotem ochrony w rezerwacie jest zachowanie ze względów naukowych i dydaktycznych typów boru sosnowego (czernicowego i łochyniowego), właściwych dla Puszczy Augustowskiej. Udział borów sosnowych według danych z 2015 stanowił w rezerwacie 85,2%, zaś drzew iglastych – 89,4%.
Rezerwat leży na obszarze na obszarze Nadleśnictwa Płaska w leśnictwie Mały Borek w obrębie Płaska (oddziały 104, 105, 121, 122). Nadzór nad rezerwatem sprawuje Regionalny Dyrektor Ochrony Środowiska w Białymstoku.
Flora i fauna.
W znajdujących się w rezerwacie borach świeżych i wilgotnych występuje duża domieszka świerka. Runo stanowi tu borówka czarna, borówka brusznica, zaś w miejscach wilgotniejszych – trzęślica modra, borówka bagienna i bagno zwyczajne. Występuje także turzyca kulista.
W środkowej części rezerwatu dużą powierzchnię zajmuje torfowisko wysokie z niskim i rzadkim drzewostanem sosnowych.
W południowej i południowo-wschodniej części rezerwatu występują dość młode olsy, złożone z olszy czarnej, brzozy brodawkowatej i brzozy omszonej. Podszyt stanowi tutaj kruszyna, wierzba szara i wierzba uszata.
Rośliny i grzyby objęte ochroną na terenie rezerwatu to:
Według badań opublikowanych w 2016 występuje 45 gatunków porostów, z czego 12 jest umieszczonych na "Czerwonej liście porostów w Polsce", zaś 3 na czerwonej liście porostów zagrożonych w północno-wschodniej Polsce. Trzy gatunki są objęte ochroną ścisłą, a 8 ochroną częściową.
Badania z 1985 wykazały obecność na terenie rezerwatu ośmiu gatunków mrówek, żyjących w większości w gniazdach znajdujących się w zmurszałych pniakach. Najliczniej występowały gatunki hurtnica pospolita, gmachówka cieśla, mniej licznie hurtnica wstydliwa i hurtnica podobna, zaś sporadycznie "Formica eunieularia", mrówka pniakowa i mrówka ćmawa.
Znajdują się tu ostoje i tokowiska głuszca. Rezerwat od 2004 wchodzi w skład obszaru specjalnej ochrony ptaków „Puszcza Augustowska” (PLB200002) w sieci Natura 2000.
Ochrona i zagrożenia.
Obszar rezerwatu objęty jest ochroną czynną. Od 2008 obowiązuje dla rezerwatu plan ochrony przyrody. Zakłada on zaniechanie wszelkich zmian stosunków wodnych w otoczeniu 100 metrów od granic rezerwatu, mogących mieć istotny wpływ na ekosystemy rezerwatu. Jako możliwe zagrożenia oraz sposoby zapobiegania w planie wymienione są:
W rezerwacie istnieje też duże zagrożenie pożarowe ze względu na dominację suchych borów sosnowych.

</doc>
<doc id="303761" url="https://pl.wikipedia.org/wiki?curid=303761" title="Rezerwat przyrody Michnówka">
Rezerwat przyrody Michnówka

Rezerwat przyrody Michnówka – rezerwat przyrody położony na terenie gminy Hajnówka w województwie podlaskim.

</doc>
<doc id="303762" url="https://pl.wikipedia.org/wiki?curid=303762" title="Ochla (Zielona Góra)">
Ochla (Zielona Góra)

Ochla (do 1945 niem. "Ochelhermsdorf") – część miasta i osiedle administracyjne Zielonej Góry, będące jednostką pomocniczą miasta. Do 31 grudnia 2014 roku wieś, od 1 stycznia 2015 roku w granicach miasta. W latach 1975–1998 należąca do województwa zielonogórskiego.
Położenie.
Ochla sąsiaduje z następującymi dzielnicami/osiedlami Zielonej Góry:
A także z osadą w gminie Świdnica:
Historia.
Wieś wzmiankowana po raz pierwszy w 1305 roku jako Hermansdorf. Pojawia się około 1400 roku informacja o ówczesnych właścicielach wsi Hansie i Kunzu von Knobelsdorfach. Do jej podziału na Ochlę Górną i Ochlę Środkowo-Dolną doszło przed rokiem 1532. Christoph von Knobelsdorf był właścicielem Ochli Górnej, natomiast Nickel von Rothenburg Środkowo-Dolnej. Dość często dochodziło w ciągu następnych stuleci do zmiany właścicieli dóbr w obydwu częściach wsi. Majątkiem w Ochli Górnej władała w 1614 Barbara von Dohna, zaś w 1654 przedstawicielka rodu von Gersdorf. Należał on w 1681 do Ottona von Unruha (również część druga), zaś do Christopha Erdmanna von Nassaua w latach 1722-1745, którego spadkobiercy byli obecni w Ochli do 1789. Dobra zostały w 1790 kupione przez hrabiego Ludwiga Friedricha von Schlabrendorfa i jego żonę. Rok później opublikowano informacje o wsi z których wynika, że w Ochli Górnej znajdowały się m.in. 2 folwarki, dwór, 3 młyny wodne, 93 gospodarstwa, w których mieszkało 486 osób. Do 1845 roku majątek w tej części miejscowości stanowił własność Schlabrendorfów. Wielokrotnie zmieniali się jego właściciele od drugiej połowy XIX wieku. Należał w 1903 do Franza Biecka, a w następnym do Arno Rassmusa. Ogrodnik Albert Bohr był ostatnim przedwojennym posiadaczem dworu.
Obecna nazwa pochodzi od przepływającej nieopodal Śląskiej Ochli (niem. "Ochel"). To określenie posiada dwa przypuszczalne źródłosłowy. Historyk Otto Wolf wywodził ją od polskiego słowa „ochłoda”, inny – August Föerster – od niemieckiej nazwy ochry – żelazowej glinki, obecnej w piasku na całej długości rzeki. Potwierdza to fakt, iż Ochla przez setki lat zamieszkiwana była zarówno przez ludność polską jak i niemiecką. Obecni i przedwojenni mieszkańcy wsi w latach 90. XX w. postawili w niej pomnik poświęcony wcześniejszym pokoleniom ją zamieszkującym.
Kompletnie zniszczone w czasie najazdu Szwedów w XVII w. We wsi zachował się też dwór z XVII wieku (obecnie stoi nieużywany) oraz – częściowo zamieszkany – pałacyk z końca XVIII wieku.
Bezpośrednio po wojnie wieś otrzymała nazwę Jerzmanów, jednak po roku zmienioną ją z racji zbyt częstego występowania tej nazwy na Ziemiach Odzyskanych.
Wjeżdżając do Ochli od północy, po prawej stronie zobaczymy Park Muzeum Etnograficznego (Skansen). W nim – przykłady budownictwa ludowego z okolic oraz cyklicznie odbywające się festiwale etnograficzne.
Zabytki.
Do wojewódzkiego rejestru zabytków wpisane są:
Transport.
Transport drogowy.
Przez Ochlę przebiega droga wojewódzka numer 279, która prowadzi do drogi ekspresowej S3 (E65).
Transport kolejowy.
Obecnie przez Ochlę nie przechodzą żadne tory, lecz do lat czterdziestych XX wieku przebiegała tędy Kolej Szprotawska. Po zajęciu tych terenów przez Polskę, kolej rozebrano, a jedyną pamiątką po Kolei Szprotawskiej w Ochli jest zamieszkały dom - niegdyś będący stacją na trasie tej kolei.
Transport publiczny.
Do Ochli kursuje jeden dzienny (27) autobus, w trzech wariantach, co około 30 minut w szczycie. Miejskiego Zakładu Komunikacji w Zielonej Górze.
Sport.
W Ochli jest klub piłkarski o nazwie LKS Zorza Ochla.

</doc>
<doc id="303764" url="https://pl.wikipedia.org/wiki?curid=303764" title="Age of Empires III">
Age of Empires III

Age of Empires III – trzecia część serii strategicznych gier czasu rzeczywistego "Age of Empires". Gra została stworzona przez firmę Ensemble Studios i wydana przez Microsoft 18 października 2005.
W przeciwieństwie do poprzednich odsłon serii, grafika w grze jest trójwymiarowa i bazuje na doświadczeniach studia zdobytych podczas tworzenia gry "Age of Mythology".
Fabuła gry skupia się na podbojach europejskich w Ameryce. Po raz pierwszy w serii broń palna jest cały czas dostępna, w poprzednich częściach jej odkrycie było możliwe dopiero tuż przed końcem gry. Mimo to dostępnych jest też wiele jednostek walczących bronią białą.
Zmiany.
W najnowszej odsłonie serii dodano kilka elementów – faktorie handlowe, dzięki którym możliwe jest kontrolowanie szlaków handlowych lub zatrudnianie tubylców do walki.
Kolejną nowością są metropolie, czyli miasta macierzyste, z których w razie potrzeby sprowadza się: surowce, wojsko oraz ulepszenia.
W odróżnieniu od poprzednich części gry, gromadzi się trzy rodzaje zasobów: jedzenie, drewno i pieniądze, które zastępują złoto (w poprzednich częściach gromadziło się jeszcze kamień). Wieśniacy nie muszą już odnosić zdobytych zasobów do specjalnych budynków. Nie ma także funkcji dostępnej w ", która umożliwiała ciągłe automatyczne budowanie jednostek, dopóki wystarczało zasobów.
Gracz ma do wyboru jedną z ośmiu nacji, tj. Hiszpanów, Brytyjczyków, Francuzów, Portugalczyków, Rosjan, Turków, Niemców lub Holendrów.
Odbiór gry.
Gra otrzymała pozytywne oceny krytyków, uzyskując według agregatora Metacritic średnią ocen wynoszącą 81/100 punktów oraz 82,38% według serwisu GameRankings.

</doc>
<doc id="303765" url="https://pl.wikipedia.org/wiki?curid=303765" title="Rezerwat przyrody Międzyrzecze">
Rezerwat przyrody Międzyrzecze

Rezerwat przyrody „Międzyrzecze” – leśny rezerwat przyrody położony na terenie gminy Szudziałowo w województwie podlaskim. Leży w granicach Parku Krajobrazowego Puszczy Knyszyńskiej.
Powierzchnia rezerwatu wynosi 250,80 ha (akt powołujący podawał 249,86 ha).
Przedmiotem ochrony są fragmenty Puszczy Knyszyńskiej odznaczające się urozmaiconą rzeźbą terenu oraz występowaniem licznych źródlisk, dobrze wykształconych, charakterystycznych dla tego obszaru zbiorowisk roślinnych, jak też wielu chronionych gatunków roślin.

</doc>
<doc id="303766" url="https://pl.wikipedia.org/wiki?curid=303766" title="Zwierzęta dwubocznie symetryczne">
Zwierzęta dwubocznie symetryczne

Zwierzęta dwubocznie symetryczne (Bilateria) – zwierzęta charakteryzujące się pierwotnie dwustronną (bilateralną) symetrią budowy ciała, trzema warstwami różnicującymi się w trakcie rozwoju embrionalnego oraz obecnością otworu gębowego i odbytu. Grupa ta obejmuje większość zwierząt (około 1,2 mln znanych gatunków), w tym mięczaki, stawonogi i strunowce. Pojawiły się w późnym prekambrze (ediakar), a ich rozkwit nastąpił około 580–520 mln lat temu (eksplozja kambryjska). Najstarszym znanym zwierzęciem dwubocznie symetrycznym jest "Vernanimalcula" – odkryta w skałach pochodzących z chińskiej prowincji Kuejczou.
Symetria bilateralna rozwinęła się u tych zwierząt w związku z ich zdolnością do ruchu postępowego. Aktywne poruszanie się wykształciło polaryzację ciała, które zróżnicowało się na część przednią i tylną oraz brzuszną i grzbietową. Symetria budowy ciała organizmu zwierząt o prostszej niż Bilateria morfologii – gąbek (Porifera) i promienistych (Radiata) – oparta jest na centralnie położonej jamie otoczonej ścianą ciała. Pojawienie się środkowego listka zarodkowego zwanego mezodermą doprowadziło u bardziej zaawansowanych ewolucyjnie Bilateria do powstania celomy (wtórnej jamy ciała). Prawdopodobnie był to jeden z czynników, które przyczyniły się do ich sukcesu ewolucyjnego. Obecność mezodermy jest cechą charakterystyczną dla wszystkich Bilateria.
Filogeneza Bilateria nie została jeszcze wyjaśniona. Prawdopodobnie pochodzą od kolonijnych jamochłonów. Istnieje kilka hipotez dotyczących ich dalszego rozwoju. Tradycyjny pogląd na ewolucję zwierząt o dwubocznej symetrii ciała zakładał rozwój poziomu organizacji na podstawie hipotezy jam ciała – od form najprostszych, charakteryzujących się brakiem celomy (pierwotnojamowce – Acoelomata) poprzez organizmy, u których pojawił się pseudocel (wtórnojamowce pozorne – Pseudocoelomata), aż do zwierząt celomatycznych, czyli wtórnojamowców (Coelomata). Alternatywną koncepcją, którą wprowadził Karl Grobben na początku XX w. był podział na pierwouste (pragębowce, bez wtórnego otworu gębowego) i wtórouste (wtórnogębowce, pragęba zarasta lub przekształca się w odbyt).
Obecnie na podstawie filogenetyki molekularnej oraz dalszych badań morfologicznych i embriologicznych, przyjmuje się następującą klasyfikację Bilateria:

</doc>
<doc id="303768" url="https://pl.wikipedia.org/wiki?curid=303768" title="Rezerwat przyrody Nietupa">
Rezerwat przyrody Nietupa

Rezerwat przyrody Nietupa – rezerwat przyrody położony na terenie gminy Krynki w województwie podlaskim.
Celem utworzenia rezerwatu było zachowanie ze względów naukowych i dydaktycznych ostoi bobra w zabagnionej dolinie rzeki Nietupa, przestrzeni o wartości przyrodniczej, leżącej w bezpośrednim sąsiedztwie Parku Krajobrazowego Puszczy Knyszyńskiej, zagrożonej w związku z prowadzonym procesem inwestycyjnym dotyczącym umiejscowienia tam ferm przemysłowych. Gdy okazało się, że bobry liczniej występują poza rezerwatem niż w jego obrębie, dokonano korekty celu ochrony.

</doc>
<doc id="303774" url="https://pl.wikipedia.org/wiki?curid=303774" title="Drzewo gry">
Drzewo gry

Partia danej gry może być zapisana jako kolejne, naprzemienne ruchy obu graczy (Gra dwuosobowa).
Drzewo gry - reprezentacja umożliwiająca opisanie sytuacji możliwych do osiągnięcia po kolejnych ruchach graczy.
Węzły drzewa to przedstawienie poszczególnych sytuacji na planszy. Przy każdym węźle musi być określona informacja, który z graczy powinien wykonać ruch. Poziom 0 to poziom gracza, kolejny poziom jest poziomem przeciwnika, itd.
Gałęzie przedstawiają wszystkie możliwe ruchy graczy.
Liczba liści (węzłów stopnia 1) w kompletnym drzewie gry jest nazywana złożonością gry. Jest to liczba możliwych różnych sposobów rozegrania gry. Przykładowo, złożoność klasycznej gry w "kółko i krzyżyk" jest równa 26830.
Drzewa gry są ważne w sztucznej inteligencji, ponieważ jednym ze sposobów wybrania najlepszego ruchu w grze jest przeszukanie drzewa gry przy użyciu algorytmu minimax lub jego wariantów. Drzewo gry dla "kółka i krzyżyka" jest łatwe do przeszukania, lecz kompletne drzewa gry dla większych gier (jak szachy) są na to zbyt duże. Zamiast tego, programy grające np. w szachy przeszukują częściowe drzewa gry tak daleko, na ile pozwala im określony z góry dostępny czas.
Mając kompletne drzewo danej gry, można "rozwiązać" grę - to znaczy znaleźć sekwencję ruchów, które prowadzą zawsze jednego z graczy do zwycięstwa, bądź gwarantują osiągnięcie remisu.

</doc>
<doc id="303775" url="https://pl.wikipedia.org/wiki?curid=303775" title="Tadeusz Iwiński">
Tadeusz Iwiński

Tadeusz Iwiński (ur. 28 października 1944 w Piastowie) – polski polityk, politolog, profesor nauk humanistycznych, nauczyciel akademicki i działacz partyjny, poliglota, poseł na Sejm I, II, III, IV, V, VI i VII kadencji.
Życiorys.
Syn Bolesława i Zofii Iwińskich. W 1968 został magistrem inżynierem chemii, kończąc studia na Wydziale Chemicznym Politechniki Warszawskiej. W 1973 uzyskał stopień doktora nauk politycznych na Wydziale Nauk Społecznych Uniwersytetu Warszawskiego. W 1981 Wyższa Szkoła Nauk Społecznych przy KC PZPR przyznała mu stopień doktora habilitowanego w zakresie nauk politycznych. W 1989 otrzymał tytuł naukowy profesora nauk humanistycznych.
W 1969 został pracownikiem Zakładów Jedwabiu Naturalnego w Milanówku. Od 1972 do 1973 pracował jako starszy asystent w Instytucie Nauk Politycznych Uniwersytetu Warszawskiego. Od 1973 do 1990 był wykładowcą w WSNS przy KC PZPR (funkcjonującej następnie pod nazwą Akademia Nauk Społecznych). Od 1984 do 1986 był na tej uczelni kierownikiem zakładu partii świata kapitalistycznego, a w 1985 – wicedyrektorem Instytutu Nauki o Partii. Od 1989 do 1990 pełnił funkcję dyrektora Instytutu Nauk Politycznych ANS. Od 1992 zatrudniony w Instytucie Nauk Politycznych Uniwersytetu Warmińsko-Mazurskiego w Olsztynie. Stypendysta Programu Fulbrighta na Uniwersytecie Harvarda (1977–1978) i IREX-u na Uniwersytecie Kalifornijskim w Berkeley (1988). W 1976, 1979, 1983 i 1987 otrzymywał Nagrodę Ministra Nauki i Szkolnictwa Wyższego.
Był członkiem Związku Młodzieży Socjalistycznej i Zrzeszenia Studentów Polskich. Od 1967 do 1990 należał do Polskiej Zjednoczonej Partii Robotniczej. W latach 1967–1968 wchodził w skład egzekutywy oddziałowej organizacji partyjnej przy Wydziale Chemii PW, a następnie OOP przy INP UW. Był lektorem komitetu warszawskiego PZPR, a od 1975 – KC PZPR. Od 1978 do 1983 wchodził w skład egzekutywy podstawowej organizacji partyjnej PZPR Pracowników Naukowych w WSNS przy KC PZPR, a od 1984 do 1986 był sekretarzem POP PZPR Pracowników Naukowych Wydziału Społeczno-Politycznego ANS. Należał do Związku Zawodowego Pracowników PZPR. W latach 80. kierował działem zagranicznym redakcji dwumiesięcznika „Myśl Marksistowska”. Wchodził w skład prezydium zarządu głównego Towarzystwa Przyjaźni Polsko-Radzieckiej. Od 1990 działał w SdRP (był jednym z założycieli tej partii), w 1999 zasiadł we władzach Sojuszu Lewicy Demokratycznej.
W 1991, 1993, 1997, 2001 i 2005 uzyskiwał mandat poselski z rekomendacji SLD. W Sejmie II kadencji zasiadał m.in. w Komisji Konstytucyjnej Zgromadzenia Narodowego. W IV kadencji pełnił funkcję wiceprzewodniczącego Komisji Spraw Zagranicznych. W wyborach parlamentarnych w 2007 po raz szósty został wybrany posłem, kandydując z listy koalicji Lewica i Demokraci i otrzymując 18 408 głosów w okręgu olsztyńskim. W kwietniu 2008 zasiadł w klubie Lewica (we wrześniu 2010 przemianowanym na klub SLD). W wyborach w 2011 ponownie z powodzeniem ubiegał się o reelekcję, dostał 11 205 głosów. W VI i VII kadencji był wiceprzewodniczącym Komisji Spraw Zagranicznych, w VI kadencji pełnił tożsamą funkcję w Komisji do Spraw Unii Europejskiej.
W 1991 wszedł w skład delegacji Sejmu i Senatu do Zgromadzenia Parlamentarnego Rady Europy w Strasburgu. W 1994 był przewodniczącym delegacji ZPRE wysłanej do Rwandy po mającym tam miejsce ludobójstwie. W latach 1994–1998 pełnił funkcję wiceprzewodniczącego ZPRE, ponownie objął ją w 2003. Od 2003 do 2004 był obserwatorem w Parlamencie Europejskim, a od maja do lipca 2004 polskim deputowanym do PE. W latach 2001–2004 sprawował funkcję sekretarza stanu w Kancelarii Prezesa Rady Ministrów w rządach Leszka Millera i Marka Belki. Bez powodzenia kandydował z listy KKW SLD-UP w wyborach do Parlamentu Europejskiego w 2009 i w 2014 w okręgu wyborczym Olsztyn. W wyniku wyborów w 2015 po 24 latach znalazł się poza krajowym parlamentem. W wyborach samorządowych w 2018 bezskutecznie ubiegał się o mandat radnego Sejmiku Województwa Warmińsko-Mazurskiego.
Deklaruje znajomość ponad 10 języków obcych, m.in. portugalskiego, hiszpańskiego, włoskiego, niemieckiego, angielskiego, francuskiego, rumuńskiego, arabskiego, japońskiego, rosyjskiego, esperanta i łaciny. Laureat wyróżnienia „Osobowość Roku Warmii i Mazur 2001”.

</doc>
<doc id="303781" url="https://pl.wikipedia.org/wiki?curid=303781" title="Ochla">
Ochla



</doc>
<doc id="303782" url="https://pl.wikipedia.org/wiki?curid=303782" title="Imre Kálmán">
Imre Kálmán

Emmerich (Imre) Kálmán (ur. 24 października 1882 w Siófoku jako Imre Koppstein, zm. 30 października 1953 w Paryżu) – węgierski kompozytor operetkowy. Najwybitniejszy obok Lehára przedstawiciel II operetki wiedeńskiej.
Życie.
Młodość.
Imre Kálmán urodził się 24 października 1882 roku w Siófoku nad Balatonem. Był synem żydowskiego kupca zbożem Karla Koppsteina i jego żony, Pauli z domu Singer. Kupiecka firma ojca po okresie rozkwitu upadła pod koniec XIX wieku. Domy i fabryki trzeba było sprzedać i cała rodzina przeniosła się do Budapesztu. Kálmán ukończył słynne budapeszteńskie Fasori Gimnázium. W latach gimnazjalnych chcąc zdobyć pieniądze na naukę gry na fortepianie, udzielał korepetycji z łaciny i greki, nocą zaś adresował koperty dla domu handlowego, otrzymując za tysiąc kopert jedną koronę. Marzył by zostać pianistą wirtuozem. Marzeniom położyła kres choroba prawej ręki. Wspominał później: "Gamy, ćwiczenia, inwencje Bacha, łatwiejsze utwory Chopina, sonaty Beethovena – i mój ideał, Robert Schumann. Całymi dniami przesiadywałem przy fortepianie... nagle poczułem ból ręki... czekałem przez pewien czas, próżno żywiąc nadzieję, gdyż każda kolejna próba przynosiła gorzkie rozczarowanie. Terapia gorącym powietrzem, kąpiele, galwanizacje, wzmacniające preparaty; ale polepszenie nie przychodziło; tak skończyła się moja kariera pianisty – byłem ściągniętym z obłoków, bardzo poważnym i bardzo smutnym człowiekiem".
Dzięki wpływom swoich przyjaciół Alberta Szirmai i Wiktora Jacobi w latach 1900–1904 podjął studia harmonii i kontrapunktu w Akademii Muzycznej w klasie kompozycji Hansa Koesslera, wraz z Bartókiem i Kodály'em. Jednocześnie zgodnie z życzeniem ojca studiował prawo. Napisał w tym czasie cykl pieśni, poemat symfoniczny "Endre und Johanna" i scherzo orkiestrowe "Saturnalia". W 1904 roku wykonała je Filharmonia Budapeszteńska. W 1906 roku wystawił swoją pierwszą komedię muzyczną "Dziedzic Pereszleny". Pisał też piosenki pod pseudonimem Koloman Imrey oraz artykuły jako krytyk muzyczny, dla '„Pesti Naplo”. W 1907 roku otrzymał Nagrodę miasta Budapeszt im. Franciszka Józefa, która umożliwiła mu w późniejszym czasie przeniesienie się do Wiednia.
Pierwsze sukcesy.
Sukces "Wesołej wdówki" Lehára zainteresował Kálmána operetką. Zaczął poszukiwać odpowiedniego libretta. Wreszcie przedstawił Karolowi von Bakonyi’emu, czołowemu libreciście Budapesztu, pomysł operetki, której akcja toczy się na manewrach. Libretto napisane przez Bakonyi’ego opowiada historię zubożałego porucznika huzarów von Lörenthy’ego, który podczas manewrów zostaje wraz z całym pułkiem zakwaterowany w okolicy zamku swoich przodków. Należy on obecnie do pięknej baronowej Rizy, w której Lörenthy był niegdyś zakochany, i która podobnie jak Hanna Glawari z "Wesołej wdówki" dla pieniędzy poślubiła innego. Dumny porucznik odmawia przybycia na zamek, lecz zakochana w nim nadal wdowa bierze sprawy w swoje ręce i historia kończy się szczęśliwie. Operetka pod tytułem "Tatárjárás" ("Klęska Tatarów") miała premierę w Budapeszcie na początku 1908 roku. Sława operetki sprowadziła do Budapesztu, poszukującego nowych talentów dyrektora Theater an der Wien Wilhelma Karczaga. 22 stycznia 1909 roku operetka w niemieckiej wersji językowej, jako "Manewry jesienne", została wystawiona w Wiedniu. Operetka odniosła znaczący sukces, została wystawiona 265 razy.
Rozczarował następny utwór Kálmána "Der gute Kamerad" (1911). Słabe libretto Bakonyi’ego, którego nie zdołał poprawić nawet Victor Léon, nie pozwoliło kompozytorowi rozwinąć swoich możliwości. Spektakl zszedł z afisza po kilku tygodniach. Kompozytor stanął przed koniecznością szukania nowego libretta i tak trafił na Juliusza Wilhelma. Powstał utwór opowiadający o starym, słynnym skrzypku cygańskim, który pod koniec życia raz jeszcze wyjeżdża do Paryża, by na miejscu uznać, że syn przewyższył go kunsztem i powrócić do rodzinnej wioski. Piosenki do libretta napisał Fritz Grünbaum. Operetka "Król skrzypków" ("Der Zigeunerprimas") została wystawiona w 1912 roku w Johann-Strauss Theater i cieszyła się sporym powodzeniem. "Nad tym dziełem upłynęły mi najpiękniejsze dni kompozytorskiego życia" – wyznał po latach Kálmán.
Księżniczka czardasza.
Światowy sukces odniósł Kálmán operetką "Księżniczka czardasza" do libretta Leo Steina i Béli Jenbacha, którą pisał przez 1914 rok, pomimo wybuchu wojny i osobistej tragedii (śmierci brata Beli). Premiera 13 listopada 1915 roku w Johann-Strauss Theater okazała się wielkim sukcesem. Spektakl był wystawiany przez cały rok 1916, w sumie 500 razy, stając się największym wydarzeniem operetkowym lat wojennych. Opowiadał o perypetiach miłości syna książęcej rodziny austriackiej, zbliżonej do dworu cesarskiego, do szansonistki z budapeszteńskiego teatru variété. Po wojnie operetka rozpoczęła triumfalny pochód przez sceny europejskie: w 1921 roku została wystawiona w Londynie, w 1930 – w Paryżu, w 1931 – w Berlinie.
Sukces "Księżniczki" bardzo zaciążył nad młodym kompozytorem. Z obawy przed porażką i utratą sławy zaczął kopiować samego siebie, wprowadzając do kolejnych operetek te same postaci, numery muzyczne i często tą samą szatę orkiestrową. Dzięki bogatej inwencji melodycznej Kálmána nie przeszkodziło to początkowo entuzjastycznemu przyjęciu jego kolejnych utworów. Tak było w przypadku "Wieszczki karnawału" ("Die Faschingsfee", 1917) rozgrywającej się w środowisku monachijskiej cyganerii, w której budapeszteńska szansonistka zmienia się w księżną Aleksandrię Marię, która zamiast poślubić księcia von Grevlingen, zakochuje się w młodym malarzu Wiktorze Ronai. Partyturę Kálmán oparł na swojej wcześniejszej, węgierskiej operetce "Suzzi Kisasszony". W "Dziewczęciu z Holandii" ("Das Hollandsweibchen", 1920) posłużył się motywem księżniczek przebierających się za kelnerki, by wzbudzić miłość u przeznaczonych im na mężów książąt. Ponownie wykorzystał stare melodie i ponownie spotkało się to z dobrym przyjęciem publiczności.
Późniejsze utwory.
Kolejna operetka "Bajadera" (1921) przyniosła pewien postęp w zakresie rytmiki i harmonii. Kálmánowski bohater, przybrany tym razem w zdobny w klejnoty turban, i noszący imię hinduskiego księcia Radżami z Lahore, otoczony aurą tajemniczości, przybywa do Paryża, aby się w nim zabawić. Tam spotyka Odette Darimonde, w której się zakochuje. Racja stanu walczy z miłością, Odette opiera się księciu, ale ostatecznie wyznaje mu miłość i wyjeżdża wraz z nim do Indii. Kálmán skomponował szereg przebojów muzycznych, choć nie ustrzegł się też pewnej groteskowości. Operetka wystawiona 21 grudnia 1921 roku odniosła znaczny sukces. Przyniósł on kompozytorowi propozycję napisania kolejnego utworu dla odnowionego Theater an der Wien, którego dyrekcję objął w 1923 roku Hubert Marischka. Premiera "Hrabiny Maricy" 28 lutego 1924 roku przyniosła Kálmánowi sukces porównywalny z sukcesem "Księżniczki czardasza". Libretto Brammera i Grünwalda opowiadało historię zubożałego arystokraty, hrabiego Tassila, który chcąc zapewnić swej siostrze odpowiedni do jej pochodzenia start życiowy, został administratorem majątku młodej i bogatej wdowy i po licznych perypetiach ożenił się z nią. Kálmán znowu zachwycił cygańskim temperamentem, witalnością i liryzmem. Tym razem węgierskie rytmy skojarzył z synkopą jazzową. Jednocześnie mechaniczna niemal perfekcja wykonania wskazywała na pierwsze znamiona wyczerpywania się możliwości obranego przezeń kierunku.
Kolejny wielki sukces przyniosła kompozytorowi wystawiona po raz pierwszy 26 marca 1926 roku "Księżniczka cyrkówka". Libretto, oparte na pomyśle ze "Studenta żebraka", opowiada o wydziedziczonym księciu, pracującym jako akrobata cyrkowy i księżnej Fedorze Palińskiej, intrydze, która doprowadza do ślubu księżniczki z cyrkowcem i miłości, która czyni możliwym pogodzenie się zakochanych. Operetka mimo bardzo dobrego odbioru u publiczności stanowi niemal fotograficzną kopię "Hrabiny Maricy". Sukcesy kolejnych operetek otworzyły przed Kálmánem możliwość wystawienia spektaklu na Brodway. W 1927 roku opracował we współpracy z Oskarem Hammersteinem II musical "Golden Hawn". Gotową partyturę przesłał pocztą. Sztuka odniosła umiarkowany sukces, osiągając 184 przedstawienia. Kryzys twórczy ujawniła w pełni wystawiona w 1928 roku "Hrabina Chicago". Kálmán próbował w następnej swojej operetce "Fiołku z Montmartre" nawiązać do nowego, bardziej dramatycznego, stylu Lehára. Efekt wykazał jednak jałowość takich poczynań. Na jego własnym, węgierskim terenie pojawił się tymczasem Pál Ábrahám z "Teufelsreiter" (1932), sprawiając, że austro-węgierskość Kálmána zaczęła być postrzegana jako fragment dawnej epoki. W tym czasie centrum życia muzycznego przeniosło się z Wiednia do Berlina. W 1936 roku ustawy norymberskie zamknęły jednak przed Kálmánem sceny niemieckie. Premierę swej kolejnej operetki "Cesarzowa Józefina" (1936) powierzył więc teatrowi miejskiemu w Zurychu. Patetyczna parodia epoki napoleońskiej, nie spotkała się z dobrym przyjęciem u publiczności.
Ostatnie lata.
Do 1938 roku mieszkał w Wiedniu. Odbywał tournées koncertowe, w 1934 roku otrzymał Legię Honorową. Wybudował sobie pałacyk w Wiedniu. Z powodu żydowskiego pochodzenia, musiał w 1938 po aneksji Austrii przez Niemcy opuścić Wiedeń, emigrując przez Zurych do Paryża, a stamtąd w 1940 do USA, gdzie pracował jako dyrygent i kompozytor muzyki rozrywkowej. College of Music w Nowym Jorku przyznało mu tytuł doktora honoris causa. W 1947 roku przyjął obywatelstwo amerykańskie. W 1948 roku wrócił do Europy i osiadł w Paryżu, potem w latach 1949–1951 w Wiedniu i po 1951 znów w Paryżu, gdzie dwa lata później zmarł (1953). W ostatnim okresie życia powtarzał swoje pomysły i melodie. Jego muzyka zatraciła świeżość i atrakcyjność. Podczas pobytu w Stanach Zjednoczonych wystawił tylko jedną operetkę "Marinka" (1945) osnutą na tle tragicznego romansu arcyksięcia Rudolfa i baronówny Marii Vetsery. Utwór nie dotarł do Europy. Ostatni jego utwór "Arizona Lady" został pośmiertnie wystawiony, bez większego powodzenia, w Berlnie w 1954 roku.
Swoją muzykę opierał, szczególnie w pierwszym okresie na folklorze węgierskim, cygańskim, potem uczynił ją bardziej kosmopolityczną, wprowadzał nawet rytmy jazzowe. Jego najlepsze utwory łączą się z czardaszami, Węgrami i Budapesztem. Miał świetny nerw sceniczny, wyczucie efektu i ogromny temperament. Pisał z rozmachem utwory przypominające chwilami opery komiczne (szczególnie w wielkich finałach).

</doc>
<doc id="303785" url="https://pl.wikipedia.org/wiki?curid=303785" title="Savoie (departament)">
Savoie (departament)



</doc>
<doc id="303786" url="https://pl.wikipedia.org/wiki?curid=303786" title="Sabaudia (departament)">
Sabaudia (departament)

Sabaudia (fr. "Savoie" []) – francuski departament położony w regionie Owernia-Rodan-Alpy. Utworzony został 15 czerwca 1860. Departament oznaczony jest liczbą 73.
Według danych na rok 2010 liczba zamieszkującej departament ludności wynosi 414 959 os. (68 os./km²); powierzchnia departamentu to 6 028 km². Prefekturą departamentu Sabaudia jest miasto Chambéry. 
Prezydentem departamentu jest Jean-Pierre Vial.
Liczba gmin w departamencie: 305

</doc>
<doc id="303788" url="https://pl.wikipedia.org/wiki?curid=303788" title="Sigmar Gabriel">
Sigmar Gabriel

Sigmar Gabriel (ur. 12 września 1959 w Goslar) – niemiecki polityk i samorządowiec, w latach 1999–2003 premier Dolnej Saksonii, działacz Socjaldemokratycznej Partii Niemiec (SPD) i od 2009 do 2017 jej przewodniczący, w latach 2005–2009 minister środowiska, minister gospodarki i energii w latach 2013–2017, wicekanclerz w latach 2013–2018, a od 2017 do 2018 minister spraw zagranicznych.
Życiorys.
W 1979 zdał egzamin maturalny, po czym odbył dwuletnią służbę wojskową. Studiował germanistykę, politologię i socjologię na Uniwersytecie w Getyndze. Zdał państwowe egzaminy nauczycielskie. W latach 80. pracował jako nauczyciel w ramach kształcenia osób dorosłych. Członek związku zawodowego IG Metall oraz organizacji pracowniczej AWO.
W 1977 wstąpił do Socjaldemokratycznej Partii Niemiec. W latach 1990–2005 był posłem do landtagu Dolnej Saksonii. Zasiadał też w radzie powiatu Goslar (1987–1998) oraz radzie miasta Goslar (1991–1999). W latach 1998–1999 i 2002–2005 przewodniczył klubowi deputowanych SPD w landtagu. W grudniu 1999 objął stanowisko premiera Dolnej Saksonii w miejsce Gerharda Glogowskiego, który ustąpił po roku urzędowania. Funkcję tę pełnił do końca kadencji, w marcu 2003 zastąpił go Christian Wulff z Unii Chrześcijańsko-Demokratycznej (CDU).
W wyborach w 2005 po raz pierwszy uzyskał mandat deputowanego do Bundestagu. Od listopada 2005 do października 2009 był ministrem środowiska, ochrony przyrody i bezpieczeństwa reaktorów atomowych w pierwszym rządzie Angeli Merkel tworzonym przez koalicję CDU/CSU i SPD.
W 2009 utrzymał mandat poselski na kolejną kadencję. Socjaldemokraci przeszli wówczas do opozycji wobec nowego gabinetu dotychczasowej kanclerz. 13 listopada 2009 Sigmar Gabriel zastąpił Franza Münteferinga na funkcji przewodniczącego federalnych struktur Socjaldemokratycznej Partii Niemiec, stając się tym samym liderem opozycji. W kampanii wyborczej w 2013 publicznie wzywał Zielonych do zawiązania porozumienia przeciwko Angeli Merkel.
Po wyborach, w których ponownie został wybrany do Bundestagu, doszło jednak do odnowienia po czterech latach koalicji chadeków i socjaldemokratów. W grudniu 2013 w trzecim gabinecie Angeli Merkel lider socjaldemokratów został wicekanclerzem oraz ministrem gospodarki i energii. W styczniu 2017 przeszedł na urząd ministra spraw zagranicznych. W marcu 2017 na funkcji przewodniczącego SPD zastąpił go Martin Schulz. W tym samym roku utrzymał mandat deputowanego na kolejną kadencję.
W marcu 2018 odszedł ze stanowisk rządowych. Do listopada 2019 sprawował mandat deputowanego do Bundestagu. Został członkiem Komisji Trójstronnej oraz Europejskiej Rady Spraw Zagranicznych.
W 2020 został powołany do rady nadzorczej Deutsche Banku.
W 2002 został odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.
Życie prywatne.
Z pierwszą żoną, Munise Demirel, z którą się rozwiódł, ma córkę Saskię. W 2012 poślubił Anke Stadler, z którą ma córkę Marie.

</doc>
<doc id="303789" url="https://pl.wikipedia.org/wiki?curid=303789" title="Allier">
Allier



</doc>
<doc id="303790" url="https://pl.wikipedia.org/wiki?curid=303790" title="Allier (departament)">
Allier (departament)

Allier – francuski departament położony w regionie Owernia-Rodan-Alpy. Utworzony został podczas rewolucji francuskiej 4 marca 1790. Departament oznaczony jest liczbą 03.
Według danych na rok 2010 liczba zamieszkującej departament ludności wynosi 342 908 os. (46 os./km²); powierzchnia departamentu to 7 340 km². Prefekturą departamentu Allier jest miasto Moulins. 
Prezydentem departamentu jest Gérard Dériot.
Liczba gmin w departamencie: 320
Departament zasadniczo odpowiada byłej prowincji Bourbonnais. 

</doc>
<doc id="303792" url="https://pl.wikipedia.org/wiki?curid=303792" title="Imre Kalman">
Imre Kalman



</doc>
<doc id="303793" url="https://pl.wikipedia.org/wiki?curid=303793" title="Emmerich Kálmán">
Emmerich Kálmán



</doc>
<doc id="303794" url="https://pl.wikipedia.org/wiki?curid=303794" title="Emmerich Kalman">
Emmerich Kalman



</doc>
<doc id="303795" url="https://pl.wikipedia.org/wiki?curid=303795" title="Ruch lewostronny">
Ruch lewostronny

Ruch lewostronny – przepis ruchu drogowego nakazujący pojazdom poruszanie się w pobliżu lewej krawędzi jezdni. W zmodyfikowanej postaci obowiązywać on może także na tramwajowych, czasem także kolejowych, liniach dwutorowych (w tym przypadku nakazuje jazdę lewym torem).
Zasada ruchu lewostronnego obowiązuje dziś w mniejszości krajów świata: w Wielkiej Brytanii oraz w krajach niegdyś od Wielkiej Brytanii zależnych lub będących jej byłymi koloniami, w tym w Irlandii, na Cyprze i Malcie, a także w Australii, Nowej Zelandii, Samoa, Indiach, Pakistanie, Sri Lance, Bangladeszu, Papui-Nowej Gwinei, Brunei, Hongkongu, Południowej Afryce i innych postbrytyjskich koloniach Afryki (Lesotho, Botswanie, Kenii, Tanzanii, Ugandzie, Zambii, Zimbabwe), jak również w Japonii, Malezji, Singapurze, Indonezji, Tajlandii, Makau, na Malediwach, Mauritiusie, Jamajce, Dominice oraz w Gujanie i Surinamie. Jednym z wyjątków od zasady wynikającej z „brytyjskości” jest zależny od Wielkiej Brytanii Gibraltar, gdzie od 1929 obowiązuje ruch prawostronny (jak w sąsiedniej Hiszpanii i całej kontynentalnej Europie).
Historia.
W Europie odejście od ruchu lewostronnego na rzecz prawostronnego „zawdzięcza się” Francuzom, przy czym liczni są zwolennicy poglądu przypisującego to Napoleonowi, 
Ruch lewostronny obowiązywał w Austro-Węgrzech aż do ich rozpadu, a w powstałych w wyniku tego państwach – Austrii, Czechosłowacji – obowiązywał aż do 1938/1939, kiedy III Rzesza ujednoliciła zasady ruchu drogowego na ruch prawostronny we wszystkich zaanektowanych lub uzależnionych od siebie krajach. Do dzisiaj ruch lewostronny obowiązuje w Austrii w ruchu kolejowym (między innymi w wiedeńskiej kolei miejskiej). Na ziemiach polskich w zaborze austriackim także obowiązywał ruch lewostronny (odwrotnie niż w pozostałych dwóch), zastąpiony prawostronnym po odrodzeniu się państwa polskiego w 1918 roku (tramwaje w Krakowie dopiero w 1925). W Kanadzie ujednolicono zasady, odchodząc od lewostronności w anglojęzycznych terytoriach w latach 20. XX wieku (niebędąca wcześniej częścią Kanady Nowa Fundlandia w 1947), w Chinach ruch ujednolicono na prawostronny w 1946 (dziś wyjątek stanowi w Chinach tylko Hongkong i Makau, choć przez krótki czas z przyczyn politycznych w okresie rewolucji kulturalnej wprowadzono w całych Chinach ruch lewostronny), Szwecja odeszła od ruchu lewostronnego obowiązującego tam od 1734 (wcześniej, od 1718, obowiązywała tam prawostronność) dopiero 3 września 1967 ("dagen H"), dostosowując się do zasad obowiązujących w sąsiednich krajach skandynawskich, Islandia 26 maja 1968 ("H-dagurinn"), Birma w 1970, a Nigeria 2 kwietnia 1972. Z kolei w dzisiejszej Namibii w przeszłości obowiązywał ruch prawostronny (w czasie rządów niemieckich), dopiero po 1915 roku zmieniono go na lewostronny, kiedy została podbita przez aliantów, a następnie stała się mandatem południowoafrykańskim.
Szacuje się, że około jednej trzeciej ludności świata mieszka w krajach, gdzie obowiązuje ruch lewostronny, i że ponad jedna czwarta pojazdów na świecie porusza się po lewej stronie drogi.
7 września 2009 Samoa dokonało konwersji w odwrotnym kierunku, wprowadzając ruch lewostronny w miejsce prawostronnego. Motywowano to faktem, iż ruch lewostronny obowiązuje w położonych relatywnie blisko znacznie bogatszych państwach: Australii, Nowej Zelandii i Japonii. Zmiana ma umożliwić import używanych samochodów z tych krajów, co z kolei ma zwiększyć dostępność transportu samochodowego dla zwykłych mieszkańców.
Zasady ruchu lewostronnego.
W państwach w Europie, w których obowiązuje ruch lewostronny, zasada pierwszeństwa na skrzyżowaniach nie jest odwrotna niż w państwach o ruchu prawostronnym, na przykład w Wielkiej Brytanii na nieoznakowanych skrzyżowaniach nikt nie ma pierwszeństwa – inaczej jednak jest w Japonii. Inna jest też konstrukcja samochodów: kierownica w samochodach przeznaczonych do ruchu lewostronnego znajduje się po prawej stronie samochodu, a światła mijania (asymetryczne) kierują snop światła tak, by doświetlał lewą stronę drogi.
Koleje.
Na kolei ruch lewostronny obowiązuje także w niektórych spośród tych państw, w których na drogach wprowadzono ruch prawostronny, na przykład we Francji (oprócz Alzacji i zachodniej części Lotaryngii), Włoszech, Szwajcarii, Szwecji, Danii, Belgii i Portugalii. Ruch lewostronny obowiązuje również w metrze w Madrycie, Sztokholmie i Lizbonie.
W szczególnych przypadkach dopuszczalny jest ruch pociągu lewą stroną linii nawet na tych odcinkach sieci kolejowej, na których normalnie obowiązuje prawostronny kierunek ruchu.
Na wodzie.
W ruchu statków, niezależnie od państwa, na całym świecie obowiązuje ruch prawostronny.

</doc>
<doc id="303796" url="https://pl.wikipedia.org/wiki?curid=303796" title="Ariège (departament)">
Ariège (departament)

Ariège – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 09. Swoją nazwę przyjął od płynącej przez niego rzeki.
Według danych na rok 2010 liczba zamieszkującej departament ludności wynosi 152 038 os. (31 os./km²); powierzchnia departamentu to 4890 km². Prefekturą departamentu Ariège jest miasto Foix.
Prezydentem departamentu jest Augustin Bonrepaux.
Liczba gmin w departamencie: 332

</doc>
<doc id="303797" url="https://pl.wikipedia.org/wiki?curid=303797" title="Ariege">
Ariege



</doc>
<doc id="303798" url="https://pl.wikipedia.org/wiki?curid=303798" title="Ariège">
Ariège



</doc>
<doc id="303800" url="https://pl.wikipedia.org/wiki?curid=303800" title="Rosiczkowce">
Rosiczkowce

Rosiczkowce ("Droserales" Griseb., . 1854) – rząd roślin należący do klasy "Rosopsida" Batsch, wyróżniany w niektórych dawnych systamatykach roślin okrytonasiennych (np.: Dahlgrena, Reveala, Takhtajana). Obejmuje tylko dwie rodziny, liczy około 150 gatunków.

</doc>
<doc id="303802" url="https://pl.wikipedia.org/wiki?curid=303802" title="Kálmán Kandó">
Kálmán Kandó

Kálmán Kandó de Egerfarmos et Sztregova (ur. 10 lipca 1869, zm. 13 stycznia 1931 w Budapeszcie) – węgierski inżynier i wynalazca.
Po ukończeniu sławnego Fasori Gimnázium studiował elektrotechnikę. Był konstruktorem silnika trójfazowego, jak również generatora prądu zmiennego. Jego wynalazki przyspieszyły rozwój kolei elektrycznych, jest nazywany „ojcem pociągu elektrycznego”.

</doc>
<doc id="303803" url="https://pl.wikipedia.org/wiki?curid=303803" title="Michal Mertiňák">
Michal Mertiňák

Michal Mertiňák (ur. 10 października 1979 w Powaskiej Bystrzycy) – słowacki tenisista, reprezentant w Pucharze Davisa.
Kariera tenisowa.
Praworęczny tenisista karierę zawodową rozpoczął w 1999 roku. Swój pierwszy finał turnieju rangi ATP World Tour rozegrał w roku 2005 w chorwackim Umagu (w parze z Davidem Škochem). W 2006 roku wygrał po raz pierwszy w karierze imprezę z cyklu ATP World Tour, w Ćennaju (razem z Petrem Pálą). Od roku 2009 do 2010 razem grał z Františkiem Čermákiem. Razem wygrali sześć turniejów oraz czterokrotnie dochodzili do finałów rozgrywek. Łącznie Słowak (stan na sierpień 2014) wygrał 13 turniejów rangi ATP World Touroraz osiągnął 12 finałów.
W rozgrywkach międzynarodowych jest regularnym reprezentantem w Pucharze Davisa; od debiutu w 2003 pozostawał długo niepokonany w grze podwójnej (partnerował Dominikowi Hrbatemu i Karolowi Beckowi). Wniósł znaczący wkład w pierwszy w historii awans Słowacji do finału Pucharu Davisa w 2005 roku, w parze z Beckiem wygrywając debla we wszystkich rundach (z Hiszpanami, Holendrami i Argentyńczykami). W meczu finałowym przeciwko Chorwatom przegrał zarówno w deblu (w parze z zastępującym Becka, Hrbatým), jak i piątym, decydującym o końcowym rozstrzygnięciu, meczu singlowym (z Mario Ančiciem). Tym samym trofeum przypadło rywalom którzy wygrali konfrontację 3:2.
Najwyżej sklasyfikowany w rankingu singlistów był w lipcu 2005 roku na 129. miejscu, natomiast w zestawieniu deblistów w lutym 2010 roku zajmował 12. pozycję.

</doc>
<doc id="303815" url="https://pl.wikipedia.org/wiki?curid=303815" title="Tarn (departament)">
Tarn (departament)

Tarn [] – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 81.
Według danych na rok 2010 liczba zamieszkującej departament ludności wynosi 375 379 (65 os./km²); powierzchnia departamentu to 5758 km². Prefekturą departamentu Tarn jest miasto Albi. 
Prezydentem departamentu jest Thierry Carcenac.
Liczba gmin w departamencie: 324

</doc>
<doc id="303817" url="https://pl.wikipedia.org/wiki?curid=303817" title="Tarn">
Tarn



</doc>
<doc id="303820" url="https://pl.wikipedia.org/wiki?curid=303820" title="Loara (departament)">
Loara (departament)

Loara (fr. "Loire" [], f-prow. "Lêre", prow. "Léger"/"Lei") – francuski departament położony w regionie Owernia-Rodan-Alpy, którego nazwa pochodzi od rzeki Loary (fr. "Loire"). Utworzony został podczas rewolucji francuskiej 12 sierpnia 1793. Departament oznaczony jest liczbą 42.
Według danych na rok 2010 liczba zamieszkującej departament ludności wynosi 748 947 os. (156 os./km²); powierzchnia departamentu to 4781 km². Prefekturą departamentu Loara jest miasto Saint-Étienne.
Prezydentem departamentu jest Bernard Bonne.

</doc>
<doc id="303838" url="https://pl.wikipedia.org/wiki?curid=303838" title="Rising Stars Challenge">
Rising Stars Challenge

Rising Stars Challenge – mecz rozgrywany w czasie NBA All-Star Weekend, pomiędzy zespołami Chucka (Charlesa Barkleya) i Shaqa (Shaquille O’Neala). Formuła ta została wprowadzona w 2012 roku, podczas weekendu gwiazd w Orlando. Do tego czasu w meczu brały udział drużny debiutantów i drugoroczniaków, a jeszcze wcześniej pomiędzy młodymi graczami ze Wschodu i Zachodu (Rookie Challenge). W obecnej formule zawodnicy wybierani są na zasadzie draftu przez Charlesa Barkleya i Shaquille O’Neala.
Rekordy spotkania.
Punkty
Zbiórki
Asysty
Przechwyty
Bloki
3 punkty
Skuteczność rzutów z gry
Spotkania rok po roku.
2016.
Pierwsze w historii NBA spotkanie All-Star rozegrane poza USA.
Zespół USA wygrał 157–154, w spotkaniu zakończonym najwyższą łączną sumą zdobytych przez obie drużyny punktów, w całej historii Rising Stars Challenge. Zach LaVine został uznany MVP, przewodząc drużynie USA z dorobkiem 30 punktów, 7 zbiórek i 4 asyst. Jordan Clarkson, D’Angelo Russell i Devin Booker zdobyli po ponad 20 punktów każdy, Russell uzyskał także 7 asyst. Kristaps Porziņģis i Emmanuel Mudiay przewodzili drużynie Reszty Świata, zdobywając po 30 punktów każdy, Andrew Wiggins dodał od siebie 29 punktów.
2015.
"* nie wystąpił z powodu kontuzji."
"** zastąpił kontuzjowanego gracza."
"^ Nurkić miał zastąpić Adamsa, zrezygnował jednak z udziału, z powodów osobistych".
pogrubienie – MVP
Zespół reszty świata pokonał reprezentację USA 121-112. Kanadyjczyk Andrew Wiggins zdobył 22 punkty, Rudy Gobert natomiast 18 punktów, 12 zbiórek i 3 bloki. Zawodnik Nets Bojan Bogdanović z Chorwacji oraz reprezentant Bulls – Nikola Mirotić z Czarnogóry zdobyli po 16 punktów każdy dla zespołu reszty świata. Victor Oladipo z Orlando Magic i Zach LaVine z Minnesoty Timberwolves zostali liderami drużyny USA z dorobkiem 22 punktów każdy. MVP spotkania został numer 1 draftu NBA 2014 roku – Andrew Wiggins.
2014.
"* Pero Antiḱ nie wystąpił z powodu kontuzji".
"** Miles Plumlee zastąpił Antiḱa".
pogrubienie – MVP
2013.
"* Andre Drummond nie wystąpił z powodu kontuzji".
"** Andrew Nicholson zastąpił Drummonda".
pogrubienie – MVP
2012.
Tuż przed draftem do składów, dodano do lity kandydatów Norrisa Cole’a i Jeremyego Lina. Na kilka dni przed spotkaniem kontuzjowany został Tiago Splitter, zastąpił go Derrick Favors. Lin rozegrał na własną prośbę jedynie 9 minut, z powodu odczuwanego przemęczenia w tamtym miesiącu.
"* Tiago Splitter nie wystąpił z powodu kontuzji".
"** Kawhi Leonard nie wystąpił z powodu kontuzji prawej łydki".
"^ Derrick Favors zastąpił Splittera".
pogrubienie – MVP
2011.
"* Tyreke Evans nie wystąpił z powodu kontuzji".
"** James Harden zastąpił Evansa".
pogrubienie – MVP
2010.
"* Derrick Rose został wyłączony z Rookie Challenge, ponieważ wybrano go do All-Star Game, uczestniczył także w Skills Challenge".
"** Anthony Morrow zajął miejsce Derricka Rose’a".
pogrubienie – MVP
2009.
"*Greg Oden nie wystąpił z powodu kontuzji".
pogrubienie – MVP
2008.
pogrubienie – MVP
2007.
16 lutego, Thomas &amp; Mack Center, Las Vegas.
pogrubienie – MVP
2006.
17 lutego, Toyota Center, Houston.
Skład debiutantów:
Trener: Sidney Lowe
Asystent trenera: Elvin Hayes
Skład drugoroczniaków:
Trener: Del Harris
Asystent trenera: Moses Malone
"*Nie wystąpił z powodu kontuzji"
pogrubienie – MVP
2005.
18 lutego, Pepsi Center, Denver.
Skład debiutantów:
Trener: P.J. Carlesimo
Asystent trenera: Alex English
Skład drugoroczniaków:
Trener: Bob McAdoo
Asystent trenera: Doug Moe
"**Nie wystąpił z powodu kontuzji"
pogrubienie – MVP
2004.
13 lutego, Staples Center, Los Angeles.
Skład debiutantów:
Trener: Doug Collins
Asystent trenera: A.C. Green
Skład drugoroczniaków:
Trener: Michael Cooper
Asystent trenera: Kareem Abdul-Jabbar
pogrubienie – MVP
2003.
8 lutego, Philips Arena, Atlanta.Spotkanie rozegrane po raz ostatni w sobotę.
Skład debiutantów:
Trener: Cotton Fitzsimmons
Asystent trenera: Lou Hudson
Skład drugoroczniaków:
Trener: Mike Fratello
Asystent trenera: Bob Pettit
pogrubienie – MVP
2002.
9 lutego, First Union Center, Filadelfia.
Skład debiutantów:
Trener: Chuck Daly
Asystent trenera: Darryl Dawkins
Skład drugoroczniaków:
Trener: Billy Cunningham
Asystent trenera: Bobby Jones
pogrubienie – MVP
2001.
10 lutego, Verizon Center, Waszyngton.
Skład debiutantów:
Trener: Kevin Loughery
Asystent trenera: Jack Marin
Skład drugoroczniaków:
Trener: Elvin Hayes
Asystent trenera: Phil Chenier
pogrubienie – MVP
2000.
Spotkanie odbyło się 11 lutego w Oakland Arena, w Oakland.
Skład debiutantów:
Trener: Al Attles
Asystent trenera: Nate Thurmond
Skład drugoroczniaków:
Trener: Bill Russell
Asystent trenera: K.C. Jones
"**Nie wystąpił z powodu kontuzji"
pogrubienie – MVP
1998.
Spotkanie odbyło się 8 lutego w Madison Square Garden, Nowym Jorku.
Skład Wschodu:
Trener: Willis Reed
Skład Zachodu:
Trener: Dave DeBusschere
pogrubienie – MVP
1997.
Spotkanie miało miejsce 8 lutego w Gund Arena, w Cleveland.
Skład Wschodu:
Trener: Red Auerbach
Skład Zachodu:
Trener: Red Holzman
"**Nie zagrał z powodu kontuzji"
pogrubienie – MVP
1996.
1996 Rookie Challenge miał miejsce 10 lutego w Alamodome, w San Antonio.
Skład Wschodu:
Trener: Bob Lanier
Skład Zachodu:
Trener: Doug Moe
pogrubienie – MVP
1995.
1995 Rookie Challenge miał miejsce 11 lutego w America West Arena, w Phoenix.
Skład Zielonych:
Trener: Al Attles
Skład Białych:
Trener: Cotton Fitzsimmons
pogrubienie – MVP
1994.
1994 Rookie Challenge miał miejsce 12 lutego w Target Center, w Minneapolis. MVP – Penny Hardaway
Skład Sensations:
Trener: K.C. Jones
Skład Phenoms:
Trener: Doug Collins
pogrubienie – MVP
Uczestnicy według drużyn.
Stan na luty 2015

</doc>
<doc id="303840" url="https://pl.wikipedia.org/wiki?curid=303840" title="Koriacki Okręg Autonomiczny">
Koriacki Okręg Autonomiczny

Koriacki Okręg Autonomiczny (ros. "Корякский автономный округ") – istniejąca do 1 lipca 2007 r. jednostka terytorialna Federacji Rosyjskiej.
Geografia.
Terytorium dawnego Koriackiego Okręgu Autonomicznego położone jest na kontynencie azjatyckim. Większą część powierzchni pokrywają góry (Koriackie i Kołymskie). Główną rzeką jest Penżyna. Podstawowe gałęzie gospodarki to rybołówstwo, hodowla reniferów, myślistwo oraz wydobycie węgla brunatnego.
Klimat.
Klimat subarktyczny. Średnia temperatura stycznia od −24 °C do −26 °C, lipca od +10 do °C +14 °C. Roczna suma opadów 300–700 mm.
Demografia.
W 2002 roku Rosjanie stanowili 50,5%, Koriacy – 26,4%, Czukcze – 5,6%, Itelmeni – 4,7%, Ukraińcy – 4,08%, Eweni – 2,9%.
Historia.
W latach 1919–1922 ziemie Koriaków zostały opanowane przez Białą Gwardię, a następnie w 1923 przez Armię Czerwoną. W 1930 utworzono w ramach Obwodu Kamczackiego Koriacki Okręg Narodowościowy.
1 lipca 2007 r. Koriacki Okręg Autonomiczny został wcielony do nowo utworzonego Kraju Kamczackiego jako Okręg Koriacki.
Tablice rejestracyjne.
Tablice pojazdów zarejestrowanych w Koriackim Okręgu Autonomicznym mają oznaczenie 82 w prawym górnym rogu nad flagą Rosji i literami RUS.

</doc>
<doc id="303841" url="https://pl.wikipedia.org/wiki?curid=303841" title="Obszar asejsmiczny">
Obszar asejsmiczny

Obszary asejsmiczne – obszary wolne od trzęsień ziemi. Pokrywają się one z miejscami występowania starych tarcz prekambryjskich. Obszary asejsmiczne występują np. w Polsce i w Niemczech, a także w Zjednoczonych Emiratach Arabskich.

</doc>
<doc id="303847" url="https://pl.wikipedia.org/wiki?curid=303847" title="Henri Pérignon">
Henri Pérignon

Henri Pérignon (ur. 14 października 1879 w Sèvres, zm. 18 czerwca 1990 w Deauville) – Francuz, znany z długowieczności, przez osiem ostatnich dni życia uważany za najstarszego żyjącego mężczyznę na świecie.
Tytuł najstarszego mężczyzny, oznaczający faktycznie najstarszą osobę o zweryfikowanej dacie urodzenia, przypadł mu po śmierci Walijczyka Johna Evansa. Miał wówczas 110 lat 239 dni. Zmarł osiem dni po Evansie, a miano nestora przeszło na Amerykanina Jamesa Wigginsa, młodszego od Pérignona zaledwie o jeden dzień. Przez pewien czas należał do niego rekord długowieczności Francji mężczyzn, poprawiony później przez pochodzącego z Algierii Emile Fourdace (zm. 1995), a wśród rdzennych Francuzów - przez Maurice Floqueta (zm. 2006).
Tuż przed śmiercią został odznaczony Legią Honorową.

</doc>
<doc id="303852" url="https://pl.wikipedia.org/wiki?curid=303852" title="Three-Point Shootout">
Three-Point Shootout

Three Point Contest (oficjalna nazwa – "Foot Locker Three-Point Shootout") – konkurs rzutów za 3 punkty w czasie NBA All-Star Weekend. Turniej odbywa się w sobotę przed koszykarskim Meczem Gwiazd NBA.
Zasady.
Zawodnicy oddają rzuty z pięciu pozycji, położonych poza linią wyznaczającą rzut za 3 punkty. Na każdej pozycji jest stojak z pięcioma piłkami, a zawodnicy przemieszczają się od jednego do drugiego rogu boiska, zataczając łuk wzdłuż linii. Za każde trafienie otrzymuje się 1 pkt. Za trafienie każdą piłką w innym kolorze (tzw. money ball) otrzymuje się 2 pkt. Piłki te -5 szt. - uczestnik mógł rozstawić dowolnie (2020). Dodatkowo (2020) były 2 piłki „zielone” ustawione dalej, za trafienie którymi zawodnik otrzymał 3 pkt. W sumie zawodnik może zdobyć 36 pkt. (Do 2020 - 30 pkt). Na oddanie rzutów jest 1 minuta (2020 - 70 sek).
Rekordy.
Najlepszy wynik w fazie finałowej osiągnął Devin Booker, który w 2018 r. zdobył 28 punktów. W 2014 roku zwiększono liczbę możliwych do zdobycia punktów z 30 do 34. Jason Kapono w 2008 zdobył 25 punktów (tyle samo punktów zdobył też w 1986 Craig Hodges, ale podczas eliminacji). Kapono w 2007 i Mark Price w 1994 zdobyli po 24 punkty, Larry Bird w 1986 i w 2013 Kyrie Irving zdobyli 23 punkty, a Steve Kerr w 1997 i Peja Stojaković w 2003 zdobyli po 22 punkty.
Najwięcej trafionych rzutów z rzędu zaliczył w 1991 Craig Hodges – 19.
Najwięcej występów w konkursie zaliczyli Craig Hodges – 8 i Dale Ellis – 7.
Najwięcej zwycięstw – po 3 – mają Larry Bird i Craig Hodges. Wszyscy zawodnicy, którzy zwyciężyli więcej niż jeden raz, osiągali to z rzędu, oprócz Stephena Curry'ego.

</doc>
<doc id="303864" url="https://pl.wikipedia.org/wiki?curid=303864" title="Sekurytyzacja">
Sekurytyzacja

Sekurytyzacja (ang. "securitization") – technika refinansowania, w ramach której pula aktywów wraz z generowanymi przez nie strumieniami gotówkowymi zostaje wyizolowana z bilansu banku (lub rzadziej innego podmiotu) w formie podmiotu specjalnego przeznaczenia (ang. "special purpose vehicle", SPV), który dokonuje refinansowania poprzez emisję papierów wartościowych.
Sekurytyzacja stanowi pozabilansową metodę pozyskiwania kapitału, polegającą na przekształceniu wyodrębnionych aktywów w zbywalne papiery wartościowe. Aktywami tymi mogą być zwłaszcza wierzytelności wynikające z umów (pożyczki, kredytu, leasingu), należności handlowe przedsiębiorstw (wymagalne, przedawnione), należności eksportowe, a także należności przyszłe. Określa proces emisji papierów wartościowych, które zabezpieczone są przez grupę wyselekcjonowanych aktywów. Dłużne papiery wartościowe, takie jak obligacje czy certyfikaty inwestycyjne, sprzedawane są inwestorom, którym stwarzają możliwość lokowania wolnych środków. Jednocześnie dokonuje się transferu ryzyka.
Według rozporządzenia Parlamentu Europejskiego i rady (UE) nr 575/2013 z dnia 26 czerwca 2013 r. w sprawie wymogów ostrożnościowych dla instytucji kredytowych i firm inwestycyjnych jest to transakcja lub program, w wyniku których ryzyko kredytowe związane z ekspozycją lub pulą ekspozycji ulega podziałowi na transze charakteryzujące się obiema następującymi cechami:
Historia sekurytyzacji.
Początki sekurytyzacji związane są ze Stanami Zjednoczonymi, gdzie w 1970 przeprowadzono pierwsze tego typu transakcje dotyczące wyłącznie kredytów hipotecznych. Pierwszym krajem europejskim, gdzie przeprowadzono proces sekurytyzacji, była w 1987 Wielka Brytania – dotyczył on również kredytów hipotecznych. W innych krajach europejskich sekurytyzację zaczęto stosować dopiero w latach dziewięćdziesiątych. Sekurytyzacja jest formą finansowania należności bardzo popularną na rozwiniętych rynkach, a w szczególności w Stanach Zjednoczonych.
Ryzyko związane ze wzrostem wykorzystania sekurytyzacji jest wskazywane jako jedna z przyczyn kryzysu "subprime" zapoczątkowanego w USA w 2007.
Rozwój sekurytyzacji w Polsce.
Sekurytyzacja wierzytelności bankowych stała się w Polsce możliwa wraz z wejściem w życie w 2004 roku nowych przepisów zawartych w:
Dzięki zmianie ustawy o funduszach inwestycyjnych i nowelizacji prawa bankowego korzyści wypływające z sekurytyzacji znalazły się w zasięgu ręki także polskich wierzycieli i inwestorów.
W prawie bankowym nie ma jednolitej definicji sekurytyzacji. Uchwała KNB nr 1/2007 w par. 1 Załącznika nr 18 do Uchwały stanowi, że:
Według badań Komisji Nadzoru Finansowego rynek sekurytyzacji w Polsce ma marginalne znaczenie. W okresie 2005–2013 zanotowano na nim dwie znaczące transakcje.
Korzyści podatkowe z sekurytyzacji.
Korzyść podatkowa dla banków wiąże się ze zmianą przepisów dotyczących traktowania kosztów uzyskania przychodu. Zgodnie z tą zasadą, bank może zaliczyć do kosztów uzyskania przychodów straty poniesione na zbyciu wierzytelności na rzecz funduszu do wysokości rezerwy utworzonej na pokrycie zbywanych wierzytelności i zaliczonej do kosztów uzyskania przychodów. Zanim weszły w Polsce w życie przepisy o sekurytyzacji, banki nie mogły tego robić i przez to zwykle sprzedaż wierzytelności była dla nich nieopłacalna.

</doc>
<doc id="303885" url="https://pl.wikipedia.org/wiki?curid=303885" title="Henryk Battenberg">
Henryk Battenberg

Heinrich von Battenberg (ur. 5 października 1858 w Mediolanie, zm. 20 stycznia 1896 na statku szpitalnym niedaleko od brzegu Sierra Leone) – heski arystokrata.
Był synem księcia Hesji Aleksandra i hrabiny Julii Hauke (córki Maurycego Hauke). Jego braćmi byli Ludwik i Aleksander.
W młodości przeszedł szkolenie wojskowe i wstąpił do reńskich huzarów. Tytuł księżnej Battenberg uzyskała jego matka, której małżeństwo z księciem Hesji miało charakter morganatyczny. Tytuł przeszedł na dzieci z tego małżeństwa.
W 1885 ożenił się z najmłodszą córką królowej Wiktorii, Beatrycze. Po ślubie rodzina zamieszkała w Wielkiej Brytanii, zgodnie z życzeniem królowej. Mieli czworo dzieci:
Książę Battenberg wstąpił do armii brytyjskiej. W 1895 wyruszył do Afryki Zachodniej, gdzie zmarł na malarię.

</doc>
<doc id="303893" url="https://pl.wikipedia.org/wiki?curid=303893" title="Opór właściwy">
Opór właściwy



</doc>
<doc id="303895" url="https://pl.wikipedia.org/wiki?curid=303895" title="Norman Rockwell">
Norman Rockwell

Norman Rockwell (ur. 3 lutego 1894, zm. 8 listopada 1978) – amerykański malarz i ilustrator, najbardziej znany jako autor okładek dla "The Saturday Evening Post", z którym współpracował przez ponad cztery dekady. Do najbardziej znanych jego prac należy seria z Williem Gillisem, jeden z wizerunków Rózi Nitowaczki i cykl "Cztery wolności" oraz "Anna chce spać".

</doc>
<doc id="303896" url="https://pl.wikipedia.org/wiki?curid=303896" title="Oklahoma City Hornets">
Oklahoma City Hornets



</doc>
<doc id="303904" url="https://pl.wikipedia.org/wiki?curid=303904" title="Le Mans UC72">
Le Mans UC72



</doc>
<doc id="303908" url="https://pl.wikipedia.org/wiki?curid=303908" title="Krzywa Peana">
Krzywa Peana

Krzywa Peana – przykład ciągłego odwzorowania odcinka na kwadrat. 
Gdy w roku 1887 Camille Jordan podał następującą definicję krzywej (nazywanej dzisiaj krzywą Jordana):
wydawało się, że jest to definicja nieźle oddająca intuicję matematyków. Krzywa w tym rozumieniu nie jest co prawda „linią”, lecz funkcją, ale „udziwnienie” jest pozorne, bo obraz odcinka [0,1] poprzez tę funkcję w „wielu naturalnych” przypadkach jest właśnie tym, co można linią nazwać.
Jednak trzy lata później, w roku 1890, włoski matematyk Giuseppe Peano podał przykład krzywej w sensie Jordana, który kłócił się z naturalną intuicją – okazało się bowiem, że ciągłym obrazem odcinka może być cały kwadrat.
Niezależnie od Peana podobną krzywą rozpatrywał i skonstruował w tym samym czasie David Hilbert. 

</doc>
<doc id="303910" url="https://pl.wikipedia.org/wiki?curid=303910" title="DBL">
DBL



</doc>
<doc id="303911" url="https://pl.wikipedia.org/wiki?curid=303911" title="Dominet Basket Liga">
Dominet Basket Liga



</doc>
<doc id="303912" url="https://pl.wikipedia.org/wiki?curid=303912" title="Lech Basket Liga">
Lech Basket Liga



</doc>
<doc id="303917" url="https://pl.wikipedia.org/wiki?curid=303917" title="Kobieta Pracująca">
Kobieta Pracująca

Kobieta Pracująca – fikcyjna postać grana przez aktorkę Irenę Kwiatkowską, jedna z bohaterek serialu "Czterdziestolatek" (1974–1978) oraz filmu "Motylem jestem, czyli romans 40-latka" (1976). Pojawia się również w kontynuacji serialu, czyli w "Czterdziestolatek. 20 lat później" (1993).
Irena Kwiatkowska grając Kobietę Pracującą stworzyła jedną z najlepszych kreacji w swojej karierze aktorskiej oraz jedną z najlepiej zapamiętanych przez publiczność ról w "Czterdziestolatku".
Opis postaci.
Kobieta Pracująca pojawia się epizodycznie w każdym odcinku serialu "Czterdziestolatek" w niespodziewanym momencie, wykonując za każdym razem inny zawód, który ma związek z fabułą odcinka lub potrzebami bohaterów. Wygłasza przy tym zwykle krótki monolog, dzieląc się z bohaterami swoją mądrością życiową i erudycją. Zazwyczaj przy tym podkreśla: „...ja jestem kobieta pracująca – żadnej pracy się nie boję”.
Według słów z 1. odcinka Kobieta Pracująca miała mieć rzekomo "równo 32 lata" (w kręconym rok później odcinku 9. jest mowa o 33 latach). Jej postarzały wygląd miał być właśnie efektem ciężkiej pracy ("na wygląd trzeba zapracować"), ale nadal cieszyła się dobrym zdrowiem. W rzeczywistości Irena Kwiatkowska w chwili rozpoczęcia kręcenia serialu miała 62 lata.
Kobieta Pracująca jest humorystycznym symbolem emancypacji kobiet. Nawiązuje tym do bohaterek propagandy realnego socjalizmu, jak "kobieta na traktorze" czy "Lodzia milicjantka". Pomimo propagandowego w założeniu charakteru "Czterdziestolatka" odegrana przez Kwiatkowską postać stała się jednak raczej symbolem wszechstronności i zaradności polskich kobiet w tamtym czasie, a nie pracy socjalistycznej. 
Kobieta Pracująca jest najwidoczniej niezamężna i bezdzietna, optymistycznie nastawiona do rzeczywistości i pozornie oddana tylko pracy zawodowej. Jednak poprzez nieumiejętność utrzymania się dłużej w jednym zawodzie lub zakładzie pracy stanowi raczej antyprzykład idealnej pracownicy. 
Zwrot „kobieta pracująca” stał się w języku polskim (często w złożeniu „ja jestem kobieta pracująca, żadnej pracy się nie boję”) popularnym określeniem osoby (nie tylko kobiety) wszechstronnej zawodowo, która nie boi się wyzwań, np. zmiany zawodu lub podjęcia nowej pracy. Mówił tak o sobie np. Lech Wałęsa.
Irena Kwiatkowska grała również pielęgniarkę we wcześniejszym filmie Jerzego Gruzy pt. "Dzięcioł", w którym można dostrzec zalążki budowania postaci Kobiety Pracującej.
W kontynuacji serialu, czyli "Czterdziestolatek. 20 lat później" Irena Kwiatkowska również zagrała Kobietę Pracującą.
Postać pojawiła się także, razem z Andrzejem Kopiczyńskim i Leonardem Pietraszakiem w reklamie proszku piorącego Pollena 2000 w latach 90.
Wcielenia Kobiety Pracującej.
W sumie w serialu "Czterdziestolatek" i filmie pokazane lub wymienione są 64 zawody, stanowiska lub zajęcia, których imała się Kobieta Pracująca (nie licząc kontynuacji):
Inne prace wymieniane w serialu.
W prawie każdym odcinku (poza odcinkami 10., 13., 18. i 19.) Kobieta Pracująca, prócz wykonywania aktualnej pracy wspomina przynajmniej jedno inne zajęcie, które wykonywała w przeszłości. Są to:

</doc>
<doc id="303921" url="https://pl.wikipedia.org/wiki?curid=303921" title="Nagroda im. Malcolma Baldrige’a">
Nagroda im. Malcolma Baldrige’a

Nagroda im. Malcolma Baldrige’a (ang. "The Malcolm Baldrige National Quality Award"), przyznawana jest corocznie przez prezydenta Stanów Zjednoczonych. Mogą ją otrzymać małe, średnie i duże firmy produkcyjne i usługowe, a także placówki edukacyjne i zdrowotne. Patronem nagrody jest postać Malcolma Baldrige’a, 26. amerykańskiego Sekretarza Handlu.
Zgłoszone przedsiębiorstwa i organizacje oceniane są przez rozpatrzenie 7 kryteriów:
Kongres ustanowił tę nagrodę w 1987 roku, aby docenić amerykańskie firmy i organizacje za osiągnięcia w dziedzinie zarządzania jakością oraz aby podnieść świadomość wagi jakości w budowaniu przewagi przedsiębiorstwa.
Nagroda może być przyznawana corocznie (nie musi, gdy nie znajdzie się firma/organizacja wyróżniająca się na tle innych w ocenianych kryteriach) w następujących kategoriach:
Po otrzymaniu nagrody firma/organizacja nie może się o nią ubiegać ponownie przed upływem 5 lat.

</doc>
<doc id="303923" url="https://pl.wikipedia.org/wiki?curid=303923" title="Thomas de Maiziere">
Thomas de Maiziere



</doc>
<doc id="303924" url="https://pl.wikipedia.org/wiki?curid=303924" title="Henri Perignon">
Henri Perignon



</doc>
<doc id="303926" url="https://pl.wikipedia.org/wiki?curid=303926" title="Rózia Nitowaczka">
Rózia Nitowaczka

Rózia Nitowaczka ("Rosie the Riveter") – amerykańska ikona kultury, fikcyjna postać z napisanej w 1942 piosenki Redda Evansa i Johna Jacoba Loeba „Rosie the Riveter”. Symbolizowała kobiety pracujące w amerykańskich fabrykach w czasie II wojny światowej.
Powszechnie, lecz błędnie, kojarzy się ją z plakatem J. Howarda Millera "We Can Do It!", zaprojektowanym również w 1942 (jednak przed spopularyzowaniem piosenki Evansa i Loeba), powstałym w ramach serii plakatów propagandowych dla Westinghouse Electric Company (w rzeczywistości Miller przedstawił na tym plakacie robotnicę Geraldine Doyle z Zakładów Metalurgicznych w Michigan). Rozpowszechnianiu tej dezinformacji w lutym 2012 pomogła amerykańska agencja propagandy publicznej Ad Council, przy okazji fałszywie przypisując stworzenie tego plakatu sobie. Uczciła ona w ten sposób 70. jubileusz swojego istnienia. Po zakończonej kampanii informacja ta została po cichu usunięta z ich strony. W 2015 roku wykazano, że kobietą ujętą na plakacie "We Can Do It!" mogła być jedna z pracownic produkcyjnych – Naomi Parker (później Fraley). Zdjęcie do plakatu "We Can Do It!" zostało zrobione w Alameda Naval Air Station w Kalifornii. Do dzisiaj nie potwierdzono żadnej z przedstawionych dwóch wersji. 
Znanym przedstawieniem Rózi Nitowaczki jest okładka „The Saturday Evening Post” z 29 maja 1943 z obrazem autorstwa Normana Rockwella.
Geneza.
Podczas II Wojny Światowej, w latach 1940-1945, w USA rozwijany był program Training Within Industry, którego głównym celem było wyćwiczenie umiejętności zarządczych wśród najbardziej doświadczonych operatorów i przełożonych. Mieli oni być odpowiedzialni za efektywne wdrażanie nowych pracowników, a w szczególności kobiet, do pracy w przemyśle. Badacz programu Training Within Industry, Jim Huntzinger, w swojej publikacji zapisał, że kobiety chcące pracować w przemyśle, aby stać się "Róziami Nitowaczkami" musiały bardzo szybko uczyć się wykonywać zadane im operacje produkcyjne. Jak stwierdził badacz, rząd USA zdecydował się stworzyć program Training Within Industry, aby ten cel osiągnąć. Akcje promujące aktywność kobiet w przemyśle, w tym ikona Rózii Nitowaczki, były kolejnym krokiem po opracowaniu programu Training Within Industry, aby skutecznie zastąpić mężczyzn przy produkcji sprzętu wojskowego. Podczas szkoleń praktycznych prowadzonych w przemyśle amerykańskim podczas II Wojny Światowej, jedna z metod programu Training Within Industry - doskonalenie Metod Pracy (ang. Job Methods) - prezentowana była w oparciu o przykład operacji nitowania. Standard tego szkolenia został ustalony w 1940. Jest zatem możliwe, że autor terminu Rózia Nitowaczka połączył popularne imię z nazwą operacji - nitowanie (ang. riveting) - wykorzystywanej do szkolenia doświadczonych pracowników z zakresu programu Training WIthin Industry w latach 1940-1945.

</doc>
<doc id="303929" url="https://pl.wikipedia.org/wiki?curid=303929" title="Dymitar Berbatow">
Dymitar Berbatow



</doc>
<doc id="303931" url="https://pl.wikipedia.org/wiki?curid=303931" title="Lombard (zespół muzyczny)">
Lombard (zespół muzyczny)

Lombard – polski zespół pop-rockowy powstały w 1981 roku w Poznaniu. Nagrał kilkanaście płyt i wylansował wiele przebojów, największe z nich to „Przeżyj to sam” do słów Andrzeja Sobczaka i „Szklana pogoda” do słów Marka Dutkiewicza. Zespół zagrał kilka tysięcy koncertów w Polsce i za granicą.
Liderem zespołu jest Grzegorz Stróżniak – kompozytor, aranżer i wokalista grający na instrumentach klawiszowych. W pierwszej dekadzie działalności zespołu grało w nim wielu instrumentalistów i dwie wokalistki: Wanda Kwietniewska, która dziś jest liderką i wokalistką grupy Wanda i Banda oraz Małgorzata Ostrowska, która od 1991 roku prowadzi działalność solową. Lombard istniał w kilkunastu składach. Obecny tworzą: Marta Cugier, Grzegorz Stróżniak, Łukasz Kulczak, Paweł Kosicki, Maksymilian Mińczykowski
Zespół w latach 80. współpracował z profesjonalnymi autorami tekstów, między innymi Jackiem Skubikowskim i Markiem Dutkiewiczem. Obecnie teksty dla Lombardu pisze Marta Cugier.
Historia.
Lata 80. XX wieku.
Zespół powstał w 1981 roku. 18 maja odbyła się pierwsza próba zespołu w sali Estrady Poznańskiej. Data ta uważana jest za dzień powstania Lombardu, który początkowo (przez 2 miesiące) nosił nazwę Skandal. W lipcu tego roku zespół podczas pierwszej sesji nagrał trzy utwory w studiu Polskiego Radia Szczecin: „Bez zysków, bez strat”, „Komu cichy płacz” i „Błądząc, wędrując”. Ten pierwszy, już 26 lipca, zadebiutował w programie radiowym "Lato z Radiem" a wkrótce, bo 15 sierpnia w programie telewizyjnym "Magazyn pana Manna". Na początku 1982 roku zespół przygotowywał swoją trasę koncertową w byłym kinie Grunwald, dając na koniec koncert dla słuchaczy byłej WSOSK. Wystąpił również przed podchorążymi WSOWP.
Pod koniec lutego 1982 zespół zaczął zdobywać popularność po tym, jak w programie "Radiokurier" pojawiły się piosenki: „Droga pani z TV” i „O jeden dreszcz”. Wkrótce pojawiły się one na liście przebojów tego programu. Pierwsza z nich znalazła się później na liście przebojów Programu I Polskiego Radia, a druga na liście wznowionego 1 kwietnia Programu III Polskiego Radia. W dniu inauguracji radiowej „Trójki”, na tej antenie został wyemitowany utwór „Przeżyj to sam”, który po dwóch dniach został zdjęty z emisji przez cenzurę. Został do dziś jednym z największych przebojów zespołu, mimo że praktycznie nie zaistniał na listach przebojów. Wkrótce po zdjęciu z anteny „Przeżyj to sam”, bo jeszcze w kwietniu tego roku, zespół nagrał pod presją stworzenia kolejnego potencjalnego przeboju piosenkę „Nasz ostatni taniec”. Sesję nagraniową zrealizowano w studio Polskiego Radia w Poznaniu. W czerwcu piosenka stała się przebojem, a radiowa „Trójka” emitowała go jako złą wróżbę dla polskiej reprezentacji piłkarskiej na mistrzostwach świata w Hiszpanii.
We wczesnym okresie działalności grupy teksty piosenek pisali znani polscy tekściarze: Andrzej Sobczak, Marek Dutkiewicz i Jacek Skubikowski – także autor wielu cenionych kompozycji zespołu. Początkowo w Lombardzie Grzegorzowi Stróżniakowi towarzyszyły dwie wokalistki: Małgorzata Ostrowska i Wanda Kwietniewska. W tym wokalnym rockowym trio Lombard w okresie lipiec – wrzesień nagrał płytę "Śmierć dyskotece!", która osiągnęła status złotej (nakładem 400 000 egzemplarzy). Zespół nagrywał tę debiutancką płytę w atmosferze wewnętrznych personalnych konfliktów. Współpraca pomiędzy muzykami, realizatorami i współautorami (Skubikowski i Dutkiewicz) nie była najlepsza. We wrześniu 1982 zespół opuściła Wanda Kwietniewska, aby wkrótce założyć własną grupę Banda i Wanda. Zespół opuścił także dotychczasowy kierownik muzyczny Maurycy Przybyłowicz, a liderem został Grzegorz Stróżniak. Jesienią grupa zaczęła koncertować już w nowym składzie: Grzegorz Stróżniak, Małgorzata Ostrowska, Piotr Zander, Zbigniew Foryś i Przemysław Pahl. 21 listopada miało miejsce jedno z ważniejszych w dziejach grupy nagrań. Podczas dwóch koncertów w sali Filharmonii Szczecińskiej zespół nagrał album "Live", który nie tylko przez słuchaczy, ale także krytyków został bardzo dobrze przyjęty.
W 1983 roku premierę miały nagrane wcześniej dwa albumy: "Śmierć dyskotece!" i "Live". Kuriozalnie drugi z nich, dzięki staraniom Savitoru trafił do sprzedaży 10 maja 1983, na kilka tygodni przed wydaniem przez Polskie Nagrania „Muza” debiutanckiego "Śmierć dyskotece!". Na Krajowym Festiwalu Piosenki Polskiej w Opolu zespół zdobył Nagrodę Publiczności, a Grzegorz Stróżniak otrzymał II nagrodę w konkursie Jury za kompozycję „Szklana pogoda” (I nagrody wówczas nie przyznano).
15 stycznia 1984 podczas dwóch koncertów w warszawskim Klubie „Stodoła” zespół otrzymał złotą płytę za album "Śmierć dyskotece!". W tym samym roku miały miejsce premiery kolejnych dwóch albumów: "Wolne od cła" i "Szara maść". Pierwsza z tych płyt została wydana w limitowanym kilkutysięcznym nakładzie przez Klub Płytowy Razem, druga już z nowym perkusistą Włodzimierzem Kempfem przez Savitor. Na płycie znalazł się jeden z największych przebojów zespołu „Stan gotowości”. "Szara maść" rok później została wydana przez tę firmę w wersji anglojęzycznej pod nazwą "Hope and Penicillin".
Rok 1985 to kolejny rok intensywnego koncertowania w kraju i za granicą. W kwietniu, już bez Zbigniewa Forysia, jako kwartet zespół nagrał w Poznaniu materiał na kolejną, piątą już płytę, "Anatomia", z której „Mam dość”, „Kryształowa” i „Gołębi puch” zdobywały szczyty list przebojów. 18 maja podczas koncertu „Rock Arena” w Poznaniu grupa otrzymała złotą płytę za singel Tonpressu „Adriatyk, ocean gorący” / „Dwa słowa, dwa światy”. W tym samym roku można było zauważyć kryzys i załamanie rynku rockowego.
Zespół w okresie styczeń – czerwiec 1986 roku zawiesił działalność. W marcu jedynie Ostrowska i Stróżniak nagrali angielskie wersje tekstów z płyty "Anatomia" i tak powstała jej anglojęzyczna wersja "Wings of a Dove", wydana jesienią w Holandii przez firmę Rockhouse (jako Kix 4U Records). Po wznowieniu prób perkusistę Włodzimierza Kempfa zastąpił Wojciech Anioła, do zespołu dołączył także basista Henryk Baran.
Do końca roku, a także zimą i wiosną 1987 zespół występował w kraju. Podczas dwóch marcowych koncertów w Nysie zarejestrowano materiał, który wkrótce ukazał się na kasecie "Live Hits 87" Poltonu. W lipcu tego roku zespół nagrał w Szczecinie kolejną studyjną płytę "Kreacje" wydaną przez Pronit. Płyta nie odniosła komercyjnego sukcesu.
Na przełomie 1987 i 1988 roku Lombard po raz kolejny zawiesił działalność, powodem była m.in. ciąża wokalistki. W sierpniu 1988 roku zespół w kolejnym nowym składzie (Małgorzata Ostrowska, Piotr Zander, Robert Kalicki, Henryk Baran i Artur Malik), już bez lidera Grzegorza Stróżniaka powraca na scenę. Koncertuje w kraju i za granicą – tournée po ZSRR.
W lutym 1989 Lombard nagrał pierwszy w tym składzie program telewizyjny „live” w gdańskim Klubie Żak, jednak bez perkusisty Artura Malika, który tydzień wcześniej złamał obojczyk. Zastąpił go grający wówczas w Bajmie Alan Baster. W maju, w krakowskim Teatrze STU zespół nagrał kolejną koncertową płytę, pt. "Koncert", która została wydana przez Wifon, i nie znalazła szerszego oddźwięku wśród fanów.
Lata 90. XX wieku.
Na początku 1990 roku grupa nagrała studyjny album "Welcome Home", wydany przez ZPR Records, na którym gościnnie zagrał gitarzysta Dżemu – Jerzy Styczyński. Był to kolejny album, który nie przyniósł zespołowi sukcesu. Anglojęzyczną wersję tego albumu pod nazwą "Rocking the East" rok później wydał Polton.
Rok 1991 był jubileuszowy. Na 10-lecie zespołu zaproszono Grzegorza Stróżniaka i Wandę Kwietniewską, z którymi od lutego do kwietnia nagrano kompilacyjny album "’81–’91 Największe przeboje" składający się z największych szlagierów grupy. Płyta została wydana przez Intersonus i była ostatnim albumem nagranym przez Małgorzatę Ostrowską i Wandę Kwietniewską z zespołem Lombard. Zespół w tak poszerzonym składzie dał serię koncertów od 19 maja do 15 czerwca. 30 listopada 1991 wystąpił z nim po raz ostatni, po czym zawiesił działalność.
W 1994 roku Grzegorz Stróżniak reaktywował Lombard jako Lombard Group bez wokalistek. Zespół koncertował, tworząc kolejne nowe utwory. Płyta koncertowa "Afryka" nagrana w składzie: Grzegorz Stróżniak, Henryk Baran, Robert Kalicki, Jacek Królik i Artur Malik, zawierająca zarówno nowe kompozycje, jak i stare przeboje zespołu, ukazała się w czerwcu tego roku.
Rok 1995 jest dla Lombard Group rokiem koncertowym. Zespół nagrał utwór promujący nową markę piwa „10,5”, które wówczas stało się jednym z najpopularniejszych w Polsce. W związku z tym grupa zagrała też koncert promujący nową markę „Lech” Browary Wielkopolskie – „10,5” w Hotelu „Marriott” w Warszawie. W kwietniu miał miejsce koncert w Petersburgu z Demisem Roussosem. W czerwcu zespół otrzymał nominację w trzech kategoriach za najlepszy utwór reklamowy.
Kolejny, 1996 rok, nie przynosi przełomu, lecz w już w 1997 zespół powraca do pierwotnej nazwy Lombard, koncertując w kraju i za granicą w składzie: Małgorzata Ostrowska, Grzegorz Stróżniak, Piotr Zander, Bartosz Latus, Henryk Baran i Artur Malik. Drogi Lombardu i Małgorzaty Ostrowskiej zeszły się tylko na dwa sezony koncertowe. W 1999 roku Małgorzata Ostrowska postanowiła rozpocząć solową karierę i definitywnie zakończyć współpracę z Lombardem.
Po 2000 r..
Na jej miejsce Grzegorz poprosił młodą poznańską wokalistkę, z którą właśnie współpracował, Martę Cugier. Wokalistka szybko opanowała materiał i zastąpiła Małgorzatę Ostrowską na wcześniej zakontraktowanych koncertach. W 2000 roku, po niemal 10 latach przerwy, zespół w składzie: Grzegorz Stróżniak, Marta Cugier, Piotr Zander, Paweł Klimczak, Henryk Baran i Artur Malik (pod nazwą L’ombard) nagrał studyjną płytę "Deja’Vu", która trafiła na rynek dzięki wytwórni Pomaton EMI. Materiał nagrano w lubelskim „Hendrix Studio”. Album dostał pozytywne recenzje, a single „Deja’vu – to już było”, „Patrz! Patrz!”, „Machina myśli” gościły w radiowych listach przebojów. Teledyski z tymi piosenkami emitowane były w telewizyjnych stacjach MTV Polska i Viva Polska.
W 2001 roku Lombard obchodził swoje 20-lecie. Z tej okazji w Programie 3 Polskiego Radia w Studio im. Agnieszki Osieckiej nagrał płytę koncertową "20 lat – koncert przeżyj to sam". Płytę promował teledysk do utworu „Przeżyj to sam”, nakręcony po 20 latach, oraz ballada „Anka” w akustycznej wersji.
W roku 2002 Koch International wydał nagraną rok wcześniej w składzie: Grzegorz Stróżniak, Marta Cugier, Piotr Zander, Paweł Klimczak, Henryk Baran i Paweł Świca jubileuszową płytę koncertową.
W 2004 roku Lombard został zaproszony do Międzynarodowego Obozu Sił Pokojowych ONZ stacjonującego na Wzgórzach Golan w Izraelu. Był to charytatywny koncert, na który zaproszone zostały wszystkie bataliony sił zjednoczonych: austriacki, słowacki, kanadyjski, japoński i polski – Polish Infantry Battalion. Podczas koncertu zespół zaprezentował utwór „I Say Stop!”, który powstał krótko po zamachu z 11 września 2001 roku.
W 2005 roku zespół wspierał kampanię wyborczą Prawa i Sprawiedliwości, uczestnicząc w cyklu koncertów Wiosna Polaków. Przygotował też multimedialne widowisko "Lombard w hołdzie Solidarności – drogi do wolności" przy współpracy z Fundacją Centrum Solidarności, Wystawą Drogi do Wolności, Studio Video Gdańsk, Autorami albumu "Solidarność 1980-2005" i TVP. Trasę rozpoczął wielki koncert na cześć „Solidarności” podczas Festiwalu Jedynki „Przeżyj to sam, czyli przeboje z przebojami”. Z tym multimedialnym historycznym widowiskiem Lombard objechał całą Polskę. Zagrał również na Festiwalach „Poland on the Pier” w Chicago i „Discovery Poland” w Los Angeles pod patronatem Ministerstwa Kultury. Zwieńczeniem koncertów „W hołdzie Solidarności” był transmitowany przez TVP1 koncert „Cały ten czas” z okazji 25 rocznicy powstania legendarnego Video Studio Gdańsk we wrześniu 2006 roku.
W 2006 roku Lombard obchodził 25 rocznicę powstania. Z tej okazji po bardzo intensywnej trasie w Polsce i w USA 3 grudnia 2006 roku w Poznaniu odbyła się „Gala VIP LOMBARD 25 – LAT”. Zespół wręczył nagrody szczególnie zasłużonym dla Lombardu, wśród których znaleźli się Andrzej Sobczak, Jacek Skubikowski i Marek Dutkiewicz. W 2006 roku Lombard otrzymał nagrodę „Pomocna Dłoń” Caritas Polska oraz wyróżnienie „Ubi CARITAS” za działalność charytatywną. Za pracę na rzecz osób upośledzonych umysłowo Marta i Grzegorz otrzymali specjalne wyróżnienie od Fundacji Olimpiad Specjalnych.
15 grudnia 2007 roku w Górnośląskim Centrum Kultury Lombard w składzie: Grzegorz Stróżniak, Marta Cugier, Daniel Patalas, Michał Kwapisz i Mirosław Kamiński, zarejestrował pierwsze DVD w historii zespołu "W hołdzie Solidarności – Drogi do wolności" z okazji 26 Rocznicy Pacyfikacji Kopalni „Wujek”, które ukazało się rok później, 13 grudnia 2008, w rocznicę wybuchu stanu wojennego. Marta Cugier i Grzegorz Stróżniak odwiedzili również górników pracujących pod ziemią. Zjechali 700 m pod powierzchnię, by zapoznać się trudnymi warunkami pracy, jakie panują w kopalni.
W maju 2008 roku Lombard był gościem Związku Polaków na Białorusi na zaproszenie Angeliki Borys. Spotkanie z Polakami na Białorusi Angelika Borys przypłaciła skazaniem i grzywną za zorganizowanie nielegalnego zgromadzenia. Z okazji „Święta Flagi” i Polonii zespół zaprezentował spektakl "W hołdzie Solidarności – drogi do wolności". Współorganizatorem koncertu był Polski Konsulat na Białorusi i Związek Polaków na Wschodzie. Koncert w Grodnie zgromadził ponad tysiąc osób, mimo że władze za wszelką cenę usiłowały do tego nie dopuścić.
4 czerwca 2009 roku w Gdańsku zespół wystąpił w prestiżowym koncercie „Zaczęło się w Polsce” z okazji 20. rocznicy wyborów z czerwca 1989 roku. W Stoczni Gdańskiej zgromadziło się kilkadziesiąt tysięcy ludzi.
1 września 2010 roku na stadionie poznańskiego Lecha odbyła się premiera teledysku "Football Fans" zrealizowanego przez zespół wraz ze spółką EURO Poznań 2012. 5 tysięcy poznaniaków wraz z Lombardem zaśpiewało na stadionie „We are football fans”.
6 lutego 2012 roku miała miejsce premiera kolejnego, długo oczekiwanego studyjnego albumu "Show Time".
9 sierpnia 2015 roku Lombard obok takich wykonawców jak Ira, Oddział Zamknięty, Rezerwat, Róże Europy, Turbo, Mr. Zoob, Martyna Jakubowicz, Sztywny Pal Azji, Kobranocka, Proletaryat, Wanda i Banda, Kukiz i Piersi, Big Day i Urszula zagrał na Stadionie Miejskim w Łodzi w prestiżowym Top Łódź Festiwal, transmitowanym na żywo przez telewizję Polsat. Koncert odbył się przy udziale 12 tys. publiczności. W wigilię 24 grudnia 2015 na antenie telewizji Kino Polska Muzyka miał miejsce przedpremierowy pokaz płyty "Lombard swing". Koncert został zarejestrowany z okazji 35-lecia zespołu w Centrum Konferencyjno-Rozrywkowym Toscania we Włoszakowicach. Album ukazał się na początku 2016 roku.
19 sierpnia 2017 roku Lombard zagrał na Koncercie Polskiej Piosenki w Kielcach. Podczas tego koncertu zatytułowanego "„Gwiazdy letniego Nieba”" zbierano pieniądze na rzecz poszkodowanych w nawałnicach. Zespół wystąpił obok zespołu Bayer Full, Kasi Cerekwickiej, Feela, Natalii Kukulskiej, Urszuli. Organizatorem koncertu była Telewizja Polska, która na żywo transmitowała to wydarzenie na antenie TVP1.
Jesienią 2018 nastąpiła pierwsza od lat zmiana składu zespołu. Odszedł basista Michał Kwapisz, na jego miejsce przyjęto Łukasza Frąckowiaka. 11 listopada zespół już w nowym składzie wziął udział w koncercie „100 lat Polska”. Koncert organizowany przez Polaków w Wielkiej Brytanii z okazji 100 rocznicy odzyskania przez Polskę Niepodległości odbył się w słynnej na całym świecie sali Royal Albert Hall w Londynie. Zespół Lombard na finał wydarzenia wykonał „Mury” Jacka Kaczmarskiego we własnym opracowaniu i „Przeżyj to sam” przyjętym owacjami na stojąco.
2019 rok był jednym z najlepszych sezonów koncertowych w historii zespołu Lombard. 13 sierpnia zespół wystąpił podczas Sopot Top of the Top Festival z transmisją w telewizji TVN. 24 sierpnia na V Zjeździe Karpackim w 100-lecie Związku Podhalan, zespół otrzymał wyróżnienie odznaką honorową „Zasłużony dla Kultury Polskiej” za promowanie polskiej kultury, tradycji i postawę patriotyczną. Za szacunek do tradycji i kultury góralskiej – w dowód przyjaźni. 19 października zespół wziął udział w marszu „Tak dla transplantacji” w Zakopanem, organizowanym przez Śląskie Centrum Chorób serca w Zabrzu pod patronatem Prezydenta Rzeczypospolitej Polskiej Andrzeja Dudy.
W 2020 pandemicznym roku zespół włączył się we wspieranie Polaków w lockdownie. W maju odbyła się internetowa premiera utworu „Świat się zatrzymał”. W lipcu zespół zagrał koncert na dziedzińcu Ministerstwa Kultury i Dziedzictwa Narodowego w ramach akcji wspierania artystów różnych pokoleń. W październiku zespół przystąpił do realizacji projektu „Roads To Freedom” z okazji odsłonięcia pomnika NSZZ „Solidarność” w Brukseli przy siedzibie NATO. Jednocześnie nastąpiła kolejna zmiana składu muzyków. Skład zespołu od 2020: Grzegorz Stróżniak, Marta Cugier, Łukasz Kulczak – gitara, Paweł Kosicki – gitara basowa i Bartek Krawczak – perkusja, którego w 2022 roku zastapił Maksymilian Miñczykowski. 
W 2021 i 2022 zespół realizuje projekt z okazji jubileuszu powstania "Lombard 40/40" sfinansowany przez Fundusz Wsparcia Kultury. Projekt ten, to połączenie różnego sposobu wyrażania artystycznego. 18 maja w dniu 40. jubileuszu grupy miała miejsce premiera singla „Modlitwa o wyspy szczęśliwe”. 20 lipca kolejna premiera, koncertu jubileuszowego online "Lombard 40/40". 18 sierpnia zespół obchodził jubileusz powstania na Sopot Top of the Top Festival z transmisją w telewizji TVN. 3 września zespół świętował 40 lat powstania na Festiwalu Polskiej Piosenki w Opolu. Zespół wciąż i intensywnie koncertuje. 
Muzycy.
Źródła:
Dyskografia.
Źródła:
Radiowe listy przebojów.
Statystyki utworów

</doc>
<doc id="303934" url="https://pl.wikipedia.org/wiki?curid=303934" title="Malcolm Baldrige">
Malcolm Baldrige

Howard Malcolm „Mac” Baldrige (ur. 4 października 1922, zm. 25 lipca 1987) – amerykański polityk, 26. amerykański Sekretarz Handlu w latach 1981-1987.
Zginął tragicznie w wypadku na rodeo.
Jego umiejętności menedżerskie zaowocowały poprawą efektywności i wydajności rządu amerykańskiego.
Jego imieniem nazwana została amerykańska nagroda jakości - "The Malcolm Baldrige National Quality Award".

</doc>
<doc id="303935" url="https://pl.wikipedia.org/wiki?curid=303935" title="Dziady (dramat)">
Dziady (dramat)

Dziady – cykl dramatów romantycznych Adama Mickiewicza publikowany w latach 1823–1860. Składają się na niego trzy luźno powiązane części oraz część pierwsza, wydana pośmiertnie, mająca charakter nieukończony:
Oprócz dramatów, w skład II części wchodzi wiersz "Upiór" publikowany początkowo jako osobny utwór, zaś w skład III części rozległy "Ustęp" – epicki komentarz ukazujący obraz carskiej Rosji, zakończony słynnym wierszem "Do przyjaciół Moskali".
Elementem spajającym te części jest obrzęd Dziadów – dokładnie przedstawiony w części II, wspominany przez Gustawa w cz. IV i odbywający się w scenie IX cz. III. W utworze znajdują się liczne wątki autobiograficzne, zawarte są w nim idee romantyzmu, także polskiego, związanego z walką narodowowyzwoleńczą z rosyjskim zaborcą.
Opis utworów.
"Dziady" część II.
II część "Dziadów", chronologicznie pierwsza, powstawała w latach 1820–1821, w okresie wileńsko-kowieńskim życia Adama Mickiewicza (stąd określenie "Dziady wileńsko-kowieńskie"). Została opublikowana po raz pierwszy w II tomie "Poezji". Utwór poprzedza balladowy wiersz "Upiór".
Akcja toczy się w Dzień Zaduszny (w nocy) w kaplicy, gdzie zebrała się grupa ludzi z pobliskiej wioski. Trwa ludowy obrzęd Dziadów, któremu przewodniczy Guślarz. Zebrani wzywają kolejno dusze czyśćcowe, chcąc ulżyć im w cierpieniu. Na ich wezwanie przybywają "trzy rodzaje duchów": "lekkie", "ciężkie" i "pośrednie".
Kiedy obrzęd dobiega końca, nieoczekiwanie zjawia się jednak kolejny duch, który nie reaguje na wezwania i przekleństwa Guślarza i reszty zgromadzonych. Duch ten zmierza w stronę jednej z wieśniaczek i wskazuje na swoje zranione serce. Chłopi wyprowadzają wieśniaczkę, a widmo podąża za nimi.
Zjawienie się tajemniczego ducha w pewien sposób tłumaczy wiersz "Upiór" dołączony do Dziadów przez Mickiewicza. Tytułowy bohater tego utworu – postać o nieokreślonym statusie egzystencjalnym – nie żyje, ale i nie umarł ostatecznie, jest duchem skazanym za grzech (samobójstwo) na karę corocznego powtarzania swego cierpienia na świecie. Cierpienie to jest związane z nieszczęśliwą miłością i życiem wśród ludzi, którzy go nie rozumieją.
"Dziady" część IV.
Ta część "Dziadów", chronologicznie druga, powstała w latach 1821–1822 i została opublikowana w II tomie "Poezji". Wraz z częścią II jest nazywana "Dziadami wileńsko-kowieńskimi". Jest to dramat o tematyce miłosnej, w którym głównym bohaterem jest nieszczęśliwy kochanek – Akcja utworu toczy się w dzień zaduszny między godziną dziewiątą wieczorem a północą, natomiast miejscem akcji jest dom księdza, który w przeszłości był nauczycielem głównego bohatera.
Osobowość Gustawa została ukształtowana poprzez lekturę "Nowej Heloizy" Rousseau oraz "Cierpień młodego Wertera" Goethego. Utwory te uczyniły z niego indywidualistę, a nawet pchnęły go do samobójstwa. Kochanka głównego bohatera jest określana jako "nadludzka dziewica", została bowiem uwznioślona i uświęcona. Jest dla niego przeznaczeniem i darem niemalże nadprzyrodzonym. Jednak od momentu poślubienia jej przez osobę bogatą i utytułowaną dla Gustawa rozpoczyna się "godzina rozpaczy", przepełniona egzaltacją, miłosnym cierpieniem, udręką zazdrości. Cierpienie to zostało wyrażone językiem jak na owe czasy bardzo nowoczesnym. Ta część jest uważana przez badaczy m.in. za studium psychologiczne.
Ksiądz, słuchacz historii Gustawa, jest przez niego postrzegany za uosobienie racjonalizmu, zdrowego rozsądku i konformizmu; potrafi posługiwać się tylko maksymami, powiedzeniami o charakterze popularnych porzekadeł, np. "Pan Bóg daje, Pan Bóg bierze!", "po smutkach wesele". Z kolei nieszczęśliwy kochanek reprezentuje romantyczny spirytualizm.
"Dziady" część III.
Trzecia, ostatnia ukończona część dramatu, została napisana wiosną 1832 roku i nazywana jest "Dziadami drezdeńskimi" (wiąże się to z pobytem Mickiewicza w Dreźnie). Tekst opublikowano po raz pierwszy w 1832 roku jako IV tom "Poezji" (w wydaniu zbiorowym) oraz rok później w edycji osobnej. Przez badaczy ta część "Dziadów" jest uważana za arcydzieło polskiego dramatu romantycznego, m.in. ze względu na połączenie w jednym utworze problematyki polityczno-historycznej z metafizyczną.
Charakterystyczną cechą tego dramatu jest jego nieciągłość, fragmentaryczność i otwarta, swobodna kompozycja. Żaden z licznych wątków fabularnych nie został ukończony, losy bohaterów są niedopowiedziane (z wyjątkiem Doktora, który ginie od uderzenia piorunem). Do całego cyklu nawiązuje scena IX (obrzęd tytułowych "Dziadów").
Mickiewicz poszukiwał nowej formy dramatu, odmiennego od konstrukcji utworów Szekspira, Calderona, Goethego czy Schillera. Entuzjastycznie przyjął pojawienie się dramatów Dittmera i Cavé pt. "Les soirées de Nauilly, esquisse dramatiques et historiques" (1827), w których dostrzegał nowatorstwo.
Plan historyczny utworu dzieli się na dwie części: jawną (oficjalny wymiar rzeczywistości) i ukrytą (martyrologia, spiski i walka narodowowyzwoleńcza). W części jawnej ("Dom wiejski pode Lwowem", "Salon Warszawski", "Pan Senator") poeta staje się bezlitosnym analitykiem i krytycznym obserwatorem zaprezentowanej w utworze zbiorowości. Zbiorowość ta dzieli się na „lewą” i „prawą” stronę. W części ukrytej autor zawarł swoją drezdeńską koncepcję martyrologicznej historii Polski.
Jedną z cech charakterystycznych dla tej części Dziadów jest mesjanizm, polegający na eksploatowaniu paraleli pomiędzy cierpieniem Jezusa a ofiarą Polaków pozbawionych własnej państwowości i prześladowanych. Ofiara ta ma mieć, według Mickiewicza, charakter uniwersalny, stanowi bowiem powtórzenie odkupienia Chrystusa. Wyrazicielem takiej postawy w utworze jest Ks. Piotr, który posiada zdolność przewidywania przyszłości („widzenia”). Jego przepowiednie mają charakter optymistyczny, chociaż ich treść jest bardzo nieprecyzyjna (np. liczba 44); podjęto wiele różnych prób interpretacji tych wizji. Przeciwieństwem ks. Piotra w utworze jest Konrad, którego cechuje indywidualizm, świadomość własnej wyjątkowości, a nawet duma urastająca do pychy. Źródło takiej postawy tkwi w przekonaniu, że jest wielkim poetą, dzięki czemu dysponuje wyjątkową mocą ("Ja czuję nieśmiertelność, nieśmiertelność tworzę, / Cóż ty większego mogłeś zrobić – Boże?", sc. II, w. 54-55). Posiada zdolność do odczuwania bólu za cały naród polski. W "Wielkiej improwizacji" podnosi bunt przeciwko Bogu, żądając od Niego władzy nad światem, aby urządzić go lepiej. Oskarża Boga w ten sposób o całe zło, a do tak gwałtownych żądań popycha Konrada odczuwanie cierpień własnego narodu ("Ja i ojczyzna to jedno. / Nazywam się Milijon – bo za milijony / Kocham i cierpię katusze", w. 259-261). Żąda od Stwórcy całkowitej kontroli nad ludźmi, dlatego też marzenie o szczęściu i pokoju na Ziemi nosi cechy tyranii. Jednak Konrad nie zostaje wyraźnie w utworze potępiony.
"Dziady" część I.
Pierwsza część "Dziadów" nie została ukończona ani wydana za życia artysty. Utwór powstawał prawdopodobnie na początku 1821 roku. Autorski tytuł brzmiał: "Dziady. Widowisko". Po raz pierwszy do druku trafiła w wydanym w Paryżu w 1860 roku podsumowaniu ważniejszych dzieł Mickiewicza. Zawiera zbiór niepowiązanych ze sobą scen. Pierwsza część "Dziadów" przez niektórych jest traktowana jako początek cyklu, a przez innych jako jego zakończenie.
W utworze pojawia się, podobnie jak w części II, postać Guślarza, opis obrzędu cmentarnego oraz Chór młodzieńców i Chór młodzieży. Część badaczy uważa, że te Chóry stanowią literacką kreację filomatów, z którymi Mickiewicz w okresie pisania utworu prowadził spór filozoficzno-światopoglądowy.
Historycy literatury nie potrafią odpowiedzieć na pytanie, dlaczego autor ani nie ukończył tej części "Dziadów", ani nie zniszczył rękopisu. Niektórzy badacze utrzymują, że ten utwór jest ukończoną całością, złożoną z luźnych fragmentów.
Niektóre inscenizacje "Dziadów".
Film.
Filmowej adaptacji dramatu dokonał w 1989 r. Tadeusz Konwicki. "Lawa. Opowieść o „Dziadach” Adama Mickiewicza" oprócz treści zawartych w tekście Mickiewicza odwołuje się do XX-wiecznej historii Polski (obrazy męczeństwa narodu z czasów II wojny światowej, pielgrzymka papieża Jana Pawła II, obrazy współczesnej Warszawy). Rola Gustawa–Konrada rozpisana została na dwóch aktorów: Gustawa Holoubka i Artura Żmijewskiego. W ogromnej obsadzie filmu znaleźli się też m.in. Teresa Budzisz-Krzyżanowska, Maja Komorowska, Henryk Bista, Piotr Fronczewski, Grażyna Szapołowska i Jan Nowicki.
"Dziady" w kulturze.
Austriacki filozof, pisarz i poeta Siegfried Lipiner na zlecenie polskiego arystokraty hrabiego Karola Lanckorońskiego dokonał przekładu "Dziadów" na język niemiecki, które ukazały się drukiem w 1887 roku w Lipsku pod tytułem "Todtenfeier (Święto zmarłych, Uroczystość żałobna)". Kompozytor Gustav Mahler „czekał” na ten tekst. Na karcie tytułowej utworu, który zaczął komponować dał taki właśnie tytuł "„Totenfeier”". W zamyśle kompozytora był to poemat symfoniczny. Po śmierci Hansa von Bülowa Mahler zmienił koncepcję dzieła i tak powstała "II Symfonia c-moll „Zmartwychwstanie”". "„Totenfeier”" stało się teraz pierwszą częścią "II Symfonii". Mahler oddzielił wyraźnie I część symfonii od pozostałych ogniw, żądając w partyturze „przynajmniej pięciominutowej przerwy”.
Fragment z "Dziadów" Adama Mickiewicza ukazał się również w grze komputerowej "" firmy CD Projekt Red w zadaniu pobocznym o tytule „Dziady”.

</doc>
<doc id="303938" url="https://pl.wikipedia.org/wiki?curid=303938" title="Esarhadon">
Esarhadon



</doc>
<doc id="303945" url="https://pl.wikipedia.org/wiki?curid=303945" title="Gubernatorzy Kalifornii">
Gubernatorzy Kalifornii

Gubernator stanu Kalifornia – szef władzy wykonawczej na terytorium tej części Stanów Zjednoczonych. Jest wybierany w powszechnym głosowaniu i obejmuje urząd dnia 1 stycznia roku po wyborach. Może też być odwołany w plebiscycie. Gubernatorem może zostać też wicegubernator w wypadku zwolnienia stanowiska. Gubernator ma prawo łaski pod jurysdykcją stanu.

</doc>
<doc id="303947" url="https://pl.wikipedia.org/wiki?curid=303947" title="United States Democratic Party">
United States Democratic Party



</doc>
<doc id="303948" url="https://pl.wikipedia.org/wiki?curid=303948" title="United States Republican Party">
United States Republican Party



</doc>
<doc id="303952" url="https://pl.wikipedia.org/wiki?curid=303952" title="Seks w wielkim mieście (serial telewizyjny)">
Seks w wielkim mieście (serial telewizyjny)

Seks w wielkim mieście (ang. "Sex and the City") – amerykański serial telewizyjny, produkowany w latach 1998-2004 przez stację telewizyjną HBO, na podstawie bestsellerowej książki Candace Bushnell o tym samym tytule.
Po sukcesie serialu powstały także dwa filmy będące kontynuacją losów serialowych bohaterów "Seks w wielkim mieście" ("Sex and the City: The Movie") oraz "Seks w wielkim mieście 2" ("Sex and the City 2").
Miał też powstać trzeci film, threequel, ale prace nad nim anulowano.
W styczniu 2021 roku potwierdzono kontynuację serialu, pod tytułem „I tak po prostu” jako 10 odcinków po 30 minut, bez udziału Kim Cattrall. Jego premiera będzie mieć miejsce 9 grudnia 2021 roku. Pierwsze dwa odcinki zostaną wyemitowane tego dnia a pozostałe osiem w tygodniowych odstępach.
Dyrektor programowy HBO postanowił rozwiać wątpliwości i ujawnić, że Samantha po prostu przestanie być częścią paczki przyjaciółek z serialu.
Opis.
W Nowym Jorku mieszkają cztery różne kobiety, które są tak blisko siebie, że zwierzają się sobie z każdej przygody seksualnej i problemów osobistych. Wyzwolona seksualnie specjalistka PR Samantha Jones, sarkastyczna prawniczka Miranda Hobbes, wierząca w prawdziwą miłość właścicielka galerii sztuki Charlotte York i neurotyczna pisarka Carrie Bradshaw, która zbiera ich i swoje historie w cotygodniowej kolumnie gazety „New York Star”, pt. „Seks w wielkim mieście”. Jest też ona narratorem całej serii.

</doc>
<doc id="303954" url="https://pl.wikipedia.org/wiki?curid=303954" title="Ustrój polityczny Czech">
Ustrój polityczny Czech

Czechy są republiką parlamentarną, z trójpodziałem władz i równowagą tychże sił. Władzę legislacyjną posiada dwuizbowy parlament, wykonawczą – prezydent i rząd, a władzę sądowniczą – niezawisłe sądy. Obecnie w Czechach obowiązuje "Konstytucja Republiki Czeskiej z 16 grudnia 1992 roku", która weszła w życie 1 stycznia 1993.
Parlament.
W Czechach istnieje system zwany bikameralizmem – oznacza to, że tamtejszy parlament złożony jest z dwóch izb. Składa się on z:
Prawo do głosowania w wyborach parlamentarnych (prawo wyborcze czynne) ma każdy obywatel czeski, który ukończył 18 lat. Prawo do kandydowania do parlamentu (prawo wyborcze bierne) ma każdy obywatel czeski, który ukończył 21 lat (do Izby Poselskiej) i 40 lat (do Senatu).
Izba Poselska może być rozwiązana przez prezydenta w kilku przypadkach:
Senat posiada ciekawą kompetencję – może, na wniosek rządu, wydawać dekrety z mocą ustawy w sprawach pilnych (wymagających ustawy), z wyjątkiem regulacji dotyczących budżetu, konstytucji, zamknięcia rachunków państwowych, ordynacji wyborczej i określonych umów międzynarodowych. Dekrety te muszą być następnie zatwierdzone przez Izbę Poselską (na następnym posiedzeniu tejże).
Prezydent.
Prezydent Czech określany jest w konstytucji jako jeden z elementów władzy wykonawczej (egzekutywy), ale tak naprawdę wykonuje funkcje prezydenta – arbitra (nie ma zbyt dużych możliwości). Od 2012 roku Prezydent wybierany jest w wyborach powszechnych (wcześniej wybierany był przez parlament). Jego kadencja wynosi 5 lat.
Prezydent jest politycznie nieodpowiedzialny, ponosi za to konstytucyjną odpowiedzialność za zdradę stanu. Orzeka w tej sprawie Sąd Konstytucyjny, na podstawie oskarżenia Senatu. Powołuje i odwołuje rząd, także poszczególnych członków rządu, ale do tego potrzebny jest wniosek premiera. Prezydent nie może faktycznie powołać na stanowisko premiera kogoś, kto nie ma poparcia w Izbie Poselskiej.
Reprezentuje państwo na zewnątrz, ratyfikuje umowy międzynarodowe (za zgodą parlamentu), jest naczelnym dowódcą sił zbrojnych. Prócz uprawnień wobec parlamentu i rządu, powołuje sędziów Sądu Konstytucyjnego, obsadza stanowiska jego przewodniczącego i wiceprzewodniczącego oraz analogiczne stanowiska w Sądzie Najwyższym, mianuje przewodniczącego i wiceprzewodniczącego Najwyższego Urzędu Kontroli oraz członków Rady Narodowego Banku Czeskiego (czes. "Česká Národní Banka").
Prezydenci Czech:
Rząd.
Rząd (czes. "Vláda") jest naczelnym organem władzy wykonawczej. Koordynuje i organizuje działalność poszczególnych ministerstw oraz urzędów administracji publicznej. Wyłącznie rządowi przysługuje prawo zgłaszania projektu ustawy o budżecie państwa i zamknięciu rachunków państwowych. Rząd tworzony jest w trzech etapach : prezydent desygnuje premiera, premier formuje koalicję rządową, na wniosek premiera prezydent mianuje pozostałych członków rządu. Natomiast jeżeli kandydat prezydenta dwukrotnie nie uzyska wotum zaufania, to trzeci raz kandydata na stanowisko premiera proponuje przewodniczący Izby Poselskiej. Charakterystyczne cechy Rządu czeskiego: Rząd odpowiada przed Izbą Poselską solidarnie, brak odpowiedzialności konstytucyjnej członków rządu, w określonych przypadkach rząd zastępuje prezydenta, brak zasady "incompatibilitas".
Premierzy Czech:
Lista resortów:
Sąd Konstytucyjny.
Ciało to orzeka o zgodności w ramach systemu źródeł prawa, przepisów niższych z wyższymi. Przepisy niezgodne uchyla. Ponadto rozstrzyga szereg innych sporów, w tym kompetencyjnych (między organami państwa) i rozpatruje skargi np. na naruszenie praw konstytucyjnych obywateli lub praw samorządów, partii politycznych, a także skargi prezydenta na ewentualną uchwałę parlamentu stwierdzającą niemożność pełnienia przez prezydenta jego urzędu. Dodatkowo orzeka (na wniosek Senatu) o popełnieniu przez prezydenta zdrady stanu. W skład Sądu Konstytucyjnego wchodzi 15 sędziów mianowanych przez prezydenta za zgodą Senatu. Na sędziego mianowany może być obywatel z wyższym wykształceniem prawniczym, z prawem wyboru do Senatu, który przepracował 10 lat w zawodzie.

</doc>
<doc id="303959" url="https://pl.wikipedia.org/wiki?curid=303959" title="Christmas pudding">
Christmas pudding

Christmas pudding – tradycyjne angielskie danie bożonarodzeniowe, rodzaj puddingu przyrządzanego z łoju i suszonych owoców. 
Do typowych składników należą łój, cukier brązowy, rodzynki, kandyzowane skórki owoców cytrusowych, bułka tarta, jajka, przyprawy (cynamon, gałka muszkatołowa i goździki, bądź ziele angielskie) i alkohol (stout, rum, brandy). Niektóre przepisy wykorzystują mąkę, świeże skórki owoców, tartą marchew lub jabłka, czy też migdały. Potrawę gotuje się przez wiele godzin, a następnie poddaje się dojrzewaniu (nawet do roku).
W obecnej formie "Christmas pudding" znany jest od XIX wieku, choć wywodzi się od XV-wiecznej potrawy zwanej "plum pottage", mieszanki krojonego mięsa (wołowiny, baraniny), cebuli, warzyw korzeniowych i suszonych owoców, w postaci zagęszczonej zupy. Z czasem, przed gotowaniem potrawę zaczęto zawijać w specjalną chustę (tzw. "pudding cloth"), dzięki czemu zyskała konsystencję puddingu ("plum pudding"), a mięso i warzywa stopniowo zniknęły z przepisów. W XVII wieku potrawę zaczęto utożsamiać z okresem bożonarodzeniowym. Tradycyjnie "Christmas puddings" miały okrągły kształt, nadawany przez chustę. Obecnie do gotowania wykorzystuje się najczęściej półokrągłą miskę ("pudding basin").
Zgodnie z tradycją podawany z sosem na bazie brandy lub rumu i przyozdabiany gałązką ostrokrzewu. Przy serwowaniu często polewany rumem (lub innym alkoholem) i podpalany.

</doc>
<doc id="303964" url="https://pl.wikipedia.org/wiki?curid=303964" title="Ruch prawostronny">
Ruch prawostronny

Ruch prawostronny – zasada ruchu drogowego, nakazująca pojazdom poruszanie się w pobliżu prawej krawędzi jezdni; niekiedy także rozszerzana o zasadę obowiązującą na kolejowych lub tramwajowych liniach dwutorowych, nakazującą jazdę prawym torem. Zasada ruchu prawostronnego obowiązuje w większości krajów świata: w całej kontynentalnej Europie, większości kontynentalnej Azji (oprócz Japonii, Indii, Pakistanu, Bangladeszu, Nepalu, Tajlandii, Malezji, Hongkongu, Singapuru, Makau i Bhutanu), na niemal całym terenie obu kontynentalnych Ameryk (oprócz Gujany i Surinamu).
Historia.
Informacje dotyczące poruszania się ludzi w różnych krajach i w różnych epokach są bardzo skąpe. W wyniku prac wykopaliskowych prowadzonych w rejonie kamieniołomu w pobliżu Swindon odnaleziono resztki rzymskiej drogi z III w. n.e., które świadczą o stosowaniu ruchu lewostronnego, jednak nie zachowały się informacje o żadnych przepisach regulujących tę kwestię w państwie rzymskim. Dopiero w 1300 r. papież Bonifacy VIII wydał edykt wskazujący sposób poruszania po drogach pielgrzymów w czasie świąt kościelnych. Papież zalecił, by wierni poruszali się lewą stroną, gdyż prawej ręki używano do pozdrowień oraz trzymania broni.
Na początku XVII w. w Japonii cesarski dekret nakazał wszystkim obowiązkowo poruszać się lewą stroną drogi, gdyż samurajowie noszący miecz po lewej stronie ciała często zahaczali o siebie w tłoku. Z tego samego powodu we Francji zwyczajowo piesi ustępowali miejsca jadącej konno czy w powozach arystokracji, która poruszała się lewą stroną drogi. W efekcie większość ludności poruszała się po prawej stronie.
Jako pierwsza ruch prawostronny wprowadziła w 1758 r. Dania. Początkowo nowe regulacje obowiązywały jedynie w Kopenhadze, a od 1793 r. wprowadzono je w całym państwie. Możliwe, że nowe prawo wprowadzono opierając się na doświadczeniach rosyjskich, gdzie większość ruchu odbywała się po prawej stronie – choć nie było to prawnie uregulowane. Jednocześnie król Wielkiej Brytanii Jerzy II w 1773 r. uregulował sposób poruszania się w pasie drogowym, sankcjonując ruch lewostronny jako korzystniejszy dla woźniców. W 1794 r. rewolucyjne władze francuskie wprowadziły dla wszystkich uczestników ruchu obowiązkowy ruch prawostronny, by dostosować go do sposobu, w jaki dotychczas poruszał się lud. Zarządzenie nie natrafiło na opór ze strony szlachty, która po rewolucji dość szybko zaczęła poruszać się po prawej stronie, by nie narażać się na agresję pozostałych ludzi.
Dość powszechny jest pogląd przypisujący Napoleonowi wprowadzenie ruchu prawostronnego, ten jednak jedynie popularyzował go w podbitych przez siebie krajach. Niewątpliwie jednak Napoleon z wykorzystaniem ruchu prawostronnego umiał wywoływać zamęt w oddziałach wojskowych swoich przeciwników, przygotowanych do ewentualnych bojów spotkaniowych z żołnierzami poruszającymi się (jak wszyscy do tej pory) lewą stroną. Po epoce wojen napoleońskich ruch prawostronny obowiązywał we Francji i innych rejonach uprzednio okupowanych przez Francję (m.in. w krajach niemieckich i Belgii), a ruch lewostronny utrzymały Wielka Brytania, kraje skandynawskie, Portugalia i Austria, zaś Holandia przywróciła go w miejsce prawostronnego.
We Włoszech stronę ruchu określały władze lokalne, w związku z czym w większości miast obowiązywał ruch lewostronny, a na terenach wiejskich wprowadzono ruch prawostronny. Mediolan jako ostatnie miasto we Włoszech wprowadził ruch prawostronny w 1926 roku.
W Stanach Zjednoczonych jako pierwszy ruch prawostronny wprowadził Nowy Jork w 1804 roku. Większość źródeł podaje, że przyczyną zmiany była potrzeba wynikająca z wygody posługiwania się wielokonnymi zaprzęgami (z końmi zaprzęgniętymi w kilka par jedna za drugą), szczególnie często wykorzystywanymi w Ameryce Północnej. Powożenie takimi zaprzęgami było wygodniejsze, jeśli woźnica siedział z lewej strony kozła lub na grzbiecie ostatniego konia (ostatniej pary) po lewej stronie. Mógł wówczas względnie łatwo dosięgnąć batem trzymanym w prawej ręce do każdego konia, natomiast siedzenie po lewej wymuszało – w celu łatwiejszej obserwacji drogi – kierowanie pojazdu bliżej jej prawej krawędzi.
Na ziemiach polskich ruch prawostronny obowiązuje w całości od okresu międzywojennego, wcześniej obowiązywał w zaborze pruskim i rosyjskim, przy czym o ile kodeks drogowy z 1921 r. wprowadził ogólnie ruch prawostronny, o tyle jego wprowadzanie trwało do 30 września 1922 r., kiedy objęto nimi samochody w Krakowie. Jednocześnie tramwaje krakowskie do 1925 r. poruszały się lewą stroną.
Ruch prawostronny w kontynentalnej Europie wprowadzano stopniowo, m.in. w Hiszpanii (1924), Portugalii (1926), i Jugosławii (1920), natomiast po 1939 r. III Rzesza wymusiła tę zmianę na terenach dawnych Austro-Węgier (Czechy, Słowacja, Węgry i Austria). Najpóźniej ruch prawostronny wprowadziła Szwecja (3 września 1967: "dagen H").
Na kolei ruch prawostronny obowiązuje w większości krajów – do wyjątków należą, między innymi, Francja, Włochy, Szwajcaria, Szwecja, Dania, Belgia i Portugalia, gdzie pociągi jeżdżą po lewym torze linii.
W ruchu statków wodnych obowiązuje ruch prawostronny, niezależnie od kraju.
W Polsce nietypowa sytuacja ma miejsce na ulicy Dworcowej w Katowicach. W jednym z tuneli obowiązuje normalnie ruch prawostronny, w drugim zaś – dostępnym wyłącznie dla autobusów – ruch lewostronny. Wynika to z tego, że organizacja przystanków autobusowych jest łatwiejsza, gdy autobusy poruszają się lewą stroną tunelu.

</doc>
<doc id="303978" url="https://pl.wikipedia.org/wiki?curid=303978" title="Rodeo">
Rodeo

Rodeo – sport wywodzący się z pracy z bydłem, głównie w USA, a także w Hiszpanii i Australii. Bazuje ono na umiejętnościach wymaganych w pracy kowbojów. Konkurencje, w większości rozgrywane z końskich grzbietów, mają sprawdzać umiejętności i refleks zawodników. Rodeo jest ściśle powiązane z "Western riding".
Konkurencje.
Profesjonalne rodeo składa się z następujących konkurencji:
Wybór konkurencji przypisanych do rodeo jest podyktowany raczej względami historycznymi niż merytorycznymi. Niektóre konkurencje (np. "barrel racing") zaliczane są czasami do konkurencji "Western riding", a niektóre konkurencje jazdy w stylu west (np. "Team penning, Cutting", lub "Pole bending") są rozgrywane podczas rodeo.

</doc>
<doc id="303980" url="https://pl.wikipedia.org/wiki?curid=303980" title="Komisja Polityki Społecznej">
Komisja Polityki Społecznej

Komisja Polityki Społecznej (skrót: "POS") wchodziła w skład stałych komisji sejmowych. Działała do końca III kadencji. W IV kadencji jej zadania przejęła Komisja Polityki Społecznej i Rodziny. Powróciła w V kadencji. Do zakresu jej działania należały sprawy kształtowania polityki socjalnej państwa, ochrony pracowników, w tym bezpieczeństwa i higieny pracy, analizy systemu płac i kosztów utrzymania. Zajmowała się także sprawami walki z bezrobociem, problemów społecznych i socjalnych, pomocy społecznej, komunalnego budownictwa mieszkaniowego oraz problemów kombatantów. Po wyborach do Sejmu w 2007 została zlikwidowana, a jej zadania przejęła powołana wówczas ponownie Komisja Polityki Społecznej i Rodziny.
Skład komisji w Sejmie V kadencji.
Skład komisji w momencie powołania:

</doc>
<doc id="303985" url="https://pl.wikipedia.org/wiki?curid=303985" title="Noc Burnsa">
Noc Burnsa

Noc Burnsa (sco. "Burns Nicht", również Dzień Roberta Burnsa, sco. "Robert Burns Day", właśc. Kolacja Burnsa, sco. "Burns supper") – szkockie święto obchodzone na cześć Roberta Burnsa, narodowego wieszcza Szkotów celebrowane w okolicach przypuszczalnego dnia jego narodzin tj. 25 stycznia. 
Święto, którego ceremoniałem jest między innymi zwyczaj wypicia whisky przy pomniku poety, obchodzone jest zarówno w Szkocji, jak i w Irlandii Północnej. Również poza granicami kraju Szkoci organizują takie wieczory. Szkocki akcent można także spotkać w Polsce.
Aby uczcić urodziny i poezję swojego wieszcza, Szkoci celebrują uroczystą kolację, na której wysławia się haggis (tradycyjną regionalną potrawę), kobiety i whisky. Kolacja rozpoczyna się dźwiękiem dud szkockich i , wierszem, który Burns napisał na cześć tej szkockiej potrawy. Dalsze części kolacji to toasty wznoszone whisky: toast do haggisa, toast za Damy i toast za Panów, czytanie poezji i śpiewanie pieśni „wielkiego Robbie'ego Burnsa” oraz zabawa taneczna céilidh przy tradycyjnej muzyce (poza dudami są to skrzypce, akordeon, flety, bodhrán) wykonywanej na żywo.

</doc>
<doc id="303987" url="https://pl.wikipedia.org/wiki?curid=303987" title="Pelikula">
Pelikula



</doc>
<doc id="303988" url="https://pl.wikipedia.org/wiki?curid=303988" title="Pomnik generała Jerzego Ziętka w Katowicach">
Pomnik generała Jerzego Ziętka w Katowicach

Pomnik generała Jerzego Ziętka – pomnik w Katowicach-Śródmieściu, odsłonięty 19 listopada 2005 roku, w przeddzień 20. rocznicy śmierci byłego wojewody generała Jerzego Ziętka ("Jorga)", znajdujący przy katowickim rondzie jego imienia.
Niedługo po odsłonięciu nieznani sprawcy ukradli element pomnika – laskę. Została ponownie przytwierdzona, tym razem wzmocniono ją stalowym prętem. Pomnik znajduje się w Parku Powstańców Śląskich. Autorem pomnika jest prof. Kazimierz Gustaw Zemła.
Elementem dekoracyjnym jest górnośląski orzeł.
Napis na tablicy dedykacyjnej:

</doc>
<doc id="303989" url="https://pl.wikipedia.org/wiki?curid=303989" title="Henryk III Chorowity">
Henryk III Chorowity

Henryk III Chorowity (hiszp. "Enrique III el Doliente", ur. 4 października 1379 w Burgos, zm. 1406 w Toledo) – król Kastylii i Leónu w latach 1390-1406.
Był synem króla Jana I i jego żony Eleonory Aragońskiej.
Przed wstąpieniem na tron nosił tytuł księcia Asturii.
Pierwsze 3 lata zasiadania na tronie to czas rządów regentów. Początek sprawowania faktycznej władzy nastąpił w 1393 r. W polityce wewnętrznej dążył do wzmocnienia władzy królewskiej i poskramiania zapędów możnowładców. Starał się przy tym unikać zaangażowania w większe, zewnętrzne konflikty.
Podczas jego rządów kastylijska flota odniosła kilkanaście zwycięstw nad flotą angielską, a także zniszczyła piracką bazę w Afryce Północnej, Tetuan. W 1402 r. Henryk rozpoczął kolonizację Wysp Kanaryjskich, wysyłając francuskiego odkrywcę Jana de Bethencourt.
Słabe zdrowie spowodowało odsuwanie się Henryka od rządów i przekazywanie ich w ręce brata Ferdynanda.
Jeszcze jako następca tronu ożeniony został w 1388 r. z Katarzyną Lancaster (hiszp. "Catalina de Lancaster"), w wyniku porozumienia pokojowego z Bajonny, kończącego spór o koronę kastylijską między ich ojcami: Janem I i Janem z Gandawy. Z małżeństwa tego narodziło się 3 dzieci:

</doc>
<doc id="303993" url="https://pl.wikipedia.org/wiki?curid=303993" title="AFTA">
AFTA

AFTA (ang. ASEAN Free Trade Area), to strefa wolnego handlu działająca w ramach Stowarzyszenia Narodów Azji Południowo-Wschodniej.
Zaplanowane przez kraje ASEAN w 1993, miało objąć wszystkie kraje azjatyckie strefą wolnego handlu i spowodować rozwój regionu, otwarcie azjatyckich gospodarek na siebie, ich promocję na zewnątrz, a przez to zwiększenie konkurencyjności wobec Stanów Zjednoczonych i krajów europejskich. W 2002 kraje ASEAN podjęły rozmowy z Chinami jako potencjalnym partnerem w obszarze wolnego handlu.

</doc>
<doc id="303994" url="https://pl.wikipedia.org/wiki?curid=303994" title="Preben Elkjær Larsen">
Preben Elkjær Larsen

Preben Elkjær Larsen (ur. 11 września 1957 w Kopenhadze) – duński piłkarz, występujący na pozycji napastnika.
Swoją piłkarską karierę Elkjær Larsen rozpoczął w duńskim klubie z miasta Vanløse w roku 1976, w którym występował jedynie przez jeden sezon, rozgrywając 15 meczów i zdobywając 7 bramek. Następnie podpisał kontrakt z niemieckim klubem z Bundesligi 1. FC Köln. 22 czerwca 1977 zadebiutował w reprezentacji Danii w domowym meczu przeciwko Finlandii, w którym zdobył 2 gole i przyczynił się do wygranej Duńczyków 2:1. Nieco później Elkjær Larsen przeniósł się do belgijskiego klubu KSC Lokeren. W tym zespole występował najdłużej w całej swojej karierze, bo przez 5 lat (od lutego 1978).
Od 1984 do 1988 Elkjær Larsen był zawodnikiem włoskiego Hellas Werona, z którym zdobył w 1985 roku mistrzostwo Włoch, czyli "scudetto". W 1984 roku wystąpił na mistrzostwach Europy, na których zdobył 2 gole. Reprezentacja Danii zaprezentowała się dobrze, jednak odpadła w półfinale po rzutach karnych z Hiszpanią – to właśnie Elkjær spudłował jako jedyny swojego karnego. Grał również na Mistrzostwach Świata w 1986, na których Dania zadziwiła wszystkich zaskakująco dobrymi wynikami w fazie grupowej, jednak już w 1/8 finału została upokorzona przez Hiszpanię, przegrywając 1:5. Larsen został wybrany trzecim najlepszym graczem turnieju. W 1988 roku zagrał w reprezentacji po raz ostatni, kiedy to 14 czerwca Duńczycy przegrali z RFN 0:2. Dla Danii rozegrał ogółem 69 meczów i zdobył 38 bramek. Elkjær Larsen zakończył karierę w duńskim klubie Vejle BK, w którym grał od 1988 do 1990 roku. Obecnie zajmuje się komentowaniem meczów dla duńskiej TV3+ wraz z Peterem Schmeichelem i Brianem Laudrupem.

</doc>
<doc id="303995" url="https://pl.wikipedia.org/wiki?curid=303995" title="Mario Ančić">
Mario Ančić

Mario Ančić (ur. 30 marca 1984 w Splicie) – chorwacki tenisista, zdobywca Pucharu Davisa, brązowy medalista igrzysk olimpijskich z Aten (2004) w grze podwójnej.
Kariera tenisowa.
Występując jeszcze w gronie juniorów Ančić osiągnął dwa wielkoszlemowe finały, podczas Australian Open 2000 i Wimbledonu 2000. Finały przegrywał odpowiednio z Andym Roddickiem i Nicolasem Mahutem. Na początku stycznia 2001 roku Chorwat sklasyfikowany był jako lider rankingu juniorów.
Grając już jako zawodowiec, pierwszy finał z cyklu ATP World Tour rozegrał latem 2003 roku w konkurencji debla, na twardych kortach w Indianapolis. Wspólnie z Andym Ramem wygrali finałowy mecz z Amerykanami Diego Ayalą i Robbym Gineprim.
W lutym 2004 roku Ančić doszedł do pierwszego w karierze singlowego finału, we włoskim Mediolanie, jednak finałowy pojedynek zakończył się porażką Chorwata z Antonym Dupuisem. Podczas wielkoszlemowego Wimbledonu awansował do półfinału, po zwycięstwie m.in. nad Timem Henmanem. W spotkaniu o finał zawodów uległ Andy'emu Roddickowi. Tegoż samego roku zdobył razem z Ivanem Ljubičiciem brązowy medal na igrzyskach olimpijskich w Atenach. Chorwacka para pokonała po drodze m.in. Francuzów Michaëla Llodrę i Fabrice'a Santoro, a w półfinale przegrali z Chilijczykami Fernando Gonzálezem i Nicolásem Massú. W meczu o brąz Chorwaci wygrali z Hindusami Maheshem Bhupathim i Leanderem Paesem.
Pod koniec lutego 2005 roku Ančić doszedł do finału turnieju w Scottsdale, eliminując po drodze m.in. Vinca Spadeę. Mecz o tytuł przegrał z Australijczykiem Wayne'em Arthursem. Dnia 13 czerwca Ančić wywalczył swój pierwszy singlowy tytuł rozgrywek ATP World Tour, na trawiastych kortach w ’s-Hertogenbosch. Po drodze pokonał Arthursa, a w finale wynikiem 7:5, 6:4 Michaëla Llodrę. Jesienią osiągnął finał w Tokio, lecz w finale nie sprostał Wesleyowi Moodiemu. Ponadto w kwietniu Chorwat triumfował w zmaganiach deblowych w Monachium, partnerując Julianowi Knowle.
Rok 2006 Ančić rozpoczął od finału w Auckland, jednak w finale przegrał z Jarkko Nieminenem. W połowie lutego osiągnął kolejny finał, w Marsylii, po wcześniejszym wyeliminowaniu Ivana Ljubičicia. Mecz o tytuł zakończył się porażką Ančicia z Arnaudem Clémentem. Tego roku, na kortach w ’s-Hertogenbosch Chorwat zwyciężył po raz drugi, eliminując po drodze m.in. Markosa Pagdatisa, a w finale pokonał Jana Hernycha. We wrześniu Ančić awansował do finału w Pekinie, ale tym razem przegrał z Pagdatisem, natomiast trzeci singlowy tytuł zdobył pod koniec października w Petersburgu, gdzie w pojedynku finałowym wygrał z Thomasem Johanssonem. W 2006 roku Chorwat również dwukrotnie zwyciężał w deblu, najpierw w Pekinie, a potem w Mumbaju, grając w parze w obu turniejach z Maheshem Bhupathim.
W 2007 roku Ančić przez większą część sezonu leczył kontuzje. Ponadto zdiagnozowano u niego mononukleozę. W następnym roku Chorwat również zmagał się z urazami, jednak zdołał osiągnąć dwa finały. W lutym zagrał w finale w Marsylii po wyeliminowaniu m.in. Jo-Wilfrieda Tsongi, Robina Söderlinga i Markosa Pagdatisa; przegrał z Gilles'em Simonem. Drugi w sezonie finał z udziałem Chorwata miał miejsce w ’s-Hertogenbosch, w trakcie rozgrywania turnieju deblowego. Wspólnie z Jeffem Coetzeem wygrali decydujący o mistrzostwie mecz z Martinem Dammem i Leanderem Paesem.
W 2009 roku ponownie zmagał się z mononukleozą. Zdołał jednak w lutym dojść do finału w Zagrzebiu, gdzie w finale uległ swojemu rodakowi, Marinowi Čiliciowi. W całym roku Ančić rozegrał 20 meczów, z których 13 wygrał. W 2010 roku Chorwat próbował powrócić do formy startując w zawodach serii ITF Men's Circuit i ATP Challenger Tour, jednak przegrywał już w początkowych rundach.
Od września 1999 roku do marca 2009 roku Ančić reprezentował Chorwację w Pucharze Davisa. W 2005 roku miał swój udział w pierwszym historycznym awansie Chorwacji do finału tych rozgrywek, a następnie w pierwszym triumfie (wygrał decydujący piąty mecz finału ze Słowakiem Michalem Mertiňákiem). Bilans jego gier w reprezentacji wynosi 21 zwycięstw i 13 porażek (singiel i debel). W maju 2006 roku triumfował w Drużynowym Pucharze Świata, rozgrywanym w Düsseldorfie. Ančić grał w drużynie z Ivanem Ljubičiciem i Ivo Karloviciem, a w finale Chorwaci pokonali reprezentację Niemiec 2:1.
W lutym 2011 roku Ančić zakończył karierę tenisową, w trakcie której jego zarobki przekroczyły kwotę 4 milionów dolarów.

</doc>
<doc id="303996" url="https://pl.wikipedia.org/wiki?curid=303996" title="Mario Ancić">
Mario Ancić



</doc>
<doc id="303997" url="https://pl.wikipedia.org/wiki?curid=303997" title="Moc (ujednoznacznienie)">
Moc (ujednoznacznienie)

Zobacz też:

</doc>
<doc id="303999" url="https://pl.wikipedia.org/wiki?curid=303999" title="Preben Elkjær-Larsen">
Preben Elkjær-Larsen



</doc>
<doc id="304000" url="https://pl.wikipedia.org/wiki?curid=304000" title="Księżyc przybywający">
Księżyc przybywający



</doc>
<doc id="304001" url="https://pl.wikipedia.org/wiki?curid=304001" title="Pierwotne pojęcie">
Pierwotne pojęcie



</doc>
<doc id="304002" url="https://pl.wikipedia.org/wiki?curid=304002" title="Księżyc ubywający">
Księżyc ubywający



</doc>
<doc id="304018" url="https://pl.wikipedia.org/wiki?curid=304018" title="JSON">
JSON

JavaScript Object Notation, JSON (wym. ) – lekki format wymiany danych komputerowych. JSON jest formatem tekstowym, bazującym na podzbiorze języka JavaScript. Typ MIME dla formatu JSON to codice_1. Format został opisany w dokumentach , ISO/IEC 21778:2017 oraz ECMA-404.
Pomimo nazwy, JSON jest formatem niezależnym od konkretnego języka. Wiele języków programowania obsługuje ten format danych przez dodatkowe pakiety bądź biblioteki. Wśród nich są ActionScript, C, C++, C#, ColdFusion, E, Java, JavaScript, ML, Objective CAML, Perl, PHP, Python, R, REBOL oraz Ruby.
Wykorzystanie.
JSON jest jednym z nieformalnych sposobów przekazywania danych do aplikacji opartych o AJAX. W typowych przypadkach dane w formacie JSON są pobierane z serwera jako tekst przy wykorzystaniu obiektu codice_2 języka JavaScript, a następnie przekształcane w obiekt. Tekst powinien być kodowany za pomocą UTF-8, który jest w JSON domyślny.
 var http_request = new XMLHttpRequest();
 var url = "http://serwer.pl/to/jest/tylko/test"; // adres z danymi w formacie JSON
 // pobierz dane w formacie JSON z serwera
 http_request.onreadystatechange = handle_json;
 http_request.open("GET", url);
 http_request.send(null);
 function handle_json() {
 if (http_request.readyState == 4) {
 if (http_request.status == 200) {
 var json_data = http_request.responseText; // pobranie tekstu
 var the_object = JSON.parse(json_data); // zamiana tekstu na obiekt JSON
 } else {
 alert('Wystąpił problem z wybranym adresem URL.');
 http_request = null;
Powyższy kod jest znacząco uproszczony. Wykorzystany w tym przykładzie obiekt codice_2 nie jest dostępny we wszystkich przeglądarkach. W normalnych warunkach używa się dodatkowych funkcji lub metod przejściowych.
Krótki opis składni.
Komunikat JSON jest literałem obiektu języka Javascript, który w tym języku jest tablicą asocjacyjną. Wszystkie dane są zmiennymi (nie stanowią kodu wykonywalnego), a nazwy składników (właściwości) obiektów są otoczone cudzysłowami. Wartości mogą być typu string (napis otoczony cudzysłowem), number (liczba typu double), stanowić jedną ze stałych: codice_4, być tablicą złożoną z takich elementów lub obiektem. Obiekty i tablice mogą być dowolnie zagnieżdżane. Cały komunikat jest kodowany w unikodzie i domyślnie jest to UTF-8.
Przykład.
 "menu": {
 "id": "file",
 "value": "File",
 "popup": {
 "menuitem": [
 {"value": "New", "onclick": "CreateNewDoc()"},
 {"value": "Open", "onclick": "OpenDoc()"},
Powyższe dane zapisane w XML-u:
 &lt;menu id="file" value="File"&gt;
 &lt;popup&gt;
 &lt;menuitem value="New" onclick="CreateNewDoc()" /&gt;
 &lt;menuitem value="Open" onclick="OpenDoc()" /&gt;
 &lt;menuitem value="Close" onclick="CloseDoc()" /&gt;
 &lt;/popup&gt;
 &lt;/menu&gt;
Porównanie z XML-em i innymi językami znaczników.
Dostęp do danych w formacie JSON jest bardziej naturalny z poziomu języka JavaScript niż dostęp do tych samych danych w formacie XML, ponieważ JSON stanowi składniowy podzbiór języka JavaScript. Wbrew podobieństwu w nazwie, nie jest już jednak tak naturalny dla Javy i wymaga stosowania specjalnych bibliotek.
XML był początkowo jedynym językiem w usługach sieciowych, a więc dominującym przy sformalizowanej wymianie danych. Jednak w nowszych wersjach standardów dopuszczana jest także wymiana danych za pomocą JSON-a (np. w REST).
XML może być łatwiejszy przy czytaniu dowolnego fragmentu dokumentu – ze względu na nazwę znacznika widoczną także w końcowym znaczniku. Jednak z tego samego względu XML w praktyce zajmuje znacząco więcej miejsca niż analogiczny obiekt przesyłany za pomocą formatu JSON. Ilość przesyłanych danych jest z kolei szczególnie istotna w związku z dużą popularnością urządzeń mobilnych (w szczególności smartfonów).
YAML jest również językiem serializacji danych i stanowi nadzbiór języka JSON. JSON jest od niego jednak łatwiejszy do analizowania składni.
JSON.parse i bezpieczeństwo danych w przeglądarkach.
Analiza składniowa (ang. "parsing") danych w formacie JSON w JavaScript jest możliwe poprzez funkcję codice_5 lub codice_6. Bezpieczniejsza jest jednak funkcja codice_5. Zagrożenie polega na tym, że funkcja codice_6 powoduje wykonanie dowolnego kodu, czyli także takiego, który może być dowolnym poleceniem JavaScript, także złośliwym. Funkcja codice_5 nie jest na to wrażliwa, ponieważ sprawdza, czy analizowany ciąg znaków jest prawidłowy i tylko wtedy przekształca go na obiekt danych.
Należy zwrócić przy tym uwagę, że funkcja codice_5 wprowadzona została dopiero wraz z piątą wersją standardu ECMAScript i jest niedostępna w niektórych, starszych przeglądarkach internetowych. Dla takich przeglądarek jak np. Internet Explorer 7 oraz 6 można jednak użyć zastępników.

</doc>
<doc id="304020" url="https://pl.wikipedia.org/wiki?curid=304020" title="Accept">
Accept

Accept – niemiecki zespół heavymetalowy.
Zespół powstał w 1968 roku w Solingen pod nazwą Band X, a w 1976 roku przyjął nazwę Accept. Wylansował przeboje, takie jak np. „Lady Lou”, „I’m a Rebel”, „Thunder and Lightning”, „Breaker”, „Restless and Wild”, „Demon’s Night”, „Love Child”, „Head Over Heels”, „Metal Heart”, „Up to the Limit”, „Screaming for a Love Bite”, „Living for Tonite”, „Russian Roulette”, „Heaven Is Hell”, „Turn the Wheel” i „Mistreated”. W 1986 zagrał koncert w Polsce.

</doc>
<doc id="304023" url="https://pl.wikipedia.org/wiki?curid=304023" title="Pojęcie (ujednoznacznienie)">
Pojęcie (ujednoznacznienie)



</doc>
<doc id="304025" url="https://pl.wikipedia.org/wiki?curid=304025" title="Żyzność">
Żyzność



</doc>
<doc id="304034" url="https://pl.wikipedia.org/wiki?curid=304034" title="Śląska Wyższa Szkoła Informatyczno-Medyczna">
Śląska Wyższa Szkoła Informatyczno-Medyczna

Śląska Wyższa Szkoła Informatyczno-Medyczna (przed 2009 rokiem Śląska Wyższa Szkoła Informatyki) – polska niepubliczna uczelnia wyższa założona w 2002 roku, o profilu techniczno-informatycznym, z siedzibą Katowicach, a następnie w Chorzowie, postawiona w stan likwidacji 2 stycznia 2018 roku.
Historia.
Śląska Wyższa Szkoła Informatyki została powołana decyzją Ministra Edukacji Narodowej i Sportu (nr DSW - 3 - 4001 - 553/EKO/02_ z dnia 9 maja 2002 roku. Wpisana do Rejestru Szkół Wyższych pod nr 252. Jej siedziba znajdowała się w Katowicach, przy al. Wojciecha Korfantego 79. W 2006 roku, zgodnie z decyzją z 29 grudnia 2005 roku uczelnia przeniosła swoją siedzibę z Katowic do Chorzowa, gdzie dzierżawiła nieruchomość przy ul. Sportowej 21 od Miasta Chorzów; szkoła przeznaczyła ponad 0,5 mln zł na jej remonty oraz modernizację. Szkoła była współorganizatorem targów komputerowych Cybermania, które odbyły się od 23 do 24 czerwca 2007 roku w Chorzowie. Z dniem 2 stycznia 2018 roku uczelnia została postawiona w stan likwidacji. 
Edukacja.
Uczelnia w 2012 roku składała się z Wydziału Przyrodniczego oraz Wydziału Informatyki.
Kierunki:
Na uczelni pracowali m.in.:

</doc>
<doc id="304035" url="https://pl.wikipedia.org/wiki?curid=304035" title="Akademia Górnośląska im. Wojciecha Korfantego w Katowicach">
Akademia Górnośląska im. Wojciecha Korfantego w Katowicach

Akademia Górnośląska im. Wojciecha Korfantego w Katowicach – uczelnia niepubliczna w Katowicach.
Historia.
Akademia Górnośląska im. Wojciecha Korfantego w Katowicach (dawniej GWSH) powstała w 1991 roku.
Uczelnia oferuje kształcenie na 13 kierunkach (Administracja, Finanse i rachunkowość, Fizjoterapia, Informatyka, Logistyka, Pedagogika, Pielęgniarstwo, Psychologia, Prawo, Zarządzanie, Turystyka i Rekreacja, Kosmetologia, Stosunki Międzynarodowe) oraz kilkadziesiąt specjalności. Uczelni prowadzi także studia podyplomowe oraz kursy i szkolenia. AG ma dwa wydziały zamiejscowe: w Żorach i w Wiedniu.
W 2002 roku GWSH utworzyła Wydział Zamiejscowy w Żorach. W 2009 roku utworzony został Zagraniczny Ośrodek Dydaktyczny w Wiedniu w Republice Austrii, prowadzący studia na kierunkach: Administracja, Stosunki Międzynarodowe oraz Zarządzanie";" następnie w 2013 roku na podstawie decyzji Ministra Nauki i Szkolnictwa Wyższego przekształcony został w Wydział Zagraniczny w Wiedniu, prowadzący studia na kierunku Stosunki Międzynarodowe.
24 października 2005 roku Wydział Zarządzania uczelni otrzymał na mocy decyzji Centralnej Komisji do Spraw Stopni i Tytułów (nr decyzji: BCK-II-V-1417/2005), uprawnienia do nadawania stopnia naukowego doktora nauk ekonomicznych w dyscyplinie nauk o zarządzaniu. Tym samym AG posiada status uczelni akademickiej.
W 2021 roku powstało Centrum Naukowo-Dydaktyczne GWSH w Rudzie Śląskiej w dzielnicy Kochłowice.
Od 1 czerwca 2022 r., na mocy Uchwały Założyciela GWSH, Economicus Sp. z o.o. nr 02/05/2022 z dnia 24 maja 2022 r., Górnośląska Wyższa Szkoła Handlowa im. Wojciecha Korfantego w Katowicach zmieniła nazwę na: Akademia Górnośląska im. Wojciecha Korfantego w Katowicach.
Przy AG działają Śląski Uniwersytet Dziecięcy GAUDEMAUS oraz Uniwersytet Trzeciego Wieku.

</doc>
<doc id="304037" url="https://pl.wikipedia.org/wiki?curid=304037" title="Hubert Skrzypczak">
Hubert Skrzypczak

Hubert Zenon Skrzypczak (ur. 29 września 1943 w Wejherowie) – polski bokser, medalista olimpijski, mistrz i wicemistrz Europy.
Reprezentował barwy Gryfa Wejherowo, Zawiszy Bydgoszcz i GKS Wybrzeże Gdańsk.
W 1968 na Igrzyskach Olimpijskich w Meksyku zdobył brązowy medal w wadze papierowej po trzech wygranych walkach i przegranej w półfinale z Koreańczykiem Jee Yong-ju.
Wszystkie pozostałe osiągnięcia miał w wadze muszej. Dwukrotnie wystąpił w mistrzostwach Europy, zdobywając srebrny medal w Berlinie w 1965, a dwa lata później mistrzostwo w Rzymie w 1967 (wygrał wtedy w finale z Rumunem Ciucą).
Był mistrzem Polski w 1970 i pięciokrotnym wicemistrzem (w 1965 i 1966 przegrał z Arturem Olechem, w 1968 i 1969 z Jerzym Wichmanem, a w 1971 z Leszkiem Błażyńskim).
W karierze stoczył 243 walki, z czego 208 wygrał, 3 zremisował i 32 przegrał. Przez miesięcznik „Boks” został uznany najwybitniejszym polskim pięściarzem w wadze papierowej w historii.

</doc>
<doc id="304038" url="https://pl.wikipedia.org/wiki?curid=304038" title="Luangta Bua Yansampanno">
Luangta Bua Yansampanno

Luangta Bua Yansampanno – klasztor buddyjski położony w Tajlandii w prowincji Kanchanaburi, 170 km od Bangkoku. Jego przeorem jest Phra Acharn Phusit Khantitharo.
Wyjątkowość klasztoru polega na tym, że mnisi żyją w nim w przyjaźni z tygrysami. Pierwsze kocięta (ich matka została zabita przez kłusowników) zostały przyniesione do klasztoru w 1995, a nazwano je „Burza” i „Piorun”. Mnisi nie tresują zwierząt, lecz traktują je z miłością. Dotąd nie zdarzył się atak na ludzi.
Obecnie w klasztorze mieszka 143 tygrysów (lipiec 2015), a także jelenie, pawie, małpy i konie.
Hodowla ta jednak była nielegalna, a na skutek doniesień o znęcaniu się nad zwierzętami i nielegalnym nimi handlu, tajlandzkie organy ochrony przyrody w 2016 roku rozpoczęły przenoszenie tygrysów do uprawnionych ośrodków, przy okazji odkrywając kilkadziesiąt zwłok tygrysów.

</doc>
<doc id="304040" url="https://pl.wikipedia.org/wiki?curid=304040" title="Syncytium">
Syncytium

Syncytium (łac.), inaczej zespólnia, tegument (łac.) – wielojądrowa komórka (rodzaj komórczaka) powstała poprzez połączenie się (fuzję) luźnych pojedynczych komórek jednojądrowych.
Syncytia występują m.in. u płazińców – przywr, skrzelowców i tasiemców. Na ich powierzchni znajduje się glikokaliks. Chroni pasożyty przed strawieniem przez enzymy trawienne organizmu żywiciela.
Syncytia tworzą także komórki mięśni poprzecznie prążkowanych u kręgowców.

</doc>
<doc id="304044" url="https://pl.wikipedia.org/wiki?curid=304044" title="Akademia Wychowania Fizycznego im. Jerzego Kukuczki w Katowicach">
Akademia Wychowania Fizycznego im. Jerzego Kukuczki w Katowicach

Akademia Wychowania Fizycznego imienia Jerzego Kukuczki w Katowicach – publiczna uczelnia powstała w 1970 roku, kształcąca fizjoterapeutów oraz nauczycieli, trenerów i menedżerów na potrzeby turystyki oraz sportu wyczynowego i amatorskiego.
Historia.
W 1952 roku uruchomiono Technikum Wychowania Fizycznego w Katowicach. Zostało ono w 1957 roku przekształcone w Studium Nauczycielskie Wychowania Fizycznego. Na podstawie rozporządzenia Rady Ministrów z 1 września 1970 roku powstała Wyższa Szkoła Wychowania Fizycznego w Katowicach. W 1979 roku WSWF w Katowicach przekształcono w Akademię Wychowania Fizycznego w Katowicach. Od 22 marca 2008, na mocy Ustawy z dnia 23 stycznia 2008 r. (Dz. U. z 7 marca 2008 r. Nr 39, poz. 228), patronem uczelni jest Jerzy Kukuczka. Wielu absolwentów uczelni jest Mistrzami Świata i Mistrzami Olimpijskimi np. Robert Korzeniowski, Justyna Kowalczyk czy Arkadiusz Skrzypaszek.
Uczelnia ma własny klub sportowy AZS-AWF Katowice i Stadion AWF Katowice.
Wydziały i kierunki studiów.
Obecnie w ramach trzech wydziałów prowadzone są studia I i II stopnia na czterech kierunkach.
Akademia prowadzi również studia III stopnia i studia podyplomowe. Od 1992 ma prawo nadawać stopień naukowy doktora oraz od 1999 stopień naukowy doktora habilitowanego.

</doc>
<doc id="304046" url="https://pl.wikipedia.org/wiki?curid=304046" title="Kapitan Pazur">
Kapitan Pazur

Kapitan Pazur (ang. "Claw") – komputerowa gra platformowa wydana przez Monolith Productions 30 września 1997. Wersja polska została wydana 12 maja 1998 przez Techland. 
Akcja gry toczy się w XVII wieku. Kapitan Pazur po odkryciu tajemnicy Amuletu Dziewięciu Istnień rusza w poszukiwanie medalionu.
Rozgrywka.
"Kapitan Pazur" jest dwuwymiarową, platformową grą zręcznościową. Gracz kieruje antropomorficznym kotem w stroju pirata, Natanielem Pazurem, i ma do przejścia 14 poziomów, które rozgrywają się w więzieniu La Roca i Podmorskich Grotach oraz na Wybrzeżu Piratów i Wyspie Tygrysów. Musi zebrać wszystkie fragmenty mapy i dziewięć klejnotów Amuletu Dziewięciu Istnień, które zdobywa po wygranych walkach z bossami. W trakcie rozgrywki zbiera znajdujące się na drodze skarby, unika pułapek i pokonuje przeciwników m.in. za pomocą szabli, pistoletu i dynamitu oraz czaru Magicznego Pazura. Bohater na początku gry posiada sześć żyć oraz 100 punktów zdrowia, które traci podczas pojedynków i które może odzyskać dzięki zbieranym po drodze napojom leczniczym.
Gra podzielona jest na tryb jedno- i wieloosobowy. W trybie jednoosobowym gracz, dzięki możliwości wczytywania gry, sam wybiera poziom i miejsce, od którego chce zagrać, poza tym może też grać na samodzielnie przygotowanych w edytorze poziomach. W trybie wieloosobowym maksymalna liczba uczestników wynosi 64, a ich zadaniem jest jak najszybsze przejście gry bądź zdobycie jak największej liczby punktów w poszczególnych poziomach.
Fabuła.
Akcja gry toczy się w XVII wieku. Nataniel Józef Pazur, kapitan panujący nad wodami Siedmiu Mórz i największy pirat Królestwa Zwierząt, jest poszukiwany przez króla Cocker Spaniarda, który oskarża go o liczne zbrodnie przeciw królestwu oraz lekceważenie korony i wyznacza 1 mln złotych monet za jego ujęcie. Statek kapitana zostaje zatopiony przez flotę marynarki pod wodzą admirała La Rauxe, który umieszcza Pazura wraz z załogą w lochach zamku La Roca. Tam bohater odnajduje fragment mapy i list byłego więźnia Edwarda Tobina, z którego dowiaduje się o Amulecie Dziewięciu Istnień, mistycznym artefakcie, który obdarza właściciela niemalże wiecznym życiem. Pazur ucieka ze swej więziennej celi, po czym rozpoczyna poszukiwania brakujących klejnotów medalionu.
Produkcja.
Producentem gry jest firma Takarajimasha. Za wydanie gry odpowiadała wytwórnia Monolith Productions, wersja polska została wydana przez Techland.
Po sukcesie gry rozważano stworzenie kontynuacji "Kapitana Pazura". Zgodnie z zapowiedziami polskiego studia Techland druga część gry miała ukazać się na przełomie października i listopada 2007, a rozgrywka miała polegać na walce tytułowego bohatera z bandą Kapitana Dogera. Ze względu na utratę przez studio licencji na wykorzystywanie wizerunku Kapitana Pazura plany wydania kontynuacji zostały zawieszone. Zamiast tego w 2009 firma wydała grę "Nikita: Tajemnica skarbu piratów", której główną bohaterką została antropomorficzna lisica w stroju pirata. Gracz miał za zadanie pokonać Dogera, pragnącego zdobyć Magiczną Szablę, która daje jej posiadaczowi panowanie nad morzami i oceanami.
Odbiór.
Gra uzyskała głównie wysokie oceny recenzentów. Krytycy chwalili grę m.in. za łatwe sterowanie. Doceniali także wysoki poziom oprawy graficznej, w tym ciekawie zaprojektowane lokacje i modele postaci, a także dobrze zaprojektowane przerywniki filmowe. Przychylnie oceniali oprawę dźwiękową gry, w tym fakt, że każdy z poziomów miał własną ścieżkę dźwiękową. Zwracali uwagę na wysoki poziom trudności rozgrywki, zwłaszcza w drugiej części rozgrywki. Ponadto doceniali dostępność edytora, który umożliwia tworzenie autorskich poziomów.
Polscy krytycy pozytywnie oceniali również polskojęzyczny dubbing gry, w którym głosu użyczyli m.in. Rafał Chmura jako Kapitan Pazur, Mirosław Guzowski jako La Rouxe i Wojciech Paszkowski jako sługa Pazura.
Niektórzy recenzenci określali rozgrywkę jako nudną, krytykowali także „frustrujący” i „nielogiczny” system zapisu gry, który zapamiętywał nie tylko etap rozgrywki, ale także liczbę żyć, poziom zdrowia i zapasy amunicji.

</doc>
<doc id="304048" url="https://pl.wikipedia.org/wiki?curid=304048" title="Leeds United F.C.">
Leeds United F.C.

Leeds United Football Club – angielski klub piłkarski z siedzibą w Leeds w hrabstwie West Yorkshire, rozgrywający swoje mecze na stadionie Elland Road. Klub ten powstał w 1919 roku jako kontynuator tradycji klubu Leeds City F.C. założonego w 1904 roku. Od sezonu 2020/2021 drużyna Leeds pod wodzą Marcelo Bielsy występuje w rozgrywkach Premier League po wywalczeniu w sezonie 2019/2020 mistrzostwa Football League Championship z przewagą dziesięciu punktów nad kolejną drużyną w tabeli. W swoim dorobku drużyna z Leeds ma m.in. trzy tytuły mistrza Anglii (w sezonie 1968/1969, 1973/1974 i 1991/1992), pięć tytułów wicemistrza Anglii, Puchar Anglii (1971/1972), a także dwa zwycięstwa w Pucharze Miast Targowych (późniejszym Pucharze UEFA) w sezonie 1967/1968 i 1970/1971. Dwukrotnie drużyna z Leeds grała także w finale Pucharu Europy Mistrzów Krajowych (późniejszej Lidze Mistrzów UEFA) oraz finale Pucharu Zdobywców Pucharów. Największymi rywalami Leeds są zespoły Manchesteru United i Huddersfield. Do fanów Leeds United należą m.in. znany z serialu HBO "Gra o tron" Nikolaj Coster-Waldau oraz australijski aktor Russell Crowe (znany m.in. z filmów "Gladiator" i "Piękny umysł"), który w 2015 r. poważnie rozważał kupno klubu, nazwanego przez niego „śpiącym dinozaurem angielskiego futbolu”. Od 2020 r. sponsorem technicznym Leeds jest firma Adidas.
Za czasów trenera Dona Reviego – w latach 60. i 70. Leeds zdobywało wiele krajowych oraz europejskich trofeów. Był to najlepszy okres w historii klubu. Po odejściu Reviego, który objął funkcję trenera reprezentacji Anglii, Leeds w 1982 spadło do drugiej ligi, z której do najwyższej klasy rozgrywek w kraju powróciło w 1990 roku, kiedy to trenerem zespołu był Howard Wilkinson. Szkoleniowiec ten w 1992 roku doprowadził Leeds do mistrzostwa Anglii.
Na ekipę Leeds mawia się często „United” albo „The Whites”. Inny przydomek tej angielskiej drużyny to „The Peacocks” – „Pawie”. Nazwa ta pochodzi od dawnej nazwy stadionu Elland Road, który swojego czasu nosił nazwę „The Old Peacock Ground”. Pub znajdujący się naprzeciwko stadionu Leeds do dziś nosi nazwę „Old Peacock”.
Historia.
Początki.
Klub Leeds United A.F.C. powstał jako następca założonego w 1904 roku Leeds City F.C., która została przymusowo zawieszona w 1919 roku z powodu podejrzenia o wypłacanie dla piłkarzy nielegalnych na owe czasy wynagrodzeń podczas I wojny światowej. Miasto nie udzieliło wsparcia zespołowi, dlatego ten został wystawiony na licytację. Klub za kwotę tysiąca funtów został kupiony przez Salema Halla. Nowa drużyna – Leeds United przyjęła zaproszenie wstąpienia do rozgrywek Midland Football League, do których dołączyła 31 października 1919 roku zastępując wykluczone z rozgrywek rezerwy Leeds City F.C.. Klub Yorkshire Amateur A.F.C. okupujący wówczas stadion Elland Road dostał propozycję dołączenia do nowo powstałego zespołu prowadzonego przez Dicka Raya. Ówczesny menedżer zespołu Huddersfield Town – Hilton Crowther pożyczył Leeds 35 tysięcy funtów, które miały zostać zwrócone gdy „The Peacocks” awansują do Division One. To również on sprowadził do Leeds z Barnsley utalentowanego szkoleniowca – Arthura Fairclougha, który 26 lutego 1920 roku zastąpił Dicka Raya na stanowisku szkoleniowca Leeds. W 1924 roku „The Whites” zwyciężyli w rozgrywkach Second Division i awansowali do najwyższej wówczas klasy rozgrywek w Anglii – First Division. W sezonie 1926/1927 Leeds spadło do drugiej ligi, trener angielskiej drużyny Arthur Fairclough został zwolniony, a na jego miejsce powrócił Dick Ray. W czasach II wojny światowej Leeds jeszcze dwukrotnie spadało do drugiej ligi, jednak za każdym razem w krótkim czasie powracało do First Division. 5 marca 1935 roku Ray zrezygnował z funkcji prowadzenia zespołu, co ogromnie zdziwiło kibiców. Niektóre źródła podają, że powodem tej decyzji był konflikt Raya z władzami klubu. Nowym trenerem klubu został były zawodnik Leeds City – Billy Hampson, który na stanowisku szkoleniowca Leeds pozostał przez kolejne dwanaście lat. Po wojnie, w sezonie 1946/1947, Leeds ponownie spadło do Secondo Division, a Hampson odszedł z klubu. Zastąpił go Willis Edwards, który w angielskiej drużynie przebywał jednak tylko przez rok, ponieważ jak sam przyznał, nie był w stanie spełnić oczekiwań fanów oraz włodarzy „The Peacocks”. Kolejnym szkoleniowcem Leeds został Major Frank Buckley, który sprowadził do zespołu wielu perspektywicznych piłkarzy. Kolejny szkoleniowiec – Raich Carter w sezonie 1955/1956 awansował z Leeds do pierwszej ligi. Do tego sukcesu w największym stopniu przyczynił się John Charles. Walijczyk był jednak głodny sukcesów i gry na najwyższym poziomie. Carter nie był w stanie przekonać Charlesa, że ten może osiągać dalsze sukcesy grając w Leeds. Piłkarz ostatecznie przeniósł się do Juventusu Turyn za rekordową wówczas sumę 65 tysięcy funtów. Strata kluczowego zawodnika spowodowała spadek Leeds do drugiej ligi. Pieniądze z jego sprzedaży w dużym stopniu wydano na naprawę zniszczonej przez pożar trybuny stadionu.
Czasy Dona Reviego.
W marcu 1961 roku szkoleniowcem Leeds został Don Revie. Jego zarządzanie rozpoczęło się w niesprzyjających okolicznościach, bowiem klub znajdował się w niezbyt korzystnej sytuacji finansowej. W ostatnim meczu sezonu 1961/1962 Leeds utrzymało się w drugiej lidze dzięki zwycięstwu w ostatnim meczu rozgrywek. Revie dokonał wielu zmian w zespole, a w sezonie 1963/1964 awansował z nim do First Division. W latach 1964–1974 Leeds spisywało się bardzo dobrze i ani razu nie kończyło ligowych rozgrywek na gorszym miejscu niż czwarte. Podopieczni Dona Reviego dwukrotnie zdobyli mistrzostwo Anglii – w sezonie 1968/1969 i 1973/1974. Oprócz tego zwyciężyli w Pucharze Anglii 1971/1972, Pucharze Ligi 1967/1968 oraz dwa razy w Pucharze Miast Targowych – w sezonach 1967/1968 i 1970/1971. Następnie Leeds trzykrotnie z rzędu zdobywało wicemistrzostwo kraju, trzykrotnie przegrywało w finale Pucharu Anglii oraz przegrało w Pucharze Miast Targowych. W 1973 Leeds niespodziewanie dotarło do finału Pucharu Zdobywców Pucharów przegrywając dopiero w decydującym pojedynku przeciwko AC Milan. W 1974 Revie opuścił Elland Road, by zostać szkoleniowcem reprezentacji Anglii. W kartach historii Leeds zapisał się jako twórca wielu sukcesów i najwybitniejszy trener w historii klubu. Za kadencji trenera wśród najlepszych piłkarzy jego drużyny wymieniało się takich zawodników jak Billy Bremner, Jack Charlton, Eddie Gray, Norman Hunter i Peter Lorimer.
Lata 70. i 80..
Następcą Dona Reviego został Brian Clough, który otwarcie skrytykował swojego poprzednika oraz taktykę zespołu. Jego przygoda z Leeds z powodu fatalnych wyników zespołu trwała jednak zaledwie 44 dni. Na stanowisku trenera zastąpił go Jimmy Armfield, który swojego czasu był kapitanem reprezentacji Anglii. W sezonie 1974/1975 Leeds awansowało do finału Pucharu Europy, w którym przegrało z Bayernem Monachium. W czasie gdy klub nie radził sobie zbyt dobrze w lidze angielskiej, Armfield zaczął przebudowywać zespół sprzedając między innymi kilku czołowych piłkarzy. W 1978 roku nowym trenerem Leeds został Jock Stein, który po krótkim okresie przyjął ofertę szkockiej federacji i został trenerem tamtejszej reprezentacji. Jego następcą został Jimmy Adamsom, którego zastąpiła była gwiazda zespołu „The Peacocks” – Allan Clarke. W sezonie 1980/1981 doprowadził on Leeds do spadku do Second Division. Clarke został zastąpiony przez jedną z największych gwiazd w historii Leeds – Eddiego Graya, który najpierw był grającym szkoleniowcem, a później poświęcił się już wyłącznie karierze trenerskiej. Sytuacja finansowa w angielskim zespole była zła, więc Gray skoncentrował się na szkoleniu młodzieży. Włodarze Leeds byli jednak wciąż niezadowoleni z sytuacji panującej w klubie i zdecydowali się zwolnić szkoleniowca. Jego miejsce zajął Billy Bremner, który jako piłkarz dla Leeds rozegrał prawie 600 spotkań. W 1987 roku klub stanął przed szansą powrotu do pierwszej ligi, jednak podopieczni Bremnera przegrali w finałowym meczu barażowym po dogrywce z Charltonem Athletic.
Odrodzenie.
W październiku 1988 roku, kiedy Leeds zajmowało 21. miejsce w drugiej lidze, Bremner ustąpił miejsca Howardowi Wilkinsonowi, którego praca przyniosła awans do pierwszej ligi w sezonie 1989/1990. Pod rządami Wilkinsona klub jako beniaminek zajął czwarte miejsce w sezonie 1990/1991, a rok później zdobył mistrzostwo kraju. Kibice zespołu zaczęli porównywać Howarda do słynnego Dona Reviego. Następny sezon był jednak słabszy – Leeds bardzo szybko odpadło z rozgrywek Ligi Mistrzów, w lidze zajęło siedemnastą lokatę z trudem unikając spadku. Za kadencji Wilkinsona drużyna nie potrafiła utrzymać stabilnej formy umożliwiającej ubieganie się o trofea. Nieudany występ w finale Puchar Ligi w 1996 roku, gdzie Leeds przegrało z Aston Villą, oraz trzynasta pozycja w ligowej tabeli w sezonie 1995/1996 mocno nadszarpnęły pozycję menedżera. Po porażce na własnym boisku z Manchesterem United na początku sezonu 1996/1997, kontrakt Wilkinsona został rozwiązany. Jego następcą został wybrany George Graham. Wybór ten był mocno kontrowersyjny, ponieważ Graham był uprzednio zawieszony na rok przez angielską federację, z powodu otrzymywania nielegalnych wypłat od piłkarskiego agenta. Graham dokonał kilku błyskotliwych transferów i na mecie sezonu 1996/1997 Leeds zakwalifikowało się do rozgrywek Pucharu UEFA. W październiku 1998 roku Graham objął posadę menedżera drużyny Tottenhamu Hotspur, a jego stanowisko w Leeds przejął dotychczasowy asystent – David O’Leary. Irlandczyk wprowadził do pierwszej drużyny kilku obiecujących nastolatków, a zespół, mający w sztabie szkoleniowym Eddiego Graya, zajął trzecie miejsce w lidze i zakwalifikował się do Ligi Mistrzów. W tym samym czasie reputacja klubu została nadszarpnięta, ponieważ dwóch piłkarzy – Jonathan Woodgate i Lee Bowyer uwikłało się w bójkę. Na jej skutek student z Azji znalazł się w szpitalu z poważnymi uszkodzeniami ciała. Sprawa ta miała swój epilog w sądzie – po procesie, który trwał blisko dwa lata, Bowyer został oczyszczony z zarzutów, zaś Woodgate został skazany na prace społeczne. W Pucharze UEFA klub po raz pierwszy od 25 lat dotarł do półfinału, w którym miał zmierzyć się z mistrzem Turcji – Galatasaray SK. Mecz w Stambule angielski zespół przegrał, a na spotkanie ponurym cieniem położyła się śmierć dwóch kibiców Leeds – Christophera Loftusa i Kevina Speighta, którzy przed rozpoczęciem spotkania zostali zaatakowani nożami przez fanów tureckiej drużyny. W rewanżu podopieczni O’Leary’ego zremisowali i odpadli z rozgrywek. Każdego roku przed meczem, którego termin jest najbliższy rocznicy wydarzeń w Turcji, pamięć zamordowanych kibiców Leeds jest uczczona minutą ciszy.
Upadek.
Za kadencji O’Leary’ego Leeds nigdy nie kończyło rozgrywek ligowych na słabszym miejscu niż piąte. Po porażce w półfinale Ligi Mistrzów z Valencią zespół wziął olbrzymią pożyczkę, by mieć szanse na część zysków z transmisji telewizyjnych oraz spore zarobki dzięki dobrym występom na arenie międzynarodowej. Leeds nie zakwalifikowało się jednak do Ligi Mistrzów, w konsekwencji czego straciło szanse na dochody płynące z tych rozgrywek, a zarazem na spłacenie zaciągniętych wcześniej kredytów. Pierwszym sygnałem problemów finansowych klubu z Elland Road była sprzedaż podstawowego obrońcy – Rio Ferdinanda, który za 30 milionów funtów trafił do Manchesteru United. Prezes Peter Ridsdale i trener David O’Leary publicznie zaprzeczyli pogłoskom, że klub zostanie sprzedany. Następnie szkoleniowiec „Pawi” został zwolniony, a jego następcą wybrano Terry’ego Venablesa. Pod jego dowodzeniem angielski klub spisywał się jednak jeszcze gorzej. Następnie działacze klubu musieli sprzedać wielu zawodników, by spłacić część długów. Wśród nich był między innymi Jonathan Woodgate, którego sprzedaż rozpoczęła konflikt między Ridsdalem a Venablesem. Powodem był fakt, iż Ridsdale obiecał szkoleniowcowi Leeds pozostanie Woodgate'a na Elland Road. Ostatecznie Venables został zwolniony z funkcji trenera, a jego zastępcą został Peter Reid. Leeds grało jednak coraz gorzej, jednak Readowi udało się uchronić zespół przed spadkiem do drugiej ligi w przedostatniej kolejce sezonu. W tym czasie Peter Ridsdale zrezygnował z funkcji prezesa klubu, a na stanowisku zastąpił go profesor John McKenzie – ekspert ekonomii. Długi drużyny sięgały wówczas ponad 100 milionów euro. W październiku 2003 roku poinformowano o długach klubu wynoszących 127,5 miliona euro. Nieudany początek sezonu 2003/2004 doprowadził do kolejny zmian w klubie – Peter Read podał się do dymisji, a drużynę do końca rozgrywek prowadził Eddie Gray. Następnie ugandyjski potentat – Michael Ezra zaoferował kupno klubu, spłacenie 60 milionów funtów długu i dołożenie 30 milionów na wzmocnienia zespołu, jednak Leeds zostało ostatecznie przejęte przez konsorcjum miejscowych inwestorów. Na jego czele stanął Gerald Krasner, który został prezesem klubu. Leeds w końcowej tabeli zajęło przedostatnie miejsce i spadło do The Championship. W drugiej lidze zespół radził sobie przeciętnie zajmując czternaste miejsce w gronie 24 zespołów. W następnym sezonie, zajmując piąte miejsce w tabeli, Leeds stanęło przed szansą na powrót do Premiership poprzez baraże. W półfinale wyeliminowali Preston North End, ale w finale musieli uznać wyższość Watfordu, który wygrał 3:0 i awansował do najwyższej klasy rozgrywek w Anglii. Na stanowisku szkoleniowca Kevina Blackwella zastąpił Dennis Wise, którego asystentem został Gustavo Poyet. W sezonie 2006/2007 Leeds wciąż borykało się z olbrzymimi problemami finansowymi. Z tego też powodu, pod koniec rozgrywek federacja podjęła decyzję o ukaraniu „Pawi” odebraniem dziesięciu punktów. Angielski zespół zajął ostatnie miejsce w drugiej lidze i po raz pierwszy od osiemnastu lat spadł do trzeciej ligi. Na starcie sezonu 2007/2008 drużyna została ukarana odjęciem piętnastu punktów, które odrobiła już w pierwszych pięciu kolejkach. 28 stycznia 2008 roku trener Leeds – Dennis Wise odszedł z klubu i został dyrektorem sportowym Newcastle United. Jego następcą został wybrany Gary McAllister, który jako piłkarz na Elland Road spędził siedem lat, rozegrał 231 meczów i strzelił 31 goli. O rolę szkoleniowca klubu ubiegali się także Dave Bassett, Tony Adams, Steve McClaren, Paul Ince, Paul Newell, Graeme Souness, Alan Shearer, Glen Hoddle i Gianluca Vialli. W sezonie 2007/2008 Leeds mimo znakomitego początku rozgrywek w końcowej tabeli uplasowało się dopiero na piątym miejscu, co dało mu prawo startu w barażach. Po pokonaniu w dwumeczu półfinałowym Carlisle United 3:2, Leeds przegrało 0:1 z Doncaster Rovers i zaprzepaściło szansę na powrót do drugiej ligi. Napastnik Leeds – Jermaine Beckford z 20 trafieniami na koncie zajął drugie miejsce w klasyfikacji najlepszych strzelców sezonu. 21 grudnia 2008 roku z powodu słabych wyników ze stanowiska szkoleniowca klubu został zwolniony Gary McAllister, a jego następcą 23 grudnia wybrano Simona Graysona. W sezonie 2008/2009 zespół ponownie wystąpił w barażach o awans do The Championship, jednak przegrał w nich z Millwall.
8 maja 2010 roku wygrywając 2:1 spotkanie z Bristol Rovers Leeds zapewniło sobie bezpośredni awans do rozgrywek The Championship.
Poszczególne sezony.
Legenda:
Rozgrywki pisane pogrubioną czcionką oznaczają sezon po awansie lub spadku.
Najlepsi strzelcy pisani pogrubioną czcionką oznaczają, że dany zawodnik został królem strzelców ligowych rozgrywek.
Indywidualne sukcesy piłkarzy.
„English Football Hall of Fame” (piłkarze)
„English Football Hall of Fame” (trenerzy)
100 legend ligi angielskiej
Najlepszy zawodnik roku FWA
Najlepszy zawodnik roku PFA
Najlepszy młody zawodnik roku PFA
Najlepszy gol sezonu
Rekordy.
Najwyższa wygrana w lidze
Najwyższa wygrana w Pucharze Anglii
Najwyższa wygrana w Pucharze Ligi Angielskiej
Najwyższa wygrana w europejskich pucharach
Najwyższa porażka w lidze
Najwyższa porażka w Pucharze Anglii
Najwyższa porażka w Pucharze Ligi Angielskiej
Najwyższa porażka w europejskich pucharach
Najwyższa kwota wydana na transfer
Najwyższa kwota otrzymana za transfer
Najwięcej występów
Najwięcej goli

</doc>
<doc id="304050" url="https://pl.wikipedia.org/wiki?curid=304050" title="Akademia Sztuk Pięknych w Katowicach">
Akademia Sztuk Pięknych w Katowicach

Akademia Sztuk Pięknych w Katowicach – publiczna uczelnia kształcącą w obszarze sztuki, w dziedzinie sztuk plastycznych. Rektorat mieści się w Katowicach przy ulicy Raciborskiej 37, w budynku dawnego kasyna oficerskiego.
Historia.
W 1945 roku w Katowicach powstała Państwowa Szkoła Sztuk Plastycznych, mająca status szkoły średniej. Jej nauczycielami są tacy pedagodzy jak Aleksander Rak z Warszawy czy Stanisław Marcinów z Krakowa, jak i niedawni studenci ASP jak pochodzący z Poznania Rafał Pomorski czy Stanisław Tejwan – późniejszy długoletni dyrektor liceum plastycznego. W sierpniu 1947 roku otwarto w Katowicach istniejący do lata 1951 roku Oddział Państwowej Wyższej Szkoły Sztuk Plastycznych we Wrocławiu ze specjalnością grafiki użytkowej, a kierowany był przez prof. Eugeniusza Gepperta – rektora PWSSP i prof. Aleksandra Raka – kierownika Oddziału katowickiego. Wykładowcami byli tam m.in.: Józef Mroszczak, Rafał Pomorski, Bolesław Stawiński i Stanisław Marcinów. Ponadto zajęcia prowadzili: Bogusław Górecki, Stanisław Janusiewicz, Zbigniew Rzepecki, Wanda Rzepecka oraz Rajnhold Tomasz Domin. Zajęcia praktyczne studenci odbywali w zakładzie poligraficznym podlegającym Oddziałowi. Program Oddziału pokrywał się z programem nauczania uczelni macierzystej. Do Oddziału przyjęto grupę 40 studentów, zarówno na pierwszy jak i na drugi rok studiów. Po raz pierwszy Oddział zaprezentował się na Festiwalu Szkół Artystycznych w Poznaniu w 1949 roku. Studenci Oddziału otrzymali wówczas wyróżnienia i nagrody. Także na II Ogólnopolskiej Wystawie Młodzieży w Warszawie w 1950 roku studenci z Katowic zostali wyróżnieni – otrzymali I miejsce za plakat. 
Do zmiany w statusie uczelni doszło pod koniec roku akademickiego 1951/1952 – katowicki Wydział Grafiki Użytkowej osiągnął wówczas autonomię wobec macierzystej uczelni, stając się Państwową Wyższą Szkołą Sztuk Plastycznych w Katowicach. Jej dziekanem został prof. Aleksander Rak. Osiągnięta w 1951 roku samodzielność organizacyjna katowickiej uczelni trwała tylko chwilę. Już 1 stycznia 1952 roku WSSP w Katowicach została przyłączona do ASP w Krakowie jako II Wydział Grafiki Propagandowej z siedzibą w Katowicach. Dziekanem nowego Wydziału Grafiki został malarz, prof. Leon Dołżycki – dotychczasowy pracownik PWSSP we Wrocławiu.
Po przełomie 1956 roku, w kolejnych latach akademickich dochodzi do serii reorganizacji w całej ASP w Krakowie i w Oddziale w Katowicach. Katowicki Wydział traci swoją odrębność organizacyjną – od października 1957 roku, po wcześniejszej likwidacji Wydziału Grafiki Propagandowej, powstaje Oddział Wydziału Grafiki ASP w Krakowie. W jego obrębie, istnieje też Studium grafiki propagandowej, pod czym rozumiano przede wszystkim plakat. 
W latach 60. XX wieku i w następnych dekadach kilkakrotnie zmieniał się status organizacyjny placówki katowickiej, pozostającej cały czas w ramach równocześnie reorganizowanej ASP w Krakowie. W 1969 roku Oddział staje się odrębnym Wydziałem Grafiki Akademii Sztuk Pięknych w Krakowie i ten stan rzeczy trwa do 1978 roku, kiedy to Wydział staje się Filią ASP w Krakowie, której prorektorem zostaje doc. Tadeusz Grabowski. 
Na początku 1981 roku na prorektora wybrano rzeźbiarza Bronisława Chromego z Krakowa, pracującego w katowickim wydziale od 1969. W grudniu 1984 roku nastąpiła kolejna reorganizacja i Wydział Grafiki ASP w Krakowie, Filia w Katowicach staje się Akademią Sztuk Pięknych w Krakowie, Zamiejscowym Wydziałem Grafiki w Katowicach. Wreszcie zamiejscowy Wydział Grafiki w Katowicach przekształcono w filię krakowskiej ASP w Katowicach. 
W 1997 roku, w związku z obchodami 50-lecia istnienia uczelni w Katowicach, rozpoczęto dyskusje w sprawie usamodzielnienia się Filii i przekształcenia jej w odrębną uczelnię. Zaowocowały one w 2000 roku szeregiem decyzji, zwieńczonych przyjęciem przez Sejm Ustawy z dnia 15 lutego 2001 roku o utworzeniu Akademii Sztuk Pięknych w Katowicach. Na jej podstawie, z dniem 1 września 2001 roku powstała Akademia Sztuk Pięknych w Katowicach, mająca dwa wydziały – Artystyczny i Projektowy. Pierwszym rektorem nowej uczelni został ostatni prorektor Filii – prof. Michał Kliś.
Wykładowcy.
Profesorami Akademii w Katowicach byli:
Struktura uczelni.
Władze tworzą rektor, prorektorzy, dziekani i prodziekani, wybierani na 4-letnie kadencje, maksymalnie dwie, kanclerz i kwestor zarządzający administracją i finansami uczelni. Ciałami ustawodawczymi i doradczymi są Senat i Rada Uczelni, których członkowie wybierani są na 4-letnie kadencje. 
Dotychczasowi rektorzy:
Katedry.
Katedra Wzornictwa
Katedra Projektowania Graficznego
Katedra Grafiki Warsztatowej
Katedra Malarstwa, Rysunku i Rzeźby
Zakład Teorii i Historii Sztuki
Studium Języków Obcych i WF

</doc>
<doc id="304053" url="https://pl.wikipedia.org/wiki?curid=304053" title="Wyższa Szkoła Filmowa w Łodzi">
Wyższa Szkoła Filmowa w Łodzi



</doc>
<doc id="304056" url="https://pl.wikipedia.org/wiki?curid=304056" title="Akademia Muzyczna im. Karola Szymanowskiego w Katowicach">
Akademia Muzyczna im. Karola Szymanowskiego w Katowicach

Akademia Muzyczna imienia Karola Szymanowskiego w Katowicach – polska uczelnia muzyczna z siedzibą w Katowicach. Akademia należy do podmiotów podlegających lub nadzorowanych przez Ministerstwo Kultury, Dziedzictwa Narodowego i Sportu.
Historia.
Początki Akademii Muzycznej w Katowicach wiążą się z założonym w 1929 roku przez Witolda Friemanna Państwowym Konserwatorium Muzycznym, które swoją działalność zainaugurowało uroczystym koncertem w dniu 28 września 1929 roku. W gronie pierwszych pedagogów Uczelni znaleźli się m.in.: Stefania Allinówna, Aleksander Brachocki (uczeń Zygmunta Stojowskiego i Ignacego Jana Paderewskiego), Stanisław Bielicki (uczeń Ignacego Jana Paderewskiego), Wanda Chmielowska, Marian Cyrus-Sobolewski (doktor praw, uczeń Władysława Żeleńskiego), Zbigniew Dymmek (uczeń Emila Młynarskiego i Romana Statkowskiego), Władysława Markiewiczówna (po studiach w Krakowie i Berlinie), Adam Mitscha (prawnik i muzykolog) oraz Bolesław Szabelski (organista i kompozytor, rekomendowany przez swojego pedagoga Karola Szymanowskiego).
Działające do wybuchu II wojny światowej Konserwatorium było najważniejszą instytucją muzyczną w Województwie Śląskim, wpływającą na poziom umuzykalnienia środowiska oraz przygotowującą kadrę wysoko wykwalifikowanych artystów muzyków: kompozytorów, teoretyków, instrumentalistów i wokalistów oraz nauczycieli. W 1936 roku – na rok przed śmiercią – podjęcie pracy w Państwowym Konserwatorium Muzycznym w Katowicach planował Karol Szymanowski.
Wybuch wojny przerwał pracę uczelni. W latach 1939–1945 w budynku Konserwatorium powstała Okręgowa Śląska Szkoła Muzyczna (Höhere Landesmusikschule), gdzie funkcję dyrektora pełnił Fritz Lubrich.
Państwowe Konserwatorium Muzyczne wznowiło działalność 11 lutego 1945 roku, zaś 1 września tegoż roku przemianowane zostało na Państwową Wyższa Szkołę Muzyczną. Trzon grona pedagogicznego tworzyli profesorowie Konserwatorium oraz przybyli po wojnie na Śląsk artyści: wspomniany wcześniej Bolesław Szabelski, kompozytor i pianista Bolesław Woytowicz, a także będący u szczytu swych karier: kompozytor Ludomir Różycki, śpiewak Adam Didur, dyrygent Grzegorz Fitelberg. Uczelnia stała się szybko matecznikiem dla śląskiej szkoły kompozytorów.
12 listopada 1979 roku uczelnia zmieniła status na Akademię Muzyczną, równocześnie nadane zostało jej imię kompozytora Karola Szymanowskiego.
Wydziały.
W ramach uczelni działają następujące wydziały:
Jednostki ogólnouczelniane i międzywydziałowe.
Muzeum Organów Śląskich.
W Akademii Muzycznej im. Karola Szymanowskiego znajduje się Muzeum Organów Śląskich. Muzeum gromadzi, zabezpiecza i chroni obiekty związane z organami i ich historią. Obok funkcji wystawienniczych wiele obiektów posiada także walor naukowy, służący badaniom nad problemami konstrukcyjnymi, dawną technologią, problemami konserwatorskimi i szeroko pojętą historią organów śląskich. Muzeum mieści się w czterech dużych pomieszczeniach w podziemiach budynku głównego Akademii Muzycznej (przy ulicy Wojewódzkiej), przystosowanych do celów ekspozycyjnych.
Biblioteka.
Biblioteka Główna Akademii Muzycznej im. Karola Szymanowskiego w Katowicach to najstarsza i największa biblioteka muzyczna na Górnym Śląsku. Obecnie posiada ok. 140 tys. woluminów, wśród których znajdują się nuty, książki, czasopisma, starodruki, rękopisy, dokumenty życia muzycznego i dokumenty dźwiękowe.
Kampusy i budynki uczelniane.
Uczelnia mieści się w pięciu budynkach. Zabytkowy, neogotycki gmach w przy ulicy Wojewódzkiej 33 pochodzi z przełomu XIX i XX wieku, w latach 1922–1929 był siedzibą Sejmu Śląskiego i Urzędu Wojewódzkiego. Obecnie jest on połączony przestrzennym atrium z nowoczesnym budynkiem Centrum Nauki i Edukacji Muzycznej Symfonia (projekt Tomasza Koniora), w którym mieści się sala koncertowa na 480 miejsc, biblioteka z czytelnią, laboratorium dźwięku, sala do zajęć terapeutycznych, pracownia komputerowa, a także restauracja. Atrium połączone jest także z budynkiem przy ul. Zacisze 3, który także posiada walory zabytkowe: w latach 1922–1939 w willi tej mieszkał pierwszy Marszałek Sejmu Śląskiego, Konstanty Wolny. Obecnie mieszczą się tam gabinety władz uczelni oraz biura. Akademia Muzyczna dysponuje także budynkami dydaktycznymi przy ul. Zacisze 5 oraz przy ul. Krasińskiego 27.
Działalność kulturalna.
Akademia Muzyczna w Katowicach to ważny punkt na mapie muzycznej Śląska.
Odbywają się tutaj liczne koncerty (wstęp wolny), warsztaty, konkursy i sesje naukowe.
Zespoły Akademii prowadzą ożywioną działalność artystyczną dając każdego roku po kilka koncertów: Akademicka Orkiestra Symfoniczna im. Karola Szymanowskiego, Akademicka Orkiestra Dęta, Akademicka Orkiestra Barokowa, Akademicka Orkiestra Kameralna, Chór Akademii Muzycznej, Chór Kameralny, Chór Instytutu Wokalno-Aktorskiego oraz Big-Band Instytutu Jazzu.
Organizowane są także większe cykliczne festiwale i inne imprezy, m.in. Międzynarodowy Festiwal Orkiestr Akademickich, Festiwal GrudniowyFestiwal Muzyki Instrumentalnej (corocznie), Dni Muzyki Wokalnej (corocznie), Międzynarodowy Festiwal Skrzypcowy, Śląski Festiwal Jazzowy (corocznie), Ogólnopolski Konkurs Instrumentów Dętych Blaszanych, Międzynarodowy Festiwal Harfowy.

</doc>
<doc id="304061" url="https://pl.wikipedia.org/wiki?curid=304061" title="Śląska Wyższa Szkoła Zarządzania">
Śląska Wyższa Szkoła Zarządzania



</doc>
<doc id="304063" url="https://pl.wikipedia.org/wiki?curid=304063" title="Uniwersytet Ekonomiczny w Katowicach">
Uniwersytet Ekonomiczny w Katowicach

Uniwersytet Ekonomiczny w Katowicach (daw. "Akademia Ekonomiczna im. Karola Adamieckiego w Katowicach") – państwowa szkoła wyższa z siedzibą w Katowicach, przy ulicy 1 Maja 50.
Historia.
Uniwersytet Ekonomiczny w Katowicach powstał w grudniu 1936 roku (na mocy dekretu Ministra Wyznań Religijnych i Oświecenia Publicznego Rzeczypospolitej Polskiej z 1936) jako prywatne Wyższe Studium Nauk Społeczno-Gospodarczych. Nauczanie rozpoczęto na jedynym wtedy Wydziale Organizacji Przemysłowej 11 stycznia 1937 roku i datę tę uważa się za początek działalności szkoły. W roku 1938 uruchomiony został Wydział Administracji Publicznej. Studia na obydwu wydziałach trwały trzy lata i miały charakter zawodowy. Organizatorem i pierwszym rektorem uczelni był dr Józef Lisak. Pierwszą siedzibą lokalową stały się użyczone pomieszczenia obszernego gmachu ówczesnej znanej szkoły średniej – Śląskich Technicznych Zakładów Naukowych.
1 września 1939 roku szkoła przestała funkcjonować z powodu wojny i okupacji. Jej działalność została wznowiona już w lutym roku 1945, kiedy to reaktywowano nauczanie na obydwu Wydziałach. Ponadto rozszerzono formy kształcenia (szczególnie ekonomicznego) między innymi przez uruchomienie Centralnego Studium Rachunkowości i Finansów. Zwiększyła się także kadra nauczająca. W latach powojennych powszechnym zjawiskiem na ziemiach polskich była duża migracja ludności i objęła ona również nauczycieli uniwersyteckich. Wielu przedstawicieli nauki z innych ośrodków akademickich zatrzymało się wtedy tymczasowo lub na stałe w Katowicach, aktywnie włączając się w istniejące formy nauczania, a tym samym zapewniając wysoki poziom edukacji w katowickiej uczelni. Jej absolwenci byli poszukiwani przez przedsiębiorstwa przemysłowe oraz administrację rządową i samorządową. Program studiowania, obowiązujący do 1948 roku, organicznie wyrastał z lokalnych potrzeb i uwarunkowań gospodarczych regionu.
Systematycznie zwiększała się też liczba studentów. Uwzględniając tę tendencję uczelnia otrzymała dwa własne obiekty w Katowicach, w rejonie ulic 1 Maja i Bogucickiej: klasyczny, funkcjonalny gmach byłego ratusza gminy miejskiej Zawodzie (obecny rektorat) i budynek szkolny, przystosowany do nauczania akademickiego (obecny budynek „A”). Po odremontowaniu pomieszczeń ze zniszczeń wojennych rok szkolny 1946/1947 zainaugurowano w nowej siedzibie. Wokół wspomnianych dwóch budynków w latach siedemdziesiątych i osiemdziesiątych powstał cały kompleks nowych obiektów, tworząc swoiste centrum akademickie. Zmieniały się jednocześnie status i pozycja uczelni. W 1950 roku nastąpiło ujednolicenie ekonomicznego kształcenia w całym kraju. Katowickie Studium, tak jak wszystkie uczelnie ekonomiczne, zostało upaństwowione i przekształcone w Wyższą Szkołę Ekonomiczną. Zaprzestano kształcenia w zakresie prawa na Wydziale Administracji Publicznej, a w jego miejsce utworzono Wydział Handlowy. Dobrze rozwijające się autonomiczne Centralne Studium Rachunkowości i Finansów przekształcono w roku 1950 w Wydział Finansów i Rachunkowości, który funkcjonował do 1958 roku. Wydział Organizacji Przemysłowej przemianowano na Wydział Planowania Przemysłu. W roku akademickim 1952/1953 szkoła otrzymała prawo nadawania swoim absolwentom stopni magisterskich. Lata pięćdziesiąte charakteryzowały się w nauczaniu dominacją problematyki centralnego planowania, rachunkowości i finansów.
W okresie 1958–1968 uczelnia miała strukturę jednowydziałową, prowadząc masowe kształcenie studentów w trybie stacjonarnym, wieczorowym, zaocznym i eksternistycznym. Utworzono sieć punktów konsultacyjnych w Opolu, Bielsku, Częstochowie i Rybniku.
Lata sześćdziesiąte upłynęły pod znakiem rozwoju kształcenia w zakresie ekonomiki przemysłu i przedsiębiorstw przemysłowych. W roku 1968 utworzony został Wydział Handlu i Ekonomiki Żywienia, który w 1974 roku przekształcono w Wydział Handlu, Transportu i Usług, poszerzając znacząco obszar działalności naukowo-dydaktycznej. Stopniowo wzrastała ranga uczelni jako ośrodka naukowego. Wydział Przemysłu otrzymał w 1960 roku prawo nadawania stopnia doktora, a w roku 1969 stopnia doktora habilitowanego nauk ekonomicznych. Drugi z wydziałów analogiczne prawa uzyskał: w 1979 roku w zakresie nadawania stopnia doktora ekonomii, a w roku 1991 – w zakresie stopnia doktora habilitowanego nauk ekonomicznych.
W 1972 katowickiej Wyższej Szkole Ekonomicznej nadano imię Karola Adamieckiego – wybitnego inżyniera i ekonomisty, uczonego i działacza, polskiego współtwórcy nauki organizacji i kierownictwa. W roku 1974 wraz z uczelniami ekonomicznymi Krakowa, Poznania i Wrocławia, katowicka placówka przemianowana została na Akademię Ekonomiczną, otrzymując godność nazwy, której treść od niedawna realizowała.
W 1992 w miejsce Wydziału Przemysłu powołano Wydział Zarządzania, a w miejsce Wydziału Handlu, Transportu i Usług – Wydział Ekonomii. W 1999 roku oficjalnie otwarto nowy budynek - "P", przy ulicy Pułaskiego 25. Poważne zmiany organizacyjne w Akademii miały miejsce w 2002 roku, kiedy to utworzono trzeci Wydział – Wydział Finansów i Ubezpieczeń, a także rozpoczęto kształcenie w Rybnickim Ośrodku Naukowo-Dydaktycznym, który wspólnie z Ośrodkami Politechniki Śląskiej i Uniwersytetu Śląskiego tworzył Zespół Szkół Wyższych w Rybniku. W 2005 roku Skarb Państwa przekazał Uczelni budynek przy ul. ks. bpa St. Adamskiego 7 - budynek "N".
W 2009 roku utworzono czwarty wydział – Wydział Informatyki i Komunikacji, który w styczniu 2010 roku otrzymał uprawnienie do nadawania stopnia doktora w dyscyplinie nauk o zarządzaniu, a w czerwcu 2016 roku doktora habilitowanego w tej samej dyscyplinie.
Od 1 października 2010, na mocy ustawy z dnia 5 sierpnia 2010 roku (Dz.U. 2010 nr 165 poz. 1117), uczelnia nosi nazwę: „Uniwersytet Ekonomiczny w Katowicach”. 
W 2014 roku otworzono budynek Centrum Nowoczesnych Technologii Informatycznych oraz utworzono w Rybniku piąty wydział – Wydział Biznesu, Finansów i Administracji. Od roku akademickiego 2015/2016 rozpoczęto na tym wydziale kształcenie na kierunku praktycznym finanse i rachunkowość.
Od 2016 roku Wydział Finansów i Ubezpieczeń otrzymał uprawnienia do nadawania stopnia doktora habilitowanego nauk ekonomicznych w dyscyplinie Finanse, a Wydział Informatyki i Komunikacji oraz Wydział Ekonomii otrzymały uprawienia do nadawania stopnia doktora habilitowanego nauk ekonomicznych w dyscyplinie Nauk o zarządzaniu.
W 2018 roku nastąpiło przekazanie Skarbowi Państwa Zespołu Pałacowo-Parkowego w Młoszowej.
Na 2019 rok datuje się wprowadzenie na Uczelni zmian organizacyjnych na mocy ustawy Prawo o Szkolnictwie Wyższym i Nauce z 20 lipca 2018 roku. Na mocy tejże ustawy dokonano następujących zmian: likwidacja wydziałów, powołanie dwóch komitetów naukowych - Komitetu Naukowego Dyscypliny Ekonomii i Finanse oraz Komitetu Naukowego Dyscypliny Nauki o Zarządzaniu i Jakości, utworzenie czterech kolegiów - Kolegium Ekonomii, Kolegium Finansów, Kolegium Informatyki i Komunikacji, Kolegium Zarządzania, utworzenie Szkoły Doktorskiej, utworzenie Szkoły Studiów I i II stopnia, a także przekształcenie Wydziału Biznesu, Finansów i Administracji w Rybniku w Filię Szkoły Studiów I i II stopnia Uniwersytetu Ekonomicznego w Katowicach. W roku tym rozebrano także budynek „D” przy ulicy Boguckiej 14 w Katowicach.
W 2020 roku Uniwersytet Ekonomiczny jako pierwsza uczelnia na Śląsku uzyskał międzynarodową akredytację CEEMAN IQA (International Quality Accreditiation).
W 2021 roku nastąpiło natomiast przekształcenie Kolegiów w Wydziały: Kolegium Ekonomii w Wydział Ekonomii, Kolegium Finansów w Wydział Finansów, Kolegium Informatyki i Komunikacji w Wydział Informatyki i Komunikacji, a Kolegium Zarządzania w Wydział Zarządzania. Zmieniono także nazwę Szkoły Studiów I i II stopnia na Kolegium Studiów.
Poczet rektorów.
Uniwersytet Ekonomiczny w Katowicach (2010)
Akademia Ekonomiczna im. Karola Adamieckiego (1972)
Państwowa Wyższa Szkoła Administracji Gospodarczej (1949) / Wyższa Szkoła Ekonomiczna (1950)
Wyższe Studium Nauk Społeczno-Gospodarczych (1936)
Władze.
Rektor
Prorektor ds. Edukacji i Współpracy Międzynarodowej
Prorektor ds. Nauki i Rozwoju Kadry Akademickiej
Protektor ds. Rozwoju i Współpracy z Otoczeniem
Doktoraty Honoris Causa.
Najwyższą godnością nadawaną przez Senat Uczelni jest tytuł doktora honoris causa. Nadanie tego tytułu stanowi symboliczny akt przyjęcia do społeczności akademickiej Uniwersytetu Ekonomicznego w Katowicach. Tytuł ten nadaje się osobom za wybitne osiągnięcia na polu nauki lub kultury oraz w innej działalności służącej dobru wspólnego narodu lub ludzkości. Nadanie tego tytułu wpisuje się także do „Honorowej Księgi Uniwersytetu Ekonomicznego w Katowicach”.
Poczet Doktorów honoris causa Uczelni.
2021 - Malay Gosh
2015 - Bogusław Fiedor
2013 - Szewach Weiss
2011 - Jacques Delors
2005 - Leszek Balcerowicz
2004 - Ber Haus
1999 - Bohdan Gruchman
1998 - Tadeusz Mazowiecki
1995 - Kazimierz Zając 
1995 - Bernd Hamm
1987 - Józef Szaflarski
1987 - Jean H.P. Pealinck
1972- Hans Borchert
1972 - Jan Mitręga
Wydziały i filia.
W skład Uczelni wchodzą 4 wydziały i filia:
Koła naukowe działające przy Uczelni.
Przy katedrach Uniwersytetu Ekonomicznego w Katowicach działa 35 kół naukowych, w których studenci pogłębiać mogą swoje zainteresowania naukowe w wybranych dziedzinach, a także zdobywać praktycznie doświadczenie. Aktualny wykaz działających kół prezentuje się następująco:
Współpraca międzynarodowa.
Uniwersytet Ekonomiczny w Katowicach prowadzi współpracę partnerską na międzynarodowej płaszczyźnie z wieloma uczelniami. W ramach tej współpracy odbywają się m.in. takie inicjatywy jak program ERASMUS, wyjazdy służbowe pracowników naukowych i administracyjnych, organizacja licznych konferencji naukowych oraz wydarzeń promocyjnych, a także współtworzenie wielu programów i projektów międzynarodowych. Do grona partnerów zagranicznych Uniwersytetu Ekonomicznego w Katowicach zaliczyć można wybrane uczelnie znajdujące się w takich państwach jak: Albania, Austria, Azerbejdżan, Belgia, Białoruś, Brazylia, Bułgaria, Chile, Chiny, Chorwacja, Cypr, Czarnogóra, Czechy, Dania, Egipt, Estonia, Finlandia, Francja, Grecja, Hiszpania, Holandia, Hong Kong, Indie, Irlandia, Izrael, Japonia, Kazachstan, Kolumbia, Korea Południowa, Liban, Litwa, Łotwa, Macedonia, Mauritius, Niemcy, Norwegia, Palestyna, Paragwaj, Portugalia, Rosja, Rumunia, Serbia, Singapur, Słowacja, Słowenia, Szwajcaria, Szwecja, Tajwan, Turcja, Ukraina, USA, Węgry, Wielka Brytania oraz Włochy.
Partnerzy Uniwersytetu Ekonomicznego w Katowicach.
Uniwersytet Ekonomiczny w Katowicach bierze udział w wielu przedsięwzięciach, nierzadko w partnerstwie z firmami i instytucjami publicznymi. Na przestrzeni lat uczelnia współpracowała m.in. z takimi podmiotami jak: Amazon, Decathlon, Elamed, FAMUR, ING Bank Śląski, Izba Przemysłowo-Handlowa w Tarnowskich Górach, Koleje Śląskie, Muzeum Śląskie, Radio Katowice, Śląskie Stowarzyszenie Rzeczoznawców Majątkowych, Tauron Polska Energia, Węglokoks, Województwo Śląskie, Wydawnictwo Naukowe PWN oraz Związek Banków Polskich.
System Przywilejów Absolwenta.
Wraz z inauguracją roku akademickiego 2014/2015 uniwersytet uruchomił System Przywilejów Absolwenta (SPA), czyli program skierowany do absolwentów Uniwersytetu Ekonomicznego w Katowicach, którego głównym celem jest utrzymanie i zacieśnianie trwałych więzi uczelni z absolwentami.
Kluczem programu jest Karta Absolwenta, która uprawnia do korzystania z preferencyjnych cen oferty edukacyjnej przygotowanej przez uczelnię, ze szczególnym uwzględnieniem studiów podyplomowych, a ponadto z upustów na produkty i usługi dostarczane przez partnerów programu.
Aplikacja mobilna „myUE”.
Aplikacja mobilna „myUE” powstała w ramach projektu „Inter Uni – Wsparcie internacjonalizacji. Wzmacnianie relacji między Uczelnią, kandydatami, studentami, absolwentami i pracownikami przy wykorzystaniu nowych mediów.” Projekt prowadzony był w Biurze Promocji i Nowych Mediów. Jego celem była współpraca między uczelniami i wsparcie procesu internacjonalizacji. Projekt realizowany był we współpracy z partnerami: Norweskim Uniwersytetem Nauki i Technologii (NTNU) w Trondheim oraz Uniwersytetem w Liechtensteinie i korzystał z dofinansowania pochodzącego z Islandii, Liechtensteinu i Norwegii. Głównym rezultatem projektu była konferencja naukowa oraz warsztaty, które stały się platformą wymiany doświadczeń i poglądów oraz integracji środowiska naukowego. Podsumowaniem tychże działań była wspólnie stworzona publikacja, a ostatnim rezultatem projektu została aplikacja mobilna „Platforma Ambasadorów”, czyli narzędzie informatyczno-promocyjne pomagające w budowaniu relacji między uczelnią a kandydatami, studentami, pracownikami i absolwentami.

</doc>
<doc id="304072" url="https://pl.wikipedia.org/wiki?curid=304072" title="Escapexstacy">
Escapexstacy

Escapextacy to pierwszy album gothic metalowego zespołu Poisonblack. Modelką na okładce płyty i w książeczce jest Mistress Violet. Wszystkie zdjęcia jak i oprawę graficzną książeczki wykonał były perkusista grupy Sentenced - Vesa Ranta.

</doc>
<doc id="304073" url="https://pl.wikipedia.org/wiki?curid=304073" title="Śląska Akademia Muzyczna">
Śląska Akademia Muzyczna



</doc>
<doc id="304075" url="https://pl.wikipedia.org/wiki?curid=304075" title="AWF w Katowicach">
AWF w Katowicach



</doc>
<doc id="304076" url="https://pl.wikipedia.org/wiki?curid=304076" title="AWF Katowice">
AWF Katowice



</doc>
<doc id="304078" url="https://pl.wikipedia.org/wiki?curid=304078" title="Śląska Wyższa Szkoła Informatyki w Katowicach">
Śląska Wyższa Szkoła Informatyki w Katowicach



</doc>
<doc id="304079" url="https://pl.wikipedia.org/wiki?curid=304079" title="Małgorzata Ostrowska">
Małgorzata Ostrowska



</doc>
<doc id="304084" url="https://pl.wikipedia.org/wiki?curid=304084" title="Historyczne kraje Szwecji">
Historyczne kraje Szwecji

Szwecja historycznie dzieli się na cztery kraje zwane po szwedzku "lands" lub "landsdelar":
Götaland i Svealand były dawniej – w czasach przedhistorycznych znanych tylko z przekazów ustnych, fragmentarycznych relacji z obcych źródeł oraz z legend, które dopiero po jakimś czasie zostały spisane w kronikach – walczącymi ze sobą królestwami zjednoczonymi w końcu pod jedną koroną przez Svealand. Według legend niezależną historię miał też Österland, w którym w przedhistorycznych czasach panowali niezależni królowie. W wiekach XI i XII Götaland i Svealand od czasu do czasu w sporach sukcesyjnych wspierały różnych władców, co nawiązywało do tradycji dawnych królestw, jednak większości królów w końcu udawało się zjednoczyć całą Szwecję pod jednym berłem (podział mógł się znowu ujawnić na początku rządów następcy).
Götaland rozpościera się w południowej części Szwecji, Svealand znajduje się bardziej na północ w środkowej części tego państwa. Österland to dawna nazwa Finlandii, jednak obecnie odpowiada jej południowa i środkowa część tego kraju. Wreszcie Norrland to nazwa terenów dołączanych do królestwa w miarę jak zdobywało ono ziemie północne po obu stronach Zatoki Botnickiej. Österland i Norrland dosłownie oznaczają "Kraj Wschodni" i "Kraj Północny". 
Po zakończeniu wojny fińskiej z lat 1808-1809 wschodnia część Szwecji Österland znalazła się w rękach Rosji jako rosyjskie Wielkie Księstwo Finlandii, zaś Norrlandia została podzielona między te dwa, biorące udział w wojnie państwa. Szwedzka część Norrlandii to ponad połowa terytorium obecnej Szwecji, jednak rejony te są bardzo rzadko zaludnione w porównaniu z ziemiami bardziej na południe. Sztokholm, który stał się stolicą Szwecji z powodu centralnego ulokowania przy uwzględnieniu fińskich prowincji, znajduje się geograficznie w południowo-wschodniej części kraju, jednak w świadomości Szwedów rejon ten jest postrzegany jako centralna Szwecja.

</doc>
<doc id="304085" url="https://pl.wikipedia.org/wiki?curid=304085" title="Śląska Wyższa Szkoła Zarządzania w Katowicach">
Śląska Wyższa Szkoła Zarządzania w Katowicach



</doc>
<doc id="304086" url="https://pl.wikipedia.org/wiki?curid=304086" title="Széklowie">
Széklowie



</doc>
<doc id="304089" url="https://pl.wikipedia.org/wiki?curid=304089" title="Małgorzata Ostrowska (polityk)">
Małgorzata Ostrowska (polityk)

Małgorzata Teresa Ostrowska z domu Kuźniewska (ur. 31 lipca 1958 w Malborku) – polska polityk, posłanka na Sejm II, III, IV i V kadencji, była wiceminister skarbu i była wiceminister gospodarki.
Życiorys.
Ukończyła studia na Wydziale Politologii Uniwersytetu Gdańskiego (1993) oraz podyplomowe studia z zakresu prawa europejskiego w Instytucie Europejskim w Natolinie. Po studiach pracowała jako nauczycielka języka polskiego w Malborku. Od 1972 należy do Związku Harcerstwa Polskiego, w latach 1987–1992 była komendantem hufca w ZHP w Malborku. Od 1987 do 1989 zasiadała w Miejskiej Radzie Narodowej Malborka. W latach 1993–2007 sprawowała mandat poselski z ramienia Sojuszu Lewicy Demokratycznej na Sejm II, III, IV i V kadencji. Od 27 marca 2002 do 14 stycznia 2003 pełniła funkcję sekretarza stanu w Ministerstwie Skarbu Państwa, a od 28 kwietnia 2005 do 4 listopada 2005 sekretarza stanu w Ministerstwie Gospodarki i Pracy.
W wyborach parlamentarnych w 2005 startowała z listy SLD w okręgu gdańskim, uzyskując 12 861 głosów. Zasiadała w komisji śledczej ds. banków i nadzoru bankowego. 30 marca 2007 Sejm odmówił uchylenia jej immunitetu w sprawie korupcyjnej. W przedterminowych wyborach w 2007 bez powodzenia ubiegała się o reelekcję z listy Lewicy i Demokratów.
W październiku 2009 rozpoczął się jej proces karny, w którym oskarżona została o przyjęcie korzyści majątkowej od członka tzw. mafii paliwowej. Według mediów oskarżenie zostało oparte głównie na wyjaśnieniach malborskiego policjanta, który później zmienił swoją wersję, a w maju 2011 popełnił samobójstwo. W grudniu 2013 Małgorzata Ostrowska została w pierwszej instancji uniewinniona od popełnienia zarzucanego jej czynu, a wyrok ten został utrzymany w mocy przez Sąd Apelacyjny w Gdańsku w marcu 2015.
W 2010 została wybrana do sejmiku pomorskiego. W tych samych wyborach kandydowała także na urząd burmistrza Malborka, zajmując 3. miejsce spośród 4 kandydatów. Rok później wystartowała do Senatu. W 2014 bez powodzenia kandydowała do Parlamentu Europejskiego i ponownie do sejmiku. W 2015 kandydowała do Sejmu z ramienia Zjednoczonej Lewicy, która nie zdobyła mandatów. W 2018 została wybrana do rady powiatu malborskiego.
Objęła stanowisko prezesa zarządu Malborskiego Towarzystwa Budownictwa Społecznego.

</doc>
<doc id="304090" url="https://pl.wikipedia.org/wiki?curid=304090" title="Padok">
Padok

Padok (ang. "Paddock") – ogrodzony, piaszczysty albo trawiasty plac przeznaczony do wychowu młodych koni oraz do ich rekonwalescencji po przebytych chorobach i urazach. Padoki przy hipodromach i torach wyścigów konnych służą dżokejom do ostatecznego przygotowania się do zawodów przed wyjściem na tor, dosiadania konia i autoprezentacji publiczności, graczom i bukmacherom.
W Anglii mianem "padoku" przyjęło się określać również boisko do gry w rugby.
W sporcie motorowym mianem padoku określa się zaplecze toru wyścigowego, znajdujące się najczęściej na tyłach garaży (pit-stopów). Padok odgrywa ważną rolę zwłaszcza w najważniejszej serii wyścigowej świata – Formule 1. Pełni on funkcję logistyczną – zespoły wypakowują tam cały swój sprzęt, budują zaplecze na zawody Grand Prix, a charakterystycznym obrazkiem z padoku jest rząd kolorowych ciężarówek i ogromne motorhome'y.
Ponadto jest to miejsce, w którym z kierowcami mogą spotkać się dziennikarze i zaproszeni goście (przede wszystkim ludzie show-biznesu), dostęp zwykłych kibiców jest jednak niemożliwy lub bardzo utrudniony. Padok jest dla wszystkich związanych z Formułą 1 przede wszystkim miejscem spotkań i spędzania wolnego czasu. To tam kierowcy, inżynierowie i dziennikarze z całego świata spędzają ze sobą czas, wymieniając się uwagami, komentarzami i plotkami, nie tylko o wyścigach. O ile wyścig Formuły 1 trwa tylko niecałe dwie godziny w niedzielne popołudnie, to padok tętni życiem już od czwartkowego popołudnia, aż do niedzielnego wieczoru.

</doc>
<doc id="304092" url="https://pl.wikipedia.org/wiki?curid=304092" title="Bohater bajroniczny">
Bohater bajroniczny

 
Bohater bajroniczny to wielki indywidualista, buntownik, osoba niezwykle tajemnicza, która często występuje przeciw powszechnie przyjętym prawom i normom społecznym. Bohater wykreowany przez Byrona pozostaje w konflikcie ze światem, ulega wielkim namiętnościom, jego życie naznaczone jest ogromną miłością, zbrodnią, występkiem, które wywarły wpływ na jego dalsze losy. Bohater cierpi z powodu przeszłości (wyrzuty sumienia z powodu popełnionego zła); nieufność wobec społeczeństwa sprawia, że nie może zaznać spokoju i odnaleźć ukojenia. Bohaterem bajronicznym jest tytułowy bohater powieści poetyckiej zatytułowanej "Giaur".
Bohater taki, pomimo tkwiących w nim sprzeczności, potrafi docenić przyjaźń. Nie potrzebuje aprobaty Boga z powodu jego wyższości, dlatego musi odnieść się do człowieka. Często stawiany jako przeciwieństwo bohatera werterycznego, pomimo tkwiącej w nich jednakowej istoty – wielkiego, dławiącego cierpienia, które jednak potrafi przezwyciężyć, we własny, indywidualny sposób.

</doc>
<doc id="304093" url="https://pl.wikipedia.org/wiki?curid=304093" title="Deux-Sèvres">
Deux-Sèvres

Deux-Sèvres – francuski departament w regionie Nowa Akwitania. Utworzony został 4 marca 1790, podczas rewolucji francuskiej. Departament oznaczony jest liczbą 79. Jego nazwę można przetłumaczyć, jako "dwie Sèvres", a pochodzi ona od dwóch rzek, które mają swoje źródła w tym departamencie: Sèvre Nantaise i Sèvre Niortaise.
Według danych na 2018 r. powierzchnia departamentu wynosi 5 999 km², a zamieszkuje go 374 799 osób (średnia: 62 os./km²). Prefektura Deux-Sèvres mieści się w mieście Niort.
Liczba gmin w departamencie wynosi 307.

</doc>
<doc id="304095" url="https://pl.wikipedia.org/wiki?curid=304095" title="Bukmacher">
Bukmacher

Bukmacher (ang. "Bookmaker", od "book" – zakład i "make" – robić) – osoba lub instytucja zajmująca się przyjmowaniem zakładów pieniężnych przed zawodami wielu dyscyplin sportowych takich jak piłka nożna, hokej na lodzie, koszykówka, piłka siatkowa, tenis, tenis stołowy, boks, szachy, skoki narciarskie, wyścigi samochodowe, kolarstwo, wyścigi konne, biegi lekkoatletyczne, snooker, baseball, itd. lub w ich trakcie. Są przyjmowane również zakłady dotyczące wydarzeń społeczno–politycznych (np. wyników wyborów, referendów). Popularne wśród graczy są także zakłady na sporty elektroniczne oraz sporty wirtualne, czyli generowane komputerowo wydarzenia sportowe.
Branża bukmacherska w Polsce.
Ustawa hazardowa.
Działalność spółek organizujących zakłady bukmacherskie w Polsce reguluje "Ustawa o grach hazardowych", która weszła w życie z dniem 1 stycznia 2010 r. i uchyliła Ustawę o grach losowych i zakładach wzajemnych z dnia 29 lipca 1992 r. Będąca prawem Ustawa hazardowa zwiększyła obostrzenia i kary dla internetowych podmiotów nieposiadających zezwoleń Ministra Finansów na prowadzenie działalności na terenie RP. Zwiększona została również o 2 punkty procentowe stawka podatku od gier, który obecnie wynosi 12%.
Przedsiębiorca aby założyć w Polsce działalność bukmacherską powinien powołać spółkę akcyjną lub spółkę z ograniczoną odpowiedzialnością o minimalnym kapitale zakładowym wysokości dwóch milionów PLN. Spółka musi być zarejestrowana w Polsce lub działać poprzez zarejestrowanego w Polsce przedstawiciela, musi mieć wybrany zarząd i radę nadzorczą, a jej członkowie nie mogą być skazanymi za przestępstwa celno–skarbowe. Bukmacher ma być wyposażony w specjalistyczne oprogramowanie, dostarczane m.in. przez zewnętrzne przedsiębiorstwa oferujące gotowe platformy informatyczne dla bukmacherów. Konieczne jest wystąpienie z wnioskiem do Ministerstwa Finansów o wydanie zezwolenia oraz zabezpieczenie gwarancji finansowej w wysokości 480 tys. PLN na pokrycie ewentualnych roszczeń graczy lub urzędów celno–skarbowych. Włączając do tego koszty zatrudnienia wykwalifikowanych pracowników, minimalny koszt założenia w Polsce działalności zakładów wzajemnych szacuje się na około 3 milionów PLN.
W latach 2004–2006 wpływy do budżetu Skarbu Państwa z tytułu opodatkowania umów – zakładów wzajemnych i opodatkowania wygranych w zakładach wzajemnych wynosiły odpowiednio:
W 2008 r. ww. spółki wpłaciły do budżetu państwa 87,9 mln zł podatku. Ich zysk wyniósł 0,5 mln zł.
Wraz z wejściem w życie nowelizacji ustawy hazardowej w 2017 roku i ograniczeniem szarej strefy wypływy do budżetu znacząco wzrosły. Za 2019 rok bukmacherzy, z tytułu podatku od gier, wpłacą do budżetu Polski około 800 mln zł.
Zatrudnienie we wszystkich, legalnie działających spółkach bukmacherskich w Polsce, szacuje się na ok. 5 tys. osób.
Organizatorzy zakładów bukmacherskich w Polsce.
Legalne podmioty na rynku zakładów wzajemnych, które posiadają zezwolenia ministra właściwego do spraw finansów publicznych na urządzanie zakładów wzajemnych na terytorium Polski:
Z dniem 11 kwietnia 2020 roku Wzajemne Zakłady Bukmacherskie Milenium ogłosiły upadłość i zamknęły swoją działalność.
Stowarzyszenie Pracodawców i Pracowników Firm Bukmacherskich.
STS SA, Fortuna Zakłady Bukmacherskie, Wzajemne Zakłady Bukmacherskie Milenium, Totolotek utworzyły pod koniec 2009 r. Stowarzyszenie Pracodawców i Pracowników Firm Bukmacherskich. Celem stowarzyszenia jest reprezentowanie interesów podmiotów gospodarczych urządzających zakłady bukmacherskie w oparciu o zezwolenia udzielone przez Ministra Finansów.

</doc>
<doc id="304096" url="https://pl.wikipedia.org/wiki?curid=304096" title="Deux-Sevres">
Deux-Sevres



</doc>
<doc id="304097" url="https://pl.wikipedia.org/wiki?curid=304097" title="Aveyron">
Aveyron

Aveyron – francuski departament położony w regionie Oksytania. Utworzony został podczas rewolucji francuskiej 4 marca 1790. Departament oznaczony jest liczbą 12.
Według danych na rok 2010 liczba zamieszkującej departament ludności wynosi 276 805 os. (31 os./km²); powierzchnia departamentu to 8 735 km². Prefekturą departamentu Aveyron jest miasto Rodez.
Prezydentem departamentu jest Jean Puech.
Liczba gmin w departamencie: 304

</doc>
<doc id="304101" url="https://pl.wikipedia.org/wiki?curid=304101" title="Górnośląska Wyższa Szkoła Handlowa w Katowicach">
Górnośląska Wyższa Szkoła Handlowa w Katowicach



</doc>
<doc id="304103" url="https://pl.wikipedia.org/wiki?curid=304103" title="Rodan (departament)">
Rodan (departament)

Rodan (fr. "Rhône" []) – francuski departament położony w regionie Owernia-Rodan-Alpy. Utworzony został podczas rewolucji francuskiej 12 sierpnia 1793. Departament oznaczony jest liczbą 69. Jego nazwa pochodzi od rzeki Rodan (fr. "Rhône").
Demografia.
Według danych na 2010 liczba zamieszkującej departament ludności wynosi 1 725 177 os. (530 os./km²)
Geografia.
Powierzchnia departamentu to 3249 km². Powierzchnia zalesiona wynosi 82 000 ha, a powierzchnia użytkowa rolnicza 157 104 ha. (źródło : Larousse 1996). Najwyższy szczyt: Mont Saint-Rigaud (1012 m). System górzysty jest przedłużeniem Masywu Centralnego w postaci "Monts du Beaujolais" w zachodniej części departamentu, "Massif du Pilat" w południowej części i "Monts d'or" w części północnej aglomeracji miasta Lyon.
Prefekturą departamentu Rodan jest miasto Lyon, natomiast podprefekturą jest miasto Villefranche-sur-Saône.
Prezydentem departamentu jest Danielle Chuzeville.
Liczba gmin w departamencie: 293
Zobacz też:

</doc>
<doc id="304104" url="https://pl.wikipedia.org/wiki?curid=304104" title="Układ somatyczny">
Układ somatyczny



</doc>
<doc id="304106" url="https://pl.wikipedia.org/wiki?curid=304106" title="DiMarzio">
DiMarzio

DiMarzio – amerykańska firma produkująca osprzęt do gitar elektrycznych, basowych i akustycznych. Założona przez Larrego Dimarzio w połowie lat siedemdziesiątych XX wieku. Znana jest głównie ze swych wysokiej jakości przetworników. Jest to pierwsza na świecie firma oferująca zamienniki przetworników gitarowych. Pierwsze modele jakie zostały wyprodukowane to Dimarzio Super Distorion DP 100 oraz Dimarzio Dual Sound DP 101, różniące się jedynie możliwością rozłączania cewek i łączenia ich w przeciwfazie. W ofercie znajdują się także kable do instrumentów i urządzeń scenicznych, paski oraz elementy wyposażenia elektrycznego i mechanicznego do gitar.
Z przetworników firmy DiMarzio korzystają m.in. tacy artyści jak Dave Murray, Steve Vai, David Gilmour, Joe Satriani, John Petrucci, Yngwie Malmsteen, Eric Johnson, Paul Gilbert, Billy Sheehan. Jednym z pierwszych użytkowników nowej na rynku firmy był gitarzysta Jimmy Page.
DiMarzio wszystkie przetworniki wytwarza w swojej fabryce w Nowym Jorku, USA.

</doc>
<doc id="304110" url="https://pl.wikipedia.org/wiki?curid=304110" title="Web Standards Project">
Web Standards Project

Web Standards Project (w skrócie WaSP) – organizacja powołana do życia w 1998 roku przede wszystkim w celu zachęcania producentów przeglądarek internetowych do pełnej i poprawnej implementacji standardów i rekomendacji W3C. WaSP utrzymuje, że przyjęcie tych standardów przez wszystkich producentów zredukuje pracochłonność i koszty opracowywania aplikacji webowych o co najmniej 25%.
Pomimo istnienia rekomendacji W3C niemal od początku istnienia przeglądarek internetowych zarówno Internet Explorer, jak i Netscape Navigator promowały własne, niestandardowe rozszerzenia, a także odmiennie implementowały istniejące rekomendacje. To powodowało, że twórcy stron musieli tworzyć oddzielne wersje witryn internetowych dla każdej z przeglądarek, a potem aktualizować je w zgodzie ze zmianami w przeglądarkach.
Pola aktywności.
WaSP stara się wypełniać swoją misję na paru płaszczyznach.
Główny cel realizowany jest między innymi poprzez tworzenie kolejnych wersji testów dla przeglądarek (Acid2, Acid3). Testy te badają zgodność z wybranymi standardami (głównie DOM, CSS i ECMAScript) w sposób łatwy do zaobserwowania przez przeciętnych użytkowników (obrazek, pojedynczy wynik liczbowy).
Członkowie grupy WaSP, podzieleni na zespoły, współpracują także bezpośrednio z twórcami przeglądarek, pomagając im w lokalizowaniu błędów w ich implementacjach standardów. Osobny zespół współpracuje także z firmą Adobe jako producentem narzędzi związanych z tworzeniem stron internetowych. Inne zespoły promują standardy wśród środowisk akademickich i społeczności internetowych.

</doc>
<doc id="304111" url="https://pl.wikipedia.org/wiki?curid=304111" title="Antioch II">
Antioch II



</doc>
<doc id="304112" url="https://pl.wikipedia.org/wiki?curid=304112" title="International Security Systems Association">
International Security Systems Association

Information Systems Security Association (ISSA) – założona w 1982 r. międzynarodowa organizacja z siedzibą w Oak Creek, Wisconsin, która promuje zagadnienia bezpiecznego zarządzania zasobami informacyjnymi w firmach i instytucjach.
ISSA ma oddziały w 24 krajach, i zrzesza 13 000 członków, organizuje również doroczne konferencje dla specjalistów.

</doc>
<doc id="304114" url="https://pl.wikipedia.org/wiki?curid=304114" title="Warnow (rzeka)">
Warnow (rzeka)

Warnow (pol. hist. "Warnawa") – najbardziej zasobna w wodę rzeka landu Meklemburgia-Pomorze Przednie o długości 151 km, uchodząca do Morza Bałtyckiego. Ważniejsze miasta leżące nad rzeką to Rostock, Bützow i Schwaan.
Przebieg.
Rzeka ma źródło w powiecie Ludwigslust-Parchim w niewielkiej wiosce Grebbin ok. 35 km na wschód od Schwerina i 12 km na północ od miasta Parchim. W pobliżu na północnym zachodzie znajduje się Pojezierze Meklemburskie.
Początkowo rzeka ma spokojny przebieg i płynie w kierunku zachodnim, przepływa przez jezioro Barniner See i dalej płynie w stronę Schweriner See. Nie osiąga go jednak, gdyż ok. 5 km przed nim skręca na północ, przepływa przez Mickowsee, a następnie kieruje się na północny wschód. Po minięciu miejscowości Warnow traci swój łagodny charakter, wpływając na bardziej pagórkowaty teren i przełamując się przez głębokie doliny (do 40 m wysokości) – pozostałość epoki lodowcowej.
W dalszym fragmencie rzeka osiąga pierwsze większe miasto – Bützow, gdzie łączy się ze swoim dopływem Nebel, po czym płynie w kierunku Schwaan i Rostocku. W Rostocku rozpoczyna się Unterwarnow – szerszy odcinek rzeki o długości 12 km, który jest żeglowny także dla większych statków morskich. Unterwarnow płynie na północ i tuż przed ujściem do Morza Bałtyckiego tworzy zalew o szerokości ok. 2 km i długości 3 km, w którym mieści się port. Warnow uchodzi do morza w Warnemünde (dawniej osobna miejscowość, obecnie część Rostocku).
Pod Unterwarnow został wybudowany w 12 września 2003 tunel – Warnowtunnel, który jest pierwszym płatnym tunelem w Niemczech (zobacz też: Trave).
Turystyka.
Na rzece oraz jej dopływach organizowane są jedno- i wielodniowe wycieczki kajakowe. Nadbrzeżne przystanie i kempingi oraz prawie dzika przyroda stwarzają bardzo dobre warunki do wypoczynku.

</doc>
<doc id="304115" url="https://pl.wikipedia.org/wiki?curid=304115" title="Andrzej Stalmach">
Andrzej Stalmach

Andrzej Stalmach (ur. 1 maja 1942 w Jaworznie, zm. 14 września 2020 tamże) – polski lekkoatleta, olimpijczyk specjalizujący się w skoku w dal.
Osiągnięcia.
Dwukrotny rekordzista Polski, jako pierwszy Polak przekroczył granicę 8 metrów (8,11 m – 17 sierpnia 1968). Pięciokrotny mistrz Polski (1963, 1964, 1966, 1967 i 1968). Dwukrotnie wystąpił na igrzyskach olimpijskich. W Tokio w 1964 zajął 8. miejsce w finale skoku w dal z wynikiem 7,26 m. Powtórzył to miejsce w Meksyku w 1968, gdzie osiągnął wynik 7,94 m. Uczestniczył także w mistrzostwach Europy w Budapeszcie 1966 zajmując 10. miejsce. Był brązowym medalistą Europejskich Igrzysk Halowych w Pradze 1967.
Autor książki "Czy warto ..." (1995).

</doc>
<doc id="304121" url="https://pl.wikipedia.org/wiki?curid=304121" title="Kabaret Hlynur">
Kabaret Hlynur

Kabaret Hlynur – kabaret powiązany z tzw. zielonogórskim zagłębiem kabaretowym.
W skład zespołu wchodziło pięć osób. Grupa prezentowała skecze o tematyce społecznej oraz metafizycznej, zarówno obyczajowe, jak i absurdalne. Lubiła bawić się konwencjami filmowymi, telewizyjnymi czy literackimi.
Nazwa pochodzi od imienia głównego bohatera powieści "101 Reykjavik" i jej ekranizacji. Hlynur w języku islandzkim oznacza klon (drzewo).
Z dniem 1 stycznia 2013 roku kabaret Hlynur zawiesił swoją działalność na czas nieokreślony. W maju 2012 roku Michał Zenkner i Bartosz Klauziński z kabaretu Hlynur założyli kabaret K2.
Historia.
Kabaret powstał w kwietniu 2003. Ma na koncie programy:
Zespół.
W kabarecie występowali na stałe:
Członkowie honorowi

</doc>
<doc id="304123" url="https://pl.wikipedia.org/wiki?curid=304123" title="Lepnica biała">
Lepnica biała

Lepnica biała, lepnica szerokolistna, bniec biały, bniec łąkowy ("Silene latifolia" Poir.) – gatunek rośliny należący do rodziny goździkowatych.
Rozmieszczenie geograficzne.
Rodzimy obszar występowania tego gatunku obejmuje Europę, zachodnią Azję i północną Afrykę. Wprowadzony i zadomowiony został w Ameryce Północnej. Rozprzestrzeniła się także w innych rejonach świata i obecnie występuje również w Azji Wschodniej (Sachalin, Korea, Japonia), Ameryce Południowej (Wenezuela), niektórych krajach Afryki, w Australii i na Nowej Zelandii. W Polsce jest pospolita na całym niżu i w niższych położeniach górskich. Według niektórych źródeł jest w Polsce archeofitem.
Zastosowanie.
Roślina lecznicza.
W średniowieczu i renesansie korzeń lepnicy białej był używany jako roślina lecznicza. W medycynie zaprzestano jego używania już w XVI wieku, w medycynie ludowej stosowano go jeszcze do XVIII wieku.
Roślina jadalna.
Według Łukasza Łuczaja lepnice są roślinami trującymi. Henryk Różański podaje jednak, że na Ukrainie i Białorusi zjadano w niewielkich ilościach ziele lepnicy białej (zapewne w okresach głodu). W ilości do 30 g ziela dziennie nie powoduje zatruć. W Polsce lepnica biała nigdy nie była spożywana.
Zwalczanie.
Jako chwast w uprawach lepnica biała pojawia się dość rzadko, jednak gdy już występuje, zalecane jest jej zwalczanie. Rozkrzewia się silnie i konkuruje z roślinami uprawnymi o składniki pokarmowe, wodę i światło. Młode siewki może zagłuszyć. Usunąć z korzeniami ją trudno, gdyż sięgają do głębokości około 1 m, po skoszeniu zaś łatwo odrasta z pączków na szyjce korzeniowej.
Zapobiega się zachwaszczeniu pola przez używanie do siewu nasion oczyszczonych z chwastów, czyszczenie maszyn rolniczych z chwastów, płodozmian, prawidłowe zabiegi agrotechniczne przed założeniem uprawy, niszczenie chwastów w okolicach pól uprawnych. W ogródkach przydomowych można ją usuwać ręcznie przez wyrywanie wraz z korzeniem. Gdy na plantacji pojawi się w dużej ilości konieczne jest zwalczanie chemiczne. W programie ochrony roślin nie wyznaczono specjalnych preparatów do zwalczania lepnicy białej. Należy do tego celu używać herbicydów przeznaczonych do zwalczania chwastów dwuliściennych.

</doc>
<doc id="304124" url="https://pl.wikipedia.org/wiki?curid=304124" title="Jacek Fafiński">
Jacek Fafiński

Jacek Fafiński (ur. 21 października 1970 w Lubawie) – polski zapaśnik, medalista olimpijski.
Życiorys.
Zapaśnik stylu klasycznego, reprezentował barwy LKS Sokół Lubawa, Zagłębia Wałbrzych i Legii Warszawa. Największe sukcesy odnosił w wadze półciężkiej. Siedmiokrotny zdobywca mistrzostwa Polski.
Podczas Igrzysk Olimpijskich w Atlancie w 1996 wywalczył srebrny medal przegrywając w finale z Wjaczesławem Olejnikiem z Ukrainy.
Jacek Fafiński w trakcie swojej kariery sportowej wywalczył m.in.:

</doc>
<doc id="304125" url="https://pl.wikipedia.org/wiki?curid=304125" title="Akademie Medyczne w Polsce">
Akademie Medyczne w Polsce



</doc>
<doc id="304126" url="https://pl.wikipedia.org/wiki?curid=304126" title="Akademie Wychowania Fizycznego w Polsce">
Akademie Wychowania Fizycznego w Polsce



</doc>
<doc id="304131" url="https://pl.wikipedia.org/wiki?curid=304131" title="Antioch III">
Antioch III



</doc>
<doc id="304133" url="https://pl.wikipedia.org/wiki?curid=304133" title="Akademie Sztuk Pięknych w Polsce">
Akademie Sztuk Pięknych w Polsce



</doc>
<doc id="304134" url="https://pl.wikipedia.org/wiki?curid=304134" title="Biblioteka Śląska w Katowicach">
Biblioteka Śląska w Katowicach



</doc>
<doc id="304136" url="https://pl.wikipedia.org/wiki?curid=304136" title="Państwowe Wyższe Szkoły Teatralne">
Państwowe Wyższe Szkoły Teatralne



</doc>
<doc id="304137" url="https://pl.wikipedia.org/wiki?curid=304137" title="Państwowe Wyższe Szkoły Zawodowe">
Państwowe Wyższe Szkoły Zawodowe



</doc>
<doc id="304141" url="https://pl.wikipedia.org/wiki?curid=304141" title="Państwowe wyższe szkoły zawodowe">
Państwowe wyższe szkoły zawodowe



</doc>
<doc id="304143" url="https://pl.wikipedia.org/wiki?curid=304143" title="Państwowe wyższe szkoły teatralne">
Państwowe wyższe szkoły teatralne



</doc>
<doc id="304144" url="https://pl.wikipedia.org/wiki?curid=304144" title="Kordian (dramat)">
Kordian (dramat)

Kordian (tytuł właściwy: "Kordian: Część pierwsza trylogii. Spisek koronacyjny") – dramat romantyczny autorstwa Juliusza Słowackiego. Utwór napisany został w Genewie w 1833, ukazał się anonimowo w Paryżu w 1834 r.
Historia dzieła.
Na podstawie listów Słowackiego skierowanych do matki uważa się, że prace nad „produkcją”, jak zwykł określać pisaną sztukę sam poeta, rozpoczął on w pierwszym kwartale 1833, w pensjonacie pani Pattey w Les Pâquis pod Genewą. Młody poeta miał niewątpliwie trudności z tworzeniem i jak wynika z listów, wena nachodziła go tylko w nocy. Późniejszych historyków i badaczy literatury intrygował fakt, iż z listów wynikałoby, że "Kordian" niemalże w całości powstał w przeciągu niecałego miesiąca. Z listów można również wywnioskować, że w ciągu pierwszych 8 miesięcy powstała mniej niż 1/3 dzieła, ostatecznie ukończonego 30 listopada. Między innymi te nieścisłości, jak i urwanie utworu (luźne zakończenie), wprowadziły do środowiska literackiego późniejszą polemikę na temat tego, czy "Kordian" stanowi jedynie pierwszą część trylogii. Nadzieje na dalsze części trylogii podsycał również list z 1838 skierowany do Eustachego Januszkiewicza⁣, w którym Słowacki napisał m.in. „moja trzecia część Kordiana spalona”.
Książka ukazała się w druku w 1834 w drukarni Pinardów i sprzedawano ją w wielu paryskich księgarniach. Interesujący jest też fakt, że Słowacki opublikował swoje dzieło anonimowo. Uważa się, że decyzja ta miała dwojakie podłoże. Z jednej strony, autor uprawiał niestosowną politykę, ukazując rodzinę carską w niekorzystnym świetle. Z drugiej strony, po wydaniu książki niewiadome źródła donosiły, jakoby autorem dzieła był sam Adam Mickiewicz. Pogłoska ta stała się w niektórych środowiskach tak prawdopodobna, że próby dementowania jej przez wydawcę Adama Mickiewicza bagatelizowano. Dzięki temu zabiegowi Słowacki udowodnił, że pomimo swojego młodego wieku talentem może dorównać mistrzowi. Książce nie oszczędzono jednak i słów krytyki, a sam Julian Ursyn Niemcewicz nazwał autora „wierszogryzmołem”. Mimo wszystko "Kordian" zyskał miano najlepszego dzieła okresu młodości Juliusza Słowackiego.
Wymowa dzieła.
Utwór nawiązuje do powstania listopadowego i opisuje historię nieudanego spisku na życie cara Mikołaja I. Główny bohater, tytułowy Kordian, ze względu na wewnętrzną słabość, nie jest w stanie dokonać zamachu i car uchodzi z życiem. Słowacki próbuje zrozumieć przyczyny klęski powstania oraz pokolenia powstańców. Uważa, że jedynie absolutne poświęcenie i zgoda na walkę do końca może przynieść niepodległość.
Postać literacka Kordiana została całkowicie stworzona na potrzeby utworu – imię Kordian (znaczące dosłownie: "dający serce") zostało wymyślone. Kordian ma wszystkie cechy charakterystyczne dla romantyka: targają nim zarówno rozterki świadomości, jak i rozterki typu egzystencjalnego, nie może odnaleźć swojego miejsca w rzeczywistości, przeżywa nieszczęśliwą miłość do Laury – która skazała go na samotność, a rozdarty w poszukiwaniu idei dobra, wskazówki otrzymuje od szatana (przede wszystkim ideę winkelriedyzmu), co doprowadza go na skraj upadku.
Przegląd treści.
Kordian po raz pierwszy pojawia się w dramacie jako 15-letni młodzieniec. Bohater swój wolny czas poświęca rozważaniom nad sensem własnej egzystencji, przeżywa rozczarowania do romantycznej miłości, to wszystko prowadzi do próby samobójczej, aczkolwiek nieudanej. Następnie Kordian wyrusza w podróż do Anglii i Włoch. Podczas tej wędrówki przekonuje się, że światem rządzi pieniądz i że za pieniądze można kupić wszystko, nawet miłość. W scenie na szczycie góry Mont Blanc Kordian przechodzi metamorfozę z nieszczęśliwego kochanka w gorliwego patriotę i postanawia poświęcić się w imię ojczyzny (idea winkelriedyzmu). Postanawia zabić cara, jednak przeszkadzają mu w tym własne słabości. Dla Kordiana podróż oznacza wejście w czas dojrzewania duchowego, a spotkania z brutalną rzeczywistością sprawiają, że bohater traci złudzenia co do otaczającego go świata. Jest postacią dynamiczną, przez cały czas zmienia się, zmaga się z samym sobą. Podróż jest dla niego źródłem informacji o świecie, a przebyta droga wzbogaca go o nowe doświadczenia.

</doc>
<doc id="304145" url="https://pl.wikipedia.org/wiki?curid=304145" title="Uczelnie służb państwowych">
Uczelnie służb państwowych



</doc>
<doc id="304147" url="https://pl.wikipedia.org/wiki?curid=304147" title="Ustrój polityczny Chorwacji">
Ustrój polityczny Chorwacji

Chorwacja jest demokracją parlamentarną, w której prezydent wybierany jest w wyborach powszechnych. Obecna konstytucja obowiązuje od 22 grudnia 1990 roku, pomimo tego, że państwo ogłosiło swą niezależność od Jugosławii później, 25 czerwca 1991 roku.
Do roku 2000 pozostawała krajem autorytarnym.
Władza ustawodawcza.
Parlament.
Parlament jest unikameralny, tzn. składa się z jednej tylko izby – "Hrvatski Sabor", co w języku chorwackim oznacza Zgromadzenie Chorwackie. Zgodnie z konstytucją, jest ono reprezentacją ludu i dzierży władzę ustawodawczą w kraju.
Zgromadzenie liczy od 100 do 160 członków, jednak liczba ta nie jest stała. Wybierani są oni w drodze powszechnych, równych i tajnych wyborów, na kadencję trwającą 4 lata. Mandat może zostać przedłużony tylko na wypadek wojny. Czynne i bierne prawo wyborcze mają osoby, które w dniu wyborów ukończyły 18 lat. Wybory odbywają się do 60 dni od daty zakończenia kadencji lub rozwiązania Saboru. Sesje zwyczajne Saboru odbywają się 2 razy w roku: od 15 stycznia do 15 lipca oraz od 15 września do 15 grudnia. Istnieje także możliwość zwołania posiedzeń nadzwyczajnych przez Przewodniczącego Izby, po zasięgnięciu opinii klubów parlamentarnych. Wniosek o zwołanie sesji nadzwyczajnej może też złożyć:
Ordynacja wyborcza do Saboru przewiduje czteroszczeblową strukturę organów wyborczych. Tworzą ją:
Komisja Wyborcza Republiki Chorwacji – będąca najważniejszym i najwyższym organem wyborczym w Chorwacji. W skład komisji wchodzą: przewodniczący, czterech członków komisji oraz ich zastępcy. Przewodniczącym jest prezes Sądu Najwyższego. Innych członków komisji powołuje Trybunał Konstytucyjny spośród sędziów Sądu Najwyższego oraz innych wybitnych prawników, którzy nie należą do żadnego z ugrupowań politycznych. Skład komisji jest stały, zdarza się jednak, że na potrzeby wyborów skład zostaje poszerzony. Stanowią go wtedy trzej przedstawiciele partii lub koalicji rządzącej oraz trzej przedstawiciele parlamentarnych ugrupowań opozycyjnych. W przypadku gdyby partie opozycyjne nie mogły uzgodnić wspólnych członków KWRCh, Sąd Najwyższy może, w drodze losowania spośród kandydatów zaproponowanych przez ugrupowania opozycyjne, dokonać obsady tych stanowisk.
Okręgowe komisje wyborcze – składające się z przewodniczącego, dwóch członków oraz ich zastępców powoływanych z grona wybitnych sędziów i prawników przez Komisję Wyborczą Republiki Chorwacji. Do ich zadań należy m.in. powoływanie, odwoływanie, a także lokalizacja obwodowych komisji wyborczych oraz ustalanie wyników wyborów w okręgu wyborczym.
Obwodowe komisje wyborcze- zawierające w swoim składzie przewodniczącego, dwóch członków oraz ich zastępców.
Miejskie i gminne komisje wyborcze- składają się z przewodniczącego, kilku członków oraz ich zastępców. Do zadań komisji należy czuwanie nad prawidłowym przebiegiem głosowania, a w szczególności nad zachowaniem tajnego charakteru głosowania.
Ostatnie wybory odbyły się 25 listopada 2007 roku. Kraj został podzielony na 10 regionów wyborczych. Kierowano się kryterium geograficznym i ludnościowym. Z każdego regionu wybierano 14 deputowanych, przy pomocy systemu proporcjonalnego. Próg wyborczy wynosił 5%, a głosy przeliczane były według metody D’Hondta. Do uprzednio wymienionej liczby dokooptowano 8 przedstawicieli mniejszości narodowych, jak również 4 przedstawicieli chorwackiej „diaspory”. Ta ostatnia liczba zmienia się za każdym razem, ustalana jest już po zliczeniu głosów, a jej wartość zależna jest od tego, ilu Chorwatów zamieszkujących za granicą oddało głosy na swoich przedstawicieli.
Ogółem liczba członków Zgromadzenia: 140 miejsc „krajowych” + 8 miejsc mniejszości narodowych + 3 miejsca „diaspory” = 151 deputowanych
Dystrybucja mandatów mniejszości narodowych:
Parlament chorwacki ma szerokie uprawnienia: decyduje o zmianach w konstytucji, uchwala ustawy, przyjmuje budżet, decyduje o wojnie i pokoju, realizuje cywilną kontrolę nad armią i służbami specjalnymi, zwołuje referenda, nadzoruje prace rządu itd. Podejmuje decyzje za pomocą większości głosów, przy czym chodzi tutaj o większość deputowanych znajdujących się na sali w momencie głosowania (a nie liczby ogólnej). Tutaj jednak występują pewne wyjątki:
Inicjatywę ustawodawczą posiada każdy z członków Zgromadzenia, jak również kluby parlamentarne, komisje parlamentarne oraz rząd.
Parlament do 2001 roku.
Do poprawki w konstytucji z 21 marca 2001 roku, wprowadzającej unikameralizm, władza ustawodawcza należała do dwuizbowego parlamentu – Chorwackiego Zgromadzenia Narodowego (Saboru) – złożonego z:
Prezydent Republiki mógł powołać w skład Izby do 5 przedstawicieli wybranych z „obywateli szczególnie zasłużonych dla Republiki” z zastrzeżeniem, że nie mogła liczyć więcej niż 65 członków.Prezydent Republiki po zakończeniu kadencji pozostawał dożywotnio członkiem Izby Żupanii (Konstytucja Republiki Chorwacji z 1995 r. art.71).
Postępowanie ustawodawcze mogło się rozpocząć jedynie w izbie pierwszej – Izbie Przedstawicielskiej.
Druga izba parlamentu chorwackiego (Izba Żupanij) posiadała prawo inicjatywy ustawodawczej. Materia inicjatywy ustawodawczej tej izby nie podlegała żadnym ograniczeniom jednak projekt odrzucony przez izbę pierwszą nie mógł być ponownie wywoływany w izbie drugiej.
Oprócz inicjatywy ustawodawczej Izba Żupanij posiadała kompetencję do wstępnego opiniowania ustaw, podejmujących regulację określonej problematyki. Dotyczyło to przede wszystkim ustaw dotyczących: zmian Konstytucji, zmiany prawa i wolności obywatelskich, systemu wyborczego i ustroju organizacyjnego państwa, a więc znakomitej większości ustaw, rozpatrywanych w Izbie Przedstawicielskiej.
Wszystkie ustawy, uchwalone przez Izbę Przedstawicielską były następnie rozpatrywane przez Izbę Żupanij. Izba ta nie posiadała jednak możliwości uchwalania poprawek do tych ustaw, a mogła jedynie ustawę skierować do Izby Przedstawicielskiej do ponownego rozpatrzenia, co musiało być jednak uzasadnione. Tak skierowaną do siebie ustawę Izba Przedstawicielska mogła ponownie uchwalić lub też, uznając racje Izby Żupanij, odstąpić od kontynuacji postępowania ustawodawczego. Ponowne uchwalenie ustawy przez Izbę Przedstawicielską mogło nastąpić dopiero absolutną większością ogólnej liczby deputowanych. Uchwalenie ustawy w Izbie Przedstawicielskiej po raz pierwszy odbywało się przy znacznie niższych wymaganiach: zwykłą większością głosów, przy obecności ponad połowy ogólnej liczby deputowanych. Brak wymaganej większości, w ponownym głosowaniu, powodowało niedojście ustawy do skutku.
Władza wykonawcza.
Rząd.
Rząd Republiki Chorwackiej (chor. "Vlada Republike Hrvatska") jest głównym i najsilniejszym elementem egzekutywy. Przewodniczy mu mianowany przez prezydenta premier. Podstawowe zadania rządu to wprowadzanie w życie ustaw wydawanych przez parlament, proponowanie budżetu, koordynacja podległych mu instytucji państwowych, decydowanie w przypadkach konfliktów pomiędzy organami rządowymi itd.
Rząd musi mieć poparcie parlamentu, przed którym ponosi odpowiedzialność polityczną za swoje poczynania. Przybiera ona formę zarówno odpowiedzialności zbiorowej (m.in. instytucja wotum nieufności wobec całego rządu), jak również indywidualnej (wotum nieufności wobec poszczególnych członków rządu).
Pomimo tego, że to prezydent nominuje kandydata na premiera, to musi się z nim zgodzić przewodniczący parlamentu, który także podpisuje akt nominacji. Podobnie w przypadku mianowania ministra, które następuje na wniosek premiera, również swój podpis musi złożyć przewodniczący Zgromadzenia.
Premierzy Chorwacji:
Prezydent.
Prezydent wybierany jest na 5 lat w wyborach powszechnych. Posiada on standardowy zakres uprawnień., tj. m.in. jest reprezentantem kraju na zewnątrz, jest zwierzchnikiem sił zbrojnych, rozpisuje wybory parlamentarne i zarządza pierwszą sesję nowego parlamentu, nominuje kandydata na premiera, ma prawo łaski, przyjmuje listy uwierzytelniające od dyplomatów zagranicznych i wysyła chorwackich na placówki zagraniczne itd. Ma również obowiązek podpisania w ciągu 8 dni ustawy uchwalonej przez parlament, w przeciwnym wypadku musi zaskarżyć ją przed Sądem Konstytucyjnym.
Bierne i czynne prawo wyborcze posiadają wszyscy obywatele Chorwacji, którzy ukończyli 18 lat. Wybory na urząd prezydenta Chorwacji są zarządzane przez rząd najwcześniej 60 dni, a najpóźniej 30 dni od daty wygaśnięcia mandatu urzędującego prezydenta. W przypadku gdy urząd prezydenta zostanie opróżniony przed końcem kadencji, wybory powinny odbyć się w terminie 60 dni od dnia, w którym poprzedni prezydent przestał pełnić obowiązki. Wybory prezydenckie odbywają się w dzień wolny od pracy, mimo że prawo chorwackie nie określa takiego wymogu.
Tekst przysięgi nowo wybranego prezydenta brzmi:
„Przysięgam na swój honor obowiązek Prezydenta Republiki wykonywać sumiennie i odpowiedzialnie, dla pomyślności chorwackiego narodu i wszystkich chorwackich obywateli. Jako chorwacki zwierzchnik: przestrzegać Konstytucji i ustaw, troszczyć się o przestrzeganie porządku prawnego Republiki Chorwacji, czuwać nad praworządnym działaniem wszystkich organów władzy państwowej, strzec niezawisłości, egzystencji i jednolitości państwa chorwackiego. Tak mi dopomóż Bóg”.
Z dodatkowych, mocniejszych uprawnień – prezydentowi przysługuje prawo rozwiązania parlamentu, jeżeli ten wyrazi wotum nieufności wobec rządu, bądź też w ciągu 120 dni nie przyjmie on budżetu, na prośbę rządu (wymagana kontrasygnata premiera), po uprzednich konsultacjach z przedstawicielami klubów parlamentarnych.
Prezydent może również w dowolnym czasie zarządzić referendum, w przypadku zmiany konstytucji, lub jakiegokolwiek innego aktu, który jego zdaniem jest ważny dla niepodległości, jedności i egzystencji Republiki Chorwackiej, na propozycję rządu i z kontrasygnatą premiera.
Prezydenci Chorwacji:
Władza sądownicza.
Sądy.
Władzę sądowniczą w Chorwacji sprawują niezawisłe sądy, najwyżej z nich w hierarchii lokuje się Sąd Najwyższy. Jego członkowie wybierani są przez Krajową Radę Sądowniczą, funkcję tę można pełnić dożywotnio (możliwość przejścia na emeryturę w wieku 70 lat). Prezes Sądu wybierany jest na czteroletnią kadencję, przez parlament, na wniosek prezydenta.
Sąd Konstytucyjny.
Jego naczelnym zadaniem jest decydowanie o zgodności wydawanego prawa z przepisami konstytucji. Obywatele chorwaccy mogą wnosić do niego skargi na niezgodność z konstytucją działań instytucji rządowych, samorządowych i władz innego szczebla, jeżeli naruszają one prawa człowieka i podstawowe wolności.
Sąd Konstytucyjny decyduje o wszczęciu procedury impeachmentu wobec prezydenta, orzeka o legalności działalności partii politycznych oraz o ważności wyborów i referendów.
Składa się z 13 sędziów wybieranych przez parlament na kadencję trwającą 8 lat, spośród najwybitniejszych jurystów. Również parlament wybiera prezesa Sądu, jego kadencja trwa 4 lata.
Prezesi Sądu Konstytucyjnego:

</doc>
<doc id="304151" url="https://pl.wikipedia.org/wiki?curid=304151" title="Rok tropiczny">
Rok tropiczny



</doc>
<doc id="304154" url="https://pl.wikipedia.org/wiki?curid=304154" title="Cytomegalowirus">
Cytomegalowirus

Cytomegalowirus (CMV) (z greckiego "cyto"-, „komórka” i "megalo"-, „duży”) – rodzaj wirusów z rzędu "Herpesvirales", z rodziny Herpesviridae z podrodziny Betaherpesvirinae. Ich naturalnymi żywicielami są małpy oraz ludzie. Dotychczas poznano osiem gatunków wirusów tego rodzaju związanych z gatunkiem gospodarza w tym Betaherpeswirus 5 (HCMV, ludzki cytomegalowirus, HHV-5) zdolnego do zakażenia człowieka. Choroby związane z HHV-5 obejmują mononukleozę i zapalenie płuc. W literaturze medycznej większość wzmianek o CMV odnosi się domyślnie do HCMV, który jest najlepiej zbadanym gatunkiem cytomegalowirusów. Cytomegalowirusy wywołują choroby zwane cytomegaliami. Są one najczęstszą przyczyną wad wrodzonych oraz nabytych w okresie poporodowym oraz u płodów.
Informacje ogólne.
Cytomegalowirus (CMV) występuje powszechnie na wszystkich szerokościach geograficznych, wśród wszystkich grup socjoekonomicznych. W USA przykładowo zakażonych jest 50-85% ludzi w wieku 40 lat. CMV jest także wirusem najczęściej przenoszonym na płód. Infekcja CMV występuje częściej w krajach rozwijających się oraz na obszarach o obniżonych warunkach socjoekonomicznych. U większości zdrowych ludzi, którzy ulegają zakażeniu CMV po urodzeniu, występują łagodne objawy i nie rozwijają się powikłania. Niektóre osoby z przebiegiem objawowym zakażenia doświadczają zakaźnej mononukleozy z przedłużoną gorączką oraz łagodnego zapalenia wątroby (hepatitis). Powszechnym objawem jest silny ból gardła. Zazwyczaj po zakażeniu człowieka wirus pozostaje w organizmie w stanie uśpienia aż do końca życia. Nawrót choroby jest rzadki, chyba że układ odpornościowy nosiciela ulegnie supresji pod wpływem terapii lekowej lub choroby. Z tego powodu dla ogromnej większości ludzi zakażenie CMV nie jest poważnym problemem.
Zakażenie CMV jest jednakże ważne dla pewnych grup ryzyka: (1) płód w czasie ciąży, (2) osoby pracujące z dziećmi, (3) osoby z upośledzoną lub obniżoną odpornością, tacy jak zakażeni wirusem HIV i biorcy narządów.
W wyniku działania wirusa apoptoza komórki nosiciela zostaje zahamowana i dochodzi do masywnego powiększenia tejże komórki (stąd nazwa wirusa).
Taksonomia.
CMV należy do podrodziny Betaherpesvirinae, której w skład wchodzą również rodzaje Muromegalowirus i Roseolowirus (ludzki Berpeswirus 6 i ludzki Betaherpeswirus 7). W obrębie rodziny Herpesviridae jest również spokrewniony z wirusami takimi jak wirusy opryszczki z podrodziny Alphaherpesvirinae, do której należą wirusy opryszczki pospolitej 1 i 2 oraz wirus ospy wietrznej i półpaśca, a także podrodziną Gammaherpesvirinae, która obejmuje wirus Epsteina-Barra i herpeswirusa towarzyszącemu mięsakowi Kaposiego.
Zidentyfikowano i sklasyfikowano także kilka gatunków cytomegalowirusów typowych dla różnych ssaków. Najczęściej badany jest ludzki cytomegalowirus (HCMV), znany również jako ludzki betaherpeswirus 5 (HHV-5). Inne gatunkiem CMV obejmującym naczelne jest szympansi cytomegalowirus (CCMV), który infekuje szympansy i orangutany, małpi cytomegalowirus (SCCMV) i cytomegalowirus rezusów (RhCMV), zakażający makaki; CCMV jest znany zarówno jako beta herpeswirus 2 (PaHV-2), jak i betaherpeswirus 4 (PoHV-4) ("panine" "beta herpesvirus 2 and pongine betaherpesvirus 4"). SCCMV nazywany jest cercopithecine betaherpeswirus 5 (CeHV-5), a RhCMV, Cercopithecine betaherpesvirus 8 (CeHV-8). Kolejne dwa wirusy znalezione u małp nocnych są wstępnie umieszczone w rodzaju Cytomegalowirus i nazywane herpesvirus aotus 1 i herpesvirus aotus 3. U gryzoni występują wirusy, początkowo nazywane cytomegalowirusami, które zostały jednak przeklasyfikowane do rodzaju Muromegalowirusów; ten rodzaj zawiera mysi cytomegalowirus (MCMV), znany również jako murid betaherpesvirus 1 (MuHV-1) i jest blisko spokrewniony z Murid betaherpesvirus 2 (MuHV-2), który występuje u szczurów.
Gatunki.
Rodzaj ten zawiera 11 gatunków wirusów:
Budowa.
Kapsyd cytomegalowirusów ma budowę ikozaedralną (kubiczną) i składa się z 162 kapsomerów; ich średnica wynosi 150-200 nm i występują w symetrii T = 16. Typową cechą dla wirusów zwierzęcych jest otoczka lipidowa, powstała z błony biologicznej gospodarza; osadzone są w niej kompleksy lipidowe. Genomy są liniowe i niesegmentowane, o długości około 200 kb.
Genom.
Herpeswirusy mają jedne z największych genomów wśród ludzkich wirusów, często kodując setki białek. Na przykład genom dwuniciowego DNA (dsDNA) szczepów HCMV typu dzikiego ma rozmiar około 235 kb i koduje co najmniej 208 białek. Jest więc dłuższy niż wszystkie inne ludzkie herpeswirusy i zalicza się do jedenych z najdłuższych genomów wszystkich ludzkich wirusów. Ma charakterystyczną architekturę genomu herpeswirusa klasy E, składającą się z dwóch unikalnych regionów (unikalne długie UL i unikalne krótkie US), oba oflankowane przez parę odwróconych powtórzeń (końcowe / wewnętrzne powtórzenie długie TRL / IRL i wewnętrzne / końcowe powtórzenie krótkie IRS / TRS). Oba zestawy powtórzeń mają wspólny obszar kilkuset bps, tak zwany „ciąg”; inne regiony powtórzeń są czasami nazywane „sekwencją b” i „sekwencją c”.
Replikacja.
Replikacja wirusa jest jądrowa i lizogenna. Wejście do komórki gospodarza następuje poprzez przyłączenie glikoprotein wirusowych do receptorów gospodarza, co pośredniczy w endocytozie. Replikacja jest zgodna z modelem replikacji dwukierunkowej dsDNA. Metodą transkrypcji jest transkrypcja DNA na matrycy, z pewnym alternatywnym mechanizmem składania. Tłumaczenie odbywa się poprzez nieszczelne skanowanie. Wirus opuszcza komórkę gospodarza przez wyjście jądrowe i pączkowanie. Naturalnymi żywicielami są ludzie i małpy. Drogi przenoszenia to bezpośredni kontakt, mocz, ślina, sperma, łzy, krew i mleko kobiece. Wszystkie herpeswirusy mają charakterystyczną zdolność do pozostawania utajonym w organizmie przez długi czas. Chociaż można je znaleźć w całym organizmie, zakażenia CMV są często związane z gruczołami ślinowymi.
Historia.
Cytomegalowirus został po raz pierwszy zaobserwowany przez niemieckiego patologa Hugo Ribberta w 1881 roku, kiedy w ciele niemowlęcia zauważył zwiększone komórki o powiększonym jądrze. Lata później, między 1956 a 1957 rokiem, Thomas Huckle Weller wraz ze Smithem i Rowe niezależnie wyizolowali wirusa, znanego później jako „wirus cytomegalii” lub "cytomegalowirus". W 1990 roku opublikowano pierwszy szkic genomu ludzkiego cytomegalowirusa, największego w tym czasie zsekwencjonowanego genomu.
W styczniu 2020 roku naukowcy z Uniwersytetu Rockefellera pod kierownictwem Jean-Laurenta Casanovy odkryli, że może istnieć związek między niedoborem syntazy tlenku azotu (NOS2) a śmiertelnymi przypadkami CMV. To odkrycie może zaowocować nowymi metodami leczenia oraz badań przesiewowych w celu wykrycia osób podatnych na wirusa z powodu niedoboru NOS2.

</doc>
<doc id="304155" url="https://pl.wikipedia.org/wiki?curid=304155" title="Druk zabezpieczony">
Druk zabezpieczony

Druk zabezpieczony – rodzaj druku, którego wykonanie przez osoby niepowołane jest utrudnione przez świadome zastosowanie zabezpieczeń, co ma zapewnić bezpieczeństwo użytkownikom legalnych wytworów. Użyte zabezpieczenia w różnym stopniu mogą chronić określone druki przed ich podrobieniem. Papiery wartościowe, banknoty czy ważne dokumenty czasem posiadają cały szereg różnych zabezpieczeń i na tyle trudnych do ich sfałszowania, że mówi się, iż są to druki wysoko zabezpieczone. Wraz z rozwojem techniki i zwiększeniem się dostępności technik drukarskich i materiałów użytych do zabezpieczeń granica tego co jeszcze może być nazwane drukiem zabezpieczonym przesuwa się.
Poziomy zabezpieczeń.
Można wyróżnić trzy stopnie zabezpieczeń:

</doc>
<doc id="304157" url="https://pl.wikipedia.org/wiki?curid=304157" title="Cyprysik Lawsona">
Cyprysik Lawsona

Cyprysik Lawsona ("Chamaecyparis lawsoniana") – gatunek drzewa należący do rodziny cyprysowatych. Dziko występuje na Zachodnim Wybrzeżu Stanów Zjednoczonych, w Kalifornii i Oregonie. W rozlicznych odmianach sadzony w Europie jako drzewo ozdobne.
Zagrożenia i ochrona.
Gatunek umieszczony został przez Międzynarodową Unię Ochrony Przyrody w Czerwonej księdze gatunków zagrożonych w grupie gatunków o wyższym ryzyku wyginięcia (kategoria NT, według klasyfikacji v3.1).
Zastosowanie.
Roślina ozdobna. Zalecany do dużych ogrodów, w miastach zalecany do parków czy też zieleńców jako soliter. 
Uprawa.
Roślina, która najlepiej rośnie na umiarkowanie wilgotnych i żyznych glebach o odczynie lekko kwaśnym (pH w okolicach 6). Cyprysik Lawsona jest rośliną wymagającą dużej wilgotności powietrza, lubi słońce ew. półcień. Strefa mrozoodporności 7 dlatego w naszym klimacie może przemarzać. Roślina wrażliwa na zanieczyszczenia powietrza oraz zasolenie podłoża.

</doc>
<doc id="304159" url="https://pl.wikipedia.org/wiki?curid=304159" title="Alexander Gottlieb Baumgarten">
Alexander Gottlieb Baumgarten

Alexander Gottlieb Baumgarten (ur. 17 lipca 1714 w Berlinie, zm. w nocy z 26 maja na 27 maja 1762 we Frankfurcie nad Odrą) – filozof niemiecki ze szkoły Leibniza i Wolffa, twórca terminu "estetyka", czasem uważany też za właściwego twórcę estetyki jako samodzielnej gałęzi filozofii, mimo że użył tego terminu w znaczeniu podtrzymanym przez Kanta, czyli na oznaczenie nauki o wiedzy uzyskiwanej za pomocą zmysłów.
Jako profesor w Halle i Frankfurcie nad Odrą wykładał filozofię Wolffa. 
Bibliografia.
 

</doc>
<doc id="304160" url="https://pl.wikipedia.org/wiki?curid=304160" title="Christian Wolff">
Christian Wolff

Christian Wolff (ur. 24 stycznia 1679 we Wrocławiu, zm. 9 kwietnia 1754 w Halle) – niemiecki filozof, matematyk, i prawnik, profesor na Uniwersytecie w Halle, jeden z czołowych przedstawicieli wczesnego oświecenia. Uchodzi za najwybitniejszego filozofa niemieckiego między Leibnizem a Kantem. Rozwijał także inne dyscypliny wiedzy, takie jak ekonomia, prawo czy administracja. Jeden z twórców nauki o prawach natury. Usiłował godzić myśl racjonalistyczną z objawieniem.
Życiorys.
Wolff urodził się 24 stycznia 1679 we Wrocławiu w mieszczańskiej rodzinie rzemieślniczej. Był uczniem wrocławskiego Gimnazjum Marii Magdaleny. Od 1699 studiował matematykę, fizykę i teologię na Uniwersytecie w Jenie. W czasie studiów zapoznał się z teologią scholastyczną, kartezjanizmem oraz fizyką newtonowską. W końcu 1702 habilituje się na podstawie rozprawy "Philosophia practica universalis mathematica methodo conscripta", w której zaczyna szukać sposobu na reformę filozofii praktycznej poprzez zastosowanie metod matematycznych.
Znaczący wpływ na kształtowanie jego poglądów posiadał Gottfried Wilhelm Leibniz. Od 1703 wykładał na Uniwersytecie w Lipsku jako tzw. prywatny nauczyciel (privatdozent), a w 1706, dzięki rekomendacji Leibniza otrzymał Wolff katedrę matematyki i filozofii na Uniwersytecie w Halle. Rozwijał tam racjonalistyczną filozofię oraz teologię dogmatyczną i systematyczną w duchu Oświecenia. W 1710 był przyjęty w poczet członków Londyńskiej Akademii Nauk, a w 1711 Berlińskiej Akademii Nauk.
W Halle zajmował się również seksualnością człowieka w ramach tzw. "Zeugungslehre". Wykłady z tej dziedziny, które prowadził dla studentów, odbywały się głównie w języku niemieckim (zamiast zwyczajowej łaciny).
Halle było główną siedzibą pietyzmu, nowego nurtu w kościele ewangelickim zwracającego się ku osobistej pobożności. Wolff długi czas pozostawał w sporze z ideologami owego ruchu. Do wybuchu doszło, gdy Wolff, analizując konfucjanizm, pochwalił w nim czystą moralność oraz siłę ludzkiego intelektu zdolnego o własnych siłach prowadzić życie etyczne, co było nie do przyjęcia dla zwolenników pietyzmu. W efekcie Wolff został posądzony o ateizm, pozbawiony katedry i wypędzony w 1723 z Halle. Na mocy dekretu króla Fryderyka Wilhelma I dostał 48 godzin na opuszczenie Prus, pod groźbą kary śmierci, co było najgłośniejszym dramatem w sferach naukowych w XVIII w. Znalazł dla siebie katedrę w Marburgu. W 1740 Fryderyk II przyjął go ponownie na Uniwersytet w Halle gdzie w 1743 został rektorem. Zmarł w Halle 9 kwietnia 1754 roku.
Wolff był żonaty i miał kilkoro dzieci.
Poglądy.
W swoim głównym dziele "Wstępna rozprawa nad filozofią w ogólności" (niem. "Einleitende Abhandlung über Philosophie im allgemeinen") dzielił nauki na trzy następujące rodzaje:
Podobnie i nauki dzielił na teoretyczne i praktyczne.
Jego filozofia opierała się na racjonalizmie. Pierwszą zasadą nauki miała być zasada sprzeczności z której wywodził zasadę racji dostatecznej. Filozofia była dla niego "nauką o wszystkim, co jest możliwe. Możliwie zaś jest to, co bez wewnętrznej sprzeczności może być nazwane". Ta przyjęta przez niego definicja usprawiedliwiała rozszerzenie filozofii na dziedziny, które dotąd nie były przedmiotem zainteresowania filozofii, jak choćby prawo. Przyznawał jednak, że nauki racjonalne traktują jedynie o możliwości a nie rzeczywistości, jednocześnie zaś był daleki od idealizmu, gdyż nie odrzucał doświadczenia zmysłowego, lecz postulował jego zgodność z rozumem. System ten odpowiadał naturalnemu obrazowi świata, dzięki czemu mógł on w dziedzinach praktycznych, takich jak polityka czy religia wykazywać zgodność racjonalnych danych rozumowych ze stanem faktycznym. Na tej systematycznej podwalinie rozwijał on interesujące go tematy, które przyniosły mu wielką popularność.
Wolff uważał, że Bóg dał człowiekowi zdolność przeżywania orgazmu, aby zachęcić go do rozmnażania; pożądanie nie jest zatem grzechem. Filozof zdawał sobie sprawę, że przyjemność ze stosunku mogą czerpać zarówno mężczyźni, jak i kobiety.
Znaczenie myśli Wolffa.
Znaczenie Wolffa dla historii myśli i kultury XVIII w. jest nie do przecenienia. Opracowana przez Wolfa doktryna filozoficzna miała charakter eklektyczny i praktyczny. Usiłował on pogodzić wiarę w prawdy objawione z nową, racjonalistyczną filozofią i nauką, co udało mu się lepiej, niż teologom i filozofom katolickim. Uważał, że tylko połączenie myślenia racjonalistycznego i wyników uzyskiwanych przez rodzące się nauki ścisłe z prawdami wiary może uchronić te ostatnie przed wpływami deizmu.
Wolfizm był wykładany w praktycznie wszystkich uczelniach niemieckich, a także miał wielkie wpływy na Europę północną i środkową oraz Italię. Poglądy Wolffa były bardzo popularne w Saksonii, gdzie powstało nawet specjalne towarzystwo rozpowszechniające jego naukę. Wywarły one także znaczny wpływ na rozwój wczesnego oświecenia w Rzeczypospolitej, przenikając najpierw przez gimnazja akademickie Gdańska i Torunia, a następnie poprzez Włochy, gdzie myśl Wolffa spotkała się z dużym uznaniem na uczelniach katolickich. Był on autorem licznych podręczników, które, w swej wersji łacińskiej, uzyskały imprimatur Benedykta XIV. W Polsce korzystano z nich w kolegiach teatynów i pijarów. Przez pewien czas noszono się nawet z zamiarem sprowadzenia Wolffa na Uniwersytet Krakowski.
W Niemczech znaczenie Wolffa spada od czasów Kanta, który przeciwstawił się w filozofii teoretycznej bezkrytycznemu dogmatyzmowi Wolffa, a w filozofii praktycznej odrzucił wolfiański eudajmonizm. Ożywienie zainteresowań jego myślą obserwuje się od lat 60. XX wieku, z racji na nowe, krytyczne wydanie jego dzieł.
Wolff, poza filozofią, miał także wpływ na ustawodawstwo pruskie, a także na amerykańską Deklarację Niepodległości.
Dzieła.
Wolff opublikował co najmniej kilkanaście prac, po niemiecku i po łacinie:

</doc>
<doc id="304162" url="https://pl.wikipedia.org/wiki?curid=304162" title="Alexander Baumgarten">
Alexander Baumgarten



</doc>
<doc id="304163" url="https://pl.wikipedia.org/wiki?curid=304163" title="Twierdzenie o niemożności Arrowa">
Twierdzenie o niemożności Arrowa



</doc>
<doc id="304164" url="https://pl.wikipedia.org/wiki?curid=304164" title="Metoda simpleks">
Metoda simpleks



</doc>
<doc id="304171" url="https://pl.wikipedia.org/wiki?curid=304171" title="Edison (New Jersey)">
Edison (New Jersey)

Edison (ang. "Edison Township") – miejscowość w hrabstwie Middlesex w stanie New Jersey w USA.
Liczba mieszkańców, zgodnie ze spisem z 2004 roku, około 100 tys.
Gmina miejska jest zarządzane przez burmistrza i Radę Miejską zgodnie z dekretem prawnym (Faulkner Act).
Historia miasta.
Wczesna historia.
Edison oryginalnie było częścią miasta Woodbridge i Piscataway, w końcu XVII wieku,
kiedy to kolonizacja na tych terenach się rozpoczęła. Miejscowość początkowo nazwano
Raritan. W 1954 roku miejscowość zostaje przemianowana na Edison, by uczcić wielkiego wynalazcę Thomasa Edisona.
Czasy Edisona.
W roku 1876 Thomas A. Edison osiedla się w ówczesnym Raritan, nazywanym wtedy również Menlo Park, i otwiera laboratorium. W tym to laboratorium powstają najsłynniejsze odkrycia wynalazcy takie jak: fonograf czy żarówka.
Ulica Christie to pierwsza ulica z elektrycznym oświetleniem.
W roku 1883 Edison przenosi swe laboratorium do West Orange, New Jersey.
Współczesne Edison.
Dzisiaj Edison jest jednym z najszybciej rozwijających się gmin miejskich w stanie New Jersey.
W Edison żyje duża diaspora żydowska, dzielnica Highland Park to dzielnica, gdzie znajdują się duże synagogi.
W miejscowości znajduje się wieża i muzeum upamiętniające Thomasa Edisona.
W dzielnicy Iselin żyje duża grupa emigrantów z Południowej Azji z typowymi
restauracjami i sklepami dla tej części świata.
W miejscowości istniała również fabryka Ford Motor Company, jednak w roku 2003 została
zamknięta i około 1420 pracowników straciło pracę.
Middlesex County College jest ulokowany w Edison. Uczelnia ta jest znana z wysokiego poziomu nauczania.
Zobacz też.
Metuchen

</doc>
<doc id="304173" url="https://pl.wikipedia.org/wiki?curid=304173" title="Jerzy Mierzejewski">
Jerzy Mierzejewski

Jerzy Mierzejewski (ur. 13 lipca 1917 w Krakowie, zm. 14 czerwca 2012 w Warszawie) – polski malarz i pedagog działający w PWSFTviT w Łodzi.
Syn malarza Jacka Mierzejewskiego, brat Andrzeja Mierzejewskiego.
Życiorys.
W 1937 zdał maturę w gimnazjum im. Stanisława Staszica w Warszawie. Absolwent Akademii Sztuk Pięknych w Warszawie (1956; studia rozpoczął w roku 1937). Od roku 1950 wykładowca PWSTiF, w latach 1963–1968 dziekan Wydziału Operatorskiego, w latach 1968–1974 dziekan Wydziału Reżyserii, w latach 1974–1975 prorektor uczelni.
Pochowany na cmentarzu Powązkowskim w Warszawie (kwatera 174-2-16).

</doc>
<doc id="304174" url="https://pl.wikipedia.org/wiki?curid=304174" title="PWSTiF">
PWSTiF



</doc>
<doc id="304176" url="https://pl.wikipedia.org/wiki?curid=304176" title="Farba reaktywna">
Farba reaktywna

Farba reaktywna – farba do przygotowania powierzchni metali w celu:
Farba reaguje chemicznie z metalem tworząc powłokę wytrzymałą mechanicznie, odporną na działanie soli, benzyny, olejów mineralnych. Dzięki działaniu pasywującemu powłoka ściśle przylega do metalu zapewniając trwałość malowania. Nie jest konieczne odrdzewianie malowanych elementów, natomiast muszą one być odtłuszczone.
Farbę reaktywną chemicznie można też zastosować do druków zabezpieczonych, przy czym:

</doc>
<doc id="304177" url="https://pl.wikipedia.org/wiki?curid=304177" title="Gruntoznawstwo">
Gruntoznawstwo

Gruntoznawstwo – dział geologii inżynierskiej zajmujący się badaniem i klasyfikacją gruntów ze względu na ich właściwości budowlane, oceną mechanicznej wytrzymałości gruntu jako podłoża budowli, metodami polepszenia właściwości gruntów oraz badaniem zmian tych właściwości pod wpływem wznoszonych budowli.

</doc>
<doc id="304178" url="https://pl.wikipedia.org/wiki?curid=304178" title="Gruntowanie">
Gruntowanie

Gruntowanie – powlekanie powierzchni przeznaczonej do malowania warstwą gruntu malarskiego, który ma właściwości silnego wiązania się z podłożem w celu stworzenia jednolitej powłoki oraz zwiększenia przyczepności materiału malarskiego do powierzchni malowanej. 
Grunty używane są także w budownictwie do utwardzenia niezbyt spoistego lub pylącego się podłoża, do zmniejszenia nasiąkliwości oraz zwiększenia przyczepności nakładanych warstw. Kładzione są przed pierwszym malowaniem na ściany z płyt gipsowo-kartonowych lub pokrytych tynkiem gipsowym, na podłogi przed klejeniem parkietu lub płytek ceramicznych.

</doc>
<doc id="304179" url="https://pl.wikipedia.org/wiki?curid=304179" title="Budowla ziemna">
Budowla ziemna

Budowla ziemna – budowla, której podstawowym tworzywem jest grunt, wykonana w gruncie lub z gruntu.

</doc>
<doc id="304191" url="https://pl.wikipedia.org/wiki?curid=304191" title="Lumbago">
Lumbago

Lumbago (pot. "heksenszus", "postrzał") – ból okolicy lędźwiowej. Jest jedną z najczęściej zgłaszanych dolegliwości. Szacuje się, że ok. 60–80% populacji ogólnej doświadcza jej przynajmniej raz w życiu, w danym momencie na ból okolicy lędźwiowej skarży się 15–30% populacji, natomiast w ciągu miesiąca 30–40%. Lumbago jest jedną z głównych przyczyn konsultacji lekarskich oraz absencji chorobowej w państwach uprzemysłowionych. Pomimo ogromnej skali problemu przyczyny tego rodzaju bólu nie są dostatecznie poznane, a diagnostyka polega przede wszystkim na wykluczeniu poważnych przyczyn, wymagających pilnego postępowania. U 90% wszystkich pacjentów z bólem okolicy lędźwiowej dolegliwości ustępują samoistnie w ciągu 6 tygodni.
Etiologia.
Zdecydowanie najczęściej przyczyną bólu są schorzenia stosunkowo „łagodne”, jak nadwerężenie kręgosłupa. Około 1% bólu spowodowany jest poważnymi chorobami, jak nowotwór i infekcja.
Do przyczyn lumbago zalicza się:
Ból dyskogenny.
Ból dyskogenny, czyli spowodowany degeneracją krążka międzykręgowego odpowiedzialny jest za zaledwie około 4% wszystkich zespołów bólowych okolicy lędźwiowej – relatywnie mało, ale biorąc pod uwagę częstość występowania bólu okolicy lędźwiowej schorzenie może dotyczyć nawet 1% populacji. Wraz z rozwojem technik neuroobrazowych (badanie MRI) degeneracja krążka międzykręgowego rozpoznawana jest bardzo często, niemniej rzadko powoduje dolegliwości wymagające leczenia operacyjnego. Pomimo dużej częstości występowania patomechanizm bólu w przebiegu dyskopatii ciągle nie jest dostatecznie poznany. Zwyrodnienie krążka międzykręgowego z następowym zwężeniem przestrzeni międzykręgowej zmienia rozkład sił działających na pozostałe elementy jednostki ruchowej kręgosłupa. Zwiększenie obciążenia wyrostków stawowych prowadzi do reakcji odczynowej, dochodzi do uszkodzenia chrząstki stawowej, oraz powstawania osteofitów. Ponadto zmiana geometrii doprowadza do przeciążenia więzadeł oraz mięśni. Każde z opisanych zjawisk może prowadzić do powstania głównego objawu choroby zwyrodnieniowej krążka międzykręgowego: bólu. W samym krążku międzykręgowym stwierdzono obecność nocyceptywnych zakończeń nerwowych. W najbardziej zewnętrznych warstwach pierścienia włóknistego metodami immunohistochemicznymi wykazano obecność włókien zawierających substancję P oraz VIP. Uważa się, że pęknięcia pierścienia włóknistego w przebiegu choroby zwyrodnieniowej krążka międzykręgowego stymulują te receptory. Również głębsze warstwy pierścienia włóknistego są unerwione bólowo, nieliczne badania wykazały nawet obecność receptorów w samym jądrze miażdżystym. Obecnie uważa się, że w reakcji na uszkodzenie mogą powstawać nowe włókna nerwowe. Ogniska proliferacji zidentyfikowano w przedniej, oraz ostatnio, w tylnej części krążka międzykręgowego. Stwierdzono, że uszkodzenie pierścienia włóknistego inicjuje wrastanie unaczynionej tkanki zapalnej wzdłuż szczeliny pęknięcia, naczyniom krwionośnym towarzyszą włókna czuciowe. Ponieważ wewnętrzne warstwy pierścienia nie są unaczynione, wydaje się, że proces ten przebiega koncentrycznie, od warstw najbardziej powierzchownych, w kierunku jądra miażdżystego. Pomimo jednoznacznych dowodów na obecność nocyceptywnych zakończeń nerwowych w krążkach międzykręgowych, ich rola w powstawaniu bólu dyskogennego jest niejasna. Często zdarza się, że pacjenci, u których wykazano w badaniu rezonansu magnetycznego znaczące zmiany zwyrodnieniowe krążka międzykręgowego w ogóle nie zgłaszają bólu, z kolei najbardziej czułe badanie mające wykazać krążek międzykręgowy jako źródło bólu – dyskografia – pomimo dużej czułości, charakteryzuje się małą specyficznością. Badanie to polega na podaniu określonej objętości płynu do jądra miażdżystego co powoduje zwiększenie ciśnienia śróddyskowego, które powoduje drażnienie nocyceptywnych zakończeń nerwowych w pierścieniu włóknistym. Częstość fałszywie dodatniego wyniku dyskografii prowokacyjnej, w zależności od badania, wynosi od 10–26%.
Zalecenia Komisji Europejskiej.
W roku 2006 grupa robocza COST B13, działająca na zlecenie Komisji Europejskiej opracowała na podstawie przeglądu dostępnej literatury zalecenia dotyczące leczenia nieswoistego ostrego i przewlekłego bólu dolnej części pleców (ang. low back pain). Zgodnie z zaleceniami grupy roboczej pierwszą czynnością w diagnostyce bólu okolicy lędźwiowej jest zakwalifikowanie prezentowanego obrazu klinicznego do jednej z trzech kategorii:
Wstępna kwalifikacja odbywa się na podstawie wywiadu. Obecność następujących elementów nasuwa podejrzenie poważnej patologii wymagającej pilnego poszerzenia diagnostyki:
Diagnostyka obrazowa.
Badania obrazowe nie powinny być stosowane rutynowo u pacjentów z nieswoistym bólem okolicy lędźwiowej. Badanie rezonansu magnetycznego zalecane jest u pacjentów z podejrzeniem poważnej patologii oraz u pacjentów z objawami korzeniowymi (rwa kulszowa, udowa itp.). Zdjęcia przeglądowe RTG zalecane są u pacjentów z deformacjami, czyli nieprawidłową geometrią kręgosłupa.
Zalecane postępowanie w bólu przewlekłym.
Terapia poznawczo-behawioralna, kinezyterapia pod nadzorem, krótkie interwencje edukacyjne, multidyscyplinarne (biopsychospołeczne) programy leczenia – wszystkie opisywane metody są zalecane w przewlekłym nieswoistym bólu okolicy lędźwiowej. Można brać pod uwagę szkołę pleców (dla krótkotrwałej poprawy) oraz krótkie programy manipulacji. Nie są zalecane: fizykoterapia (zimno/ciepło, trakcja, laser, leczenia ultradźwiękami, diatermia krótkofalowa, prądy interferencyjne, masaże, leczenie gorsetowe). Nie jest zalecane stosowanie TENS.
Krótkotrwałe stosowanie niesteroidowych leków przeciwzapalnych oraz słabych opioidów może być zalecane w celu zmniejszenia bólu. Można rozważyć noradrenergiczne-serotoninoergiczne leki antydepresyjne, leki zmniejszające napięcie mięśniowe oraz plastry z wyciągiem z Capsicum. Nie jest zalecane stosowanie gabapentyny.
Udowodniono, że leczenie zachowawcze w przewlekłym bólu lędźwiowym jest skuteczne, wykonalne i bezpieczne.
Nie są zalecane w leczeniu przewlekłego nieswoistego bólu ok. lędźwiowej: akupunktura, steroidowe iniekcje epiduralne, dostawowe podawanie steroidów, miejscowa blokada wyrostków stawowych, toksyna botulinowa, ablacja prądem RF wyrostków stawowych, IDET, ablacja RF grzbietowego zwoju rdzeniowego, stymulacja rdzenia kręgowego. Wstrzyknięcia do krążka międzykręgowego oraz terapia regeneracyjna krążka nie są zalecane. Przezskórna stymulacja nerwu (PENS) oraz neurorefleksoterapia jeśli dostępne mogą być rozważane. Leczenie chirurgiczne można rozważyć dopiero po 2 latach bezskutecznego stosowania metod zachowawczych, w tym multidyscyplinarnych, złożonych programów terapii poznawczej i kinezjoterapii, jeśli są dostępne. Po spełnieniu tych warunków można zaproponować zabieg chirurgiczny starannie dobranym pacjentom z maksymalnie 2-poziomową chorobą zwyrodnieniową krążka międzykręgowego.

</doc>
<doc id="304200" url="https://pl.wikipedia.org/wiki?curid=304200" title="Cygaretka">
Cygaretka

Cygaretka – wyrób tytoniowy podobny w budowie do małego cygara ze względu na wykorzystanie na warstwę zewnętrzną kawałka liścia tytoniu. Cygaretki często wyposażone są w ustnik (tekturowy, plastikowy lub z delikatnego drewna – np. brzozowego) albo filtr.
Cygaretka zawiera zazwyczaj około 3 gramów tytoniu (dla porównania papieros zawiera go mniej niż 1 g). Ich długość waha się od 7 do 10 cm, a średnica wynosi od 5 do 8 mm. Cygaretki najczęściej wytwarzane są maszynowo, co pozwala na obniżenie kosztów produkcji. Na rynku dostępne są także cygaretki produkowane ręcznie.

</doc>
<doc id="304202" url="https://pl.wikipedia.org/wiki?curid=304202" title="Koper ogrodowy">
Koper ogrodowy

Koper ogrodowy ("Anethum graveolens" L.) – gatunek rośliny należący do rodziny selerowatych. Pochodzi prawdopodobnie z południowo-zachodniej Azji. Obecnie nie występuje już w stanie dzikim, jedynie w uprawie, i jest uprawiany na całym świecie.
Nazewnictwo.
Nazwa naukowa składa się z łacińskiej nazwy rodzajowej "anethum" oznaczającej koper, o pochodzeniu greckim – "anethos" 'wiotki' lub "anemos" 'wiatr' i nazwy gatunkowej, na którą składają się człony "gravis" 'ciężki' i "olens" 'pachnący', co wiąże się z aromatycznymi właściwościami rośliny. W czasie ustalania nazw naukowych stosowano również nazwę "Anethum hortense". Jan Krzysztof Kluk użył nazwy koper pospolity. W Polsce zanotowano następujące nazwy ludowe: kajzer, koper, koper ogrodowy zwykły, koper swojski, koper wonny, koperek, koperek wonny, kopr, kopr polski, kopr pospolity, kopr swojski, krop.
Uprawa.
Roślina jednoroczna, łatwa w uprawie. Wymaga słonecznych i osłoniętych od wiatrów stanowisk, gleby wilgotnej – nie znosi jednak stałego zawilgocenia. Lubi podłoża dobrze spulchnione, żyzne i przepuszczalne. Nasiona wysiewa się wiosną wprost do gruntu i w miarę potrzeb można je dosiewać przez całe lato aż do jesieni (ze względu na krótki okres wegetacyjny trwający około 45–50 dni). Niektóre odmiany: 'Bouquet', 'Fernleaf', 'Mammoth', 'Vierling'. Wymagane jest podlewanie w okresach bez opadów. Roślina ta jest rzadko atakowana przez choroby czy też szkodniki.

</doc>
<doc id="304208" url="https://pl.wikipedia.org/wiki?curid=304208" title="Paul-Louis Carrière">
Paul-Louis Carrière

Paul-Louis Carrière (ur. 30 marca 1908 w Châlons-en-Champagne, zm. 21 lutego 2008 w Châlons-en-Champagne), francuski duchowny katolicki, biskup.
Święcenia kapłańskie przyjął 8 lipca 1931. W listopadzie 1968 został mianowany biskupem-koadiutorem Laval, z biskupią stolicą tytularną Labicum; sakry udzielił mu 11 stycznia 1969 René-Joseph Piérard, biskup jego rodzinnej diecezji Châlons. W grudniu 1969 po rezygnacji poprzedniego biskupa Laval Charlesa Guilhema Carrière został nowym zwierzchnikiem diecezji.
Po osiągnięciu wieku emerytalnego (75 lat) w marcu 1984 złożył rezygnację z rządów diecezją Laval. Jego następcą papież mianował Louisa-Marie Billé (późniejszego kardynała); odchodzący biskup Carrière był jednym ze współkonsekratorów swojego następcy. W lipcu 2001 obchodził jubileusz 70-lecia święceń kapłańskich.
Zmarł w lutym 2008; w chwili śmierci, w wieku niespełna 100 lat (bez miesiąca).

</doc>
<doc id="304212" url="https://pl.wikipedia.org/wiki?curid=304212" title="Jacopo Sansovino">
Jacopo Sansovino

Jacopo Sansovino (ur. 2 lipca 1486 we Florencji, zm. 27 listopada 1570 w Wenecji) – włoski rzeźbiarz i architekt doby manieryzmu.
Życiorys.
Początkowo terminował u rzeźbiarza Andrei Sansovina (stąd jego nazwisko). W 1505/1506 wraz z Giulianem da Sangallo udał się do Rzymu, gdzie prawdopodobnie poznał Donata Bramantego, który właśnie w tym czasie na zlecenie Juliusza II rozpoczynał realizację projektu przebudowy bazyliki św. Piotra w Rzymie. Bramante wywarł duży wpływ na twórczość Sansovina. Po 1506 przez 20 lat pracował głównie we Florencji i w Rzymie. W 1527, po wybuchu Sacco di Roma, Sansovino zbiegł do Wenecji, gdzie przebywał do końca życia. W 1529 został mianowany głównym architektem Wenecji, funkcję tę sprawował ok. 40 lat. W dziełach architektonicznych i rzeźbiarskich Jacopo Sansovina są widoczne silne wpływy Michała Anioła.

</doc>
<doc id="304222" url="https://pl.wikipedia.org/wiki?curid=304222" title="Karabin Steyr SSG 69">
Karabin Steyr SSG 69

Scharfschützen Gewehr 69 (SSG 69) – austriacki karabin wyborowy produkowany przez firmę Steyr-Mannlicher GmbH.
SSG 69 został skonstruowany w austriackiej firmie Steyr-Daimler-Puch pod koniec lat 60. XX wieku. W 1969 został przyjęty do uzbrojenia Bundesheer (armii austriackiej) jako "Scharfschützen Gewehr 69" (niem. karabin strzelca wyborowego 69). SSG 69 podobnie jak przyjęty do uzbrojenia w tym samym roku pistolet maszynowy MPi 69 wykonany jest w dużej części z polimerów co było w latach 60. nowością. Charakterystyczny zielony kolor łoża i kolby spowodował, że SSG 69 jest często określany jako "Green Gun".
W następnych latach SSG 69 zdobył opinię jednego z najbardziej precyzyjnych karabinów wyborowych świata. Poza armią austriacką znalazł się na uzbrojeniu armii argentyńskiej, holenderskiej i peruwiańskiej. Jest także używany przez wiele policyjnych oddziałów specjalnych. W latach 90. niewielka liczba tych karabinów znalazła się na uzbrojeniu polskiej policji.
Poza wersją kalibru 7,62 x 51 mm NATO produkowany był także w wersji kalibru .243 Winchester.
Obecnie jest produkowany przez firmę Steyr Mannlicher GmbH w wersjach:
Opis.
SSG 69 jest bronią powtarzalną, z zamkiem czterotaktowym. Jest wyposażony łoże i kolbę polimerową. Kolba ma regulowaną długość (podkładkami montowanymi pomiędzy kolbą a trzewikiem kolby). Karabin jest zasilany z wymiennego magazynka o pojemności 5 nabojów (magazynek z obrotowym donośnikiem). Możliwe jest także stosowanie magazynków pudełkowych o pojemności 10 nabojów (obecnie magazynki pudełkowe nie są już produkowane). SSG 69 jest wyposażony w celownik optyczny Kahles ZF 69 (6x42), może być także wyposażona w noktowizor pasywny montowany zamiast celownika optycznego.

</doc>
<doc id="304224" url="https://pl.wikipedia.org/wiki?curid=304224" title="Ichiya Kumagae">
Ichiya Kumagae

 – tenisista japoński, reprezentant w Pucharze Davisa, medalista olimpijski.
Kariera tenisowa.
Do jego największych sukcesów należy zaliczyć dwa srebrne medale olimpijskie zdobyte na igrzyskach olimpijskich w Antwerpii w 1920. W grze pojedynczej uległ w finale Louisowi Raymondowi z RPA 7:5, 4:6, 5:7, 4:6, a w grze podwójnej, w parze z rodakiem Seiichirō Kashio, przegrał z Brytyjczykami Oswaldem Turnbullem i Maxwellem Woosnamem 2:6, 7:5, 5:7, 5:7.
Kumagai miał także znaczący udział w jedynym w historii awansie Japonii do finału Pucharu Davisa. W 1921 zdobył w dwóch pojedynkach eliminacyjnych pięć punktów (przegrał jedynie debla z Zenzō Shimizu przeciwko Australijczykom), dzięki czemu Japonia mogła przystąpić do meczu finałowego z obrońcą tytułu, reprezentacją USA. W meczu z dominującymi w tym okresie w Pucharze Davisa Amerykanami, Japończycy nie mieli wiele do powiedzenia. Kumagai uległ Billowi Johnstonowi i Williamowi Tildenowi, a w deblu (również z Shimizu) Richardowi Williamsowi i Watsonowi Washburnowi. Mecz zakończył się wynikiem 5:0 dla USA.
Japoński tenisista miał na koncie zwycięstwa nad wieloma czołowymi zawodnikami, m.in.: Tildenem, Johnstonem, Vincentem Richardsem, Robertem Lindleyem Murrayem. Był zawodnikiem leworęcznym. Tilden uważał go za jednego z najlepszych graczy świata na tzw. nawierzchni twardej, chwaląc szczególnie jego drajw-forhend i serwis (niżej oceniał natomiast jego umiejętności wolejowe i ogólnie grę na trawie). Przez większą część swojej kariery Kumagai grał w turniejach amerykańskich, obok tenisa zajmując się w USA prywatnymi interesami. Był w związku z tym klasyfikowany w rankingu amerykańskim, pięciokrotnie w latach 1916-1921 w czołowej dziesiątce (1916 jako nr 5, 1918 nr 6, 1919 najwyżej – nr 3, jedynie za Johnstonem i Tildenem, 1920 nr 4, 1921 nr 7). W 1918 doszedł w mistrzostwach USA do półfinału, ulegając zdecydowanie Tildenowi 2:6, 2:6, 0:6.
W 1951 jako kapitan prowadził zespół japoński w pierwszym powojennym występie w Pucharze Davisa. Na kortach trawiastych w Louisville (Kentucky) Japończycy nie mieli nic do powiedzenia z zespołem amerykańskim, finalistą tych rozgrywek rok wcześniej (również w 1951 Amerykanie doszli do finału), w składzie którego grali Bill Talbert, Tony Trabert, Herbert Flam i Dick Savitt. Podobnie jak w czasie aktywnej kariery zawodniczej Kumagai, przywitany tytułem w "New York Times" "Kumagai wraca do Nowego Jorku", doznał porażki 0:5.

</doc>
<doc id="304225" url="https://pl.wikipedia.org/wiki?curid=304225" title="Józef Feliks Łazowski">
Józef Feliks Łazowski

Józef Feliks Łazowski (ur. 20 listopada 1759 w Lunéville, zm. 8 października 1812 w Paryżu) – francuski inżynier wojskowy pochodzenia polskiego, hydrotechnik, generał okresu wojen napoleońskich.
Życiorys.
Urodził się 20 listopada 1759 roku w Lunéville (Lotaryngia). Ojciec jego pochodził z Ciechanowca, pieczętował się herbem Krzywda, przebywał na wygnańczym dworze polskiego króla Stanisława Leszczyńskiego jako jego kuchmistrz.
W latach 1779–1784 Józef Feliks Łazowski studiował w paryskiej Szkole Dróg i Mostów (fr. "École des Ponts et Chausses"), po jej ukończeniu specjalizował się w budownictwie wodnym. Pracował jako inżynier w portach Dieppe i Cherbourga, był też przez pewien czas dyrektorem kanałów w Orleanie. W latach terroru jakobinów został uwięziony.
W 1794 roku wstąpił do wojska i został kapitanem Korpusu Inżynierów. W tym też roku wysłany został do dyspozycji władz tureckich, gdzie na ich polecenie fortyfikował Chocim, Polankę Akerman, Kilię i Izmaił.
W 1797 powrócił do Paryża i przedstawił Dyrektoriatowi raport sugerujący podbój Egiptu, co zaważyło na podjęciu decyzji o wyprawie gen. Bonaparte. Przyłączył się do niej w maju 1798 roku. Początkowo był szefem batalionu. Odznaczył się w szturmie Aleksandrii, oblężeniu Al-Arisz i Jafy, w bitwie pod Akką został ranny w głowę. 14 czerwca 1799 został dowódcą zaimprowizowanej brygady. Uczestniczył w bitwach o Heliopolis i Damiettę oraz w oblężeniu Kairu. Podczas ekspedycji prowadził pomiary kartograficzne. Zrobił kilka znaczących korekt na mapie Egiptu.
W latach 1798–1800 wstępnie rozpoznał teren i wykonał pierwsze pomiary dla poparcia idei budowy kanału przez Przesmyk Sueski, której stał się gorącym rzecznikiem. W związku z chorobą oczu opuścił w 1801 roku Egipt.
Powrócił do Francji i brał udział w fortyfikowaniu La Rochelle. Uczestniczył w kampanii pruskiej 1806 roku. W dniu 15 sierpnia 1806 roku został generałem brygady. W 1807 roku jako dowódca saperów brał udział w oblężeniu Grudziądza. W 1809 roku walczył pod Essling i Znojmem. W dniu 21 lipca 1809 roku został mianowany generałem dywizji, a w dniu 15 sierpnia 1809 został baronem Cesarstwa. 18 lutego 1810 roku został dowódcą inżynierów armii brabanckiej, a w kwietniu armii portugalskiej marszałka Massény.
Ze służby wojskowej odszedł z powodów zdrowotnych 20 kwietnia 1811 roku. Zmarł w Paryżu 8 października 1812 roku.
Odznaczony był trzykrotnie Legią Honorową, a jego nazwisko uwieczniono na Łuku Triumfalnym w Paryżu.
Jego brat Klaudiusz Franciszek był jednym z przywódców paryskich sankiulotów.

</doc>
<doc id="304226" url="https://pl.wikipedia.org/wiki?curid=304226" title="Kandydaci demokratów na urząd Prezydenta">
Kandydaci demokratów na urząd Prezydenta



</doc>
<doc id="304230" url="https://pl.wikipedia.org/wiki?curid=304230" title="Billy Elliot">
Billy Elliot

Billy Elliot – brytyjsko-francuski dramat obyczajowy z 2000 roku w reżyserii Stephena Daldry'ego.
Film opowiada historię 11-letniego Billy’ego Elliota, wychowującego się w rodzinie górniczej w burzliwych latach 80. na prowincji Wielkiej Brytanii, który marzy o występowaniu w balecie, wbrew rodzinie. Film jest inspirowany częściowo historią tancerza Philipa Mosleya.
Produkcja.
Zdjęcia do filmu kręcono w Anglii w następujących lokalizacjach:
Fabuła.
Wielka Brytania około 1984 roku, trwa kryzys ekonomiczny, strajki górnicze. 11-letni Billy (Jamie Bell) trenuje boks. Przypadkowo trafia na zajęcia kółka baletowego i niespodziewanie odkrywa w magicznym ruchu ciał coś, co przykuwa jego uwagę i rozbudza wyobraźnię. Wkrótce chłopiec zamienia rękawice bokserskie na strój baletowy i wbrew woli ojca zaczyna uczęszczać na lekcje u pani Wilkinson (Julie Walters). Ta nieco ekscentryczna nauczycielka tańca okiem znawczyni dostrzega drzemiący w Billym potencjał. Jednak chłopiec musi ukrywać przed swoim ojcem i bratem udział w zajęciach baletowych, którzy jako prości górnicy nie rozumieją, jak wielki talent drzemie w chłopcu. Wkrótce jednak mężczyźni odkrywają, że pieniądze przeznaczone na lekcje boksu Billy przeznacza na zupełnie niemęskie, według nich, zajęcie. Zakaz uczestniczenia w zajęciach baletowych i pogarszający się stan zdrowia babki Billy’ego, sprawiają, że Billy traci oparcie. Musi przełamać kulturowe stereotypy i rodzinne uprzedzenia.
Jednak pani Wilkinson wiedziona swoim przeczuciem o nieprzeciętnych uzdolnieniach chłopca nie daje za wygraną – przekonuje Billy’ego, aby zgodził się na bezpłatne, prywatne lekcje. Chce również, aby chłopiec wziął udział w przesłuchaniach wstępnych do Szkoły Baletowej. Jednak ciąg nieszczęśliwych wypadków sprawia, że w dniu przesłuchania chłopiec nie może opuścić miasteczka, czego powodem jest starcie Tony’ego z policją. Biorąc sprawy w swoje ręce Wilkinson składa wizytę w domu Billy’ego, starając się uświadomić jego najbliższym jak wielką szansą jest dla chłopca balet. Niestety, wizyta o mały włos nie kończy się tragicznie, a Billy czuje się nieszczęśliwy i upokorzony.
Chcąc dać upust swym uczuciom, Billy zapamiętuje się w tańcu, dając popis, którego jedynym widzem jest przyjaciel Michael. Przez przypadek balet w jego wykonaniu obserwuje także ojciec, który nie może oderwać od syna wzroku, przykuty siłą jego ruchu i ekspresji. Widząc przed sobą tak wielki talent, postanawia za wszelką cenę umożliwić jednak synowi ponowne przystąpienie do przesłuchań kwalifikacyjnych w Londynie. Wspierany finansowo przez innych górników udaje się w końcu wraz z Billym na przesłuchania do prestiżowej Royal Ballet School.
Film kończy się sceną w której ojciec, brat Billy’ego i Michael przychodzą zobaczyć go już jako dorosłego tancerza baletowego w przedstawieniu "Jeziora łabędziego" w choreografii Matthew Bourne’a.
Nagrody.
Film otrzymał 56 nagród, m.in. BAFTA, Europejska Nagroda Filmowa – Felix, był nominowany do 54 nagród, w tym do 3 Oscarów w 2000 roku.
Muzyka.
Na ścieżce muzycznej filmu pojawiają się znane przeboje muzyki rockowej i punkrockowej:
Musical.
W 2005 roku na West Endzie wystawiono musical na podstawie filmu z muzyką oryginalną Eltona Johna z librettem Lee Halla, w reżyserii Stephena Daldry. Wystawiany prawie 9 lat doczekał się kilkunastu przeniesień na inne sceny, w tym do Polski.

</doc>
<doc id="304233" url="https://pl.wikipedia.org/wiki?curid=304233" title="Karabin Beretta M501">
Karabin Beretta M501

M501 (Beretta Sniper) – włoski karabin wyborowy zaprojektowany w firmie Fabbrica d'Armi Pietro Beretta S.p.A. W 1985 roku rozpoczęto produkcję i karabin przyjęto do uzbrojenia włoskiej armii.
W latach 90. został zastąpiony przez karabin Accuracy International Arctic Warfare Magnum strzelający amunicją .338 Lapua Magnum (8,60 x 70 mm). Wobec braku zainteresowania karabinem M501 produkcję zakończono.
Opis.
Beretta M501 jest bronią powtarzalną, z zamkiem czterotaktowym. Zasilanie z pięcionabojowego magazynka pudełkowego. Lufa samonośna zakończona tłumikiem płomieni. M501 jest wyposażony łoże i kolbę drewniane, z integralnym chwytem pistoletowym i otworem dla kciuka. Na kolbie znajduje się baka (poduszka podpoliczkowa) o regulowanej wysokości. Kolba ma regulowaną długość (podkładkami montowanymi pomiędzy kolbą a trzewikiem kolby). W przedniej części łoża można zamocować dwójnóg. M501 jest wyposażony w mechaniczne przyrządy celownicze składające się z regulowanego celownika (z trójkątną szczerbiną) i muszki. Zasadniczym celownikiem jest celownik optyczny lub optoelektroniczny (np. noktowizor) mocowany na podstawie zgodnej z normą STANAG 2324. M501 armii włoskiej były standardowo wyposażane w celownik optyczny Zeiss Diavari 1,5-6 x 42T.

</doc>
<doc id="304237" url="https://pl.wikipedia.org/wiki?curid=304237" title="Siergiej Ławrow">
Siergiej Ławrow

Siergiej Wiktorowicz Ławrow (ros. Сергей Викторович Лавров; ur. 21 marca 1950 w Moskwie) – rosyjski polityk i dyplomata. W latach 1992–1994 wiceminister spraw zagranicznych Federacji Rosyjskiej. W latach 1994–2004 stały przedstawiciel Federacji Rosyjskiej przy ONZ i Radzie Bezpieczeństwa ONZ. Od 9 marca 2004 minister spraw zagranicznych Federacji Rosyjskiej. Stały członek Rady Bezpieczeństwa Federacji Rosyjskiej.
Życiorys.
Młodość.
Urodził się w rodzinie o gruzińsko-ormiańskim pochodzeniu. W 2005 w Erywaniu, odpowiadając na pytanie, czy jego ormiańskie korzenie pomagają mu w jego pracy, Ławrow odpowiedział: „moje korzenie są gruzińskie – mój ojciec pochodzi z Tbilisi, ale krew jest naprawdę ormiańska”.
W 1972 został absolwentem Moskiewskiego Państwowego Instytutu Stosunków Międzynarodowych.
Służba w dyplomacji Związku Radzieckiego.
Początkowo zatrudnienie znalazł w Ministerstwie Spraw Zagranicznych ZSRR. Później został wysłany na Sri Lankę, gdzie pracował w ambasadzie ZSRR w Kolombo. Ławrow był wówczas tłumaczem, osobistym sekretarzem i asystentem ambasadora Rafiqa Nishonova. Po jakimś czasie uzyskał rangę attaché.
W 1976 wrócił do Moskwy. Pracował jako III i II sekretarz w Sekcji Międzynarodowych Stosunków Gospodarczych ZSRR. W latach 1981–1988 pełnił funkcje I sekretarza, radcy i starszego radcy w Stałym Przedstawicielstwie ZSRR przy Organizacji Narodów Zjednoczonych w Nowym Jorku. Po powrocie do kraju był zastępcą szefa, a od 1990 szefem Sekcji Międzynarodowych Stosunków Gospodarczych ZSRR.
Do 1991 był członkiem Komunistycznej Partii Związku Radzieckiego. Później pozostał politykiem bezpartyjnym.
Służba w dyplomacji Federacji Rosyjskiej.
W 1991, po rozpadzie Związku Radzieckiego, przeszedł do pracy w służbie dyplomatycznej Federacji Rosyjskiej. W 1992 został mianowany na stanowisko dyrektora Departamentu Organizacji Międzynarodowych i Problemów Globalnych w Ministerstwie Spraw Zagranicznych Federacji Rosyjskiej. 3 kwietnia 1992 objął stanowisko wiceministra spraw zagranicznych. Odpowiadał za działalność Departamentu Organizacji Międzynarodowych i Międzynarodowej Współpracy Gospodarczej, Wydziału ds. Praw Człowieka i Międzynarodowej Współpracy Kulturalnej oraz Departamentu ds. Wspólnoty Niepodległych Państw. Ze stanowiska został odwołany 3 listopada 1994.
Od 1994 do 2004 pełnił funkcje Stałego Przedstawiciela Federacji Rosyjskiej przy Organizacji Narodów Zjednoczonych oraz Radzie Bezpieczeństwa ONZ.
9 marca 2004 objął funkcję ministra spraw zagranicznych w Federacji Rosyjskiej w nowo utworzonym rządzie Michaiła Fradkowa.
Minister spraw zagranicznych Federacji Rosyjskiej.
Katastrofa w Smoleńsku.
10 kwietnia 2010, decyzją premiera Władimira Putina, został jednym z członków specjalnej rosyjskiej komisji rządowej do zbadania przyczyn katastrofy polskiego Tu-154 w Smoleńsku.
Wojna domowa w Syrii.
W 2012 był członkiem rosyjskiej delegacji, która udała się do Damaszku, aby potwierdzić poparcie rządu Federacji Rosyjskiej dla prezydenta Baszszara al-Asada.
W październiku 2019 potępił decyzję Donalda Trumpa o wysłaniu wojsk amerykańskich w celu ochrony pól naftowych Syrii i możliwej ich eksploatacji, argumentując, że „eksploatacja zasobów naturalnych suwerennego państwa bez jego zgody jest niezgodna z prawem”. Skrytykował także turecką inwazję na Rożawę i zaapelował do Turcji o poszanowanie integralności terytorialnej Syrii.
Działania wobec Ukrainy.
Po referendum w sprawie statusu Krymu w marcu 2014 zaproponował, żeby Ukraina stała się niezależna od jakiegokolwiek bloku politycznego, ponadto powinna uznać język rosyjski jako drugi oficjalny na swoim terytorium i uchwalić konstytucję, przekształcającą ją w państwo federalne.
Kiedy liderzy G8 zagłosowali za oficjalnym zawieszeniem członkostwa Federacji Rosyjskiej, Ławrow oświadczył, że G8 była nieformalną organizacją, a członkostwo w niej było dla Rosji jedynie opcjonalne.
Ławrow przyznał, że Rosja ma kontakt z rebeliantami walczącymi z wojskami ukraińskimi, zaprzeczył jednak zarzutom USA i UE, że władze rosyjskie sponsorują działania separatystów na wschodzie Ukrainy.
Kryzys północnokoreański w 2017 r..
Ławrow porównał wojnę słów między prezydentem Stanów Zjednoczonym Donaldem Trumpem i przywódcą Korei Północnej Kim Dzong Unem do walki między dwojgiem dzieci. Wezwał do podjęcia rozmów z Chinami, w celu konstruktywnego rozwiązania kryzysu. Powiedział również, że Stany Zjednoczone nie przeprowadzą ataku militarnego na Koreę Północną, ponieważ mają świadomość posiadania przez to państwo arsenału nuklearnego.
Kwestia braku obywatelstwa dla ludności rosyjskiej w krajach nadbałtyckich.
Wielokrotnie krytykował brak obywatelstwa dla Rosjan mieszkających na Łotwie i w Estonii, nazywając problem „hańbą dla Unii Europejskiej”.
Sankcje nakładane przez kraje zachodnie.
Ławrow krytykował sankcje nakładane przez Stany Zjednoczone wobec krajów takich jak Iran, Turcja i Rosja. W lutym 2022 stał się jedną z osób objętych sankcjami po rosyjskim ataku na Ukrainę.
Życie prywatne.
Żonaty z Marią Aleksandrowną. Ma córkę Jekatierinę (ur. 1982 w Nowym Jorku). W 2010 został dziadkiem.
Siergiej Ławrow potrafi mówić płynnie po angielsku, francusku, malediwsku i syngalesku.
Ordery, odznaczenia i wyróżnienia.
Order Wspólnoty (Wspólnota Niepodległych Państw, 2007)
Krzyż Wielki Orderu Świętej Agaty (San Marino, 2019)

</doc>
<doc id="304238" url="https://pl.wikipedia.org/wiki?curid=304238" title="A posteriori">
A posteriori

A posteriori (łac. „z następstwa”) – w filozofii termin będący przeciwieństwem wyrażenia a priori, oznaczający tyle co: "po fakcie" tudzież "w następstwie faktu". Odnosi się on do poznania powstałego na doświadczeniu – rozumowania o czymś drogą indukcji ("od szczegółu do ogółu"), wskutek percepcji jakiegoś faktu. Od zwrotu "a posteriori" powstała nazwa "aposterioryzm", która jest synonimem empiryzmu.

</doc>
<doc id="304242" url="https://pl.wikipedia.org/wiki?curid=304242" title="Saxon (zespół muzyczny)">
Saxon (zespół muzyczny)

Saxon – brytyjski zespół muzyczny wywodzący się z kręgu NWOBHM, założony w 1976 roku (pierwotnie pod nazwą "Son of a Bitch") w South Yorkshire. Cechą charakterystyczną ich utworów są opisy życia rockmenów (motocykle i koncerty) oraz motywy batalistyczne. Za największe hity Saxon uważa się: „Crusader”, „Wheels of Steel”, „Suzie Hold On”, „And the Bands Played On”, „Princess of the Night”, „Broken Heroes” oraz „747 (Strangers in the Night)”.

</doc>
<doc id="304243" url="https://pl.wikipedia.org/wiki?curid=304243" title="Huszjar Zibari">
Huszjar Zibari

Huszjar Mahmud Muhammad Zibari, arab. هوشيار محمود محمد زيباري, kurd. Hişyar Mehmûd Mihemed Zêbarî (ur. 1953) – polityk iracki narodowości kurdyjskiej, minister spraw zagranicznych Iraku od 2003 do 2014. Działał w opozycji wobec rządów Saddama Husajna. Studiował w Anglii socjologię (na University of Essex), w latach 90. był emigracyjnym rzecznikiem Kurdyjskiej Partii Demokratycznej. We wrześniu 2003 został ministrem spraw zagranicznych w rządzie Tymczasowej Irackiej Rady Zarządzającej; zachował to stanowisko w tymczasowym rządzie Ijada Allawiego (od czerwca 2004), a następnie w rządach Ibrahima al-Dżafariego i Nurego al-Malikiego.

</doc>
<doc id="304247" url="https://pl.wikipedia.org/wiki?curid=304247" title="Władysław Muszyński">
Władysław Muszyński

Władysław Piotr Muszyński (ur. 7 lipca 1920 w Zagorzycach, zm. 20 listopada 2005 w Krakowie) – specjalista w dziedzinie konstrukcji betonowych i technologii betonu, profesor i rektor Politechniki Krakowskiej.
Życiorys.
W 1946 ukończył studia na Akademii Górniczej w Krakowie (od 1949 Akademia Górniczo-Hutnicza); jako starszy asystent pracował na tej uczelni już od 1945. Od 1951 był związany z Politechniką Krakowską; początkowo adiunkt, w latach 1959-1966 był docentem, od 1966 profesorem. Doktorat obronił w 1957, profesorem nadzwyczajnym został mianowany w 1966, profesorem zwyczajnym w 1974. W latach 1975-1976 był dyrektorem Instytutu Materiałów i Konstrukcji Budowlanych Politechniki Krakowskiej, 1978-1984 dziekanem Wydziału Budownictwa Lądowego; dwukrotnie pełnił funkcję rektora – w latach 1972-1975 i 1987-1990. Przewodniczył Konwentowi Seniorów Politechniki Krakowskiej, uczelnia nadała mu tytuł doktora "honoris causa".
Poza pracą naukową pracował w Przedsiębiorstwie "Budowle Przemysłowe" w Krakowie oraz Biurze Projektów Górniczych w Krakowie (w latach 40. i 50.); był również ekspertem ONZ w dziedzinie budownictwa w Pakistanie i Bangladeszu. Od 1975 był członkiem Komitetu Inżynierii Lądowej i Wodnej PAN. Wchodził w skład Rady Naukowej przy Ministrze Budownictwa i Rady Naukowej Instytutu Techniki Budowlanej.
Laureat szeregu nagród resortowych, został odznaczony m.in. Krzyżem Komandorskim z Gwiazdą (2005), Krzyżem Komandorskim i Krzyżem Kawalerskim Orderu Odrodzenia Polski, Medalem Komisji Edukacji Narodowej, Medalem "Zasłużony dla Politechniki Krakowskiej", tytułem Zasłużony Nauczyciel PRL.
Ogłosił ponad 80 prac naukowych, dotyczących m.in. betonu napowietrzonego, ochrony budowli przed korozją, wpływu materiałów budowlanych na zdrowie człowieka, technologii rekonstrukcji uszkodzonych obiektów.
Żonaty (Gizela z Jareckich), miał dwoje dzieci (córkę Ewę, ur. 1949 i syna Lucjana, ur. 1951). Został pochowany na cmentarzu Rakowickim w Krakowie.

</doc>
<doc id="304253" url="https://pl.wikipedia.org/wiki?curid=304253" title="Politropa">
Politropa



</doc>
<doc id="304255" url="https://pl.wikipedia.org/wiki?curid=304255" title="Pilot rajdowy">
Pilot rajdowy

Pilot rajdowy – członek załogi startującej w rajdzie samochodowym, drugi zawodnik w samochodzie rajdowym, zajmujący w nim pozycję pasażera. Podstawowym zadaniem pilota jest dyktowanie kierowcy opisu trasy odcinka specjalnego (w tym m.in. kierunku i trudności zakrętów oraz możliwych przeszkód) z przygotowanych na rekonesansie notatek. Poza podstawowymi informacjami pilot dyktuje, które zakręty ciąć, gdzie wypuścić itp. Pilot to też zazwyczaj psycholog, który potrafi umiejętnie motywować drugiego zawodnika i stale kontrolować "tempo" z jakim podróżuje auto rajdowe.
Oprócz tego do zadań pilota należy określanie drogi przejazdu dojazdówek z dostarczonych przez organizatora specjalnych notatek nawigacyjnych zwanych itinererem, kontrolowanie czasu przejazdu pomiędzy poszczególnymi punktami kontrolnymi oraz często także obsługa poszczególnych wskaźników samochodu rajdowego. Głównym narzędziem pracy pilota jest metromierz nazywany potocznie "haldą".

</doc>
<doc id="304258" url="https://pl.wikipedia.org/wiki?curid=304258" title="Cahir aep Ceallach">
Cahir aep Ceallach



</doc>
<doc id="304260" url="https://pl.wikipedia.org/wiki?curid=304260" title="PRBS">
PRBS

PRBS () – pseudoprzypadkowa (pseudolosowa) sekwencja bitów; w języku polskim używa się także nazwy: sygnał prawie przypadkowy (SPP).
Definicja formalna.
Sekwencja binarna jest to sekwencja składająca się z formula_1 bitów, formula_2 tj. z formula_3 jedynek i formula_4 zer. Sekwencja binarna jest pseudolosowa (PRBS), jeśli jej funkcja autokorelacji formula_5 ma tylko dwie wartości:
gdzie formula_10 nazywamy cyklem życia (cyklem powtarzania) ciągu PRBS.
Sekwencja PRBS jest przypadkowa w tym sensie, że wartość elementu formula_11 jest niezależna od wartości każdego innego elementu, podobnie jak dla prawdziwych sekwencji przypadkowych.
Nazywamy ją sekwencją pseudoprzypadkową, ponieważ jest ona zdeterminowana i po formula_1 elementach zaczyna się ona powtarzać, co oczywiście nie występuje dla prawdziwych sekwencji przypadkowych, takich jak sekwencje generowane przez źródła radioaktywne lub szum biały.
PRBS jest pojęciem bardziej ogólnym niż "n"-sekwencja, która jest specjalną pseudoprzypadkową sekwencją bitową składającą się z formula_13 bitów, generowaną na wyjściu liniowego rejestru przesuwnego. "n"-sekwencja zawsze ma połówkowy cykl życia i zawiera formula_14 elementów.
Na przykład wzór PRBS 15 zawiera formula_15 kombinacji przy czym wyklucza się kombinację składającą się z samych zer.
Metody generowania.
Do generowania ciągów PRBS wykorzystuje się najczęściej rejestr przesuwający ze sprzężeniem zwrotnym realizowanym przez bramkę logiczną typu XOR. Każdy rejestr przesuwający jest stowarzyszony z pewnym wielomianem nad ciałem skończonym. Maksymalną długość mają rejestry przesuwające stowarzyszone z wielomianami pierwotnymi (nierozkładalnymi) w ciele.
Poniższa tabelka podaje bardziej szczegółowe dane na temat spotykanych ciągów PRBS zbudowanych w oparciu o wybrane wielomiany (konkretne wielomiany zostały najprawdopodobniej wybrane ze względu na niewielką liczbę składników):
Obszary zastosowań.
Sekwencje PRBS używane są w telekomunikacji, do celów kryptograficznych, w technikach symulacyjnych i korelacyjnych oraz w spektroskopii.
Sekwencje PRBS używane są w telekomunikacji do testowania analizatorów transmisji cyfrowych i sprawdzania torów transmisji danych. Definiuje je zalecenie Międzynarodowego Związku Telekomunikacyjnego ITU-T nr O.150.

</doc>
<doc id="304261" url="https://pl.wikipedia.org/wiki?curid=304261" title="Aksaray (miasto)">
Aksaray (miasto)

Aksaray − miasto w Turcji, w Kapadocji, stolica prowincji Aksaray. Liczy 171,423 mieszkańców (2009).

</doc>
<doc id="304263" url="https://pl.wikipedia.org/wiki?curid=304263" title="Bitwa pod Fornostem">
Bitwa pod Fornostem



</doc>
<doc id="304264" url="https://pl.wikipedia.org/wiki?curid=304264" title="Angel Witch">
Angel Witch

Angel Witch – brytyjski zespół heavymetalowy założony w 1977 roku, jako jeden z pierwszych zaliczany do NWOBHM.
Mroczne i ciężkie kompozycje "Angel Witch" inspirowane były muzyką Black Sabbath. Grupa w swej wieloletniej karierze wielokrotnie rozpadała i reaktywowała się, jednak zawsze jej liderem pozostawał wokalista i gitarzysta - Kevin Heybourne. Po kolejnej reaktywacji w 2008 roku, "Angel Witch" pracował nad nowym albumem studyjnym. W roku 2009 zespół zagrał na festiwalu Headbangers Open Air Festival w Niemczech.

</doc>
<doc id="304265" url="https://pl.wikipedia.org/wiki?curid=304265" title="Irene Khan">
Irene Khan

Irene Zubaida Khan (ur. 24 grudnia 1956 roku w Dhace w Bangladeszu) – działaczka społeczna, od sierpnia 2001 do grudnia 2009 sekretarz generalna międzynarodowej organizacji walczącej o prawa człowieka, Amnesty International, obecnie kanclerz Uniwersytetu Salford.
Życiorys.
Jest absolwentką prawa na Uniwersytecie w Manchesterze oraz Wydziału Prawa w Harvard Law School. Specjalizowała się w międzynarodowym prawie publicznym oraz w prawach człowieka. W 1977 roku współzakładała organizację pomagającą najuboższym krajom świata "Concern Universal".
W 1979 roku rozpoczęła pracę jako działaczka praw człowieka w Międzynarodowej Komisji Prawników. W 1980 rozpoczęła pracę dla Wysokiego Komisarza Narodów Zjednoczonych ds. Uchodźców (UNHCR). W latach 1991–1995 sprawowała funkcję dyrektorki u Sedako Ogata, Wysokiej Komisarz Narodów Zjednoczonych ds. Uchodźców. W 1995 roku została szefową misji w Indiach, a w 1998 roku dyrektorką Centrum Badań i Dokumentacji UNHCR. W roku 1999 została mianowana wiceprzewodniczącą Wydziału Ochrony Międzynarodowej.
W sierpniu 2001 roku przystąpiła do Amnesty International, obejmując urząd sekretarz generalnej jako pierwsza kobieta, pierwsza Azjatka i pierwsza muzułmanka na tym stanowisku. Jest kojarzona z promocją rozszerzenia działań Amnesty na rzecz praw kobiet oraz praw ekonomicznych, społecznych i kulturalnych. W maju 2005 określiła więzienie w Guantanamo jako „gułag naszych czasów”, co wzbudziło kontrowersje.
Jest laureatką nagrody Pilkington Award 2002 dla Kobiety Roku, Sydney Peace Prize 2006 oraz nagrody Ateńskiej Rady Adwokackiej za „wkład w promocję praw człowieka i sprawiedliwości na całym świecie” w roku 2006.
W 2009 roku została mianowana na urząd kanclerza Uniwersytetu Salford w Wielkiej Brytanii.

</doc>
<doc id="304267" url="https://pl.wikipedia.org/wiki?curid=304267" title="Amanullah Chan">
Amanullah Chan

Amanullah Chan (ur. 1 czerwca 1892, zm. 25 kwietnia 1960) – emir Afganistanu w latach 1919–1926, król Afganistanu w latach 1926–1929.
Tron objął po śmierci swego ojca Habibullaha i niemal natychmiast ogłosił pełną niezależność Afganistanu, co doprowadziło do konfliktu zbrojnego z Wielką Brytanią (tzw. trzecia wojna afgańska) zakończoną w 1919 r. afgańsko-brytyjskim traktatem pokojowym zawartym w Rawalpindi, uznającym niepodległość Afganistanu. W tym samym roku nawiązał stosunki dyplomatyczne z Rosją Bolszewicką, 1926 r. zawarł pakt o nieagresji z ZSRR. Również w 1926 przekształcił Emirat Afganistanu w Królestwo.
W polityce wewnętrznej usiłował wprowadzać reformy społeczne na wzór europejski, co nie zostało dobrze przyjęte przez teologów muzułmańskich. W 1928 r. wybuchło powstanie antyrządowe. Został zmuszony do abdykacji, po czym udał się na emigrację do Włoch i Szwajcarii. Zmarł w Zurychu. 
Odznaczony m.in. papieskim Orderem Złotej Ostrogi w 1928, a podczas wizyty w Polsce Orderem Orła Białego.

</doc>
<doc id="304272" url="https://pl.wikipedia.org/wiki?curid=304272" title="Annihilator">
Annihilator

Annihilator – kanadyjska grupa muzyczna wykonująca thrash metal. Powstała w 1984 roku w Ottawie z inicjatywy gitarzysty Jeffa Watersa, który do współpracy zaprosił wokalistę Johna Batesa, basistę Davea Daviesa i perkusistę Paula Maleka. Do 2010 roku ukazało się trzynaście albumów studyjnych zespołu oraz szereg pomniejszych wydawnictw. Mimo częstych zmian personalnych zespół utrzymał łatwo rozpoznawalny styl oparty na kompozycjach i wirtuozerskiej grze gitarzysty Jeffa Watersa, który pozostał jedynym członkiem oryginalnego składu.
Historia.
Zespół powstał w 1984 roku z inicjatywy gitarzysty Jeffa Watersa. Muzyk do współpracy zaprosił wokalistę Johna Batesa, basistę Davea Daviesa i perkusistę Paula Maleka. Rok później wydali pierwsze demo "Welcome to Your Death". Wkrótce potem zespół opuścili John Bates oraz Dave Davies. W 1986 roku ukazało się kolejne demo zatytułowane "Phantasmagoria". Waters zagrał na gitarze basowej, elektrycznej oraz zaśpiewał. W 1987 roku do zespołu dołączył wokalista Dennis Dubeau, basista Wayne Darley oraz perkusista Ray Hartmann. W tym składzie grupa nagrała kolejne demo "Alison Hell". Wkrótce potem Dubeau opuścił zespół, a zastąpił go Randy Rampage.
W 1988 roku zespół nagrał debiutancki album "Alice in Hell". Płyta odniosła sukces komercyjny. Natomiast do zespołu został przyjęty drugi gitarzysta Anthony Greenham. Dwa lata po wydaniu debiutu zespół opuścił Rampage. Jego miejsce zajął Coburn Pharr. Annihilator w tym czasie rozpoczął prace w studiu by nagrać kolejny album – "Never, Neverland", który jednak nie odniósł sukcesu. W czasie trasy promującej album z zespołu odszedł Davies.
W 1991 roku muzycy rozpoczęli prace nad nowym albumem zatytułowanym "Set the World on Fire". Do zespołu dołączył Neil Goldberg. Odszedł natomiast perkusista Hartmann, którego zastąpił Mike Mangini. Pharr borykający się z uzależnieniem od alkoholu został zastąpiony przez Aarona Randalla, który dysponował wysokim i melodyjnym głosem. W 1993 roku Randall nagrał ponownie wokale na nowy album, na którym pojawiło się wielu gości m.in. klawiszowiec John Webster, perkusista Rick Fedyk oraz wokaliście: Mark laFrance, Norm Gordon i David Steele.
W tym samym roku ukazała się kompilacja "Bag of Tricks" zawierająca pierwsze dema zespołu oraz kilka kompozycji koncertowych nagranych w 1990 roku. Również w tym roku Waters postanowił zmienić skład zespołu. Zatrudnił gitarzystę Alexa Vermuea i perkusistę Randy’ego Blacka. Waters z kolei nagrał partie gitary basowej, gitar oraz wokali. Po krótkim czasie grupę opuścił Vermue. Waters i Black nagrali album "King of the Kill". W ramach promocji zespół wyruszył w trasę koncertową z udziałem Davea Daviesa i Cama Dixona. W 1996 roku Waters wraz z Blackiem wydali kolejny album zatytułowany "Refresh the Demon". Na płycie gościnnie wystąpili: Dave Davies oraz Lou Bujdoso i David Steele. Po wydaniu płyty zespół opuścił Black.
W 1997 roku zespół nagrał eksperymentalny album "Remains". Waters podczas nagrań zastosował między innymi automat perkusyjny. W roku 1998 do Watersa dołączyli: Rampage, Davies, Hartman i basista Russell Bergquist. Wraz z tymi muzykami powstało kolejne wydawnictwo zatytułowane "Criteria for a Black Widow". Podczas trasy promującej płytę doszło do konfliktu pomiędzy Rampagem a pozostałymi członkami zespołu. Wkrótce potem Rampage opuścił zespół. Waters od razu przyjął kolejnego wokalistę – Joe Comeau.
Zespół, już z Comeau nagrał kolejny album "Carnival Diablos" wydany w 2001 roku. Również i ten album odniósł sukces w Stanach Zjednoczonych, jak i w Europie. Jednak w składzie znów nastąpiły zmiany. Tym razem na posadzie perkusisty i gitarzysty – Hartman wymienił się z Blackiem, a Daviesa zastąpił Currana Murphy. W 2002 roku ukazał się kolejny album zatytułowany "Waking the Fury". Po jego wydaniu zespół ruszył w trasę, gdzie zarejestrował materiał na płytę koncertową zatytułowaną: "Double Live Annihilation". Była to ostatnia płyta z Joe Comeau, którego zastąpił go Dave Padden. Na początku 2004 roku z zespołu odszedł Russell „The Woodsman” Bergquist. Następnie do składu dołączyli basista Sandor de Bretan i perkusista Rob Falzano. Tego samego roku ukazał się kolejny album studyjny pt. "All for You", na którym sesyjnie na perkusji zagrał Mike Mangini.
14 listopada 2005 roku ukazała się następna płyta zespołu zatytułowana "Schizo Deluxe". Wydanie płyty poprzedził singel „Maximum Satan” udostępniony bezpłatnie na oficjalnej stronie internetowej zespołu. Album został bardzo dobrze przyjęty przez fanów oraz media. W 2007 roku ukazał się dwunasty album zespołu pt. "Metal". Gościnnie w nagraniach wzięli udział: Jeff Loomis, Danko Jones, Angela Gossow, Steve „Lips” Kudlow, Alexi Laiho, Anders Björler, Michael Amott, Jesper Strömblad, Corey Beaulieu, Jacob Lynam oraz William Adler. Natomiast partiami perkusji zajął się ponownie Mike Mangini.

</doc>
<doc id="304276" url="https://pl.wikipedia.org/wiki?curid=304276" title="Westfield Arkadia">
Westfield Arkadia

Westfield Arkadia, do 2019 Arkadia – centrum handlowo-usługowe znajdujące się przy al. Jana Pawła II 82 w Warszawie.
Opis.
Uroczyste otwarcie centrum handlowego pod nazwą Arkadia odbyło się w 2004. Inwestorem i deweloperem była firma Cefic, należąca do francusko-amerykańskiej grupy ERE-BEG. W 2010 centrum zostało sprzedane spółce Unibail-Rodamco (obecnie Unibail-Rodamco-Westfield), jednemu z największych właścicieli centrów handlowych w Europie.
W latach 2016–2017 centrum zostało rozbudowane o nowe skrzydło od strony ronda Zgrupowania AK „Radosław”. W 2018 na dachu budynku powstała pasieka.
25 września 2019 centrum zmieniło nazwę na Westfield Arkadia.
W 2020 w centrum działało m.in. 240 sklepów (w tym hipermarket Carrefour), 37 restauracji i kawiarni, multikino Cinema City oraz klub fitness. 

</doc>
<doc id="304277" url="https://pl.wikipedia.org/wiki?curid=304277" title="Stina Nordenstam">
Stina Nordenstam

Stina Nordenstam – (ur. 4 marca 1969), szwedzka piosenkarka – autorka piosenek i muzyki.
Jej pierwsze albumy "Memories Of A Colour" i "And She Closed Her Eyes" wypełnia muzyka jazzowa z elementami rocka alternatywnego. W 1997 płyta "Dynamite" rozpoczęła nową, bardziej eksperymentalną ścieżkę – większość albumu wypełniają przetworzone elektryczne gitary i nietypowe brzmienia.
W 1995 razem z Vangelisem nagrała album "Voices".
W 2000 wspólnie ze Zbigniewem Preisnerem przygotowała muzykę do filmu "Aberdeen". Stina napisała słowa do muzyki Z. Preisnera, a także zaśpiewała cztery ze swoich utworów.

</doc>
<doc id="304278" url="https://pl.wikipedia.org/wiki?curid=304278" title="Order Domowy">
Order Domowy



</doc>
<doc id="304280" url="https://pl.wikipedia.org/wiki?curid=304280" title="Eutropia (imię)">
Eutropia (imię)

Eutropia - imię żeńskie pochodzenia greckiego, dość rozpowszechnione w Rzymie cesarskim. Składa się z członów: "eu"- – dobry i -"trópos" – obyczaj, i oznacza "niewiasta dobrych obyczajów". Istnieje kilka świętych katolickich o tym imieniu.
Eutropia imieniny obchodzi 15 czerwca, 15 września, 30 października i 14 grudnia.
Męski odpowiednik: Eutropiusz
Znane osoby noszące imię Eutropia:

</doc>
<doc id="304289" url="https://pl.wikipedia.org/wiki?curid=304289" title="Jan II Zygmunt Zapolya">
Jan II Zygmunt Zapolya



</doc>
<doc id="304290" url="https://pl.wikipedia.org/wiki?curid=304290" title="Pilot portowy">
Pilot portowy



</doc>
<doc id="304291" url="https://pl.wikipedia.org/wiki?curid=304291" title="Oes">
Oes



</doc>
<doc id="304295" url="https://pl.wikipedia.org/wiki?curid=304295" title="Odcinek specjalny">
Odcinek specjalny

Odcinek specjalny (OS, oes, ang. SS - special stage) – fragment trasy rajdu samochodowego poprowadzony po zamkniętych dla ruchu drogach (najczęściej publicznych), na którym załoga nie podlegając przepisom ruchu drogowego walczy o uzyskanie jak najszybszego czasu przejazdu. Czas uzyskany na trasie odcinka specjalnego jest jedynym (obok nałożonych kar czasowych) czasem wliczanym do klasyfikacji załóg rywalizujących w rajdzie. Czas na odcinku specjalnym liczony jest z dokładnością do 0,1 sekundy.
Każdy odcinek specjalny rozpoczyna się Punktem Kontroli Czasu (pot. pekacem), poprzedzającym start odcinka. Odcinek kończy się metą lotną, na której kończony jest pomiar czasu przejazdu. Po mecie lotnej w odległości od 100 do 300 metrów znajduje się meta stop, na której wpisywany jest do karty drogowej czas przejazdu odcinka.
Załogi wpuszczane są na trasę odcinka specjalnego najczęściej w odstępie jednej lub dwóch minut. Ich pojawienie się na trasie poprzedza przejazd aut organizatora (pot. przecieraków) – trzech samochodów oznaczonych literami A, B i C oraz trzech samochodów tzw. zerówek (w kolejności 000, 00, 0), których załogi sprawdzają zabezpieczenie trasy oraz informują kibiców o zbliżającym się rozpoczęciu oesu.
Po przejeździe wszystkich załóg zgłoszonych do rywalizacji w rajdzie, na trasę odcinka specjalnego ruszają samochody oznaczone literą K (tzw. szachownice), zamykające jego rozgrywanie.
W rajdach funkcjonuje również pojęcie super OS ("superspecial stage"). Jest to typ odcinka specjalnego, zwykle rozgrywany na stadionie lub w centrach miast. Cechą charakterystyczną super OS jest posiadanie dwóch równoległych tras, co pozwala na bezpośrednie ściganie się dwóm kierowcom.

</doc>
<doc id="304302" url="https://pl.wikipedia.org/wiki?curid=304302" title="Eutropia">
Eutropia

Eutropia (zm. 350) – córka władcy rzymskiego Konstancjusza I Chlorusa i jego drugiej żony – Flawii Maksimiany Teodory. Imię odziedziczyła po swojej babce – Eutropii (żonie cesarza Maksymiana). Była przyrodnią siostrą cesarza Konstantyna I.
Mężem jej został Virius Nepotian – konsul w 336 roku. Z ich związku zrodził się Nepocjan (właściwie: "Flavius Iulius Popilius Nepotianus Constantinus").

</doc>
<doc id="304307" url="https://pl.wikipedia.org/wiki?curid=304307" title="Nigel Barley">
Nigel Barley

Nigel Barley (ur. 1947 w Kingston upon Thames w Anglii) – angielski pisarz i antropolog, studiował języki współczesne i etnologię na uniwersytecie Cambridge i Oxford; przez 2 lata pracował w terenie w Kamerunie; od 1981 do 2003 pracował jako kustosz w British Museum w Londynie.

</doc>
<doc id="304309" url="https://pl.wikipedia.org/wiki?curid=304309" title="Kuter torpedowy typu G-5">
Kuter torpedowy typu G-5



</doc>
<doc id="304315" url="https://pl.wikipedia.org/wiki?curid=304315" title="Buda">
Buda

W dawnej Polsce zakład produkcji potażu nazywano potasznią lub budą. Toponimiczną pamiątką całej tej wielkiej gałęzi przemysłu polskiego z okresu Jagiellonów są setki nazw miejscowości: Potasznia, Potaszniki, Potasze, Potażnia, Potażniki, Buda Ruska, Budy Michałowskie

</doc>
<doc id="304319" url="https://pl.wikipedia.org/wiki?curid=304319" title="Peszt">
Peszt

Peszt (, , / ) – wschodnia, głównie mieszkalna, część Budapesztu, stanowiąca około 2/3 terytorium całego miasta.
Peszt znajduje się na lewym brzegu rzeki Dunaj, która wyznacza granicę między nim a Budą. W mowie potocznej węgierskie określenie "Pest" odnosi się do całej stolicy kraju. Po Peszcie kursują cztery linie budapeszteńskiego metra:
Historia i zabytki.
Przez długie wieki Peszt był niezależnym, samodzielnym miastem. Znaczącym krokiem do połączenia go z Budą było zbudowanie w 1849 r. pierwszego stałego mostu łańcuchowego łączącego te dwie miejscowości. W 1873 r. doszło do oficjalnego połączenia trzech miast, Pesztu, Budy i Óbudy w Budapeszt.
W tej części miasta znajdują się między innymi takie obiekty, jak: siedziba węgierskiego parlamentu, Plac Bohaterów, aleja Andrássyego i bazylika św. Stefana.

</doc>
<doc id="304322" url="https://pl.wikipedia.org/wiki?curid=304322" title="Franciszek Kania">
Franciszek Kania

Franciszek Kania – ("Mukuru") (ur. 28 września 1931 w Tokarni, zm. 2 listopada 2005 w Bielsku-Białej) – ksiądz pallotyn, długoletni misjonarz w Rwandzie.
Do Stowarzyszenia Apostolstwa Katolickiego wstąpił w 1950. Święcenia kapłańskie przyjął 4 czerwca 1961 z rąk bp. Zygmunta Choromańskiego w Ołtarzewie.
W latach 1961-1973 pracował w Rynie na Mazurach, Sulechowie, Poznaniu i Wałbrzychu.
W 1973 Franciszek Kania wyruszył do Rwandy w pierwszej grupie pallotyńskich misjonarzy posłanych do tego kraju.
Gdy pallotyni objęli w 1976 parafię Ruhango, w diecezji Kabgayi, jej proboszczem został ks. Kania. Przyczynił się on znacznie do rozwoju Ruhango, doprowadzając wodę i prąd elektryczny, a w 1980 wybudowany został tam kościół. Kania na misjach pracował przez 21 lat.
Po powrocie z misji w 1994 rozpoczął pracę duszpasterską w Bielsku-Białej. Po erygowaniu przez biskupa bielsko-żywieckiego w 1996 pallotyńskiej parafii pod wezwaniem św. Andrzeja Boboli został jej pierwszym proboszczem i posługę tę pełnił przez trzy lata. Nadzorował tu budowę Domu Misyjnego, a później współpracował z ks. Franciszkiem Mąkinią przy budowie kościoła parafialnego.
Był też kapelanem i opiekunem Diecezjalnego Wolontariatu Misyjnego oraz Diecezjalnym Sekretarzem Papieskiej Unii Misyjnej Duchowieństwa. 
Ks. Kania zawsze był otwarty na głosy parafian. Z inicjatywy właściciela schroniska na Dębowcu w roku 1996 rozpoczął cykliczne odprawianie niedzielnych mszy świętych dla turystów. Początkowo raz w miesiącu, a po wybudowaniu kapliczki na zboczu Dębowca w 1998 roku letnie msze święte (od maja do września) odprawiane są tam w każdą niedzielę. Również turyści drugiego schroniska na Szyndzielni (należącego do parafii) dzięki ks. Franciszkowi objęci zostali opieką duszpasterską. Tu z kolei msze święte odprawiane są od maja do września w ostatnią niedzielę miesiąca.
W 2003 wydał drukiem wspomnienia z misji pt. "Rwanda wczoraj i dziś" (). Z tą książką jeździł do wielu parafii na terenie całego kraju, gdzie dzielił się swoim doświadczeniem i zachęcał do modlitwy i pomocy misjom.
29 października 2005 ks. Kania uległ udarowi mózgu i został przewieziony do bielskiego szpitala wojewódzkiego. Tam, nie odzyskawszy przytomności, zmarł.

</doc>
<doc id="304326" url="https://pl.wikipedia.org/wiki?curid=304326" title="Delphi Automotive Systems">
Delphi Automotive Systems



</doc>
<doc id="304329" url="https://pl.wikipedia.org/wiki?curid=304329" title="Andrzej Puczyński">
Andrzej Puczyński

Andrzej Puczyński, występujący również pod pseudonimami Puczek oraz Blake (ur. 29 października 1947 w Warszawie) – polski gitarzysta rockowy, realizator dźwięku, kompozytor i producent muzyczny, autor tekstu, inżynier dźwięku, prezes Związku Producentów Audio-Video od 1 czerwca 2001 roku, właściciel studia nagrań i wytwórni płytowej Izabelin Studio.
Życiorys.
Rodzina i edukacja.
Absolwent Wydziału Inżynierii Lądowej na Politechnice Warszawskiej (1972–1973). Brat gitarzysty Wojciecha Puczyńskiego.
Kariera.
Jest współzałożycielem grup Exodus i MadMax, dyrektorem generalnym wytwórni PolyGram Polska przekształconej z czasem w Universal Music Polska i prezesem zarządu Związki Producentów Audio-Video (od 2001). Zasiada również w zarządzie agregatoru muzyki cyfrowej e-Muzyka oraz jest członkiem rady nadzorczej Music Export Poland. Członek Rady Polskiej Fundacji Muzycznej. Ponadto jest właścicielem studia nagrań i wytwórni płytowej Izabelin Studio. Współpracuje z Jerzym Owsiakiem jako juror w eliminacjach do festiwalu Pol’and’Rock Festival.
W trakcie kariery wyprodukował kilkadziesiąt albumów i singli. Ponadto do kilkunastu stworzył muzykę i/lub tekst.
W 1994 był nominowany do Fryderyków w kategorii Nagroda specjalna za całokształt dokonań organizacyjnych i impresaryjnych do roku 1994. Od 2011 zasiada w Radzie Akademii Fonograficznej ZPAV w sekcji muzyki rozrywkowej. W 2021 roku był członkiem Rady Akademii sekcji muzyki poważnej do Fryderyków 2021.
Życie prywatne.
W 2003 został ojcem chrzestnym Xaviera Wiśniewskiego, syna Michała Wiśniewskiego oraz Marty Wiśniewskiej. Chrzest odbył się w Laponii, na północy Szwecji.

</doc>
<doc id="304330" url="https://pl.wikipedia.org/wiki?curid=304330" title="Angelwitch">
Angelwitch



</doc>
<doc id="304332" url="https://pl.wikipedia.org/wiki?curid=304332" title="Pilot turystyczny">
Pilot turystyczny



</doc>
<doc id="304335" url="https://pl.wikipedia.org/wiki?curid=304335" title="Pilot wycieczki">
Pilot wycieczki



</doc>
<doc id="304337" url="https://pl.wikipedia.org/wiki?curid=304337" title="North American F-86 Sabre">
North American F-86 Sabre

North American F-86 Sabre – amerykański odrzutowy samolot wojskowy zaprojektowany dla Sił Powietrznych Stanów Zjednoczonych w latach 40. XX wieku i budowany po zakończeniu II wojny światowej w ponad osiemnastu wersjach. Pierwszy amerykański samolot wyposażony w fotel pilota wyrzucany energią znajdującego się pod nim ładunku wybuchowego.
Historia rozwoju.
Firma North American Aviation, znana z produkcji samolotu P-51 Mustang napędzanego silnikiem tłokowym, pod koniec wojny postanowiła podjąć wyzwanie zbudowania na zlecenie Marynarki Wojennej samolotu napędzanego silnikiem odrzutowym. Opierając się na materiałach i doświadczeniach niemieckich, przede wszystkim Kurta Tanka i jego prototypie Focke-Wulf Ta 183, oraz umiejętnościach inżynierów amerykańskich, rozpoczęto prace projektowe nad samolotem oznaczonym jako North American FJ Fury. Jednocześnie projektowano podobną maszynę dla Sił Powietrznych, która posiadała skośne skrzydła o kącie 35 stopni i automatyczne sloty.
Pierwsze projekty samolotu odrzutowego North American Aviation F-86 Sabre powstały już w 1944 roku, ale produkcja nie została rozpoczęta przed zakończeniem II wojny światowej. Prototyp oznaczony jako XP-86 i napędzany silnikiem "J35-C-3" produkcji Chevroleta o ciągu 16,7 kN wzbił się w powietrze 1 października 1947 roku. Podczas lotu testowego 1 października 1947 roku samolot pilotowany przez George'a Welcha podczas płytkiego nurkowania osiągnął prędkość bliską prędkości dźwięku, a zdaniem niektórych historyków mógł ją nawet przekroczyć. Przyrządy pokładowe XP-86 nie były w stanie zarejestrować prędkości naddźwiękowej, a nieudokumentowanych jednoznacznie pomiarów dokonano z ziemi.
Zdarzenie to miało miejsce na 14 dni przed lotem Chucka Yeagera, który pokonał barierę dźwięku w pilotowanym przez siebie specjalnie do tego celu zaprojektowanym samolocie z napędem rakietowym, Bell X-1. Pierwsze oficjalnie zarejestrowane przekroczenie bariery dźwięku przez XP-86 nastąpiło dopiero 26 kwietnia 1948 roku, ale i tak stał się on pierwszym seryjnie produkowanym samolotem myśliwskim na świecie zdolnym tę prędkość osiągnąć. W później produkowanych samolotach ograniczono ze względów bezpieczeństwa prędkość maksymalną do 0,95 Macha.
F-86 Sił Powietrznych Stanów Zjednoczonych (USAF).
Ze względu na doskonałe osiągi prototypowej maszyny, Siły Powietrzne zamówiły 33 egzemplarze samolotu oznaczonego jako F-86A, ale zanim zrealizowano to zamówienie, rozszerzono je o dalszych 190 egzemplarzy maszyn ze wzmocnionym podwoziem umożliwiającym operowanie z lotnisk polowych. Model o wzmocnionym podwoziu oznaczono wstępnie jako F-86B, ale bardzo dobre parametry standardowego podwozia z ogumieniem wysokociśnieniowym, doskonale nadającym się do lądowania także na nieutwardzonych nawierzchniach, spowodowały, że docelowo zamówiono 188 egzemplarzy F-86A i dodatkowo dwa zmodyfikowane F-86C określane jako samoloty "głębokiego ataku". Ostatecznie nigdy nie wybudowano żadnego samolotu oznaczonego jako F-86B.
Samolot F-86 Sabre produkowano w dwóch wersjach: myśliwca przechwytującego i myśliwsko-bombowej. Na przestrzeni lat zmieniały się zarówno parametry samolotu jak i instalowane w nim uzbrojenie. Wersja "F-86A" posiadała silnik o ciągu 21,6 kN, a najpopularniejsza, używana podczas wojny koreańskiej wersja F-86F silnik o ciągu 44 kN.
Wersja myśliwsko-bombowa F-86H mogła unieść 900 kg bomb włączając w to zewnętrzne zbiorniki z napalmem. Uzbrojenie strzeleckie obu wersji, myśliwsko-bombowej i przechwytującej stanowiło 6 karabinów Browning M3 kalibru 12,7 mm zamontowanych w kadłubie z punktem skupienia pocisków ustawionym na 300 metrów przed samolotem. Co piąty pocisk wystrzeliwany z karabinów był nabojem smugowym ułatwiającym naprowadzanie serii na cel. Większość amunicji używanej w Korei to amunicja przeciwpancerno-zapalająca wypełniona magnezem zapalającym się przy uderzeniu. Dopiero wersja F-86H została wyposażona w działka kalibru 20 mm zamiast karabinów maszynowych.
FJ-3 Marynarki Wojennej Stanów Zjednoczonych (US Navy).
Dowództwo Marynarki Wojennej było sceptycznie nastawione do samolotów ze skośnymi skrzydłami, jako zbyt niebezpiecznymi do użytkowania na lotniskowcach. Doświadczenia wyniesione z wojny w Korei ukazały jednak znaczną przewagę F-86 nad samolotami MiG-15, dlatego zdecydowano się przystosować maszyny tego typu do roli myśliwca pokładowego.
Na początku 1951 roku rozpoczęto prace nad przystosowaniem do wymagań Marynarki Wojennej trzech samolotów w wersji F-86E. Dwa z nich, oznaczone jako XFJ-2 Fury wyposażono w haki systemu hamującego, zaczepy do katapulty startowej i podwozie przednie na dłuższej goleni zapewniające większe kąty natarcia podczas startu i lądowania w specyficznych warunkach lotniskowca. Trzeci egzemplarz, XFJ-2B Fury nie posiadał tych modyfikacji i służył jako platforma testowa nowego uzbrojenia, czterech działek kalibru 20 mm zamiast sześciu karabinów maszynowych Browning. Testy na lotniskowcach przebiegły pomyślnie i wkrótce złożono pierwsze zamówienie na 300 egzemplarzy samolotów FJ-2 Fury, ale do końca wojny w Korei ukończono tylko 200 z nich.
FJ-2 Fury posiadał składane skrzydła, 4 działka kalibru 20 mm zamiast karabinów i masę większą o 450 kg od standardowego F-86. Nowa nazwa maszyny wynikała z tego, że Marynarka Wojenna uznawała ten samolot jako wersję rozwojową FJ-1 Fury, a nie jako nową konstrukcję, co pozwoliło na umotywowanie wydatków poniesionych na adaptację Sabre'a przed Kongresem. Dostawy nowych samolotów były dość powolne, ze względu na brak mocy produkcyjnych w fabrykach wytwórni North American, realizującej zamówienia na samoloty F-86F dla Sił Powietrznych. Do końca 1953 roku dostarczono tylko 25 egzemplarzy FJ-2, a cały kontrakt na 200 egzemplarzy zrealizowano do września 1954 roku. Ostatecznie, ponieważ nowe samoloty nie cieszyły się zbyt dużym zaufaniem marynarki preferującej maszyny Grumman F9F Cougar, wprowadzono je do uzbrojenia Korpusu Piechoty Morskiej. Operowały one głównie z lądu, a nie jak planowano z lotniskowców.
W marcu 1952 roku rozpoczęto prace nad ulepszoną wersją samolotu z nowym, produkowanym na licencji brytyjskiej, silnikiem "Wright J65-W-4 Sapphire" o ciągu 34,2 kN. Prototyp został oblatany 3 lipca 1953 roku, ale już w kwietniu tego roku Marynarka Wojenna zamówiła 389 egzemplarzy maszyn tego typu oznaczonych jako FJ-3 Fury. Dostawy rozpoczęto w 1954 roku.
W grudniu 1953 roku rozpoczęto prace nad samolotem myśliwsko-bombowym o wydłużonym zasięgu FJ-4 Fury, który był najbardziej zmodyfikowanym samolotem bazującym na projekcie Sabre. Przeprojektowano cały kadłub w celu zmieszczenia większej o połowę ilości paliwa, zmieniono również konstrukcję ogona i skrzydeł, które teraz miały tylko składane końcówki. Poszerzono także rozstaw kół podwozia głównego. Zastosowano ten sam silnik co w poprzednim modelu F-3, ale ze względu na lepszą aerodynamikę i mniejszą masę własną nowej wersji pozwalał on uzyskać lepsze od poprzednika osiągi.
W 1956 roku wprowadzono odmianę FJ-4B przystosowaną do ataków z niskiego pułapu posiadającą 6 węzłów podwieszeń zamiast czterech, dodatkowe hamulce aerodynamiczne, wzmocniona strukturę płatowca w celu zwiększenia masy przenoszonego uzbrojenia i system "LABS" ("Low Altitude Bombing System" – system bombardowania z małych wysokości) umożliwiający przenoszenie broni jądrowej.
Łącznie wyprodukowano 1112 egzemplarzy samolotów "Fury" wszystkich typów.
Kanadyjskie Sabre’y.
Po wstąpieniu Kanady do NATO w 1949 roku, postanowiono rozwinąć produkcję samolotów wojskowych w celu spełnienia wzrastającego zapotrzebowania na takie maszyny. W sierpniu tego samego roku podpisano umowę z North American Aviation na montaż stu Sabre’ów w zakładach Canadair w Montrealu.
Pierwszy samolot oznaczony jako CL-13 Sabre Mark 1, będący właściwie F-86A-5 został zbudowany w jednym egzemplarzu jako sprawdzenie możliwości kanadyjskiej fabryki i oblatany w sierpniu 1950 roku. Pierwszym produkcyjnym wariantem był CL-13 Sabre Mark 2, identyczny z amerykańskim F-86E-1. Zbudowano 350 egzemplarzy od stycznia 1951 roku do sierpnia 1952, z których 60 dostarczono Siłom Powietrznym USA. Większość kanadyjskich samolotów Sabre sprzedano do Europy, ponieważ lotnictwo Kanady wyposażone było w równie nowoczesne samoloty Avro CF-100 Canuck.
Ze względu na zainteresowanie Kanadyjczyków instalowaniem własnego silnika "Avro Canada Orenda Mark 3" w produkowanej przez siebie wersji Sabre'a, zabudowano go w samolocie oznaczonym jako F-86J, a później także w docelowym CL-13 Sabre Mark 3 oblatanym w 1952 roku. Ze względu na to, że silnik "Orenda" nie był jeszcze gotowy do produkcji rozpoczęto budowę 438 samolotów CL-13 Sabre Mark 4 identycznych z amerykańskimi F-86E-10. Większość z nich (428 egzemplarzy) trafiła do RAF-u, który potrzebował samolotu ze składanymi skrzydłami. Używane przez RAF Sabre'y oznaczono jako Sabre F.4, wykorzystywano tylko do 1956 roku kiedy to zastąpiono je rodzimymi Hawker Hunter.
CL-13A Sabre Mark 5 był pierwszym całkowicie kanadyjskim samolotem Sabre wyposażonym w silnik "Avro Orenda 10" o ciągu 29,8 kN zapewniającym lepsze osiągi niż amerykański. Zbudowano 370 egzemplarzy, z których 75 trafiło na wyposażenie zachodnioniemieckiej "Luftwaffe". Ostatnią kanadyjską wersją Sabre'a był CL-13B Sabre Mark 6, oblatany w październiku 1954 roku, wyposażony w silnik "Orenda 14" o ciągu 32,4 kN charakteryzujący się również lepszymi osiągami niż zastosowany w F-86F. Do października 1958 roku zbudowano 647 egzemplarze samolotu Sabre Mark 6, z których 382 trafiło na wyposażenie Królewskich Kanadyjskich Sił Powietrznych (RCAF), 225 do Niemiec Zachodnich, 34 do RPA i 6 do Kolumbii. Ogólnie Canadair wyprodukował 1807 egzemplarzy samolotów Sabre.
Jacqueline „Jackie” Cochran, pierwsza kobieta w historii, która przekroczyła w samodzielnym locie prędkość dźwięku, dokonała tego na kanadyjskim Sabrze Mk 3. W dniu 18 maja 1953 roku na dystansie 100 km osiągnęła ona prędkość 1050,15 km/h, a 3 czerwca w locie po okręgu o obwodzie 15 km poprawiła swój rekord rozwijając 1078 km/h. W tym samym czasie w locie nurkowym z prędkością 1270 km/h przekroczyła barierę dźwięku.
Australijskie Sabre'y.
Mała partia 112 egzemplarzy samolotów Sabre powstała w zakładach Commonwealth Aircraft Corporation w Australii. Zewnętrznie były one bardzo podobne do oryginalnych amerykańskich, ale struktura wewnętrzna została poważnie zmodyfikowana. Zastosowano również inne silniki typu Rolls-Royce RA.7 Avon o ciągu 33,4 kN. Ze względu na ich mniejszą masę konieczne było przekonstruowanie kadłuba w taki sposób, żeby środek masy całej maszyny został zachowany. Powiększono również wlot powietrza. Uzbrojenie stanowiły dwa działka ADEN kalibru 30 mm zapewniające większą siłę ognia niż sześć karabinów maszynowych.
Pierwszy australijski Sabre oznaczony jako CA-26, osiągami dorównywał standardowemu amerykańskiemu F-86E/F. Oblatano go 3 sierpnia 1953 roku, a pierwszy produkcyjny CA-27 Sabre Mark 30 podobny do prototypowego "CA-26" oblatano w lipcu roku następnego. Kolejny model CA-27 Sabre Mark 31 wyposażono w produkowane w Australii silniki "Avon Mark 20" oraz wzmocnione skrzydła. Ostatnią wersją był CA-27 Sabre Mark 32, z produkowanym w Australii silnikiem "Avon 26" i czterema węzłami podwieszeń. Silniki "Avon 26" wyposażono w układy ograniczające przepływ paliwa w czasie strzelania z działka, aby zmniejszyć niebezpieczeństwo zapalenia go gorącymi gazami prochowymi.
Wykorzystanie bojowe.
Wojna w Korei.
Samoloty F-86 Sabre zostały wprowadzone do służby w 1949 roku i były podstawowymi samolotami Sił Powietrznych Stanów Zjednoczonych podczas wojny w Korei. Używano ich głównie do walki z porównywalnymi myśliwcami produkcji radzieckiej, MiG-15. Większość walk powietrznych miała miejsce niedaleko rzeki Yalu w pobliżu granicy koreańsko-chińskiej na terenie zwanym "Aleją MiG-ów".
Piloci radzieccy latający nad Koreą raczej niechętnie podejmowali walki powietrzne z samolotami amerykańskimi ze względu na strach przed pojmaniem po ewentualnym zestrzeleniu. Ogólnie rzecz ujmując Związek Radziecki nie był zbytnio zaangażowany w wojnę w Korei właśnie ze względu na niebezpieczeństwo dostania się pilotów radzieckich w ręce wroga. Tak zwane "czarnonose MiG-i" pilotowane przez instruktorów radzieckich lub chińskich były doskonale znane pilotom amerykańskim. W jednym przypadku, kiedy taki MiG został zestrzelony nad Południową Koreą przez myśliwiec Sabre, pilotujący go Rosjanin popełnił samobójstwo, aby uniknąć pojmania.
Na podstawie odtajnionych po upadku Związku Radzieckiego dokumentów, ujawniono, że piloci amerykańscy zgłosili zestrzelenie ponad dwa razy większej liczby samolotów MiG-15 niż faktycznie było ich w Korei, ale pomimo tego nadal skorygowana liczba zestrzeleń jest korzystniejsza dla Sabre'ów. Trójce najskuteczniejszych amerykańskich pilotów Sowieci uznali po 13 zestrzeleń, analogiczne dane drugiej strony przypisują dwóm czołowym sowieckim asom po 12 zwycięstw. Po obu stronach walczyli zarówno weterani drugiej wojny światowej (Francis Gabreski, William Whisner), jak i młodzi piloci wyszkoleni na odrzutowcach (np. Harold Fischer czy Joseph C. McConnell, w czasie drugiej wojny światowej nawigator B-24 Liberatora). Rozbieżności w naliczaniu zestrzeleń przez obie strony są do dziś bardzo niejasne, gdyż większość zestrzeleń jest potwierdzona tylko przez jedną stronę. O ile walki powietrzne są udokumentowane dość zgodnie, to zwycięstwa i straty samolotów już nie. Radzieckie źródła mówią o 1300 zwycięstwach na MiG-ach-15 i tylko 345 straconych maszynach. Tak dużą rozbieżność można tłumaczyć ujęciem w rosyjskich statystykach wszystkich typów samolotów, a nie tylko myśliwców.
Jeszcze przed zakończeniem działań wojennych piloci amerykańscy przypisywali sobie zniszczenie 792 MiG-ów przy stratach własnych 76 Sabre'ów co daje stosunek zestrzeleń wynoszący 10 do 1. Badania prowadzone już po wojnie zweryfikowały tę liczbę do 379 zestrzelonych MiG-ów i 103 myśliwców Sabre co daje stosunek 4 do 1, a współczesne dochodzenie jeszcze zmniejszyło tę przewagę do niespełna 2 do 1.
W trakcie wojny koreańskiej na tym samolocie latał Amerykanin polskiego pochodzenia Francis Gabreski, który uzyskał 6,5 zestrzelenia, co czyni go jedynym Polakiem (i jednym z siedmiu Amerykanów) będącym asem zarówno na samolotach tłokowych, jak i odrzutowych.
Wojna indyjsko-pakistańska w 1965 roku.
Samoloty F-86 Sabre wprowadzono do uzbrojenia w Pakistańskich Siłach Powietrznych w 1954 w liczbie 120 egzemplarzy. Większość z nich była maszynami wersji F-86F-35 będącymi wcześniej na uzbrojeniu USAF, a tylko kilka z nich w odmianie eksportowej F-86F-40-NA. Większość maszyn odmiany -35 została zmodernizowana do standardu -40 zanim trafiła do Pakistanu, ale kilka z nich pozostało niezmodernizowanych. Samoloty te stanowiły uzbrojenie 9 eskadr: 5, 11, 14, 15, 16, 17, 18, 19 i 26.
Podczas konfliktu z Indiami w 1965 roku F-86 Sabre stanowiły podstawę uzbrojenia pakistańskiego lotnictwa, chociaż odkąd pojawiły się myśliwce zdolne osiągać prędkości dwukrotnie większe od prędkości dźwięku nie zaliczały się już do myśliwców najwyższej klasy. Niektóre źródła twierdzą, że wyposażenie lotnictwa Pakistanu w F-86 Sabre zapewniło jakościową przewagę nad liczniejszymi Siłami Powietrznymi Indii, inne z kolei podważają ten pogląd upatrując przewagi sił pakistańskich nie w wyposażeniu, gdyż Indie posiadały wówczas znacznie nowocześniejsze samoloty produkcji radzieckiej (MiG-21) i brytyjskiej (Hawker Hunter), ale w lepszej taktyce, wyszkoleniu, oraz duchu walki pilotów pakistańskich.
Podczas wojny Stany Zjednoczone zablokowały dalszą sprzedaż do Pakistanu myśliwców Sabre co skutkowało uziemieniem większości maszyn ze względu na brak części zamiennych. Pomimo to, do Pakistanu trafiło z Niemiec przez Iran około 90 wyprodukowanych w Kanadzie maszyn w odmianie CL-13 Mark 6. Stały się one trzonem lotnictwa pakistańskiego podczas kolejnego konfliktu z Indiami w 1971 roku.
Walki powietrzne.
W walkach powietrznych Pakistańskie Siły Powietrzne straciły 13 myśliwców Sabre, z których 6 zostało zestrzelonych przez samoloty Hawker Hunter, a 7 przez Folland Gnat. Indie z kolei straciły 7 Hunterów, 3 de Havilland Vampire, 2 Gnaty i 2 Dassault Mystère. Chociaż myśliwce Sabre były wyposażone w pociski rakietowe AIM-9/GAR-8 to przewaga ta nie przełożyła się na wyniki walk powietrznych z samolotami indyjskimi. Małe rozmiary utrudniające zaobserwowanie maszyn i przewaga prędkości wznoszenia myśliwców Gnat dawała im większe szanse w walce z F-86 Sabre i dzięki takiej właśnie taktyce uzyskano większość zestrzeleń. Skuteczność Gnatów w walce z Sabre'ami skutkowała nadaniem im miana "Sabre Killer" ("zabójca Sabre'ów").
Najbardziej utytułowany pakistański as myśliwski Sqn Ldr Muhammad Mahmood Alam, który zakończył służbę osiągając 11 zestrzeleń, podczas jednej walki powietrznej zniszczył 5 maszyn Hawker Hunter Mk.56 przeciwnika, z czego 3 w czasie krótszym niż jedna minuta.
Ataki na cele naziemne.
Siły powietrzne Pakistanu utrzymują, że w wyniku ataków na cele naziemne samoloty Sabre zniszczyły 26 maszyn indyjskich na lotniskach w Halwara, Kalaikunda, Baghdogra, Srinagar i Pathanknot. Indie potwierdziły zniszczenie na ziemi 22 maszyn w wyniku ataków dokonanych głównie przez F-86 Sabre i bombowiec Martin B-57 Canberra.
Wojna o niepodległość Bangladeszu.
Podczas wojny o niepodległość Bangladeszu w 1971 roku wyprodukowane w Kanadzie Sabre'y, przez wielu oceniane jako najlepsze myśliwce w walce kołowej pozostały trzonem lotnictwa Pakistanu pomimo zakupienia przez nie nowocześniejszych maszyn francuskich Dassault Mirage III i chińskich Shenyang F-6. Wraz ze starszymi myśliwcami Sabre F-86F wypełniały większość misji podczas wojny ze względu na małą liczbę Mirage'y i brak gotowości bojowej samolotów Shenyang F-6.
W Pakistanie Wschodnim operował tylko jeden, 14. dywizjon Sabre'ów, który stawił czoło przeważającej liczbie indyjskich MiG-ów-21 i Su-7. Na początku wojny siły pakistańskie dysponowały ośmioma dywizjonami Sabre'ów.
Mimo to pakistańskie Sabre'y doskonale zestrzeliwując w walkach powietrznych 31 samolotów nieprzyjaciela wśród których było 17 maszyn typu Hawker Hunter, osiem Su-7, jeden MiG-21 i trzy Folland Gnat przy stratach własnych wynoszących 7 maszyn F-86 Sabre. Indie z kolei potwierdziły zestrzelenie 11 pakistańskich Sabre'ów i stratę 11 własnych maszyn. Ostatecznie znacząca przewaga lotnictwa Indii spowodowała, że po uszkodzeniu pasa startowego pakistański dywizjon został zlikwidowany, a 11 pozostałych Sabre zostało porzuconych, po ich wcześniejszym uszkodzeniu, aby uniemożliwić ich wykorzystanie przez wroga.
Podczas bitwy pod Boyra, pierwszej poważnej potyczki powietrznej nad Wschodnim Pakistanem, cztery indyjskie Gnaty zgłosiły zestrzelenie trzech pakistańskich Sabre'ów. Z kolei lotnictwo Pakistanu potwierdziło stratę dwóch Sabre'ów i zestrzelenie jednego Gnata. Oficjalne dane pakistańskie mówią, że podczas całego konfliktu stracono 24 Sabre'y z czego 13 w wyniku walk powietrznych, a 11 kolejnych uszkodzono na ziemi, aby uniemożliwić ich wykorzystanie przez wroga. Z kolei indyjskie źródła twierdzą, że zniszczeniu uległo 28 pakistańskich Sabre'ów, z czego 17 podczas walk w powietrzu i 11 w wyniku uszkodzenia na ziemi przez Pakistańczyków. Pięć z tych uszkodzonych na ziemi maszyn zostało wyremontowanych i weszło w skład sił powietrznych Bangladeszu.
Po zakończeniu wojny rozpoczęto powolne wycofywanie myśliwców F-86 Sabre z sił powietrznych Pakistanu, zastępując je stopniowo chińskimi Shenyang F-6. Ostatnie z nich wycofano w 1980 roku. Pomimo wszystko samoloty F-86 Sabre, jako pierwsze samoloty odrzutowe lotnictwa pakistańskiego i pierwsze maszyny użyte bojowo przeciwko Indiom, stały się legendą i powodem do dumy Pakistańczyków. Muzeum Lotnictwa w Pakistanie eksponuje je do dziś, tak jak i lokalne muzea w miastach z których pochodzili najlepsi piloci zasiadający za ich sterami.
Wersje samolotu F-86.
Samoloty Fury Marynarki Wojennej Stanów Zjednoczonych.
We wrześniu 1961 Marynarka Wojenna Stanów Zjednoczonych zunifikowała system oznaczeń zmieniając dotychczasowe symbole na nowe:
Australijskie wersje samolotu Sabre.
Powiększono kadłub, aby mieścił silnik z English Electric Canberra.
Użytkownicy.
Ogólnie zbudowano 9812 egzemplarzy samolotów wszystkich wersji, z których USAF wykorzystywał 6353 egzemplarze F-86 w różnych wariantach. Kilka z nich, będących własnością prywatną, lata do dziś. Największymi użytkownikami samolotów Sabre były: USA, Kanada, Japonia, Wielka Brytania, Włochy, Niemcy.

</doc>
<doc id="304339" url="https://pl.wikipedia.org/wiki?curid=304339" title="Izydor Szaranewycz">
Izydor Szaranewycz

Izydor Szaranewycz, wzgl. Szaraniewicz (ur. 16 lutego 1829 w Kozarze, zm. 3 grudnia 1901 we Lwowie) – ukraiński historyk, profesor Uniwersytetu Lwowskiego, członek Akademii Umiejętności w Krakowie.
Życiorys.
Uczęszczał do Gimnazjum w Brzeżanach. W latach 1848-1850 studiował filozofię i teologię (według innych danych został absolwentem w 1851) na Uniwersytecie Lwowskim, był także słuchaczem Uniwersytetu Wiedeńskiego. W latach 1855-1856 uczył historii w gimnazjach w Przemyślu i we Lwowie.
W 1864 obronił doktorat, a w 1871 habilitował się na Uniwersytecie Lwowskim (rozprawa habilitacyjna "Kritische Blicke in die Geschichte der Karpathenvölker im Alterthume und im Mittealter"); w latach 1871-1873 był docentem w Katedrze Historii Austriackiej tej uczelni, od 1873 – profesorem zwyczajnym i kierownikiem Katedry Historii Austriackiej.
Zajęcia na Uniwersytecie Lwowskim prowadził do 1899, pełniąc dwukrotnie funkcję dziekana Wydziału Filozoficznego. Wchodził także w skład Komisji Egzaminacyjnej na nauczycieli gimnazjalnych i szkół realnych. Od 1882 wybierany na seniora Instytutu Stauropigiańskiego we Lwowie, założył przy nim w1889 roku Muzeum Archeologiczne gromadzące ukraińskie zabytki, szczególnie sztuki cerkiewnej.
Od 1872 był członkiem Polskiej Akademii Umiejętności w Krakowie; uczestniczył aktywnie w pracach Akademii, prowadził m.in. korespondencję z sekretarzem generalnym AU Józefem Szujskim. Należał także m.in. do Towarzystwa Halicko-Ruskiej Maticy, Towarzystwa Pedagogicznego we Lwowie oraz Towarzystwa "Proswita". Był członkiem Rady Miejskiej Lwowa.
Uniwersytet Kijowski nadał mu tytuł "doktora honoris causa". W 1889 roku papieskim Krzyżem "Pro Ecclesia et Pontifice" oraz w 1899 roku Orderem Żelaznej Korony III klasy.
Jego zainteresowania naukowe obejmowały historię średniowieczną Polski, historię średniowieczną Kościoła na Rusi oraz archeologię pradziejów Galicji. Badał m.in. rolę Kościoła prawosławnego w Polsce w XV i XVI wieku; interesował się życiem i działalnością Jerzego Eliaszewicza i Józefa Szumlańskiego. Przeprowadził badania szkieletów ludzkich i przedmiotów z cmentarzysk prahistorycznych w Czechach i Wysocku. Prace Szaraniewicza pozostawione w rękopisie skompletował i wydał Antoni Petruszewicz. Jednym ze znanych uczniów Szaraniewicza był Ludwik Finkel.
W nekrologu krakowski „Czas” napisał: ""Ś.p. Izydor Szaraniewicz był z pochodzenia i przekonania Rusinem, nawet należał do tak zwanego stronnictwa "twardych". Dalekim był jednak, jako człowiek nieprzeciętnej wiedzy, od wszelkiego szowinizmu i nienawiści narodowej. (..) Najlepszym tego dowodem są prace w języku polskim i chętny, czynny udział w pracach Akademii krakowskiej""
Wybrane publikacje.
Ogłosił około 30 prac naukowych, m.in.:

</doc>
<doc id="304341" url="https://pl.wikipedia.org/wiki?curid=304341" title="Suksametonium">
Suksametonium



</doc>
<doc id="304342" url="https://pl.wikipedia.org/wiki?curid=304342" title="Scolina">
Scolina



</doc>
<doc id="304344" url="https://pl.wikipedia.org/wiki?curid=304344" title="Amanullah">
Amanullah



</doc>
<doc id="304347" url="https://pl.wikipedia.org/wiki?curid=304347" title="Georg Lukács">
Georg Lukács



</doc>
<doc id="304348" url="https://pl.wikipedia.org/wiki?curid=304348" title="Georg Lukacs">
Georg Lukacs



</doc>
<doc id="304349" url="https://pl.wikipedia.org/wiki?curid=304349" title="Gyorgy Lukacs">
Gyorgy Lukacs



</doc>
<doc id="304355" url="https://pl.wikipedia.org/wiki?curid=304355" title="Hanriot H.19">
Hanriot H.19

Hanriot H.19 (HD.19) – francuski samolot szkolno-treningowy z okresu międzywojennego.
Historia.
W 1922 roku inż. Réné Hanriot skonstruował i zbudował we własnej firmie "Compagnie des Avions Hanriot" prototyp samolotu, który został oznaczony jako HD.19. W 1923 roku opracował dwumiejscową wersję szkolno-treningową tego samolotu, którą oznaczono jako HD-19ET2 oraz uruchomił produkcję niedużej serii tych samolotów.
W 1923 roku przedstawiciele polskiego lotnictwa wojskowego złożyli zamówienie na zakup 6 samolotów HD-19bis, w tym jednego wzorcowego do produkcji seryjnej oraz zakupili licencję na produkcję tego samolotu w Polsce. Samoloty te zostały dostarczone do Polski na początku 1925 roku.
Produkcję licencyjną tego samolotu powierzono Wielkopolskiej Fabryce Samolotów „Samolot” w Poznaniu. Produkcję tego samolotu rozpoczęto w 1925 roku i otrzymał oznaczenie Hanriot H.19. Samolot ten nieznacznie zmodyfikowano w stosunku do pierwowzoru, przez ujednolicenie części z samolotem Hanriot H.28, a następnie w wersji H.19a przez zmianę umieszczenia chłodnicy silnika, którą przeniesiono znad silnika pod kadłub na wysokość pierwszej goleni.
Łącznie w Polsce zbudowano w dwóch seriach w 1925 i 1926 roku 50 samolotów Hanriot H.19 i 30 samolotów H.19a.
Użycie w lotnictwie polskim.
Samolot Hanriot H.19 został wprowadzony na wyposażenie wojskowych szkół lotniczych i eskadr szkolnych pułków lotniczych. Był tam stosowany do szkolenia pilotów jako maszyna przejściowa między typowymi samolotami szkolnymi a samolotami bojowymi. Znajdował się on na wyposażeniu lotnictwa wojskowego w latach 1925–1935. Od 1930 roku był stopniowo wycofywany. Samolot nie cieszył się dobrą opinią pilotów, był uważany za zbyt trudny w pilotażu jak na samolot szkolny, wymagający m.in. precyzyjnego lądowania.
Opis konstrukcji.
Samolot Hanriot H.19 był dwumiejscowym samolotem szkolno-treningowym, dwupłatem o konstrukcji drewnianej. Podwozie klasyczne – stałe, z płozą ogonową.
Kadłub miał konstrukcję kratownicową drewnianą, kryty był płótnem. Z przodu znajdował się silnik rzędowy, chłodzony cieczą, napędzający dwułopatowe śmigło. W obrębie silnika kadłub pokryty był blachą aluminiową. Za silnikiem w kadłubie umieszczono dwie odkryte kabiny, pierwsza – instruktora, druga – ucznia, które nie były od siebie oddzielone. Kabina była wyposażona w dwuster i jeden komplet przyrządów pokładowych. Na końcu kadłuba zamontowano klasyczne usterzenie pionowe i poziome z podziałem na stateczniki i stery.
Płaty o konstrukcji drewnianej, dwudźwigarowe, kryte płótnem o kształcie prostokątnym. Komora płatów jednoprzęsłowa. Płaty górne i dolne były wzajemnie wymienne.
Podwozie klasyczne, stałe trójgoleniowe, z osią dzieloną, składało się z profilowanych rur stalowych, amortyzowane sznurem gumowym.

</doc>
<doc id="304365" url="https://pl.wikipedia.org/wiki?curid=304365" title="Nottingham Forest F.C.">
Nottingham Forest F.C.

Nottingham Forest Football Club – angielski klub piłkarski, grający w Premier League, z siedzibą w mieście West Bridgford. Nazwę "Nottingham Forest" zawdzięcza Forest Recreation Ground w Nottingham, a nie lasowi Sherwood.
Mistrz Anglii w 1978 roku, zdobywca dwóch Klubowych Pucharów Europy, w 1979 i 1980 roku. Sukcesy te odnosił w okresie, kiedy menedżerem był Brian Clough, który pracował z drużyną 18 lat (1975–1993). W sezonie 2020/2021 zespół występował w drugoligowych rozgrywkach angielskiej Football League Championship. Ich spadek do League One w maju 2005 roku uczynił z nich pierwszego zdobywcę europejskiego pucharu grającego w trzeciej lidze swojego kraju. W sezonie 2022/2023 zespół wrócił do Premier League.
Historia.
Nottingham Forest został założony w 1865 roku pod nazwą Nottingham Forest Football and Bandy Club.
Klub zdobył Puchar Anglii w 1898 roku, pokonując Derby County 3:1. Większość pierwszej połowy XX wieku zespół spędził w drugiej lidze i musiał dokonać reelekcji w 1914 roku. W 1919 roku Pierwsza Liga Piłkarska miała zostać powiększona z dwudziestu do dwudziestu dwóch drużyn. Forest był jednym z ośmiu klubów prowadzących kampanię i otrzymał trzy głosy; Arsenal i Chelsea zdobyły dodatkowe miejsca. W 1949 roku klub spadł do trzeciej ligi, ale dwa lata później szybko awansował jako mistrz. Zawodnicy Nottingham zdobyli w tamtym sezonie aż 110 bramek. Krótki okres sukcesów nastąpił pod koniec lat pięćdziesiątych, kiedy klub rozgrywał mecze w pierwszej lidze w 1957 i 1959 roku. W 1959 roku wygrał Puchar Anglii. Do tego czasu Forest zastąpił Notts County jako największy klub w mieście Nottingham. Po bardzo udanym okresie Nottingham spadło z pierwszej ligi w 1972 roku.
Nottingham Forest awansował do czołówki na koniec sezonu 1976–1977 i ukończył zmagania ligowe na trzecim miejscu. Dzięki temu stał się jednym z nielicznych zespołów, który wygrał mistrzostwo rok po awansie z 2. ligi (sezon 1977–1978). W latach 1978–1979 Forest udało się odnieść zwycięstwo w Pucharze Europy, gdzie w finale w Monachium pokonali Malmö FF 1:0. W latach 1979–1980 ponownie triumfowali w tych rozgrywkach, pokonując Hamburg 1:0, na stadionie Santiago Bernabéu. Zwycięstwo odnieśli między innymi dzięki dobrze ocenionemu występowi bramkarza Petera Shiltona. Wygrali również Superpuchar Europy i dwa Puchary Ligi. Klub dotarł do półfinałów Pucharu UEFA w latach 1983–1984, gdzie w kontrowersyjnych okolicznościach został pokonany przez RSC Anderlecht. Ponad dziesięć lat później okazało się, że w drugiej kolejce belgijski klub przekupił sędziego, ale arbiter zmarł w wypadku samochodowym, przez co kwestia pozostała nierozstrzygnięta. Sprawę oddalono, a Anderlecht oczyszczono ze wszystkich zarzutów.
Kolejne sukcesy święcone przez Nottingham Forest pojawiły się w 1989 roku, kiedy klub wygrał Puchar Ligi i Full Members Cup. Forest zakończył ten sezon na trzecim miejscu w lidze, a rok później zajął to samo miejsce.
Zespół Clougha triumfował w Pucharze Ligi w 1990 roku, pokonując wówczas Oldham Athletic 1:0, a zwycięską bramkę strzelił Nigel Jemson. Szansa na sukces pojawiła się w 1991 roku, kiedy Nottingham pod wodzą Briana Clougha, dotarło do finału Pucharu Anglii, w którym przegrało z Tottenhamem 1:2.
Latem 1991 roku Brian Clough dokonał rekordowego transferu, podpisując umowę z najlepszym strzelcem ligowym w tamtym okresie, napastnikiem Millwall, Teddym Sheringhamem, na łączną kwotę 2,1 miliona funtów.
W 1992 roku Forest pokonał Southampton 3:2 w finale Pucharu Full Cup, lecz później przegrał z Manchesterem United w Pucharze Ligi.
Frank Clark wrócił do klubu w maju 1993 roku, aby objąć stanowisko menedżera, zastępując tym samym Briana Clougha. Forest zakończył sezon na trzecim miejscu i zakwalifikował się do Pucharu UEFA po raz pierwszy od czasów Heysela. W sezonie 1996/1997 Clark opuścił drużynę po tym, jak znalazła się w strefie spadkowej.
34-letni kapitan Stuart Pearce został tymczasowo zatrudniony jako menedżer piłkarski tuż przed świętami Bożego Narodzenia w 1996 roku i pod jego wodzą klub zanotował krótkotrwałą poprawę. Jednak w marcu 1997 roku Dave Bassett zastąpił go na stałe, który razem z klubem uniknął spadku. Bassett został zwolniony w styczniu 1999 roku, a na jego miejsce przyszedł nowy menedżer, Ron Atkinson.
W grudniu 2001 roku odnotowano, że klub traci ponad 100 000 funtów tygodniowo, a jego perspektywy finansowe pogorszyły się z powodu upadku ITV Digital, którzy zakończyli umowę z klubem. Pomimo trudności klub w sezonie 2002–2003 zajął szóste miejsce i zakwalifikował się do play-offów. W półfinale przegrał z Sheffield United. Z powodu straty kilku kluczowych zawodników i zagrożenia spadku do niższej ligi Paul Hart został zwolniony w lutym 2004 roku.
Na kolejnego trenera został mianowany Oe Kinnear, który poprowadził Nottingham do 14. miejsca w lidze. W sezonie 2004–2005 klub ponownie znalazł się w strefie spadkowej, co doprowadziło do rezygnacji Kinneara ze stanowiska w grudniu 2004 roku. Wtedy Mick Harford przejął tymczasowy zarząd w okresie Bożego Narodzenia, zanim Gary Megson został wyznaczony na nowego szkoleniowca. Megson nie zdołał uniknąć spadku, ponieważ klub zakończył sezon na 23. miejscu, stając się zarazem pierwszym zwycięzcą Pucharu Europy, który będzie grał na trzecim poziomie rozgrywkowym. W sezonie 2007/2008 pod wodzą Colina Calderwooda klub ponownie wrócił do Championship.
W lipcu 2012 roku kuwejcka rodzina Al-Hasawi kupiła klub. Nowi właściciele powiedzieli prasie, że mają długoterminową wizję klubu opierającą się na planie 3-5 letnim, a po rozmowie z kilkoma potencjalnymi nowymi menedżerami trenerem został Sean O’Driscoll (będący poprzednio dyrektorem Doncaster Rovers i Crawley Town).
Do 15 grudnia 2012 roku Forest, zajmujący dziewiąte miejsce z 33 punktami, był zaledwie o trzy punkty poza pozycjami gwarantującymi grę w play-offach. Plan rodziny Al-Hasawi stał się impulsem do zagrania w barażach o Premier League. Tego samego weekendu klub ogłosił, że Omar Al-Hasawi zrezygnował ze względów osobistych, a Fawaz Al-Hasawi został większościowym udziałowcem z 75% udziałów w klubie wraz z bratem Abdulazizem Al-Hasawim posiadającym 20% udziałów i jego kuzynem Omarem Al-Hasawim, posiadającym pozostałe 5% udziałów.
W Boxing Day 2012 roku Sean O’Driscoll został zwolniony po zwycięstwie 4:2 nad Leeds United, a właściciele poinformowali o zamiarze zmiany wraz z rozpoczęciem styczniowego okna transferowego, mając nadzieję na powołanie menedżera z doświadczeniem w Premier League. Na to stanowisko powołano Alexa McLeisha. Ruch ten został skrytykowany przez niektórych członków zespołu. W dniu 5 lutego 2013 roku, po upływie zaledwie 40 dni, rozwiązano umowę z Alexem McLeishem.
Dwa dni później trenerem został Billy Davies. W marcu 2014 roku klub zakończył współpracę z Daviesem po porażce 5:0 z Derby. Sezon 2020/2021 klub zakończył na 17 miejscu w Championship, przegrywając w ostatniej kolejce z Preston North End F.C.
W dniu 18 maja 2017 roku potwierdzono, że Evangelos Marinakis został nowym właścicielem Nottingham Forest, co doprowadziło do zakończenia zarządu rodziny Al-Hasawi. 8 stycznia 2018 roku nowym trenerem Forest został Aitor Karanka, zastępując tymczasowego szkoleniowca Nottingham Gary'ego Brazil. W styczniu Karanka wzmocnił klub, sprowadzając 10 zawodników. Skończywszy sezon na 17 miejscu, w trakcie letniego okienka transferowego trener podpisał kontrakty z 14 nowymi zawodnikami. Pomimo dobrych wyników w lidze, dotychczasowy szkoleniowiec opuścił klub 11 stycznia 2019 r. 4 dni po wypowiedzeniu umowy, nowym trenerem Forest został Martin O'Neill, były szkoleniowiec Irlandii. O'Neill został zwolniony w czerwcu po tym, jak wdał się w spór z niektórymi graczami pierwszego składu i został zastąpiony przez Sabri'ego Lamouchi tego samego dnia. W pierwszym sezonie Lamouchi zajął razem z Nottingham 7 miejsce w lidze, po porażce w końcówce sezonu z Stoke City. 6 października 2020 r. Lamouchi został zwolniony przez klub po słabym początku sezonu 2020–21. Został on zastąpiony przez byłego menedżera Brighton, Chrisa Hughtona. Po nieudanych 11 miesiącach Hughton został zwolniony 16 września 2021 r., po tym, jak nie wygrał żadnego z 7 meczów w sezonie 2021–22. 
29 maja 2022 roku zespół wrócił do Premier League po pokonaniu Huddersfield w barażach 1:0

</doc>
<doc id="304366" url="https://pl.wikipedia.org/wiki?curid=304366" title="Niedepolaryzujące środki zwiotczające">
Niedepolaryzujące środki zwiotczające

Niedepolaryzujące środki zwiotczające, kuraryny, miorelaksanty niedepolaryzujące (dawniej: leki pachykurarowe) – leki zwiotczające o niepolaryzacyjnym mechanizmie działania, naturalne lub półsyntetyczne substancje blokujące skurcz mięśni szkieletowych, najstarsze znane substancje zwiotczające mięśnie. 
Naturalne kuraryny – alkaloidy otrzymywane z kurary – były przez ludy pierwotne stosowane jako trucizna. Obecnie są używane w chirurgii do paraliżowania mięśni podczas operacji oraz, pomocniczo, w łagodzeniu objawów tężca i zatruć strychniną. Z naturalnych kuraryn jako leki zwiotczające są stosowane głównie tubokuraryna i toksyferyna. W użyciu są również syntetyczne pochodne kuraryn: trikuran, alkuronium, pankuronium.
Mechanizm działania.
Kuraryny działają na poziomie płytki motorycznej. Blokują dostęp acetylocholiny wydzielanej przez pobudzony nerw, do receptora w mięśniu, poprzez łączenie się z nim. W normalnych warunkach wydzielona acetylocholina dostaje się do mięśniowych receptorów i, łącząc się z nimi, wywołuje skurcz mięśnia. W obecności kuraryn połączenie to jest zablokowane, a zatem mięsień nie reaguje na impulsy przekazywane drogą nerwową.
Kuraryny są zatem kompetycyjnymi antagonistami acetylocholiny.
Mechanizm działania kuraryn (inhibicja kompetycyjna) wskazuje na możliwość zniesienia ich działania. Jeśli w płytce motorycznej pojawi się więcej acetylocholiny, może ona stopniowo wypierać kurarynę z połączenia z receptorem i tym samym łączyć się z nim, wywołując skurcz blokowanego wcześniej mięśnia. W celu zwiększenia ilości acetylocholiny stosuje się substancje blokujące jej biologiczny rozkład, czyli inhibitory acetylocholinoesterazy, na przykład neostygminę. Substancje te są odtrutkami stosowanymi w zatruciach kurarą.
Właściwości farmakologiczne.
Kuraryny podane dożylnie szybko wywołują zwiotczenie mięśni. W pierwszej kolejności blokowane są mięśnie zewnętrzne oka i mięśnie gardła, następnie kolejne grupy mięśni, a na końcu mięśnie międzyżebrowe i przepona – unieruchomienie tych ostatnich powoduje śmierć przez uduszenie, przy zachowaniu pełnej świadomości. W celach leczniczych używa się ich wyłącznie pod ciągłą kontrolą lekarską.
Leki z tej grupy praktycznie nie są wchłaniane z przewodu pokarmowego – połknięcie kurary jest więc bezpieczne.
W celu zwiotczenia mięśni leki te mogą być stosowane w dawkach powtarzanych lub we wlewie ciągłym, co umożliwia ich zastosowanie w długich zabiegach chirurgicznych. Czas i siła działania zależą od stanu ogólnego chorego, jego wydolności metabolicznej i zdolności do wydalania leków. Ich działanie będzie wydłużone przy niewydolności nerek. Leki z tej grupy odznaczają się dość długim działaniem – może to być, w zależności od leku, od 25 do 50 minut. U ludzi starszych czas działania jest zwykle dłuższy. Noworodki mogą być na te leki szczególnie wrażliwe, a starsze dzieci mogą wykazywać oporność na ich działanie.
Działania niepożądane.
Alkaloidy kurary hamują działanie acetylocholiny również w innych miejscach, na przykład zwojach nerwowych układu autonomicznego. Może to prowadzić do działań niepożądanych, w tym obniżenia ciśnienia tętniczego i skurczu oskrzeli (przez zablokowanie regulacji układu wegetatywnego).
Powodują pojawienie się histaminy we krwi (histaminemia), co może prowadzić do wystąpienia pokrzywki, ślinotoku, zwiększonego wydzielania kwasu żołądkowego, a nawet zapaści.
Odtrutki.
Działanie tych środków można odwrócić przez zastosowanie leków z grupy inhibitorów czynności cholinoesterazy, będącej enzymem rozkładającym acetylocholinę do nieaktywnych: choliny i kwasu octowego. Zahamowanie tego enzymu podwyższa stężenie acetylocholiny w płytce motorycznej, co skutkuje wyparciem miorelaksantu z receptora przez acetylocholinę i przywróceniem normalnego funkcjonowania mięśni. Najczęściej stosuje się neostygminę, fizostygminę i galantaminę. Ze względu na bradykardię występującą po podaniu neostygminy należy jej podanie poprzedzić podaniem atropiny.
Interakcje.
Anestetyki ogólne (eter, halotan, enfluran, izofluran) i miejscowe (lidokaina, bupiwakaina) oraz niektóre antybiotyki (gentamycyna, streptomycyna, aminoglikozydy, amikacyna, linkomycyna, tetracykliny) wzmacniają działanie niedepolaryzujących leków zwiotczających. Odwrotnie działają kortykosteroidy.

</doc>
<doc id="304368" url="https://pl.wikipedia.org/wiki?curid=304368" title="Chorobowość">
Chorobowość

Chorobowość (), a dokładniej współczynnik chorobowości () – liczba chorych w danej chwili na konkretną chorobę w określonej grupie mieszkańców (np. na 100 tys. mieszkańców). Współczynnik ten obejmuje zarówno osoby chorujące już wcześniej, jak i nowo stwierdzone przypadki (zapadalność).
Typy.
według okresu analizy:
według innych cech:
Związek z zapadalnością.
Dla chorób przewlekłych:
dla chorób krótkotrwałych (trwających krócej niż okres analizy chorobowości):

</doc>
<doc id="304369" url="https://pl.wikipedia.org/wiki?curid=304369" title="Zapadalność">
Zapadalność

Zapadalność, potocznie zachorowalność – liczba nowo zarejestrowanych przypadków danej choroby w przedziale czasu (zwykle roku) na sto tysięcy osób badanej populacji.
Jeśli zapadalność i chorobowość utrzymują się na stałym poziomie, występuje zależność:
chorobowość = zapadalność × średni czas trwania choroby.

</doc>
<doc id="304370" url="https://pl.wikipedia.org/wiki?curid=304370" title="Granice dolna i górna">
Granice dolna i górna

Granica dolna (także łac. "limes inferior") oraz granica górna (również łac. "limes superior") – odpowiednio kres dolny i górny granic wszystkich podciągów danego ciągu.
Każdy ciąg ma granice dolną i górną. Jeżeli dany ciąg ma granicę, to granice dolna oraz górna są równe. Zachodzi także twierdzenie odwrotne: jeśli ciąg posiada granicę dolną oraz górną i są one równe, to posiada także granicę równą wspólnej wartości granic dolnej i górnej (na podstawie twierdzenia o trzech ciągach).
Definicja.
Granica dolna i granica górna ciągu formula_1 definiowane są odpowiednio wzorami
W pierwszej definicji druga z równości wynika z faktu, że ciąg formula_4 jest niemalejący, więc jego granicą jest jego supremum. Analogicznie, druga z równości w drugiej definicji wynika z faktu, że ciąg formula_5 jest nierosnący, więc jego granicą jest jego infimum.
Należy mieć na uwadze, że oznaczenia granic dolnej i górnej stanowią jedną całość i nie składają się z oddzielnych oznaczeń formula_6 oraz formula_7 czy formula_8 co widać w powyższych napisach, gdzie formula_9 rozpościera się równo pod całym napisem formula_10 lub formula_11 a nie jego pewną częścią. Korzysta się również z symboli formula_12 na oznaczenie granicy dolnej oraz formula_13 na oznaczenie granicy górnej.
Przykłady.
Najprostszym przykładem jest
Istnieją ciągi, których granica dolna jest różna od granicy górnej, są one rozbieżne:
ale
Podobnie
ale
Własności.
Dla dowolnych ciągów formula_19 prawdziwe są następujące nierówności:

</doc>
<doc id="304371" url="https://pl.wikipedia.org/wiki?curid=304371" title="Kujawsko-Pomorska Biblioteka Cyfrowa">
Kujawsko-Pomorska Biblioteka Cyfrowa

Kujawsko-Pomorska Biblioteka Cyfrowa (KPBC) – biblioteka cyfrowa powstała jako jedna z pierwszych w roku 2004, której zasób współtworzony jest przez instytucje naukowe województwa kujawsko-pomorskiego. Jako pierwsza w Polsce została zrealizowana z Funduszy Strukturalnych UE z programu ZPORR.
Lokalizacja.
Biblioteka Uniwersytecka znajduje się w zachodniej części miasta, w dzielnicy Bielany, przy ul. Gagarina 13.
Historia.
Projekt KPBC realizowany jest przez Bibliotekę Uniwersytecką w Toruniu i wybrane biblioteki współpracujące w ramach Konsorcjum Bibliotek Naukowych Regionu Kujawsko-Pomorskiego. Projekt realizacyjny opracowała w roku 2003 Bożena Bednarek-Michalska pełnomocniczka rektora odpowiedzialna z ramienia UMK za powstanie biblioteki cyfrowej. W latach 2004-2006 KPBC była finansowana z funduszy strukturalnych Unii Europejskiej, później przez UMK i partnerów. W latach 2007-2008 korzystała z grantu MKiDN dla stworzenia nowej kolekcji Baltica i poszerzania zasobu Pommeranica. Od września 2005 roku. KPBC udostępnia swoje zasoby w internecie, większość w wolnym dostępie na licencjach Creative Commons lub w domenie publicznej. Rocznie dodaje się do zasobu ponad 5000 nowych obiektów realizując granty badawcze, DUN i inne, a także digitalizując obiekty w standardowej procedurze z funduszy poszczególnych partnerów. KPBC zbudowano zgodnie ze światowymi standardami budowania zasobów i digitalizacji.
Twórcy projektu.
Celem projektu jest tworzenie regionalnej biblioteki cyfrowej wspierającej rozwój potencjału intelektualnego i innowacyjnego społeczeństwa, wspomaganie nauki przez dostarczanie materiałów do badań oraz kultury umożliwiając szybki dostęp do zasobów wiedzy oraz cennych zabytków piśmiennictwa nie tylko polskiego, celem jest także pokazanie polskiego zasobu w europejskiej bibliotece cyfrowej EUROPEANA oraz w Federacji Polskich Bibliotek Cyfrowych. W Kujawsko-Pomorskiej Bibliotece Cyfrowej udostępniane są cyfrowe wersje książek, czasopism oraz materiałów ikonograficznych, kartograficznych, muzycznych, rękopisów i dokumentów życia społecznego.
Zasób.
Zasób KPBC tworzą głównie czasopisma (82% zasobów) i książki, ponadto znajdują się w niej m.in. zdigitalizowane mapy, fotografie, grafiki, afisze, materiały dźwiękowe. Prawie w 90% są to utwory dla których prawa autorskie majątkowe wygasły (są własnością publiczną). Pozostałe utwory udostępnione są na licencjach umożliwiających korzystanie z nich na zasadach dozwolonego użytku, jedynie niewielka część jest objęta w całości prawami autorskimi i dostępna lokalnie na terenie UMK.
Zasób KPBC jest podzielony na następujące kolekcje tematyczne:
Na regionalia składają się:
W KPBC znajduje się także coraz więcej archiwaliów z regionu:
KPBC wykorzystuje oprogramowanie dLibra stworzone przez Poznańskie Centrum Superkomputerowo-Sieciowe. Większość dokumentów elektronicznych prezentowana jest w formacie DjVu, coraz więcej w PDF oraz w SWF (ShockWave Flash) i innych formatach charakterystycznych dla typów obiektów, graficznych, video. Od roku 2008 KPBC jest notowana na liście repozytoriów światowych "The Webometrics Ranking of World Universities". Od roku 2019 UMK, wspólnie z Uniwersytetem Kazimierza Wielkiego w Bydgoszczy, realizuje w ramach Programu Operacyjnego Polska Cyfrowa projekt „Ucyfrowienie zasobów akademickich regionu kujawsko-pomorskiego dla potrzeb nauki i dydaktyki całego kraju” . Dzięki niemu nastąpi unowocześnienie i modernizacja oprogramowania i procedur digitalizacyjnych oraz zdigitalizowanych zostanie kolejne 15 tysięcy obiektów.
KPBC jest częścią Federacji Polskich Bibliotek Cyfrowych, sieci kilkunastu bibliotek cyfrowych, w ramach której od roku 2001 udostępniono online miliony obiektów cyfrowych. Zadaniem Federacji jest udostępnienie w jednym miejscu zasobów cyfrowych polskich instytucji kultury oraz przesyłanie danych do Europejskiej Biblioteki Cyfrowej, Europeany.

</doc>
<doc id="304376" url="https://pl.wikipedia.org/wiki?curid=304376" title="Skala bezwzględna temperatur">
Skala bezwzględna temperatur



</doc>
<doc id="304377" url="https://pl.wikipedia.org/wiki?curid=304377" title="Skala temperatur">
Skala temperatur



</doc>
<doc id="304379" url="https://pl.wikipedia.org/wiki?curid=304379" title="Skala barw">
Skala barw



</doc>
<doc id="304380" url="https://pl.wikipedia.org/wiki?curid=304380" title="Hygroskopijność">
Hygroskopijność



</doc>
<doc id="304381" url="https://pl.wikipedia.org/wiki?curid=304381" title="Luiza Marcińczyk">
Luiza Marcińczyk

Luiza Marcińczyk (ur. 17 grudnia 1864 w Piszu, zm. 31 grudnia 1963 w Szczytnie), mazurska pieśniarka ludowa.
Pochodziła z rodziny rolniczej, była córką Fryderyka i Karoliny. Została wychowana w atmosferze miłości do kultury polskiej; przyczyniła się do utrzymania polskości na Mazurach, wykonywała pieśni polskie na licznych uroczystościach wiejskich. Cieszyła się popularnością. Po II wojnie światowej osiadła w Szczytnie. Wykonywała wówczas pieśni dla oddziału Państwowego Instytutu Sztuki i Polskiego Radia w Olsztynie. Teksty jej pieśni ukazały się w opracowaniu Maryny Okęckiej-Bromkowej i Władysława Gębika.
W 1955 otrzymała Złoty Krzyż Zasługi.

</doc>
<doc id="304382" url="https://pl.wikipedia.org/wiki?curid=304382" title="Skala termometryczna">
Skala termometryczna

Skala termometryczna – skala temperatury, określona punktami podstawowymi skali (na przykład w skali Celsjusza są to punkty zamarzania i wrzenia wody destylowanej pod ciśnieniem 1 atm) i podzielona na określoną liczbę stopni.
Stosowane skale temperatury:
Obecnie rzadko stosowane:
Stosowana obecnie w układzie SI jest skala zwana "International Temperature Scale of 1990 (ITS-90)". Zdefiniowana metodami pomiaru w poszczególnych zakresach oraz punktach charakterystycznych. Skala używa jako jednostki kelwina.

</doc>
<doc id="304385" url="https://pl.wikipedia.org/wiki?curid=304385" title="Edison (Georgia)">
Edison (Georgia)

Edison, miasto w hrabstwie Calhoun w stanie Georgia w Stanach Zjednoczonych.
Liczba mieszkańców, zgodnie ze spisem z 2000 roku, około 1,340
Miasteczko ma powierzchnię około 6,0 km².

</doc>
<doc id="304386" url="https://pl.wikipedia.org/wiki?curid=304386" title="Kościół św. Łazarza we Wrocławiu">
Kościół św. Łazarza we Wrocławiu

Kościół św. Łazarza we Wrocławiu – gotycki murowany kościół zbudowany przez Zakon Rycerzy i Szpitalników świętego Łazarza z Jerozolimy w II połowie XIV wieku (na miejscu budowli wymienianej już w 1260 jako kościół szpitalny) przy drodze prowadzącej ze średniowiecznego Wrocławia na południowy wschód – do Oławy.
W chwili powstania szpital i kościół św. Łazarza znajdowały się za Bramą Oławską, w pobliżu osiedla walońskich tkaczy; obecnie kościół i poszpitalny budynek znajdują się w granicach miasta, przy ulicy gen. Romualda Traugutta 54–58, naprzeciwko kościoła, klasztoru i współczesnego szpitala Bonifratrów.
Historia.
W pobliżu kościoła znajdowało się w średniowieczu leprozorium dla mężczyzn; podobny obiekt – dla kobiet – szpital św. Hieronima, znajdował się za północnymi murami miasta, przy drodze do Trzebnicy, w pobliżu dzisiejszego kościoła Opieki św. Józefa (poprzednio św. Urszuli i Jedenastu Tysięcy Dziewic) na Ołbinie. Wzmianki o kościele i szpitalu św. Łazarza pochodzą z 1264 (w sprawie dziesięciny dla szpitala), z 1267 (również w sprawie opodatkowania, a także w sprawie zakupu kawałka ziemi) i z 1326. Na początku XV wieku prócz trędowatych zaczęto przyjmować pod opiekę Szpitalników świętego Łazarza także innych chorych, choć trędowaci byli tu pacjentami jeszcze w 1540, kiedy wspomniano o nich w kolejnych zachowanych archiwaliach.
W czasie próby sił sprzymierzonych wojsk polsko-czeskich (Władysława Jagiellończyka, króla Czech i jego ojca Kazimierza, króla polskiego) z węgierskimi 27 października 1474 kościół św. Łazarza stał się umocnionym punktem dowodzenia nacierającego od strony pobliskiej wsi Święta Katarzyna króla węgierskiego Macieja Korwina.
Blisko trzy wieki później w pobliżu kościoła rozlokowała się artyleria wojsk pruskich pod sztandarami Hohenzollernów, które oblegały miasto i stąd 9 grudnia 1757 ostrzeliwała jego obrońców, poddanych Habsburgów. W czasie tej bitwy uszkodzony został zachodni szczyt kościoła.
Na początku XIX wieku szpital przekształcono w dom starców, a po dalszych stu latach, przed I wojną światową rozważano projekt wyburzenia szpitala wraz z kościołem w celu poszerzenia arterii wylotowej z miasta w kierunku południowo-zachodnim. Zamiar ten jednak porzucono, w 1907 okolice kościoła uporządkowano, a później odnowiono sam kościół. Oblężenie "Festung Breslau" na początku 1945 kościół, z uszkodzoną więźbą dachową i obramowaniami okien, przetrwał ze zniszczeniami szacowanymi po wojnie na około 20%. Prowadzący kronikę oblężenia ksiądz Paul Peikert, proboszcz pobliskkiej parafii św. Maurycego, zanotował jego ostrzał i bombardowanie pod datami 8 lutego i potem 10 marca.
W latach 1946–49 uszkodzenia naprawiono i kościół przekazano parafii św. Maurycego jako kościół pomocniczy.
Podczas „powodzi tysiąclecia” w 1997 kościół na 5 dni znalazł się pod wodą, pod koniec lat 90. XX w. został osuszony i odrestaurowany.
Architektura.
Kościół jest niewielki: jego jednonawowe wnętrze ma długość 12,7 a szerokość 7,9 metra. We wnętrzu kościoła św. Łazarza zachowały się do dziś czternastowieczny gotycki wspornik sklepiennny z piaskowca, piętnastowieczny gotycki portal z piaskowca, dwa malowane skrzydła ołtarzowe z II połowy XV wieku oraz barokowa wykuta w piaskowcu rzeźba Matki Boskiej z roku 1727.

</doc>
<doc id="304389" url="https://pl.wikipedia.org/wiki?curid=304389" title="Skala Kelvina">
Skala Kelvina



</doc>
<doc id="304390" url="https://pl.wikipedia.org/wiki?curid=304390" title="Hołopole">
Hołopole



</doc>
<doc id="304392" url="https://pl.wikipedia.org/wiki?curid=304392" title="FCSB">
FCSB

FCSB (do 2017 FC Steaua Bukareszt) – rumuński klub piłkarski z siedzibą w stolicy kraju, Bukareszcie, założony w 1947 roku, zdobywca Pucharu Europy Mistrzów Krajowych w 1986, grający w rozgrywkach rumuńskiej Liga I.
Historia.
Steaua to najbardziej utytułowany rumuński klub piłkarski. Został założony jako klub wojskowy, później kilkakrotnie zmieniał nazwę, aż do nazwy Steaua, oznaczającej w języku rumuńskim gwiazdę, którą to przyjął w 1961. Oficjalnymi barwami klubowymi są czerwony i niebieski. W 1986 roku Steaua została pierwszym klubem z Europy wschodniej, który zdobył Puchar Europy Mistrzów Krajowych, pokonali oni w rzutach karnych FC Barcelonę. Bramkarz Helmuth Duckadam obronił w tym meczu wszystkie jedenastki. Steaua Bukareszt jest jedynym klubem, który wygrał Puchar Europy nie mając żadnego cudzoziemca, grali sami Rumuni.
W kolejnym roku Steaua święciła triumf w Superpucharze Europy, w którym pokonała radzieckie Dynamo Kijów. Na przełomie lat 80. i 90. zdobyli 6 mistrzostw Rumunii z rzędu, będąc niepokonanymi przez 104 mecze, przez ponad trzy sezony. Ogółem klub ma w swojej kolekcji 23 tytuły mistrzowskie i 20 zwycięstw w Pucharze Rumunii.
W latach 90. pomimo utraty pozycji w Europie Steaua nadal pozostała dominującą siłą w futbolu rumuńskim zdobywając 6 razy z rzędu mistrzostwo w latach 1993–1998, grając również bardzo dobrze w rozgrywkach pucharowych.
Na początku XXI wieku sytuacja w lidze rumuńskiej nieco się wyrównała i Steaua znalazła godnych rywali w zespołach Dinama Bukareszt i Rapidu Bukareszt. Ostatnie mistrzostwo zespół Steauy zdobył w 2013 roku, zaś puchar krajowy w 2011. W sezonie 2005/2006 zespół dotarł do półfinału Pucharu UEFA, po drodze potykając się w ćwierćfinale z lokalnym rywalem Rapidem. Steaua po dwóch remisach (1:1 na boisku rywala i 0:0 u siebie) wyeliminowała Rapid, jednak w dwumeczu półfinałowym nie sprostała angielskiemu Middlesbrough F.C., przegrywając na wyjeździe 2:4 po domowym zwycięstwie 1:0. W następnym sezonie klub po kilkuletniej przerwie wystąpił w fazie grupowej Ligi Mistrzów.
Przez konflikt z rumuńską armią Steaua utraciła prawa do herbu, barw, a przede wszystkim - do nazwy, stąd od 2017 roku klub występuje pod nazwą FCSB.
Skład na sezon 2022/2023.
Piłkarze na wypożyczeniu.
"Stan na 30 października 2022"

</doc>
<doc id="304395" url="https://pl.wikipedia.org/wiki?curid=304395" title="Klon wielkolistny">
Klon wielkolistny

Klon wielkolistny ("Acer macrophyllum" Pursh.) – gatunek drzewa z rodziny mydleńcowatych ("Sapindaceae"). W obrębie rodzaju klasyfikowany do sekcji "Lithocarpa" i serii "Macrophylla". Występuje w zachodniej Ameryki Północnej od Alaski do Kalifornii, często w podszyciu lasów iglastych.

</doc>
<doc id="304397" url="https://pl.wikipedia.org/wiki?curid=304397" title="Skala kolorymetryczna">
Skala kolorymetryczna



</doc>
<doc id="304401" url="https://pl.wikipedia.org/wiki?curid=304401" title="PRNG">
PRNG



</doc>
<doc id="304405" url="https://pl.wikipedia.org/wiki?curid=304405" title="Malleore">
Malleore



</doc>
<doc id="304406" url="https://pl.wikipedia.org/wiki?curid=304406" title="Pierwouste">
Pierwouste

Pierwouste, pragębowce, pierwogębe (Protostomia) – klad zwierząt dwubocznie symetrycznych, u których w rozwoju embrionalnym nie wytwarza się wtórny otwór gębowy, a otwór prowadzący do jamy gastruli (pragęba) staje się w rozwoju osobniczym właściwym otworem gębowym. Grupa przeciwstawiana wtóroustym (Deuterostomia), z którymi tworzą dwie ewolucyjne linie wielokomórkowych zwierząt trójwarstwowych (Triploblastica) i dwubocznie symetrycznych (Bilateria). Podział zwierząt zaliczanych do Bilateria na pierwouste i wtórouste wprowadził Karl Grobben w 1908 roku.
Rozwój zarodkowy.
Pierwouste różnią się od wtóroustych:
U pierwoustych wrzeciono podziałowe trzeciego podziału podczas bruzdkowania ustawia się skośnie do długiej osi blastomerów, na skutek czego małe blastomery leżą na granicach dużych. Pragęba przemieszcza się na płaszczyznę równikową zarodka i powstaje z niej otwór gębowy, a po przeciwnej stronie przez zagłębienie ektodermy powstaje odbyt. Mezoderma tworzy się w wyniku podziału komórek, które migrują i ustawiają się między ektodermą i endodermą.
Różnice pomiędzy Protostomia i Deuterostomia na etapie rozwoju zarodkowego:
Systematyka.
W tradycyjnej klasyfikacji biologicznej do pierwoustych zaliczana była większość typów zwierząt bezkręgowych:
Pod koniec XX w. przedstawiono hipotezy podziału pierwoustych na:

</doc>
<doc id="304410" url="https://pl.wikipedia.org/wiki?curid=304410" title="Wykładnik">
Wykładnik



</doc>
<doc id="304415" url="https://pl.wikipedia.org/wiki?curid=304415" title="Gałęziak">
Gałęziak

Gałęziak – zmodyfikowana, spłaszczona łodyga barwy zielonej, która przejmuje funkcje liścia (przeprowadza fotosyntezę) i jest do niego podobna z kształtu. U roślin wytwarzających gałęziaki liście właściwe są zwykle silnie zredukowane, wykształcają się jako ciernie lub łuski, często szybko opadające. U niektórych roślin cała łodyga wykształca się w formie gałęziaków, u innych tylko część pędów, zazwyczaj końcowa, jest zmodyfikowana (np. u myszopłocha, szparaga, kokietnika).
Gałęziaki wykształcają się zwykle u roślin, u których z powodu adaptacji do warunków suchych nastąpiła redukcja liści.
Wyróżnia się kilka typów gałęziaków:

</doc>
<doc id="304416" url="https://pl.wikipedia.org/wiki?curid=304416" title="Marian Ostafiński">
Marian Ostafiński

Marian Wiesław Ostafiński (ur. 8 grudnia 1946 w Przemyślu) – polski piłkarz i trener, obrońca (stoper), trzynastokrotny reprezentant Polski, olimpijczyk z Monachium w 1972.
Życiorys.
Absolwent Technikum Metalurgicznego w Przemyślu (technik – hutnik). Wychowanek Polonii Przemyśl. Przewinął się przez wiele klubów południowo-wschodniej Polski: Bieszczady Rzeszów (1965-1967), Stal Stalowa Wola (1967-1969), ligowy debiut zaliczył w drużynie Stali Rzeszów (1969-1972), następnie w 1972 trafił do Ruchu Chorzów, gdzie odniósł najwięcej sukcesów. W 115 meczach strzelił 6 goli, dwukrotnie świętował Mistrzostwo Polski (1974, 1975), Puchar Polski z 1974, z drużyną dotarł do ćwierćfinałów europejskich pucharów: Pucharu UEFA w 1974 i Pucharu Europy w 1975.
Do reprezentacji trafił jednak już wcześniej, w 1971 zadebiutował w meczu z Niemcami w Hamburgu (0:0). Selekcjoner Kazimierz Górski powoływał go z zaufaniem, Ostafiński pojechał na Igrzyska Olimpijskie w Monachium w 1972 jednak nie wystąpił w finałowym meczu z Węgrami, nie zmieścił się też w kadrze na Mistrzostwa Świata w 1974. Zarzucano mu brak zaangażowania, wytykano mu zachowanie na meczu z Bułgarią w kwietniu 1972, gdzie po jego faulu w polu karnym sędzia podyktował rzut karny dla drużyny z Bałkanów. Jego ostatni trzynasty występ w barwach kraju miał miejsce 26 października 1975 w Warszawie w spotkaniu z Włochami. Dwa lata później odszedł z Ruchu Chorzów do Polonii Bytom, gdzie grał do 1980 roku, w międzyczasie był wypróbowywany w francuskim Hazebrouck.
W Polonii Bytom został i kontynuował pracę jako trener. Poza nią prowadził jeszcze Wartę Zawiercie, Beskid Andrychów i MK Katowice.
Syn Mariana Ostafińskiego, Dariusz został dziennikarzem Przeglądu Sportowego.

</doc>
<doc id="304417" url="https://pl.wikipedia.org/wiki?curid=304417" title="Kazimierz Czarnecki (sportowiec)">
Kazimierz Czarnecki (sportowiec)

Kazimierz Czarnecki (ur. 5 marca 1948 w Ostródzie) – polski sztangista, brązowy medalista igrzysk olimpijskich i mistrzostw świata.
Życiorys.
Był zawodnikiem KS Świt Ostróda i Legii Warszawa, startował w wadze lekkiej (do 67,5 kg). Najlepszy wynik na arenie międzynarodowej osiągnął w 1976 roku, kiedy na igrzyskach olimpijskich w Montrealu wywalczył brązowy medal z wynikiem 295 kg (130 kg + 165 kg). W zawodach tych wyprzedzili go jedynie Petro Korol z ZSRR i Francuz Daniel Senet. Medal otrzymał po igrzyskach, w trakcie zawodów osiągnął czwarty wynik, jednak zwycięzca, inny Polak, Zbigniew Kaczmarek został zdyskwalifikowany za doping. Został równocześnie brązowym medalistą mistrzostw świata, gdyż w latach 1964-1984 igrzyska miały także rangę mistrzostw świata. W tym samym roku Czarnecki został mistrzem Polski oraz poprawił rekord świata w rwaniu w kat. lekkiej - 140,5 kg.
Po zakończeniu kariery zawodniczej pracował jako trener w stołecznej Legii.

</doc>
<doc id="304419" url="https://pl.wikipedia.org/wiki?curid=304419" title="Konsorcjum Bibliotek Naukowych Regionu Kujawsko-Pomorskiego">
Konsorcjum Bibliotek Naukowych Regionu Kujawsko-Pomorskiego

Konsorcjum Bibliotek Naukowych Regionu Kujawsko-Pomorskiego powstało 5 września 2003 r. z inicjatywy rektorów szkół wyższych regionu kujawsko-pomorskiego. 
Do Konsorcjum należą uczelnie państwowe Bydgoszczy i Torunia:
oraz
Celem Konsorcjum jest współpraca bibliotek regionu, zwłaszcza w zakresie tworzenia zasobów cyfrowych, udostępniania informacji, wspierania nauki i edukacji w regionie oraz przystosowania bibliotek do standardów Unii Europejskiej.
Linki zewnętrzne.
Strona Konsorcjum Bibliotek Naukowych Regionu Kujawsko-Pomorskiego

</doc>
<doc id="304425" url="https://pl.wikipedia.org/wiki?curid=304425" title="Janusz L. Wiśniewski">
Janusz L. Wiśniewski



</doc>
<doc id="304427" url="https://pl.wikipedia.org/wiki?curid=304427" title="OCC">
OCC



</doc>
<doc id="304429" url="https://pl.wikipedia.org/wiki?curid=304429" title="Wincenty Gosiewski">
Wincenty Gosiewski



</doc>
<doc id="304430" url="https://pl.wikipedia.org/wiki?curid=304430" title="AC Fiorentina">
AC Fiorentina



</doc>
<doc id="304435" url="https://pl.wikipedia.org/wiki?curid=304435" title="Godło Korei Północnej">
Godło Korei Północnej

Godłem Koreańskiej Republiki Ludowo-Demokratycznej (kor. 조선민주주의인민공화국의 국장) jest kompozycją hydroelektrowni u stóp góry Pektu i pięcioramiennej czerwonej gwiazdy, w stronę której lgną ryżowe kłosy. Napis pod elektrownią brzmi „"Chosŏn Minjujuŭi Inmin Konghwaguk"” („Koreańska Republika Ludowo-Demokratyczna”) w zapisie hangul. Czerwona gwiazda symbolizuje komunizm. Całe godło jest bardzo podobne do godła ZSRR i innych radzieckich republik. 
Zgodnie z wersją propagandową: „Gwiazda symbolizuje wspaniałe rewolucyjne tradycje zapoczątkowane przez Wielkiego Wodza Kim Ir Sena. Symbolizuje ona również świetlaną przyszłość jaka czeka naród koreański oraz zwycięstwo Ideologii Dżucze. Hydroelektrownia symbolizuje niezależność i nowoczesny przemysł skupiony w rękach mas robotniczych. Ryż symbolizuje socjalistyczną ekonomię, samowystarczalność i dostatek żywności”.

</doc>
<doc id="304442" url="https://pl.wikipedia.org/wiki?curid=304442" title="Fryderyka Karolina Reden">
Fryderyka Karolina Reden



</doc>
<doc id="304444" url="https://pl.wikipedia.org/wiki?curid=304444" title="Opactwo Cystersów w Oliwie">
Opactwo Cystersów w Oliwie

Opactwo Cystersów w Oliwie – dawne zgromadzenie zakonne cystersów w Oliwie (obecnie dzielnicy Gdańska), najstarsza placówka klasztorna na Pomorzu Gdańskim istniejąca nieprzerwanie od 1188 do 1831 roku, a w latach 1466–1772 trwale opowiadająca się po stronie Rzeczypospolitej w jej nieustannych sporach z Gdańskiem. Zabudowania klasztorne wielokrotnie ulegały zniszczeniom dokonywanym przez pogańskich Prusów, Brandenburczyków, Krzyżaków, husytów, Szwedów, Rosjan i samych gdańszczan. W schyłkowy okres istnienia opactwo weszło wraz I rozbiorem Polski w roku 1772 w skład królestwa Prus. Na skutek pruskiej polityki kasacyjnej w 1831 roku zakon cysterski został zlikwidowany.
Fundacja klasztoru.
Od połowy XII wieku powstawały na ziemiach polskich (szczególnie w Wielkopolsce, na Pomorzu i zachodniej Małopolsce oraz na Śląsku) liczne klasztory cystersów: Łekno (1153), Lubiąż (1163), Kołbacz (1173), Ląd (1173), Sulejów (1176), Wąchock (1179), Koprzywnica (1185), Mogiła (1222) Henryków (1227), i inne, a nieco później nieliczne konwenty cysterek (Trzebnica (1203), Ołobok (1211) i Owińska (1250).
Skład konwentów był w ogromnej większości cudzoziemski. Cystersi małopolscy wywodzili się z Morimond w Burgundii (obecnie w Szampanii) i do późnego średniowiecza przeważali tu Francuzi i Włosi. W konwentach w pozostałych dzielnicach najwięcej było Niemców – do wielkopolskiego Łekna, Lądu, czy Obry (1240) (filii podkolońskiego opactwa cystersów w Altenbergu) przyjmowani byli wyłącznie mieszczanie kolońscy. Natomiast w Kołbaczu i kolejnych filiach tego opactwa dominowali Duńczycy.
Bez zakonów – zarówno w rozumieniu władz świeckich, jak i kościelnych – proces cywilizowania i chrystianizacji ziem polskich z pewnością przebiegałby znacznie wolniej. Mnisi przynosili bowiem z sobą szeroko pojętą wiedzę w zakresie piśmiennictwa, budownictwa, uprawy roli, wielorakich rzemiosł, a przede wszystkim zarządzania. Ich działalność legła u podstaw struktury państw piastowskich okresu rozbicia dzielnicowego.
Pomysł sprowadzenia cystersów na Pomorze zarejestrowana w kronikach klasztoru oliwskiego legenda przypisuje gdańskiemu księciu Sobiesławowi. W rzeczywistości fundatorem był syn Sobiesława Sambor I gdański, który w roku 1186 i sprowadził ich z Kołbacza: „Schamborius princeps Pomeranorum Cisterciensis ordinis collocavit in loco, qui Oliva” ("Książę pomorski Sambor osadził zakon cystersów w miejscu zwanym Oliwa"). Grupie zakonników przewodził Duńczyk Bernard Dithard, który został pierwszym opatem. Klasztor w Kołbaczu był filią duńskiego Esrum, więc przybyli do Oliwy mnisi zapewne w większości pochodzili z Danii.
18 marca 1188 roku nastąpiło w Gdańsku uroczyste podpisanie aktu fundacyjnego. Klasztor otrzymał cenne przywileje umożliwiające uzyskiwanie dochodów z rybołówstwa i z młynów na Potoku Oliwskim. Otrzymał też kilka wsi, a wśród nich tę, którą zakonnicy nazwali: „Olyva, ubi coenobium constructum est” ("Oliwa, gdzie wspólnota jest budowana"). Wśród językoznawców od dawna toczy się spór odnośnie do pochodzenia tej nazwy, przy czym większość uznaje, że źródłosłowu należy szukać w słowiańskiej nazwie rzecznej "Oława", mylnie skojarzonej przez nieznających dawnego języka kaszubskiego zakonników z oliwką, a w konsekwencji z Górą Oliwną.
Pierwotny konwent liczył zaledwie dwunastu zakonników. Dlatego też ograniczyli się oni jedynie do wzniesienia romańskiego oratorium oraz drewnianych zabudowań mieszkalnych. Dopiero w pierwszej połowie XIII wieku oratorium zaadaptowano na prezbiterium, dobudowano po obu jego stronach wydłużone kaplice, charakterystyczne dla cysterskiego kościoła w Fontenay, na którego planach wzrorowało się wiele cysterskich świątyń. Zbudowano wówczas transept i zasadniczy korpus kościoła o długości czterech przęseł dzisiejszej nawy głównej, a także pierwsze murowane zabudowania klasztorne. Około roku 1300 powstał też kościółek św. Jakuba przeznaczony – jako parafialny – dla miejscowej ludności.
Pod panowaniem książąt pomorskich.
Około 1195 roku mnisi z oliwskiego konwentu zostali usunięci, a na ich miejsce przysłano z Kołbacza następnych; przypuszczalnie chodziło o kwestie dyscyplinarne. Niemniej jednak opactwo rozkwitało, a hojne nadania książąt spowodowały, że pod koniec XIII wieku do klasztoru oliwskiego należało 50 wsi, stacja rybacka na dziś praktycznie nieistniejącym Jeziorze Zaspa wraz z flotyllą 40 łodzi, a także wyłączność na korzystanie z potoku Strzyża i posiadanie na nim młynów, nie licząc dziesięciny z ceł i karczem gdańskich: "decimam etiam de omnibus tabernis".
W 1226 roku klasztor został złupiony i spalony przez lud Prusów, a zakonnicy wymordowani na oczach mieszkańców. Z Kołbacza wkrótce przybyli nowi zakonnicy i zajęli się odbudową, ale w 1236 roku Prusowie zjawili się ponownie paląc zabudowania, zabijając sześciu mnichów i trzydziestu czterech ludzi służebnych. Pierwszy z tych napadów spowodował, że cystersi oliwscy zostali, przez papieża Honoriusza III, zwolnieni z dziesięciny. Opactwo doświadczyło też kilku „rejz” krzyżackich; rycerze zakonni w roku 1246 spalili klasztor, a w latach 1247 i 1252 złupili. Były to odwetowe uderzenia na ziemie Świętopełka, którego Krzyżacy podejrzewali o podburzanie Prusów do powstania.
W 1294 roku zmarł kolejny opiekun opactwa książę Mściwoj II, który w roku 1274 zabronił postronnym wyrębu w lasach należących do klasztoru oliwskiego. Pochowano go w kościele klasztornym podobnie jak i innych pomorskich władców.
Na pogrzeb Mściwoja przybył do Oliwy Przemysł II – wielkopolski książę, który na mocy wcześniejszej umowy dziedziczył władzę na Pomorzu. Zjednoczenie obydwu dzielnic otworzyło mu drogę do koronacji. Nie panował jednak długo; został zamordowany w 1296 roku. Przez następne kilkanaście lat Pomorze przechodziło z rąk do rąk. Najpierw jego władcą stał się książę Władysław Łokietek, ale w roku 1300 królem Polski został panujący w Czechach Wacław II. W 1305 roku jego następcą został Wacław III, ale nim zdążył pewnie osiąść na tronie, zginął w zamachu w 1306 roku. Wówczas Pomorze przejął ponownie zbierający polskie ziemie Władysław Łokietek, jednak wkrótce je utracił. W roku 1308 pobliski Gdańsk został zajęty przez Brandenburczyków, którzy dokonali licznych zniszczeń w opactwie, co w roku 1310 zrekompensował margrabia Waldemar, wymieniany później wśród dobroczyńców opactwa.
W czasach krzyżackich.
Po rzezi gdańskiej w roku 1308 roku Oliwa, wraz z całym Pomorzem, dostała się pod panowanie krzyżackie. Opat Rüdiger musiał uznać "status quo". Pomimo tego oraz zatwierdzenia w roku 1312 stanu posiadania opactwa przez wielkiego mistrza Karola Bessarta z Trewiru, początkowo dochodziło do licznych zatargów na tle majątkowym i terytorialnym między klasztorem cystersów a Zakonem. Dlatego, na prośbę oliwskiego opata, papież Jan XXII potwierdził w roku 1320 stan posiadania klasztoru. Również biskupi Warmii i Pomezanii potwierdzili w roku 1323 niepodzielność majątku opactwa.
Opaci oliwscy uznawali zwierzchnictwo Krzyżaków. Brali nawet ich stronę podczas sporów z Polską przed obliczem papieża. Co nie przeszkodziło im, w 1325 roku, mimo wyraźnego zakazu Krzyżaków, wpłacić świętopietrza na ręce biskupów polskich. Ostatecznie zatargi Oliwy z Krzyżakami wygasły w 1342 roku, kiedy wielki mistrz Ludolf König von Wattzau uznał wszystkie roszczenia cystersów.
25 marca 1350 roku ogień doszczętnie strawił kościół i klasztor; pożar najprawdopodobniej wybuchł podczas czyszczenia kuchennego komina. Kościół odbudowano w ciągu pięciu lat, przy czym nadano mu styl gotycki. Przedłużono prezbiterium w kierunku wschodnim, a w miejsce zlikwidowanych kaplic wybudowano ambit i łączącą się z nim opacką kaplicę św. Krzyża. Nawę główną przedłużono o cztery przęsła, przez co świątynia osiągnęła obecne rozmiary. W klasztorze powstał wówczas refektarz wielki oraz lawatorium. Pieniądze na odbudowę pochodziły, między innymi, z kasy wielkiego mistrza Heinricha Dusemera.
Na początku XV wieku nastąpiło wyraźne rozprzężenie dyscypliny, co związane było po części z sytuacją materialną klasztoru. Krzyżacy bowiem, w latach 1401–1403, obłożyli dobra klasztorne wysokimi podatkami w związku z narastającym konfliktem z królem Władysławem Jagiełłą. Doszły do tego epidemie w latach 1416 i 1427, a potem najazd sprzymierzonych z Polską husyckich sierotek. Husyci pod wodzą Jana Čapka z Sán w 1433 roku dokonali poważnych zniszczeń w opactwie i jego dobrach, m.in. spalili Sopot, ale nie zdobyli Gdańska, gdzie schronili się zakonnicy z Oliwy.
W roku 1454 wybuchła wojna trzynastoletnia. Król Kazimierz Jagiellończyk na prośbę miast pruskich ogłosił inkorporację Prus. Wizytując miasta Pomorza odwiedził w 1457 roku Oliwę. Opactwo popierało Związek Pruski, wpierając finansowo i opowiadając się po stronie króla. Krzyżacy próbowali odzyskać utracone terytoria, dlatego wojska królewskie broniące Gdańska zajęły opactwo oliwskie. 600 żołnierzy Gotarda z Radlina otoczyło Oliwę wieńcem fortyfikacji.
Ostatecznie po roku 1466, w wyniku pokoju toruńskiego, Pomorze Gdańskie przeszło w polskie ręce jako Prusy Królewskie.
W dobie reformacji.
W drugiej połowie XV wieku klasztory w Oliwie i Pelplinie usiłowano przyłączyć do polskich prowincji zakonnych, ale w 1487 roku kapituła generalna zakonu cystersów w Citeaux w Burgundii wydała edykt o przynależności obu konwentów do prowincji bałtyckiej. Oliwa była wizytowana przez opatów z Kołbacza, co prawdopodobnie przyczyniło się do usunięcia opata Piotra Smitzingiusa.
W latach 1474–1488 opat Mikołaj Muskendorf przeprowadził prace remontowe i budowlane w opactwie i w dobrach klasztornych. W roku 1516 klasztor oliwski udzielił gościny Albrechtowi von Hohenzollern-Ansbach, co zwykło się poczytywać za akt wrogi wobec Korony, bowiem podczas wojny 1519–1521 przez Oliwę przechodziły oddziały zaciężne z Brandenburgii. Zakonnicy tłumaczyli się, że Albrecht był wielkim mistrzem Zakonu, a opactwo udzielało mu noclegu jako dostojnikowi Kościoła.
XVI wiek to czas coraz większych wpływów reformacji w Gdańsku i na Pomorzu. Po 1525 roku skłaniająca się ku reformacji szlachta pomorska zaczęła żądać, by cystersi dołączyli do zakonów żebraczych i opuścili klasztor żyjąc z jałmużny. Za oliwskimi cystersami ujął się król Zygmunt zlecając opiekę nad opactwem wojewodzie Jerzemu Bażyńskiemu. W 1540 roku Rada Miasta Gdańska uchwaliła, że klasztor oliwski ma opłacać szkolnictwo, ale opaci tłumaczyli się niskimi dochodami. W tym samym roku próbowano przekazać dobra klasztorów oliwskiego i pelplińskiego biskupowi diecezjalnemu, ale opat pelpliński osobiście wyprosił u króla Zygmunta Augusta potwierdzenie stanu posiadania. W całej prowincji pomorskiej zostały tylko Oliwa i Pelplin, gdyż inne opactwa przestały istnieć.
Także w Oliwie dały się odczuć wpływy reformacji. W 1549 roku opatem został sprzyjający protestantyzmowi Lambert Schlieff. Wyboru dokonano pod naciskiem rodu Loitzów mającego znaczny wpływ na króla. Schlieff był popierany przez biskupa warmińskiego. Zygmunt August w 1555 roku zapewnił Schlieffowi indygenat szlachecki. Kronika oliwska nazywała Schlieffa człowiekiem nieuczonym, nieposłusznym i trwoniącym majątek opactwa, co w roku 1557 spowodowało usunięcie go ze stanowiska. Stało się tak z inicjatywy Kacpra Geschkaua, który oskarżał Schlieffa o różne przestępstwa. Król początkowo przestał popierać Schlieffa, ale pod wpływem jego możnych protektorów ponownie powołał go na urząd opata. W roku 1559, w drodze do opactwa, Schlieff zmarł, zdążył jednak mianować swym następcą Mikołaja Lockę.
Mikołaj Locka uzyskał potwierdzenie swej godności ze strony króla, ale w Oliwie urzędował Kacper Geschkau. Usunięto go (z królewskiego rozkazu) dopiero przy użyciu siły. Urząd opata objął Mikołaj Locka, ale Geschkau wszelkimi siłami zabiegał o poparcie. W roku 1567 odzyskał łaskę królewską, a w 1568 roku zawarł porozumienie z Mikołajem Locką, na mocy której został koadiutorem opactwa oliwskiego, która to funkcja zapewniała następstwo po śmierci urzędującego opata. Tak się rzeczywiście stało – w 1569 Geschkau uzyskał nominację i objął stanowisko w Oliwie. Wkrótce Geschkau stanął, wraz z biskupem kujawskim Stanisławem Karnkowskim i kasztelanem gdańskim Janem Kostką, na czele królewskiej Komisji Morskiej i występował kilka razy jako rzecznik króla w sporach z Gdańskiem (o zajęty przez protestantów kościół, o „Dominium Maris Baltici”, o flotę kaprów, o zwrot pożyczki).
Kiedy Gdańsk zbuntował się przeciw władzy króla Stefana Batorego, opat Geschkau dał się już poznać jako człowiek Rzeczypospolitej i zdążył wielokrotnie narazić się miastu. W lutym 1577 roku doszło do napaści protestantów gdańskich. Geschkau zdołał uciec, ale opactwo zostało obrabowane i doszczętnie spalone. Zginęło dwóch zakonników, kilku zostało rannych. Ocalałe mury klasztoru gdańszczanie chcieli wyburzyć, ale nadeszła odsiecz królewskich wojsk pod wodzą starosty Ernesta Wejhera. W rok później Gdańsk ostatecznie uznał władzę Batorego i został zmuszony do zapłacenia 20 000 guldenów odszkodowania. Dzięki temu oraz hojnym nadaniom króla i magnatów odbudowę klasztoru można było zacząć natychmiast. Wszystkie zabudowania klasztorne i kościół odtworzono w dawnym kształcie i stylu. Dobudowano jedynie kaplicę chrzcielną i dodano barokowe ozdoby. Kościół zaczął funkcjonować już w 1583 roku. Cystersi do tego czasu mieszkali w przejętym przez Geschkaua klasztorze kartuskim. Kacper Geschkau zmarł w 1584 roku. Tuż przed jego śmiercią ukończono odbudowę starego pałacu opackiego, który, według "Annales Monasterii Olivensis" był w swoim czasie siedzibą książęcą: „ubi consuerunt habitare fundatores huius monasterii” ("gdzie mieli zwyczaj mieszkać fundatorzy tego opactwa").
Za Wazów.
Kolejnym opatem został Jan Kostka, piastujący tę godność od 1584 roku do śmierci w roku 1588. W 1587 roku – a więc jeszcze za jego życia – gościł w Oliwie i zaprzysięgał "pacta conventa" król Zygmunt III Waza. W tym też roku ustalono, że elekcja opatów oliwskich będzie w gestii biskupów włocławskich. W 1588 roku opatem został Dawid Konarski. Za jego panowania zwrócono zakonowi kartuskiemu posiadłości ziemskie i nieruchomości przejęte dziesięć lat wcześniej przez Kacpra Geschkaua.
W roku 1594 ukończono remont kościoła. W tymże roku odwiedził Oliwę król Zygmunt z małżonką Anną. Arcykatolicki władca darzył Oliwę sympatią – latem 1598 spędził ponad miesiąc w klasztorze, a jesienią jeszcze raz odwiedził Oliwę. W 1603 roku wyjednał u papieża Klemensa VIII prawo do infuły i pastorału dla opatów oliwskich. W 1623 roku, gdy król Zygmunt przebywał w Gdańsku, odwiedziła Oliwę jego druga żona Konstancja Habsburżanka. W 1596 roku rozbudowano priorat. W roku 1603 powstały pierwsze organy, a w 1605 ambona. W 1604 roku poświęcono odbudowany kościół św. Jakuba. W latach 1605 i 1608 odbudowano mury klasztorne, co wiązało się z realnym zagrożeniem ze strony Szwedów. Zagrożenie musiało być znaczne, skoro skłoniło cystersów do zdeponowania archiwum i skarbca w Gdańsku. W roku 1616 zmarł Dawid Konarski. Jego następcą został Adam Trebnic.
W 1626 klasztor został splądrowany przez szwedzkie wojska pod dowództwem admirała Carla Carlssona Gyllenhielma. Wtedy właśnie wywieziono do szwedzkiego Skokloster renesansową ambonę i organy. wojnę ze Szwedami konwent oliwski przetrwał w Gdańsku, skąd powrócił do Oliwy w 1628 roku. Wcześniej, w roku 1627, na wodach Zatoki Gdańskiej doszło do bitwy między flotą polską a szwedzką. Wojna zakończyła się w roku 1629, a w 1630 zmarł opat Adam Trebnic. Wobec tego, że klasztor utracił sporą część wyposażenia, kolejni opaci (Jan Grabiński, Aleksander Grabiński, Michał Konarski i Aleksander Kęsowski) fundowali nowy, tym razem barokowy wystrój świątyni.
W roku 1635 odwiedzili Oliwę król Władysław IV, nuncjusz papieski Honoriusz Visconti oraz poseł francuski d'Avaux. W roku 1646, właśnie w Oliwie odbyło się oficjalne powitanie królewskiej narzeczonej – księżniczki Mantui Marii Ludwiki. Księżniczkę, w imieniu króla Władysława i Rzeczypospolitej, witał orszak dyplomatów i dostojników państwowych. Pięć lat później Maria Ludwika, tym razem przy boku swego drugiego męża, króla Jana Kazimierza, przybyła do Oliwy raz jeszcze.
Lata 1655–1660 to czas kolejnej wojny ze Szwedami, zwanej w Polsce „Potopem”. Wielu zakonników opuściło na ten czas Oliwę. Skarbiec i biblioteka klasztoru zostały przeniesione do Gdańska, którego Szwedzi nie zdołali zdobyć. Natomiast opactwo oliwskie zostało w 1656 roku splądrowane przez szwedzkich żołnierzy Gustawa Stenbocka. Zakonnicy poprosili załogę Gdańska o pomoc. Gdańscy żołnierze istotnie usunęli Szwedów z opactwa, ale zaraz sami wzięli się za plądrowanie i demolowanie klasztoru. Wojna ze Szwedami zakończyła się rokowaniami w Oliwie; prowadzone w opactwie zakończyły się podpisaniem traktatu pokojowego 3 maja 1660 roku. W czasie rokowań dwór królewski zamieszkiwał w Gdańsku, Szwedzi rozlokowali się w Sopocie, a w klasztorze rezydowali francuscy rozjemcy.
Czasy „pokoju”.
Nastały teraz, jak się wydawało, spokojniejsze czasy sprzyjające rozwojowi klasztoru. W 1665 roku wzniesiono nowy budynek szpitala klasztornego, a w 1676 uruchomiono drukarnię. W latach 1677 i 1678 odwiedzał opactwo król Jan III Sobieski, który kilka miesięcy mieszkał w Gdańsku rozstrzygając spory między Radą a cechami. Gdy w roku 1683 zmarł Karol Łoknicki, król Sobieski mianował oliwskim opatem Michała Antoniego Hackiego. Hacki był wcześniej (od roku 1660) przeorem. Próbował też sił w dyplomacji i tajnych służbach. Jan Sobieski mianował go swoim sekretarzem i wykorzystywał do misji dyplomatycznych. Hacki był agentem królewskiego kontrwywiadu, odnoszącym sukcesy w rozszyfrowywaniu listów dyplomatycznych obcych mocarstw. Przeprowadziwszy się do Oliwy Hacki rzeczywiście dbał o rozwój klasztoru. Ufundował wiele z barokowego wyposażenia kościoła, a przede wszystkim ołtarz główny z 1688 roku. W 1697 roku, gdy w Oliwie zjawił się Ludwik Bourbon-Conti – francuski kandydat do korony, opat Hacki opowiedział się po stronie jego saskiego konkurenta, Fryderyka Augusta Wettyna, umożliwiając wojskom polsko-saskim rozpędzenie Francuzów i polskich „kontystów”. Wiosną 1698 roku król August II Mocny, podejmowany przez opata Hackiego, oglądał w Oliwie miejsce potyczki.
Za tego właśnie opata powstał w roku 1688 monumentalny, barokowy ołtarz główny, który zajmuje całą przestrzeń przyścienną i sklepienie wschodniego zamknięcia prezbiterium. Ołtarz jest prawdopodobnie dziełem gdańskiego architekta i rzeźbiarza Andreasa Schlütera, a obraz, przedstawiający Hackiego i zakonników modlących się do Trójcy Świętej, Matki Boskiej i św. Bernarda, powstał w pracowni Andrzeja Stecha. Przebudowana została również stara szafarnia klasztorna, w której znalazły się: apteka, sąd opacki, mieszkania księży i służby kościelnej oraz – działająca w latach 1673-1744 – drukarnia.
W 1702 roku, w czasie trwania wielkiej wojny północnej wojska saskie zimowały w Oliwie, która ucierpiała w wyniku kontrybucji i rekwizycji. Następcą zmarłego w roku 1703 opata Hackiego został Kazimierz Dąbrowski. Za jego panowania przebudowano wieżę kościoła św. Jakuba. Działo się to w roku 1709 – w roku wielkiej zarazy, która zabrała kilkuset mieszkańców Oliwy. Była to jedna z wielu epidemii na Pomorzu, ale skutki tej właśnie szczególnie odczuł konwent oliwski. W Domu Bramnym (zwanym od tego czasu „Domem Zarazy”) zmarło kolejno dziewięciu cystersów pełniących duszpasterską posługę. W roku następnym w Oliwie odbyły się obrady generalnego sejmiku pruskiego, na który przybył też król August II. Król gościł w Oliwie jeszcze w 1716 roku. W roku 1722 roku zmarł opat Kazimierz Dąbrowski. Jego następcą został Franciszek Mikołaj Zaleski. W tym samym roku powstało w Oliwie bractwo kurkowe, do obowiązków którego należała asysta przy procesjach Bożego Ciała.
W 1733 roku – po śmierci króla Augusta II Mocnego – wybuchła wojna o sukcesję polską, czyli walki o tron pomiędzy Augustem III a Stanisławem Leszczyńskim. Gdańsk opowiedział się za Leszczyńskim, natomiast Oliwa pozostała przy Wettynach. Opat odwiedzał wprawdzie rezydującego w Gdańsku Leszczyńskiego, ale jednocześnie starał się o protekcję u rosyjskich dowódców wspierających Sasa. Podczas oblężenia Gdańska w pałacu opatów zakwaterował rosyjski marszałek polny Burkhard Christoph Münnich więc zniszczenia ominęły Oliwę, choć inne klasztorne posiadłości ucierpiały w wyniku działań wojennych. Po zakończeniu trwającego 145 dni oblężenia Gdańska król August III Sas zatrzymał się w Oliwie, gdzie przyjął hołd gdańszczan a potem wydał w ogrodach klasztoru przyjęcie na cześć swoich zwolenników, a zwłaszcza swojej protektorki – carycy Anny Iwanownej.
W roku 1736 król August III zgodził się przestrzegać zasady wolnego wyboru oliwskiego opata. Dotyczyć to miało już tylko jednego kandydata Jacka Józefa Rybińskiego, bowiem za jego życia miał miejsce I rozbiór Polski, a pruski zaborca nie miał zamiaru przestrzegać umów zawieranych przez polskich władców. Z wdzięczności za ocalenie opactwa postanowiono wprowadzić kult św. Oliwy, zainicjowany jeszcze przez Hackiego. Opat wraz z przeorem Iwo Rowederem (opat był jednym z autorów oliwskiej kroniki) udali się w 1738 roku do władz cysterskich w Citeaux, by uzyskać błogosławieństwo dla nowego na terenie Pomorza kultu. W tym też celu reaktywowano bractwo kurkowe, które miało uświetnić uroczystości związane z wprowadzenia kultu św. Oliwy. Uroczystości miały miejsce w dniach 5-6 czerwca 1739 roku, a ich główną częścią było przeniesienie relikwii świętej z kościoła św. Jakuba do kościoła klasztornego. W roku 1739, dzięki opatowi Iwo Rowederowi, powstała akademia filozoficzno-teologiczna działająca do roku 1783.
Z inicjatywy opata Rybińskiego odnowiono kościół św. Jakuba (dodano nowy hełm) i nieistniejący już przytułek św. Łazarza, a w latach 1754-1756 zbudowano nowy, rokokowy pałac opacki i nową ambonę. Najważniejszym przedsięwzięciem Rybińskiego było polecenie budowy nowych organów. Opat najpierw zamówił u o. Jana Wulffa małe organy (w transepcie kościoła), po czym wysłał go na swój koszt na naukę u najlepszych europejskich mistrzów, by po jego powrocie zlecić mu budowę wielkich organów w nawie głównej.
Od rozbiorów do kasacji.
Świetność opactwa zakończyła się w 1772 roku, wraz z I rozbiorem Polski, kiedy to Oliwa znalazła się pod panowaniem pruskim. Państwo pruskie zasekwestrowało wszystkie dobra klasztorne z wyjątkiem tych, które leżały na terenie Gdańska (miasto jeszcze jakiś czas broniło swej niezależności). Opatowi przyznano roczną pensję w wysokości 4000 guldenów, a klasztorowi pieniężną rekompensatę. W 1782 roku opat Jacek Rybiński zmarł. O jego stanowisko ubiegał się biskup Ignacy Krasicki, częsty gość opactwa, ale król pruski mianował opatem komendatoryjnym swojego kuzyna – księcia Karola Hohenzollerna, który został także opatem pelplińskim.
Zubożały nagle konwent musiał zacząć wyprzedawać część dzieł sztuki z wyposażenia kościoła. I tak do kościoła parafialnego w Brzózie trafiły, zakupione w Oliwie przez generała Stanisława Ożarowskiego, wczesnobarokowa ambona, 8 reliefowych scen biblijnych i 7 scen Męki Pańskiej (prawdopodobnie wszystkie pochodzące z pracowni Andreasa Götckena).
Karol Hohenzollern w 1793 roku wziął w dzierżawę przyklasztorną górę "Pachołek" (niem. "Karlsberg" – nazwa pochodziła od imienia opata) i zbudował na niej widokowy belweder zastąpiony później kamienną wieżą widokową. W 1798 odwiedził to miejsce król Fryderyk Wilhelm II z żoną Luizą. Karol Hohenzollern uczcił swych gości, nazywając jedno ze wzgórz Górą Luizy. Po śmierci Karola w 1803, jego następcą został książę Józef Hohenzollern-Hechingen.
W roku 1807 zmarł twórca organów, o. Michał Wulff. W tym też roku Gdańsk zdobyły wojska napoleońskie i polskie. W Oliwie urządzono francuski lazaret. Gdy utworzono pierwsze Wolne Miasto Gdańsk, obejmujące także Oliwę, klasztor przestał otrzymywać dotacje od państwa pruskiego i został zmuszony do wyprzedaży srebrnych przedmiotów stanowiących wyposażenie kościoła i klasztoru. W roku 1813 doszło do rosyjskiego oblężenia Gdańska. Po upadku Gdańska, Oliwa została przyłączona definitywnie do państwa pruskiego. W 1820 roku władze wydały zakaz przyjmowania nowicjuszy, a w 1829 – nakaz likwidacji klasztoru. Nastąpiła ona 1 października 1831. Dobra klasztorne i opackie zostały rozdzielone pomiędzy miasto Gdańsk i króla pruskiego. Ostatni opat, Józef Hohenzollern-Hechingen, zmarł w roku 1836. W miejsce opactwa utworzone zostały parafie: katolicka z siedzibą w kościele poklasztornym i ewangelicka w kościele św. Jakuba.
Na przestrzeni wieków zniszczeniu uległo większość należących do opactwa zakładów przemysłowych. Przy Potoku Oliwskim i jego dopływach funkcjonowało ponad dwadzieścia tzw. „młynów”, pracujących dzięki sile wody. Numerowane były pod prąd potoku – od I młyna w Jelitkowie, do XXIV w Dolinie Krzaczastego Młyna. Największym z nich była istniejąca do dzisiaj Kuźnia Wodna. W połowie XVIII wieku dzierżawca kuźni zobowiązany był płacić opactwu 140 florenów i dostarczać około 485 kg żelaza rocznie. Jeszcze w roku 1830 zakład produkował prawie 200 ton różnych wyrobów metalowych.
Cystersi wrócili do Oliwy w roku 1945, ale opactwa już nie odzyskali. Objęli poewangelicki kościół przy ul. Leśnej (niem. "Waldstraẞe"), obecnie pod wezwaniem Matki Bożej Królowej Korony Polskiej, wraz z budynkiem przy ul. Polanki 131, przekształconym w dom zakonny. Ich przeorat podlega opactwu w Szczyrzycu. W 1988 roku przy kościele ustanowiono odrębną parafię.

</doc>
<doc id="304448" url="https://pl.wikipedia.org/wiki?curid=304448" title="Léon Degrelle">
Léon Degrelle

Léon Degrelle (ur. 15 czerwca 1906 w Bouillon w Belgii, zm. 31 marca 1994 w Maladze w Hiszpanii) – belgijski polityk i wojskowy o poglądach nacjonalistyczno-faszystowskich, kolaborant Niemiec nazistowskich, zaocznie skazany na karę śmierci.
Oficer Wehrmachtu i SS (wojnę zakończył w stopniu SS-Standartenführer d. R. Waffen-SS), w czasie II wojny światowej dowodził 28 Ochotniczą Dywizją Grenadierów Pancernych SS „Wallonien” walczącą u boku armii niemieckiej na froncie wschodnim. Po wojnie znaczący działacz neofaszystowski. Głosiciel kłamstwa oświęcimskiego i negator holocaustu.
W ostatnich dniach wojny przedostał się do Hiszpanii, gdzie przebywał do końca życia. Zmarł w wieku 87 lat w szpitalu San-Antonio-Park w Maladze.
Życiorys.
Dzieciństwo i młodość.
Urodził się w rodzinie katolickiej, ojciec był właścicielem browaru. Ukończył szkołę średnią w Namur prowadzoną przez jezuitów. Od 1925 roku studiował na wydziale prawa Uniwersytetu w Louvain, gdzie aktywnie działał w Akcji Katolickiej. W tym okresie zetknął się z twórczością Charlesa Maurrassa ideologa Akcji Francuskiej, twórcy nacjonalizmu integralnego, który wywarł na niego duży wpływ. W 1930 roku opuścił uniwersytet bez uzyskania dyplomu.
Działalność polityczna.
W 1930 r. wyjechał do Meksyku ogarniętego powstaniem Cristeros, gdzie napisał serię artykułów o prześladowaniach katolików. Po powrocie do Belgii dyrektora katolickiego wydawnictwa "Christus Rex". W 1935 założył ruch nacjonalistyczny Christus Rex. W 1936 Rex uzyskał 271 491 głosów, co stanowiło 11,5% wszystkich głosów w wyborach do belgijskiego parlamentu i dało partii 21 miejsc w niższej izbie parlamentu i 8 w senacie. Wynik ten uznano za największe zaskoczenie wyborów.
Przed wybuchem wojny Degrelle nawiązał kontakty międzynarodowe i m.in. spotykał się z Josephem Goebbelsem, pobierał wsparcie finansowe od Benita Mussoliniego. W 1939 partia przegrała jednak wybory, zdobyła znacznie mniej głosów niż w 1936, jedynie 103 636 głosów, co dało jej tylko 3 miejsca w parlamencie. Wpływ na słaby wynik mógł mieć fakt, że prymas Belgii uznał partię za „zagrożenie dla kraju i kościoła” i zakazał katolikom na nią głosować.
Pod okupacją.
Po wkroczeniu w maju 1940 wojsk niemieckich do Belgii, Degrelle został aresztowany z pogwałceniem immunitetu parlamentarnego przez służby specjalne i wydany w ręce Francuzów. Obawiano się bowiem, że będzie współpracował z nazistami przeciwko państwu belgijskiemu jako niemiecka piąta kolumna. Po uwolnieniu powrócił do Belgii i rozpoczął rozmowy z okupantem na temat utrzymania jej jedności państwowej. Rex został oficjalnie uznany przez nazistów za jedyną legalną partię w Walonii, wszystkie inne partie musiały zjednoczyć się z Rex lub zostać rozwiązane.
Po utworzeniu w lipcu 1941 Legionu Walońskiego w ramach Wehrmachtu, jako 373 Waloński Batalion Piechoty zgłosił się do Legionu jako ochotnik – szeregowiec na front wschodni, gdyż wobec braku doświadczenia wojskowego nie mógł zostać oficerem (został po roku za zasługi na polu walki awansowany do stopnia porucznika). W sierpniu 1941 wraz z Legionem udał się na ćwiczenia w Międzyrzeczu w Brandenburgii, a następnie został skierowany na front wschodni. Do grudnia brał udział w operacjach antypartyzanckich. W miesiącach zimowych odznaczył się wraz z Legionem w ciężkich walkach o utrzymanie ciągłości frontu, szczególnie w okolicach Gromowej Białki.
Wojna dała Degrellowi możliwość wzbogacenia się. Na początku 1943 roku powrócił z frontu do Belgii i zajął się przejmowaniem majątku po społeczności żydowskiej, za zdobyte w ten sposób pieniądze kupował nieruchomości w Cannes. Stworzył także pismo „L’Avenir”, które przyniosło mu ogromne dochody. 12 kwietnia 1943 zamordował kochanka swojej żony, nie został za to ukarany. Dążył do tego, by stać się naczelną postacią wśród Belgów kolaborujących z III Rzeszą, 31 stycznia 1943 roku Hitler wydał polecenie: „wszelkimi sposobami musimy popierać Degrelle’a”, w praktyce oznaczało to akty przemocy i ataki na oponentów reksistów.
W lipcu 1943 roku Degrelle został ekskomunikowany przez hierarchów belgijskiego kościoła katolickiego. Ksiądz Michel Poncelet odmówił udzielenia mu sakramentu eucharystii. Na skutek tego zwolennicy Degrelle’a pobili księdza, wyrzucili go z kościoła i zamknęli w grobowcu. Klątwa została odwołana w grudniu 1943 roku.
W maju 1943 roku spotkał się z przywódcą SS Heinrichem Himmlerem i ustalił, że Legion Waloński zostanie przemianowany na Brygadę Szturmową SS „Walonia” i podporządkowany SS.
W listopadzie 1943 roku Degrelle udał się ponownie na front wschodni, tym razem jako jeden z przywódców oddziału SS. Brał udział w walkach nad Dnieprem i w bitwie pod Czerkasami, za który został odznaczony osobiście przez Adolfa Hitlera Krzyżem Rycerskim. W 1945 28 Ochotnicza Dywizja Grenadierów Pancernych SS „Wallonien” została rozbita na Pomorzu, a Degrelle trafił wraz z niedobitkami do Berlina. Pięciokrotnie ranny podczas walk, Degrelle zakończył wojnę w stopniu SS-Standartenführera d. R. der Waffen-SS. Odznaczony wieloma odznaczeniami hitlerowskimi, w tym Krzyż Żelazny, Krzyżem Rycerskim Krzyża Żelaznego z liśćmi dębowymi ("Ritterkreuz des Eisernen Kreuzes zum Eichenlaub" za walki w Estonii i Kurlandii we wrześniu-październiku 1944). Wręczając mu to odznaczenie, na początku 1945 roku, Adolf Hitler powiedział: "Gdybym miał syna, chciałbym by był taki jak Ty".
Za kolaborację z hitlerowskimi Niemcami w grudniu 1944 skazany zaocznie przez belgijski sąd na karę śmierci.
Na emigracji.
Bezpośrednio po zakończeniu działań wojennych zbiegł do Danii, a następnie do Norwegii, która w tym czasie była jeszcze pod okupacją niemiecką. Dzięki Albertowi Speerowi otrzymał do dyspozycji samolot typu Heinkel He 111. Podczas lądowania na plaży w San Sebastián w północnej Hiszpanii samolot uległ zniszczeniu, a Degrelle odniósł poważne obrażenia. Frankistowskie władze odmówiły ekstradycji powołując się na zły stan jego zdrowia. Po zaaranżowanej ucieczce ze szpitala zamieszkał pod przybranymi nazwiskami Juan Munoz oraz Leon Jose de Ramirez Reina w Madrycie, gdzie prowadził życie przedsiębiorcy. Siedmiokrotnie usiłowano go zabić lub porwać. Jeszcze w 1954 próbował wrócić do kraju i oczyścić się z zarzutów na nim ciążących. Władze belgijskie odmówiły jednak powtórzenia procesu.
W wywiadzie w 1977 roku stwierdził: „Byłem hitlerowcem, ciągle nim jestem i pozostanę nim do śmierci”. Negował Holokaust, w wywiadzie w 1985 stwierdził, że komory gazowe nigdy nie istniały, a Josef Mengele był zwykłym lekarzem. W 1979 roku napisał list do papieża Jana Pawła II, w którym sprzeciwiał się wizycie papieża w Auschwitz w celu upamiętnienia Holokaustu. W Hiszpanii współorganizował ruchy neonazistowskie.
Do końca życia pozostał na emigracji, zmarł w Hiszpanii 31 marca 1994.
Upamiętnienie.
Postać Degrelle'a jest chętnie przypominana przez działaczy Narodowego Odrodzenia Polski na portalu tej partii- nacjonalista.pl a także na łamach tegoż portalu apelują o wznowienie wydawania książek Degrelle'a. Natomiast polski zespół Legion nagrał utwór upamiętniający postać lidera Christus Rex.
Twórczość.
Jest autorem między innymi następujących książek:
Publikacje w języku angielskim:

</doc>
<doc id="304450" url="https://pl.wikipedia.org/wiki?curid=304450" title="SciTE">
SciTE

SciTE – wieloplatformowy edytor kodu źródłowego o otwartym kodzie źródłowym oparty na komponencie Scintilla. Jego pierwotną funkcją było zaprezentowanie możliwości Scintilli.
Oprócz typowych funkcji, które można znaleźć w większości edytorów kodu źródłowego, SciTE oferuje:

</doc>
<doc id="304451" url="https://pl.wikipedia.org/wiki?curid=304451" title="Kaustyka">
Kaustyka

Kaustyka, powierzchnia kaustyczna (, ognisty) – hiperpowierzchnia będąca obwiednią wiązki promieni świetlnych rozchodzących się z ustalonego, punktowego źródła światła (lub w szczególności z punktu w nieskończoności, któremu odpowiada równoległa wiązka promieni), odbitych od innej hiperpowierzchni (mowa jest wtedy o "kaustyce refleksyjnej" lub "katakaustyce") lub załamanych przez pewien układ optyczny ("diakaustyka").

</doc>
<doc id="304455" url="https://pl.wikipedia.org/wiki?curid=304455" title="Oddział Zamknięty">
Oddział Zamknięty

Oddział Zamknięty – polski zespół muzyczny wykonujący muzykę rockową, założony w listopadzie 1979 roku w Warszawie. Grupa zyskała ogromną popularność w Polsce w latach 80. XX w., a na jej koncie można znaleźć takie przeboje jak: „Ten wasz świat”, „Party”, „Obudź się”, „Andzia i Ja” czy „Gdyby nie Ty”.
Nazwa zespołu pochodzi od rodzaju oddziału w szpitalu psychiatrycznym, do którego trafił współzałożyciel grupy – Krzysztof Jaryczewski (w celu uniknięcia zasadniczej służby wojskowej). Skład zespołu wielokrotnie się zmieniał, jednakże zawsze występował w nim Wojciech Łuczaj-Pogorzelski (lider, gitarzysta i kompozytor znacznej większości utworów zespołu).
Historia.
Początki, czasy Jaryczewskiego (1979–1984).
Pierwsze próby zespołu sięgają 1979 roku, a odbywały się one w ciasnej warszawskiej kawalerce. W późniejszym czasie, zespół przeniósł się do Domu Kultury na warszawskim Mokotowie, gdzie wiosną 1980 roku zadebiutował w składzie: Krzysztof Jaryczewski (śpiew, gitara), Wojciech Łuczaj-Pogorzelski (gitara), Paweł Mścisławski (gitara basowa) i Jarosław Szlagowski (perkusja). Kwartet występował w licznych klubach studenckich. Wziął również udział w festiwalu "Jesień z Bluesem" w Białymstoku oraz "Przeglądzie Zespołów Nowej Fali" w Kołobrzegu. Podczas pracy w studiu zarejestrował takie utwory jak: „Ten wasz świat”, „Ich marzenia” oraz „Obudź się”, które zostały umieszczone na pierwszej płycie długogrającej zespołu. W trakcie drugiej sesji nagraniowej do debiutanckiego albumu, pojawił się gitarzysta Włodzimierz Kania, biorąc udział w nagraniach „Party” i „Odmienić los”. Od tamtej pory Jaryczewski zaczął pełnić jedynie rolę wokalisty.
Wraz z początkiem 1981 roku, Jaryczewski w celu uniknięcia zasadniczej służby wojskowej upozorował próbę samobójczą, efektem czego był pobyt w zakładzie zamkniętym. Pozostali muzycy rozpoczęli współpracę z Piotrem „Pastorem” Buldeskim tworząc blues rockowy zespół o nazwie Pastor Gang (przez krótki czas współpracowali również z Martyną Jakubowicz). Grupa zaprezentowała swój repertuar podczas Krajowego Festiwalu Piosenki Polskiej w Opolu. W ramach koncertu "Rock w Opolu" wykonała utwór „Gdy za oknem mróz”, natomiast w konkursie "Interpretacje" piosenkę „Korowód” z repertuaru Marka Grechuty oraz kompozycję „Nuda-Zdrój”. Jeszcze w sierpniu tego samego roku zespół zakończył swoją działalność.
W 1982 roku podczas "Rock Bloku" w warszawskiej Hali Gwardii muzycy towarzyszyli Tadeuszowi Nalepie. Po powrocie Jaryczewskiego, Szlagowski i Mścisławski zdecydowali się opuścić kapelę odchodząc do Lady Pank. Na ich miejscu pojawili się nowi muzycy – Zbigniew Wypych oraz Robert Szambelan, z którymi zespół wystąpił na "Festiwalu Muzyki Rockowej – Rockowisko '82".
Rok później, w 1983 roku zespół z pomocą Andrzeja Szpilmana nagrał utwory „Jestem zły” oraz „Andzia i ja” tym samym kończąc pracę nad debiutanckim longplayem. Obie kompozycje zostały wydane na singlu nakładem wydawnictwa Polskie Nagrania „Muza”. Oficjalnie zmienił się skład zespołu. Perkusistą grupy został Michał Coganianu, natomiast rolę basisty przejął Marcin Ciempiel. Wraz z końcem roku, do sprzedaży wszedł kolejny singiel zawierający nowe utwory „Świat rad” i „Kto tu mierzy czas”. Ponadto grupa zarejestrowała cover utworu „2-4-6-8 Motorway” z repertuaru grupy Tom Robinson Band, do którego Jaryczewski napisał polskojęzyczny tekst – „Oddział”.
Na skutek rosnącej popularności zespołu, grupa dostała propozycję zagrania w dwóch filmach: "To tylko rock" (reż. Pawła Karpińskiego) i "Miłość z listy przebojów" (reż. Marka Nowickiego). W tym samym czasie częste „zadymy” w hotelach i na koncertach wyrobiły im opinię „złych chłopców”. Do historii przeszła sytuacja, kiedy 29 lutego 1984 roku podczas podpisywania pierwszej płyty w salonie Polskich Nagrań został zablokowany ruch na ulicy Nowy Świat, a szyby budynku zostały powybijane. Nie obyło się bez interwencji milicji, zespół zaś musiał uciekać tylnym wyjściem.
W roku 1984 z zespołu odszedł Włodzimierz Kania, a zastąpił go Krzysztof Zawadka. Zespół nagrał płytę "Reda by Night," która w przeciwieństwie do pierwszej, zawierała dwa utwory instrumentalne. Na listach przebojów Trójki ulokowały się nowe przeboje: „To tylko pech”, „Bobby X” oraz „Horror”.
21 i 22 czerwca zespół w nowym składzie wystąpił na Krajowym Festiwalu Piosenki Polskiej w Opolu. Pierwszego dnia, w ramach koncertu "Przeboje – Opole '84" wykonał utwory „Andzia i ja” i „Na to nie ma ceny”, drugiego „Debiut” i "To tylko pech". Występy były transmitowane na żywo przez Telewizję Polską.
27 lipca w ramach festiwalu "Rock nad Bałtykiem", w kołobrzeskim Amfiteatrze miał miejsce recital zespołu oparty o materiał z dwóch płyt studyjnych grupy.
Zmiany personalne w latach 80. XX w. (1985–1989).
W 1985 roku, w czasie największej popularności zespołu, Jaryczewski opuścił grupę z powodów zdrowotnych. Nieleczona choroba gardła spowodowała paraliż strun głosowych muzyka. Pogorzelski jako jedyny członek pierwszego oryginalnego składu rozpoczął poszukiwania nowego wokalisty. W efekcie zespół rozpoczął współpracę z Robertem Janowskim, z którym nagrał singiel z utworami „Opóźniony do Edynu” oraz „Koniec”. Pojawił się również nowy perkusista – Wiesław Gola. W tym składzie zespół wystąpił m.in. na Rock Arenie w Poznaniu (gdzie zagrał premierowo utwór „Schizol”), a także wrocławskiej Hali Gwardii. Po zaledwie jednej trasie koncertowej, Janowski opuścił grupę.
Kolejny rok, 1986 nie obył się bez kolejnych zmian personalnych. Po próbie odzyskania dawnej popularności, z zespołu odeszli Ciempiel i Zawadka. Wkrótce kolejnym wokalistą zespołu został Zbigniew Bieniak (znany m.in. ze współpracy z zespołem Rezerwat). Wraz z nim oraz Robertem Jaszewskim w roli basisty, zespół nagrał materiał na nową płytę, która finalnie nie została wydana ze względu na błędy realizacyjne. Wśród utworów mających pojawić się na płycie znajdowały się „Okop”, „Zrób coś” (pierwsza wersja utworu „I co dalej?”) oraz „Co na to ludzie”. Pierwszy koncert w tym składzie odbył się w warszawskim klubie „Riviera Remont”.
W 1989 roku zespół zagrał ostatni koncert w składzie z Bieniakiem, który odbył się na warszawskim Torwarze. Grupa po raz pierwszy wykorzystała instrumenty klawiszowe (Roland D50). Zaraz potem, rolę wokalisty na krótko przejął Jarosław Wajk. Zespół nagrał z nim dwa utwory w studiu – „Stół” i „Skandal”, po czym zawiesił działalność. Pogorzelski rozpoczął solowy projekt o nazwie A YA GORE i wyjechał do Mediolanu na zaproszenie wytwórni EMI.
Powrót Pogorzelskiego, reaktywacja i dalsza działalność (1992–2014).
W 1992 roku Pogorzelski wrócił do kraju, aby dograć materiał na płytę A YA GORE. Jego tymczasowy pobyt w Polsce, zbiegł się z propozycją zagrania dwóch koncertów z repertuarem Oddziału Zamkniętego w ramach otwarcia warszawskiego klubu muzycznego Fugazi. 21 i 22 marca zespół w składzie: Wojciech Łuczaj-Pogorzelski (gitara prowadząca), Jarosław Wajk (śpiew), Jarosław Szlagowski (perkusja), Krzysztof Zawadka (gitara rytmiczna), Marcin Ciempiel (gitara basowa) zaistniał ponownie na scenie jako Oddział Zamknięty. Na skutek pozytywnego przyjęcia kapeli przez publiczność po kilku latach przerwy, grupa oficjalnie reaktywowała się na stałe. Wówczas nastąpiła tylko jedna zmiana personalna, Marcin Ciempiel został zastąpiony przez basistę Tomasza Jaworskiego. W 1993 do sprzedaży trafił pierwszy koncertowy album zespołu – "Z miłości do rock and rolla", a następnie płyta studyjna z premierowym materiałem – "Terapia", na której m.in. znalazła się ballada „Gdyby nie Ty” (utwór stał się hitem dopiero w wersji akustycznej w 1995 roku). Album był promowany trzema singlami: „Sama”, „Uszy” i „Rzeka”. Wszystkie trzy doczekały się teledysków z udziałem członków zespołu.
W latach 90. zespół wziął udział w wielu imprezach charytatywnych, przeznaczając większość honorariów na cele dobroczynne – "Koncert na Rzecz Dzieci Nosicieli Wirusa HiV" na stadionie X-lecia w Warszawie, "Rock Dzieciom" w Częstochowie, "Rock Na Pomoc" w Bydgoszczy oraz w Krakowie w finale Wielkiej Orkiestry Świątecznej Pomocy.
Na przełomie 1993/4 roku nastąpiła kolejna zmiana basisty, do zespołu dołączył Waldemar Kuleczka (ex Person, Papa Dance).
W 1995 zespół wydał płytę "Bezsenność", następnie wyjechał do Stanów Zjednoczonych. Powrót grupy do Polski zbiegł się z odejściem Wajka oraz Kuleczki. Wajk zaczął fascynować się dokonaniami blues rockowej kapeli Dżem oraz postacią Ryszarda Riedla, z kolei Pogorzelski interesował się wtedy nagraniami hardrockowego zespołu The Black Crowes. Na skutek tego wydarzenia, miejsce frontmana w zespole objął wokalista o charakterystycznym mocnym rockowym głosie – Krzysztof Wałecki, z którym została nagrana "Parszywa 13." W trakcie sesji nagraniowej do nowego albumu grupę opuścił Jarosław Szlagowski, a zastąpił go perkusista Marek Surzyn, który pomógł zespołowi sfinalizować pracę nad płytą. Miejsce Kuleczki zajął basista Aleksander Żyłowski zastąpiony w 1997 roku przez Marcina Ciempiela, który zdecydował się powrócić do zespołu. Po kolejnych roszadach wykrystalizował się nowy skład: Wojciech Łuczaj-Pogorzelski (gitara prowadząca), Krzysztof Wałecki (śpiew), Marcin Ciempiel (gitara basowa), Dariusz „Wodzu” Henczel (perkusja), Piotr Ożerski (gitara rytmiczna). W sierpniu 1998 grupa wystąpiła w ramach "IV Przystanku Woodstock" pod hasłem „Stop narkotykom, stop przemocy”.
W 1999 roku do zespołu dołączyła basistka Elizabeth Jasiak. Oddział Zamknięty obchodził 20-lecie istnienia, które uczcił koncertem w Operze Leśnej w Sopocie, gdzie wśród zaproszonych gości pojawił się Krzysztof Jaryczewski wykonując kilka największych hitów z lat 80. Publiczność na stojąco odśpiewała Jaremu „Sto lat”. Materiał z tego wydarzenia został w całości zarejestrowany, jednakże nie ujrzał światła dziennego na żadnym z wydawnictw zespołu.
W roku 2000, w zespole na krótko pojawił się Artur Gadowski, zastępując tym samym Wałeckiego, który opuścił swoją dotychczasową kapelę na rzecz autorskiego projektu muzycznego o nazwie Vintage. Wraz z Oddziałem wystąpił m.in. w programie telewizyjnym "Szansa na sukces". Po niespełna kilku koncertach odszedł z zespołu i wydał solową płytę pt. "G.A.D." Rok później, jego rolę przejął Marcin Czyżewski. Pojawił się także nowy basista – Paweł Mąciwoda.
18 czerwca 2001 miała miejsce premiera singla „Świat jest dla Ciebie” zapowiadającego nowy album zespołu. Utwór w ciągu tygodnia wylądował na pierwszym miejscu listy przebojów Radia Plus. Drugim singlem zapowiadającym płytę był „Nie mów nie" wydany 9 listopada. 5 grudnia do sklepów trafił album "Co na to ludzie", będący podsumowaniem dotychczasowej działalności grupy. Składał się z 14 utworów, z czego znaczna część pochodziła z repertuaru poprzednich składów zespołu, lecz nie trafiła przedtem na żadną płytę studyjną. Całość została zarejestrowana w składzie: Pogorzelski / Czyżewski / Mąciwoda / Rząd / Korzeniowski / Henczel z gościnnym udziałem Tomasza Spodyniuka, Kamila Kuźnika i Artura Gadowskiego.
W roku 2003 miejsce Czyżewskiego zajął Cezary Zybała-Strzelecki, zaś miejsce Mąciwody, który przeszedł do zespołu Scorpions – Grzegorz Stępień. Powrócił też Krzysztof Zawadka. W tym składzie trwali do roku 2007. Zawadka zajął się innym projektem muzycznym, a jego miejsce zajął gitarzysta grający na płycie "Parszywa 13" – Piotr Ożerski.
W 2006 roku zespół został zaproszony do występu przed Guns N' Roses, podczas ich pierwszego koncertu w Polsce, na stadionie Legii w Warszawie.
W maju 2008 grupa wystąpiła jako support Scorpions na koncercie w Ostrowie Wielkopolskim.
Jesienią 2009 roku zespół obchodził trzydziestolecie istnienia, które uczcił występem na festiwalu w Węgorzewie.
31 grudnia 2012 zagrał w ramach koncertu Sylwestrowa Moc Przebojów, gdzie wykonał cztery utwory: „Andzia i Ja”, „Obudź się”, „Party”, „Ten wasz świat".
W 2014 zespół wyruszył w trasę 35-lecia swojej działalności. Na scenie z zespołem występowali również m.in. Jarosław Wajk, Krzysztof Wałecki, Marcin Czyżewski, Krzysztof Zawadka i Włodzimierz Kania.
Czasy najnowsze (po 2015).
W marcu 2015 w roli wokalisty zespołu powrócił ponownie Jarosław Wajk. Ponadto pojawiło się dwóch nowych perkusistów – Maciej „Magic” Kudła i Kuba Majerczyk. Zastąpili oni tym samym „Wodza”. Na miejscu Piotra Ożerskiego pojawiła się Anna Jęczarek. W maju 2015 roku zespół rozpoczął trasę koncertową w nowym składzie. Zagrał m.in. na gdańskich juwenaliach oraz reaktywowanym festiwalu "Rock Opole". Od września 2015 roku jedynym perkusistą w składzie zespołu jest Maciej „Magic” Kudła. 5 listopada po niespełna ośmiu miesiącach gry, z kapeli odeszła Anna Jęczarek. Dwa dni później w jej ślady poszedł Jarosław Wajk, który do koncertowania powrócił dopiero w 2019 zakładając akustyczny projekt W.A.J.K Acoustic Rock Band.
W 2016 roku do roli wokalisty powrócił Krzysztof Wałecki. Pojawił się również nowy gitarzysta – Paweł Oziabło.
W 2017 roku Oddział Zamknięty w składzie: Pogorzelski / Wałecki / Stępień / Kudła / Oziabło wystąpił na "Przystanku Woodstock", gdzie oprócz starych przebojów zaprezentował nowe utwory – „Ściana”, „Ja wiem” i „Kiedy pada” zwiastujące nowy album studyjny. W trakcie występu doszło również do zaręczyn jednego z fanów zespołu na scenie. Tego samego roku, utwór „Obudź się” zadebiutował w 10. notowaniu Polskiego Topu Wszech czasów Radiowej Trójki na 57. miejscu.
31 sierpnia 2018 zespół zagrał w Warszawie w ramach koncertu "Wola Porozumienia '80", gdzie uczcił Jubileusz 40-lecia Pracy Artystycznej swojego lidera – Wojciecha Pogorzelskiego.
27 lutego 2019 roku zespół dał występ w ramach akcji Artyści Przeciw Nienawiści wykonując utwór „Ściana”. Pod koniec pierwszej połowy 2019 roku, wyruszył w trasę 40-lecia istnienia. 4 czerwca wziął udział w uroczystości "Polskę Kocham" wykonując utwór „Ten wasz świat”.
W 2020 roku na skutek pandemii COVID-19 zespół zagrał tylko jeden koncert, miał on miejsce 18 lipca 2020. Grupa wystąpiła w ostródzkim amfiteatrze przed zespołem Kombi. W tym samym roku zespół opuścił basista Grzegorz Stępień decydując się na karierę solową.
17 sierpnia 2021 grupa wystąpiła w ramach sopockiego festiwalu Top of the Top Festival wykonując przeboje „Ten wasz świat” i „Party” w pierwszej części koncertu zatytułowanej "#ForeverYoung". W trakcie drugiej pt. "#ILoveSopot", wykonał premierowy utwór pt. „Jestem” (gościnnie z Maciejem Kraszewskim). Piosenkę tą zadedykował księdzu Janowi Kaczkowskiemu, zmarłego na glejaka mózgu w 2016 roku.
10 listopada 2021 ukazała się biografia zespołu autorstwa Michała Grześka pt. "Oddział Zamknięty. Napiętnowani Marzeniami" (wyd. SQN).
Informacje dotyczące znaku towarowego.
10 listopada 2016 roku były wokalista grupy, Krzysztof Jaryczewski zgłosił do urzędu patentowego RP wnioski o rejestrację znaków towarowych: "Oddział Zamknięty" i "Jary Oddział Zamknięty" (w formie znaków słownych i słowno-graficznych). Wnioski ujawniono 28 listopada 2016. Artysta w wywiadzie dla portalu laikat.pl mówił, że grupa Jary Oddział Zamknięty (założona w 2013 roku jako Jaryczewski OZ) jest dla niego kontynuacją „pierwszego Oddziału Zamkniętego”, ponieważ w zespole są dwaj muzycy dawnego składu, co jest wystarczającym powodem, aby grać pod taką nazwą. W rozmowie tej muzyk wykluczył możliwość zejścia się z oryginalnym Oddziałem Zamkniętym. Grupa Jary Oddział Zamknięty koncertuje w składzie: Krzysztof Jaryczewski (śpiew, gitary, harmonijka ustna), Zbigniew Bieniak (śpiew, chórki, instrumenty perkusyjne), Andrzej Potęga (gitara basowa, chórki), Michał Biernacki (perkusja) i Krzysztof Zawadka (gitary, chórki; do 2021). Od tamtego momentu przed sądem toczy się sprawa o uznanie praw do znaku towarowego "Oddział Zamknięty" i autorstwa niektórych przebojów zespołu.

</doc>
<doc id="304462" url="https://pl.wikipedia.org/wiki?curid=304462" title="Muszhuszu">
Muszhuszu

Muszhuszu (akad. "mušḫuššu") – mityczny wąż-smok z wierzeń mezopotamskich, święte zwierzę wielu bogów, znany głównie z przedstawień na Bramie Isztar w Babilonie.
Najbardziej znany wizerunek tego stworzenia, przedstawiony na murach i bramach drogi procesyjnej w Babilonie, ukazuje je jako hybrydę z głową, szyją i tułowiem węża, przednimi nogami lwa, tylnymi nogami ptaka, ogonem i rogami na głowie. Jego identyfikacja z muszhuszu, znanym z tekstów mitycznym wężem-smokiem, stała się możliwa dzięki inskrypcjom króla Nabuchodonozora II, opisującymi szczegółowo jego prace budowlane w Babilonie.
Według źródeł pisanych muszhuszu był pierwotnie zwierzęciem Ninazu, boga miasta Esznunna. W okresie akadyjskim lub w początkach okresu starobabilońskiego (XVIII w. p.n.e.) został „odziedziczony” przez boga Tiszpaka, gdy ten zastąpił Ninazu w funkcji boga opiekuńczego miasta. W Lagasz natomiast zaczęto go łączyć z synem Ninazu – bogiem Ningiszzidą. Prawdopodobnie po zdobyciu Esznunny przez Hammurabiego (1756 r. p.n.e.) – wraz z ustanowieniem religii narodowej – muszhuszu powiązano z nowym babilońskim bogiem naczelnym – Mardukiem, a później również z bogiem Nabu. Zdobycie Babilonu przez asyryjskiego króla Sennacheryba (689 r. p.n.e.) spowodowało przeniesienie motywu węża-smoka do Asyrii, gdzie został zwierzęciem tamtejszego boga państwowego Aszura.

</doc>
<doc id="304464" url="https://pl.wikipedia.org/wiki?curid=304464" title="Subkontynent">
Subkontynent

Subkontynent, podkontynent – zwarta, duża powierzchnia lądowa, stanowiąca część kontynentu. Kryterium pozwalającym wyróżniać subkontynent jest jego pewna odmienność w stosunku do całości kontynentu. Odmienność tę określają czynniki przyrodnicze, m.in. budowa geologiczna, obecność barier naturalnych (góry, morza), oraz geopolityczne i społeczno-ekonomiczne, np. odmienność religijna, kulturowa czy gospodarcza.
Do subkontynentów zaliczane są:
Ze względu na wielkość mianem subkontynentu bywa określana również wyspa Grenlandia.

</doc>
<doc id="304466" url="https://pl.wikipedia.org/wiki?curid=304466" title="Verden (świat wiedźmina)">
Verden (świat wiedźmina)



</doc>
<doc id="304468" url="https://pl.wikipedia.org/wiki?curid=304468" title="Niszczyciele typu Smiełyj (projekt 30bis)">
Niszczyciele typu Smiełyj (projekt 30bis)



</doc>
<doc id="304469" url="https://pl.wikipedia.org/wiki?curid=304469" title="Okręty podwodne typu M-XV">
Okręty podwodne typu M-XV



</doc>
<doc id="304479" url="https://pl.wikipedia.org/wiki?curid=304479" title="Wincenty Aleksander Gosiewski">
Wincenty Aleksander Gosiewski

Wincenty Aleksander Korwin Gosiewski herbu Ślepowron (ur. ok. 1620 w Wołczynie, zm. 29 listopada 1662 pod Ostryną) – marszałek drugiego sejmu zwyczajnego w Warszawie w 1650 roku, hetman polny litewski od 1654, podskarbi wielki litewski i pisarz wielki litewski od 1652, generał artylerii litewskiej od 1651, stolnik wielki litewski od 1646, ekonom olicki w latach 1654-1662. 
Życiorys.
Po ojcu starosta puński i markowski, po bracie Krzysztofie również starosta wieliski. Marszałek Sejmu zwyczajnego w Warszawie 21–24 grudnia 1650. Polski dowódca wojskowy oraz dyplomata.
Pochodził ze szlacheckiej rodziny Gosiewskich, z linii pieczętującej się herbem Ślepowron. Syn Aleksandra Gosiewskiego, wojewody smoleńskiego. Żonaty z Magdaleną z Konopackich, kasztelanką elbląską.
Ukończył studia na Akademii Wileńskiej, studiował także w Wiedniu, w Padwie oraz w Rzymie.
Poseł na sejm 1640 roku, sejm 1641 roku.
Po powrocie do kraju został mianowany przez Władysława IV stolnikiem litewskim. Wyznaczony do rady wojennej w 1648 roku. Jako poseł na sejm konwokacyjny 1648 roku z województwa wileńskiego był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa".
Poseł sejmiku wileńskiego na sejm 1649/1650 roku, poseł na sejm 1650 roku, sejm zwyczajny 1652 roku, sejm nadzwyczajny 1652 roku.
Służbę wojskową rozpoczął jako dowódca pułku jazdy walcząc w 1648 pod dowództwem hetmana polnego litewskiego Janusza Radziwiłła. W lipcu 1649 jako zastępca naczelnego wodza Janusza Radziwiłła miał swój poważny udział w rozbiciu wojsk kozackich w bitwie pod Łojowem. Już jako generał artylerii litewskiej w 1651 w bitwie pod Czarnobylem pobił wojska kozackie dowodzone przez pułkowników Antonowa i Adamowicza. Uczestniczył jako komisarz w rokowaniach pokojowych, które doprowadziły do ugody białocerkiewskiej.
W 1654 otrzymał buławę hetmana polnego litewskiego po Januszu Radziwille, który mianowany został wówczas hetmanem wielkim litewskim.
Podczas potopu szwedzkiego odegrał niebagatelną rolę polityczną i wojskową. W 1655 w Kiejdanach podpisał wprawdzie akt uznania króla Karola X Gustawa, jednakże już wkrótce wystąpił przeciw układom kiejdańskim i podjął działania, których celem było uzyskanie pomocy strony rosyjskiej. Pomimo nadzoru zdołał nawiązać kontakt z rosyjskim dyplomatą Wasylem Licharowem. Uwięziony przez Janusza Radziwiłła został osadzony w Kiejdanach, skąd jako więzień stanu przewieziony został następnie do Królewca. Będąc w niewoli nakłaniał Karola Gustawa do ataku na Rosję i zdołał uzyskać od niego pisemne potwierdzenie takiego zamiaru, które po odzyskaniu wolności przekazał carowi Aleksemu. Wiosną 1656 uciekł z niewoli na Litwę, gdzie w krótkim czasie, własnym kosztem, zorganizował kilka chorągwi. Walcząc z siłami szwedzkimi dotarł aż pod Warszawę, gdzie jako jeden z komisarzy królewskich nadzorował przejęcie stolicy. Uczestniczył w oblężeniu Tykocina oraz w bitwie, po której wojska szwedzkie ponownie zajęły Warszawę. Następnie na rozkaz króla przeniósł się ze swoimi chorągwiami na teren Prus Książęcych i Litwy. 8 października 1656 pod Prostkami doszczętnie rozbił wojska brandenburskie i szwedzkie, biorąc do niewoli księcia Bogusława Radziwiłła. Bitwa ta została opisana przez Henryka Sienkiewicza w powieści "Potop". Kolejna bitwa stoczona pod jego dowództwem 22 października 1656 pod Filipowem zakończyła się jednak zwycięstwem wojsk dowodzonych przez feldmarszałka Gustawa Ottona Stenbocka; w bitewnym zamieszaniu udało się zbiec księciu Radziwiłłowi. W listopadzie 1656 w Wierzbowie zawarł rozejm z elektorem brandenburskim Fryderykiem Wilhelmem, po czym jako komisarz królewski doprowadził w 1657 do zawieszenia broni, a następnie do zawarcia traktatów welawsko-bydgoskich. Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku. W 1658 walczył ze Szwedami na terenach Inflant i Żmudzi.
W 1658 uczestniczył w delegacji skierowanej przez króla na rokowania z Rosją. Pobity pod Werkami dostał się do niewoli, w której przebywał blisko cztery lata. Zwolniony z niewoli moskiewskiej został w 1662. Jako rekompensatę za doznane krzywdy otrzymał Kiejdany. W 1662 pobierał z kasy ambasadora francuskiego w Rzeczypospolitej Antoine de Lumbres'a pensję w wysokości 18 000 franków za poparcie planu elekcji "vivente rege" kandydata francuskiego Ludwiki Marii Gonzagi.
Był zwolennikiem silnej i scentralizowanej władzy królewskiej; popierał koncepcję wyboru następcy tronu jeszcze za życia króla (elekcja "vivente rege"). Na polecenie króla dążył do rozwiązania Związku Braterskiego, który powstał po wypowiedzeniu posłuszeństwa królowi przez część długo nieopłacanego wojska. W lipcu 1662 udał się do Wilna na rozmowy ze zbuntowanymi oddziałami wojska litewskiego. Został tam podstępnie pojmany przez Konstantego Kotowskiego, wicemarszałka związku, który w ten sposób zamierzał zapobiec porozumieniu, mogącemu w efekcie spowodować rozwiązanie konfederacji. Został zamordowany 29 listopada 1662 w pobliżu Ostryny (prawdopodobnie w Kobrowcach).
Sprawcy mordu skazani zostali na karę śmierci i ścięci na Rynku Starego Miasta w Warszawie w styczniu 1665.
Potomstwo.
Dziećmi hetmana Wincentego Gosiewskiego i Magdaleny Konopackiej byli:
Po śmierci Wincentego. Gosiewskiego wdowa po nim wyszła za mąż za księcia Janusza Karola Czartoryskiego, podkomorzego krakowskiego.

</doc>
<doc id="304481" url="https://pl.wikipedia.org/wiki?curid=304481" title="Aleksandr Uljanow">
Aleksandr Uljanow

Aleksandr Iljicz Uljanow (ros. Александр Ильич Ульянов; ur. w Niżnym Nowogrodzie, zm. w Szlisselburgu) – rosyjski rewolucjonista, jeden z działaczy narodowolców, starszy brat Włodzimierza Lenina.
Życiorys.
W roku 1883 ukończył z wyróżnieniem liceum w Symbirsku i rozpoczął studia na Uniwersytecie Petersburskim na wydziale nauk ścisłych (także wyróżnienie za pracę z zoologii). Po napisaniu pracy doktorskiej został wybrany do Towarzystwa Naukowo-Literackiego. W tym czasie poznał zakazane przez rząd prace lewicowych filozofów w tym Karla Marksa czy Nikołaja Czernyszewskiego. W trakcie odbywania pracy naukowej wziął udział w agitacji przeciwko monarchii absolutnej cara Aleksandra III. Uczestniczył w nielegalnych spotkaniach, demonstracjach i zajmował się propagandą wśród studentów i robotników.
W 1886 został członkiem "frakcji terrorystycznej" ruchu Narodna Wola; współredagował program tego ugrupowania. Uznając klasę robotniczą za „jądro partii socjalistycznej” program ugrupowania potwierdzał inicjatywę rewolucyjnej inteligencji do walki z autorytetem caratu; terror uznano za środek do zwycięstwa. Aleksander i inni spiskowcy (w tym m.in. bracia Piłsudscy: bezpośrednio Bronisław Piłsudski, pośrednio Józef Piłsudski) przygotowywali zamach na życie cara. Pierwszego marca 1887 zostali aresztowani. Aleksander wystąpił w sądzie z polityczną przemową i wziął całą winę na siebie. Ósmego maja, po procesie został wraz z innymi: Pachomijem Andriejuszkinem, Wasilijem Gienierałowem, Wasilijem Osipanowem i Piotrem Szewyriowem skazany na śmierć. Następnie powieszony na terenie Twierdzy Szlisselburskiej.
Egzekucja brata zradykalizowała Włodzimierza, który zaangażował się w protesty studenckie i rewolucyjną propagandę, ale odrzucił walkę.

</doc>
<doc id="304484" url="https://pl.wikipedia.org/wiki?curid=304484" title="Stanisław Rydzoń">
Stanisław Rydzoń

Stanisław Rydzoń (ur. 8 marca 1950 w Brzezince) – polski polityk i prawnik, radca prawny, poseł na Sejm IV, V i VI kadencji.
Życiorys.
Absolwent Liceum Ogólnokształcącego im. Stanisława Konarskiego w Oświęcimiu. Ukończył w 1972 studia na Wydziale Prawa i Administracji Uniwersytetu Jagiellońskiego w Krakowie. Pracował jako kierownik Cechu Rzemiosł Różnych w Oświęcimiu w latach 1979–1989. Następnie prowadził kancelarię radcy prawnego. Od 1984 do 1988 pełnił funkcję radnego Wojewódzkiej Rady Narodowej w Bielsku-Białej, od 1994 do 1998 był przewodniczącym rady gminy w Oświęcimiu, następnie do 2001 radnym powiatu oświęcimskiego.
Od 1972 był członkiem Zjednoczonego Stronnictwa Ludowego, następnie do 1997 Polskiego Stronnictwa Ludowego. Później przystąpił do SLD, został członkiem władz krajowych i regionalnych tej partii.
W 2001 i 2005 uzyskiwał mandat poselski z ramienia Sojuszu Lewicy Demokratycznej w okręgu chrzanowskim. Od 2003 do 2004 był członkiem sejmowej komisji śledczej badającej sprawę Lwa Rywina. W wyborach parlamentarnych w 2007 po raz trzeci został posłem, kandydując z listy koalicji Lewica i Demokraci i otrzymując 11 110 głosów. W kwietniu 2008 zasiadł w Klubie Poselskim Lewica, który we wrześniu 2010 przekształcono w KP SLD. W 2011 nie utrzymał mandatu poselskiego. W 2014 także bez powodzenia kandydował do sejmiku małopolskiego, a rok później wystartował do Sejmu z ramienia Zjednoczonej Lewicy. W 2018 kandydował na radnego powiatu oświęcimskiego.

</doc>
<doc id="304486" url="https://pl.wikipedia.org/wiki?curid=304486" title="Charles Edison">
Charles Edison

Charles Edison (ur. 3 sierpnia 1890, zm. 31 lipca 1969) – syn sławnego wynalazcy Thomasa Alva Edisona, przedsiębiorca, sekretarz Floty, gubernator stanu New Jersey
Życiorys.
Urodził się w domu rodziców zwanym Glenmont w West Orange. Uczęszczał do szkoły Hotchkiss School w Lakeville, Connecticut. Ożenił się z koleżanką szkolną Carolyn Hawkins 27 marca 1918. Wiele lat Charles był odpowiedzialny za kompanię, którą założył ojciec (Edison Records). W 1927 Charles został jej prezydentem, piastując to stanowisko aż do 1959 r., kiedy kompania została sprzedana. W 1937 r. Prezydent Roosevelt powołał go na stanowisko asystenta sekretarza Floty. Po śmierci sekretarza Floty Claude A. Swansona, od 2 stycznia 1940 pełnił funkcję sekretarza do 24 czerwca tegoż roku, po czym zrezygnował ze stanowiska i poświęcił się kampanii wyborczej na gubernatora New Jersey.
W 1940 r. po wygranych wyborach zaproponował zmiany w konstytucji New Jersey. Zmiana konstytucji przegrała w referendum. Konstytucja pozostała bez zmian w ciągu jego kadencji. W 1948 r. założył charytatywną fundację „The Brook Foundation” (obecnie Charles Edison Fund). Pomiędzy rokiem 1951 a 1963 mieszkał w Waldorf Astoria Towers, gdzie zaprzyjaźnił się Herbertem Hooverem. W 1962 r. Edison był jednym z założycieli Konserwatywnej Partii w stanie Nowy Jork. Jego ulubioną maskotką była sowa. Zbierał rzeźby, obrazy przedstawiające sowy. Charles Edison został pochowany w East Orange, New Jersey.

</doc>
<doc id="304487" url="https://pl.wikipedia.org/wiki?curid=304487" title="WJa">
WJa



</doc>
<doc id="304491" url="https://pl.wikipedia.org/wiki?curid=304491" title="Sojusz Lewicy Demokratycznej (partia)">
Sojusz Lewicy Demokratycznej (partia)



</doc>
<doc id="304496" url="https://pl.wikipedia.org/wiki?curid=304496" title="SzWAK">
SzWAK



</doc>
<doc id="304497" url="https://pl.wikipedia.org/wiki?curid=304497" title="SZWAK">
SZWAK



</doc>
<doc id="304501" url="https://pl.wikipedia.org/wiki?curid=304501" title="Ustrój polityczny Słowacji">
Ustrój polityczny Słowacji

Słowacja jest republiką z parlamentarno-gabinetowym systemem rządów. Władzę ustawodawczą dzierży jednoizbowy parlament – Rada Narodowa, władzę wykonawczą – prezydent oraz rząd, a sądowniczą – niezawisłe sądy. Słowacka konstytucja została uchwalona 1 września 1992 r.
Rada Narodowa.
Parlament Słowacji jest jednoizbowy i nosi nazwę "Rada Narodowa" (słow. "Národná rada Slovenskej republiky"). 150 posłów wybieranych jest w pięcioprzymiotnikowych wyborach na czteroletnią kadencję. Głosy są przeliczane na mandaty metodą Hagenbacha-Bischofa (czyli zmodyfikowaną metodą d’Hondta) pomiędzy partie, które uzyskały co najmniej 5% głosów w skali kraju. Czynne prawo wyborcze posiadają obywatele powyżej 18 roku życia, a bierne – powyżej 21 roku życia.
Przed przystąpieniem do sprawowania mandatu poseł zobowiązany jest złożyć następujące ślubowanie:
Słowacki: "Sľubujem na svoju česť a svedomie vernosť Slovenskej republike. Svoje povinnosti budem plniť v záujme jej občanov. Budem dodržiavať ústavu a ostatné zákony a pracovať tak, aby sa uvádzali do života."
Polski: "Ślubuję na swoją cześć i sumienie wierność Republice Słowackiej. Swoje obowiązki będę wypełniać w interesie jej obywateli. Będę przestrzegać Konstytucji oraz innych ustaw i pracować nad wprowadzeniem ich w życie."
W konstytucji Słowacji Rada Narodowa jest wymieniana wcześniej niż prezydent i rząd, co odzwierciedla jej pozycję ustrojową. Jest to jedyny organ władzy spełniający funkcje ustawodawcze i ustrojodawcze. Posiada bardzo szerokie uprawnienia. Najważniejsze z nich to:
Prezydent.
Prezydent Słowacji jest wybierany w wyborach powszechnych na pięcioletnią kadencję, z prawem jednej reelekcji. Kandydatów zgłasza przewodniczącemu Rady Narodowej grupa min. 15 posłów lub 15 000 obywateli, nie później niż 21 dnia przed dniem wyborów. Kandydat musi mieć najpóźniej w dniu wyborów ukończone 40 lat.
Wybory prezydenckie odbywają się w ciągu ostatnich 60 dni kadencji urzędującego prezydenta. W przypadku nastąpienia wakatu, Przewodniczący Rady Narodowej zarządza wybory w ciągu 7 dni po tym fakcie, przy czym powinny odbyć się w terminie 60 dni po nastąpieniu wakatu.
Prezydent, obejmując urząd, składa na ręce Prezesa Sądu Konstytucyjnego wobec Rady Narodowej następującą przysięgę:
Słowacki: "Sľubujem na svoju česť a svedomie vernosť Slovenskej republike. Budem dbať o blaho slovenského národa, národnostných menšín a etnických skupín žijúcich v Slovenskej republike. Svoje povinnosti budem vykonávať v záujme občanov a zachovávať i obhajovať ústavu a ostatné zákony."
Polski: "Ślubuję na swoją cześć i sumienie wierność Republice Słowackiej. Będę dbać o dobro narodu słowackiego, mniejszości narodowych i grup etnicznych żyjących w Republice Słowackiej. Swoje obowiązki będę wykonywać w interesie obywateli oraz będę przestrzegać i bronić Konstytucji i innych ustaw."
Prezydent w słowackim systemie ustrojowym posiada bardzo ograniczone kompetencje; pełni jedynie rolę czynnika stabilizującego. Do czasu wprowadzenia 14 stycznia 1999 roku poprawki do konstytucji, wybierany był przez Radę Narodową, która mogła go odwołać. Obecnie Rada może odwołać prezydenta większością 3/5 głosów, wymagana jest jednak zgoda narodu, wyrażona w referendum. Istnieje przy tym wymóg, że za odwołaniem musi opowiedzieć się ponad połowa uprawnionych do głosowania obywateli.
Prezydent:
Aktów prawnych wydawanych przez prezydenta nie wymagają kontrasygnaty premiera, z wyjątkiem powoływania ambasadorów, ogłaszania amnestii i sprawowania zwierzchnictwa nad siłami zbrojnymi.
Prezydenci Słowacji:
Rząd.
Rząd (słow. "Vláda Slovenskej republiky") jest najwyższym organem władzy wykonawczej na Słowacji.
Składa się z premiera, który kieruje jego pracami, ministrów i wicepremierów. Premier mianowany jest przez prezydenta, a na wniosek premiera głowa państwa powołuje również ministrów. Premier jest zobowiązywany przedstawić w ciągu 30 dni od dnia powołania deklarację programową Radzie Narodowej, która udziela rządowi wotum zaufania.
Premier i ministrowie składają prezydentowi następującą przysięgę:
Słowacki: "Sľubujem na svoju česť a svedomie vernosť Slovenskej republike. Svoje povinnosti budem plniť v záujme občanov. Budem zachovávať ústavu a ostatné zákony a pracovať tak, aby sa uvádzali do života."
Polski: "Uroczyście ślubuję wierność Republice Słowackiej. Swe zobowiązania będę pełnić w interesie wszystkich obywateli. Będę przestrzegać Konstytucji i innych praw i będę starać się zapewnić ich spełnienie."
Rząd przyjmuje projekty ustaw, wyznacza kierunki swej polityki i realizuje je, przyznaje odszkodowania za nadużycia władz administracyjnych oraz przyjmuje umowy międzynarodowe. Do rządu należą sprawy polityki państwa nie zastrzeżone dla innych organów państwowych oraz samorządu terytorialnego (domniemanie kompetencji).
Za swą działalność rząd odpowiedzialny jest przed Radą Narodową. Może ona wyrazić wotum nieufności wobec całego składu rządu lub tylko jednego ministra.
Sąd Konstytucyjny.
Sąd Konstytucyjny jest organem orzekającym o zgodności ustaw z konstytucją, jak również rozporządzeń rządu, ministerstw i innych centralnych organów administracji, ustaw konstytucyjnych oraz umów międzynarodowych ogłoszonych w sposób przewidziany dla ustaw.
Sąd składa się z 13 sędziów, których mianuje prezydent spośród kandydatów przedstawionych mu przez parlament. Kandydat musi mieć co najmniej 40 lat oraz przynajmniej 15-letni staż w zawodzie.
System partyjny.
Na Słowacji, podobnie jak w większości krajów europejskich, istnieje system wielopartyjny.

</doc>
<doc id="304502" url="https://pl.wikipedia.org/wiki?curid=304502" title="SZKAS">
SZKAS



</doc>
<doc id="304504" url="https://pl.wikipedia.org/wiki?curid=304504" title="WJa-23">
WJa-23



</doc>
<doc id="304507" url="https://pl.wikipedia.org/wiki?curid=304507" title="Chevrolet Chevelle">
Chevrolet Chevelle

Chevrolet Chevelle – samochód osobowy klasy wyższej produkowany pod amerykańską marką Chevrolet w latach 1963 – 1977.
Pierwsza generacja.
Chevrolet Chevelle I został zaprezentowany po raz pierwszy w 1963 roku.
Model Chevelle poszerzył ofertę Chevroleta jako większa, przestronniejsza i bardziej komfortowa alternatywa dla Chevy'ego II. Samochód miał za zadanie konkurować zarówno z konstrukcjami Forda i Dodge'a, jak i American Motors. Pierwsza generacja Chevelle charakteryzowała się stonowanymi kształtami nadwozia z jednolicie poprowadzonymi przetłoczeniami, a także wąską, chromowaną atrapą chłodnicy połączoną z podwójnymi, okrągłymi reflektorami.
Restylizacje.
Podczas trwającej 5 lat produkcji pierwszej generacji Chevroleta Chevelle, samochód przeszedł trzy obszerne restylizacje wraz z każdym kolejnym rokiem produkcji. Pierwsza przyniosła modyfikacje w atrapie chłodnicy, za to najbardziej obszerna okazała się ta z 1966 roku, w ramach której zmieniło się ukształtowanie błotników i ulokowanie reflektorów. Rok później samochód przeszedł ewolucyjne zmiany, głównie w wyglądzie atrapy chłodnicy.
Chevelle SS.
Oznaczenie SS odnosiło się wyłącznie do wersji coupé i kabriolet w topowym, wyczynowym wariancie. Do napędu użyto silników V8: 283 i 327 (nazwy pochodzą od pojemności silnika w calach sześciennych) o mocach od 195 do 300 KM. Od następnego roku zaczęto oferować silnik 327 o mocy 350 KM i V8 "big block" 396 o mocy 375 KM. Na rok modelowy 1966, przygotowano całkowicie odświeżone nadwozie o klasycznym wyglądzie.
Zmieniono pas przedni, tylny, linię boczną z bardziej poziomo ustawionymi tylnymi słupkami bocznymi. Model nazwano Chevrolet Chevelle SS396 od pojemności silników typu L34 i L78, dostępnych w wariantach mocy od 325 do 375 KM. W roku 1967 znów zmieniono pas przedni i tylny, lecz reszta bryły pozostała niezmieniona. Z oferty zniknął wariant silnikowy o mocy 375 KM, tak więc najmocniejszy miał 350 KM.
Druga generacja.
Chevrolet Chevelle II został zaprezentowany po raz pierwszy w 1967 roku.
Druga generacja modelu rozwinęła pod kątem stylistycznym projekt z poprzednika, zyskując charakterystyczne, ścięte pod kątem błotniki łączące się z położoną pod kątem atrapą chłodnicy i podwójnymi, okrągłymi reflektorami. Innym charakterystycznym akcentem stało się wyraźne wybrzuszenie na atrapie chłodnicy, także wyraźnie pozbawiona wyraźniejszych przetłoczeń karoseria.
Restylizacje.
Podobnie jak poprzednik, z każdym kolejnym rokiem produkcji drugiej generacji Chevelle samochód przeszedł restylizacje. W czasie, gdy pierwsza przeprowadzona w 1968 roku przyniosła jedynie drobne modyfikacje w przedniej części nadwozia, tak druga z 1969 roku wiązała się z gruntownym przestylizowaniem pasa przedniego z charakterystycznym obudowaniem blachą podwójnych reflektorów. Ostatnia modernizacja z 1971 roku ponownie gruntownie odmieniła wygląd nadwozia, gdzie tym razem pojawiły się pojedyncze reflektory i duża atrapa chłodnicy.
Chevelle SS.
Druga generacja topowego Chevelle SS zyskała linię dachu nawiązującą do fastbacków. Wersja zamknięta występowała jako coupé lub hardtop coupé. Początkowo paleta jednostek napędowyc była taka sama jak w przypadku poprzednika. Z czasem dodano równieżsilnik COPO 427 V8 o mocy 425 KM.
W 1971 roku ofertę poszerzyły z kolei silniki L34 402 V8 (350, 375 KM), LS5 454 V8 (360 KM) i LS6 454 V8 (450 KM). Ten ostatni był najmocniejszym seryjnie produkowanym Chevroletem Chevelle SS. W 1972 roku zmianie ponownie uległa paleta oferowanych silników. Ze względu na kryzys paliwowy rozpoczęło się obniżanie ich mocy. W 1972 dostępne były: L65 350 V8 (165 KM), 350 V8 (175 KM), LS3 402 V8 (240 KM), LS5 454 V8 (270 KM).
Trzecia generacja.
Chevrolet Chevelle III został zaprezentowany po raz pierwszy w 1972 roku.
Trzecia i ostatnia generacja Chevelle przyniosła gruntowną restylizację nadwozia. Pojawiły się takie charakterystyczne elementy jak opadająca ku dołowi linia nadwozia i pozbawiona większych przetłoczeń karoseria, a także wyraźnie zaznaczona, uwypuklona maska i wysoko umieszczone reflektory wykraczające poza obrys nadwozia.
Lifting.
Podczas pięcioletniej obecności rynkowej Chevelle III Chevrolet nie zdecydował się na tak liczne restylizacje, jak w przypadku poprzednika. Największe zmiany pojazd przeszedł raz, w 1976 roku, kiedy to zmieniono kształt reflektorów i wypełnienie atrapy chłodnicy.
Chevelle SS.
W przypadku ostatniej, trzeciej generacji Chevelle ponownie jej paletę poszerzyła sportowa odmiana Chevelle SS. Do jego napędu użyto silników: L65 350 V8 (145 KM), L48 350 V8 (175 KM), 454 V8 (245 KM). Samochód wyróżniał się charakterystycznymi podwójnymi pasami biegnącymi przez nadwozie, a także nietypowymi rozwiązaniami jak np. obracany fotel kierowcy.
Koniec produkcji i następca.
Produkcja trzeciej generacji Chevelle zakończyła się w 1977 roku, po czym Chevrolet zdecydował się nadać nową nazwę następcy modelu - Malibu. Zaadaptowano ją od dotychczasowej wersji wyposażenia, jaką nosiły wszystkie wcielenia Chevelle.

</doc>
<doc id="304514" url="https://pl.wikipedia.org/wiki?curid=304514" title="FK Crvena zvezda">
FK Crvena zvezda

Fudbalski klub Crvena zvezda (, ) – serbski klub piłkarski z siedzibą w Belgradzie, stolicy Serbii, założony w 1945 roku, grający w rozgrywkach Super ligi Srbije.
Według sondaży, Crvena zvezda jest obecnie najpopularniejszym klubem piłkarskim w Serbii; zespołowi kibicuje niemal połowa populacji tego kraju. Największym rywalem klubu jest drużyna Partizana Belgrad.
W rankingu dwustu najlepszych europejskich klubów XX wieku IFFHS, Crvena zvezda została sklasyfikowana na 27. miejscu, najwyższym spośród wszystkich serbskich zespołów.
Historia.
Początki.
Jeszcze w trakcie II wojny światowej, członkowie narodowego ugrupowania antyfaszystowskiego podjęli decyzję o założeniu młodzieżowego stowarzyszenia kultury fizycznej. Protoplasta Crvenej zvezdy powstał 4 marca 1945, a pomysłodawcami nazwy klubu byli pierwsi jego wiceprezesi – Zoran Žujović i Slobodan Ćosić. Tego samego dnia klub rozegrał pierwszy mecz piłkarski przeciwko reprezentacji ludowego korpusu obrony Jugosławii, zwyciężając 3:0.
Pięć dni później faktem stało się założenie sekcji piłkarskiej pod wodzą Kosty Tomaševića i Predraga Đajicia. Obaj bronili również barw zespołu na boisku – napastnik Tomašević zapisał się w kronikach jako strzelec historycznej, pierwszej bramki, natomiast Đajić występował na pozycji pomocnika. Na samym początku piłkarze Zvezdy zajmowali stadion przedwojennego klubu "FC Yugoslavia" (występującego podczas wojny pod szyldem Związku Komunistów Jugosławii, rozwiązanego przez okupanta).
Pierwszy powojenny sezon ligowy zakończył się dla Zvezdy mistrzostwem Serbii, dającymi awans do krajowego czempionatu Jugosławii. Przez cztery kolejne sezony klub nie osiągnął żadnych znaczących sukcesów, jednak lata 1948-1950 to okres, w którym piłkarze ze stolicy Serbii zwyciężyli trzy razy z rzędu Puchar Jugosławii, zwyciężając kolejno Partizan, klub Naša Krila z Zemuna i Dinamo Zagrzeb.
W roku 1951 Zvezda wywalczyła swoje premierowe mistrzostwo. Na trzy kolejki przed końcem liderem ligi z pięcioma punktów przewagi było Dinamo z Zagrzebia, które na finiszu przegrało z reprezentacją Sarajewa, co pozwoliło piłkarzom z Belgradu zmniejszyć stratę do jednego punktu przed finałową kolejką rozgrywek. Chorwaci zremisowali z BSK Belgrad 2:2, natomiast Zvezda odniosła zwycięstwo 2:0 w prestiżowych derbach z Partizanem, co oznaczał nic innego, jak końcowy triumf "czerwono-białych" dzięki lepszej średniej bramek (o mistrzostwie zadecydowała różnica 0,0018 gola na mecz).
Lata 50. – pierwsze sukcesy.
Drugie już mistrzostwo kraju w roku 1953 zamknęło pierwszy okres w dziejach klubu. Pod koniec lat 50. zaszły zmiany w zarządzie klubu – prezesem został Dušan Blagojević, sekretarzem Slobodan Ćosić, a dyrektorem technicznym Aca Obradović, znany w środowisku jako "Doctor O".
Młodzi piłkarze wchodzący wówczas do składu Zvezdy mieli stać się później fundamentami silnej drużyny, która odcisnęła trwały ślad w jugosłowiańskim futbolu. Vladimir Beara, Vladimir Durković, Vladimir Popović, Rajko Mitić czy Dragoslav Šekularac to najbardziej rozpoznawalne nazwiska z ówczesnego składu zespołu, który przez pięć sezonów zdobył cztery mistrzostwa Jugosławii i dwa krajowe puchary.
Styl ówczesnej Zvezdy opisywany był jako ofensywny i bardzo dynamiczny, dzięki czemu klub zdobył sporą popularność zarówno na krajowym podwórku, jak i w Europie. Boiskowe sukcesy zostały udanie wykorzystane przez dyrektora Obradovića na polu organizacyjnym.
Lata 60. – pierwszy kryzys i nowy stadion.
Schyłek lat pięćdziesiątych był niewątpliwie okresem dominacji zespołu na futbolowej scenie Jugosławii. Początek nowej dekady przyniósł jednak pierwszy poważny kryzys – przez siedem kolejnych sezonów piłkarze Zvezdy zdobyli jedynie jedno mistrzostwo kraju i jeden krajowy puchar. Siódme miejsce w roku 1963 pozostaje jak dotąd najniższym w historii klubu.
Na tę dekadę datuje się także początek zorganizowanego ruchu kibiców Crvenej zvezdy. Fani spod znaku "Delije" nie zawsze jednak byli wsparciem dla swojej drużyny, często wbiegając na murawę podczas spotkań klubu.
Zła boiskowa passa nie miała jednak przełożenia na inne pola działalności Zvezdy. W roku 1963 ukończono budowę nowego stadionu, powstałego na miejscu starego boiska "Avali". Podczas powstawania nowego obiektu, mecze w roli gospodarzy piłkarze rozgrywali na stadionach Partizana i OFK Beograd. Uroczyste otwarcie "Marakany" nastąpiło 1 września 1963, a inauguracyjnym rywalem Crvenej zvezdy był NK Rijeka. Stołeczny stutysięcznik był również miejscem zdobycia podwójnej korony pod wodzą Mišy Pavića, który trenował klub przez siedem sezonów (1957-1964).
W lecie 1966 nowym szkoleniowcem Zvezdy został późniejszy trener Realu Madryt, Miljan Miljanić. Przez kolejne osiem lat udanie prowadził zespół do sukcesów na krajowym i europejskim podwórku. Schyłek lat 60. był także końcem pewnej ery w jugosłowiańskim futbolu – na czoło ligi zdecydowanie wysunęli się "Crveno-beli" i rywale zza miedzy – Partizan. Następne ćwierć wieku miało być dla Zvezdy erą stałych sukcesów.
1966–1974 – Miljanić i jego „dzieciaki”.
Miljan Miljanić bronił barw Crvenej zvezdy jako piłkarz w latach 50., jednak latem roku 1966 objął stanowisko pierwszego trenera drużyny. Nowy szkoleniowiec dokonał swoistej wymiany pokoleń w kadrze zespołu, w swoim debiutanckim sezonie zajmując piątą pozycję.
Pokolenie, którego wybitnym przedstawicielem był Dragan Džajić, przyniosło klubowi kolejne sukcesy; do klubowej gabloty trafiły zatem trzy mistrzostwa kraju z rzędu i dwa krajowe puchary. Inni rozpoznawalni piłkarze z tego okresu to: bramkarz Ratomir Dujković, obrońca Kirił Dojczinowski, pomocnik Jovan Aćimović czy napastnik Stanislav Karasi. Większość z nich przeszła wszystkie szczeble juniorskiej piłki w szkółce Zvezdy.
Blisko dekada pracy Miljanića to nie tylko sukcesy w lidze jugosłowiańskiej. W roku 1971 piłkarze z Belgradu doszli do półfinału PEMK, gdzie dopiero musieli uznać wyższość Panathinaikosu.
Na początku lat 70. w zespole pojawiła się kolejna grupa młodych, utalentowanych piłkarzy, wśród nich Vladimir Petrović (do marca 2010 szkoleniowiec Zvezdy), bramkarz reprezentacji Jugosławii Ognjen Petrović, Vladislav Bogićević i Zoran Filipović.
Wyniki łączyły się również z dynamicznym i skutecznym stylem gry piłkarzy z Belgradu. Drużyna siedem razy okazywała się najskuteczniejszą w całej lidze.
Stała dominacja – Zec i Stanković.
Rok 1974 przyniósł ustąpienie ze stanowiska szkoleniowca zespołu Miljanića. Nowy trener Gojko Zec w swoim premierowym sezonie zdobył mistrzostwo kraju, a rok później srebrny medal. Zec wkrótce został zastąpiony Branko Stankovićem.
W tym czasie Džajić skorzystał z życiowej szansy i podpisał kontrakt z francuskim SC Bastia; udanie zastąpili go jednak skuteczni snajperzy – Dušan Savić i Srboljub Stamenković. Pod wodzą Stankovića Zvezda dwa razy wygrała mistrzostwo ligi, zdobywając także krajowy puchar. W roku 1983 na trenerską ławkę powrócił Zec. Nowy-stary szkoleniowiec zastał ponownie wymieniony skład, lecz nie przeszkodziło mu to w zdobyciu kolejnego tytułu mistrzowskiego.
Puchar Jugosławii w roku 1985 wywalczyła już nowa generacja jugosłowiaskich piłkarzy, wśród których był golkiper Tomislav Ivković czy też bośniacki napastnik Husref Musemić. Kadencję Zeca zakończył ligowy skandal znany pod nazwą "afery Schreidera", w wyniku czego mistrzostwo przyznano dwóm zespołom, a Zveździe zostało odebrane mistrzostwo za rok 1986.
Najlepsi w Europie i na świecie.
W roku 1986 budowanie nowej, silnej drużyny zdolnej do udanych występów w europejskich pucharach powierzono byłemu piłkarzowi Džajićowi oraz srebrnemu medaliście olimpijskiemu w koszykówce, Vladimirowi Cvetkovićowi. Trenerem zespołu został były obrońca Ajaxu Amsterdam, Velibor Vasović, a w gronie nowych piłkarzy znaleźli się Dragan Stojković i brązowy medalista igrzysk w Los Angeles, Borislav Cvetković.
Zvezda rozpoczęła sezon ligowy z ujemnymi punktami na koncie, jednak najważniejszym celem dla sztabu szkoleniowego i zespołu był udany występ w Pucharze Mistrzów. Okres między rokiem 1987 (kiedy na "Marakanie" przegrał Real Madryt) a marcem 1992 do dziś uznaje się za najwspanialszy w bogatej historii serbskiego klubu. Przez pięć sezonów Crvena zvezda zdobyła mistrzostwo kraju cztery razy (passę przerwała FK Vojvodina), w 1989, w 1990 zwyciężyła także puchar.
W doskonałych wynikach drużynie nie przeszkodził fakt, że przez pięć lat prowadziło ją pięciu szkoleniowców (Vasović, Stanković, Šekularac, Lj. Petrović i Popović). Wschodzącymi gwiazdami byli późniejszy piłkarz Realu Madryt – Robert Prosinečki, do spółki z Refikiem Šabanadžovićem, Darko Pančevem, Dejanem Savićevićem, czy w końcu z rumuńskim libero Miodragiem Belodedićem. Grupę piłkarzy sprowadzonych z różnych klubów uzupełnił wychowanek – Vladimir Jugović.
Ukoronowaniem wszystkich sukcesów było zdobycie Pucharu Europy w roku 1991, gdzie w finale rozgrywanym w Bari piłkarze Crvenej zvezdy po karnych pokonali Olympique Marsylia. 8 grudnia 1991 na stadionie w Tokio Crvena wywalczyła także Puchar Interkontynentalny.
Dekadę piłkarskich sukcesów zakończyła wojna na Bałkanach i rozpad Jugosławii, które doprowadziły do kryzysu bałkańskiego futbolu, a Zvezda nie powróciła do dawnego poziomu.
Trudne lata 90..
Na początku roku 1992 klub z Belgradu był u szczytu swej sławy. Pomimo odejścia kilku gwiazd z poprzednich sezonów, Crvena nadal liczyła się w walce o obronę europejskiego trofeum. Na krajowym podwórku zabrakło dawnych rywali z Dinama Zagrzeb, podobnie jak kilku innych zespołów z późniejszej Chorwacji czy Słowenii. Piłkarzom Crvenej udało się obronić tytuł mistrza kraju, zdobywając go trzeci raz z rzędu.
Jak się później okazało, do roku 2000 zespół zdobył tylko jeden tytuł mistrza kraju, podobne wyniki osiągając w krajowym pucharze. Czołowymi postaciami w drużynie byli: Goran Đorović, Dejan Stefanović i najbardziej utytułowany Darko Kovačević. W drodze po tytuł w 1995 Zvezda zwyciężyła jubileuszowe, setne derby Belgradu (2:1), a szkoleniowcem drużyny był Ljupko Petrović.
Do końca XX wieku Zvezda z wyjątkiem pucharów kraju nie zdołała wywalczyć żadnego trofeum. Najbliżej triumfu była w roku 1998, jednak mistrzowski tytuł w niejasnych okolicznościach wywalczył FK Obilić Belgrad, którego właścicielem był wówczas serbski wojskowy Željko Ražnatović („Arkan”), a trenerem Dragomir Okuka. W kolejnym sezonie rozgrywki przerwały amerykańskie naloty, zostawiając Zvezdę na trzeciej pozycji w tabeli.
XXI wiek.
Zaraz po zawieszeniu działań wojennych na terenie byłej Jugosławii w 1999, Crvena zdobyła siedemnasty puchar w historii, pokonując Partizana 4:2. W roli trenera zatrudniono byłego piłkarza, Slavoljuba Muslina. Zbalansowany, defensywny styl gry poprowadził Zvezdę do długo wyczekiwanego sukcesu w roku 2000. Przegrawszy tylko jeden mecz w całym sezonie, Zvezda zapewniła sobie mistrzowski tytuł w świąteczny dzień Đurđevdana, pokonując w „małych derbach” Obilića. Ledwie trzy dni później, piłkarze pod wodzą Muslina wygrali finał krajowego pucharu.
Obronione rok później mistrzostwo było przedostatnim trofeum Muslina w roli trenera Zvezdy, z której odszedł we wrześniu 2001. Latem 2005 po 20 latach rządów ze stanowiska prezesa ustąpił Dragan Džajić, którego zastąpił były gwiazdor Dragan Stojković. Zmiana nastąpiła również na ławce trenerskiej, gdzie zasiadł pierwszy zagraniczny trener w ponad 60-letniej historii klubu – Walter Zenga. W 2006 i 2007 Zvezda zdobyła podwójną koronę, jednak sezon 2008/2009 ukończyła na trzecim miejscu, za Partizanem i Vojvodiną Novi Sad. Występy w europejskich pucharach w obecnym sezonie Zvezda zakończyła w rundzie play-off Ligi Europy, przegrywając ze Slavią Praga.
Stadion.
Stadionem na którym Crvena zvezda rozgrywa swoje spotkania jest "Marakana". Obecnie mieści 55 tysięcy widzów i jest największym stadionem na terenie Serbii. Ze względu na fakt, iż stadion mieścił niegdyś sto tysięcy ludzi, popularnie nazywany jest "Marakaną" od brazylijskiego stadionu Maracanã. Pierwszy rekord publiczności wyniósł 77 tysięcy kibiców na meczu derbowym z Partizanem. Pojemne trybuny uzupełnia zadbana murawa z drenażem wodnym.
Według liczby sprzedanych biletów uznaje się, że rekordowa liczba widzów na meczu Crvenej zvezdy to ponad 96 tysięcy fanów na meczu PZP przeciwko Ferencvároszowi Budapeszt, rozegranym 23 kwietnia 1975.
Ze względów bezpieczeństwa, pojemność stadionu była stopniowo zmniejszana. Na początku lat 90. zrezygnowano z miejsc stojących na rzecz składanych siedzisk z powodu wymogów UEFA. Obecna pojemność wynosi 55 538 miejsc.
Obiekt posiada także miejsca dla prasy i mediów o pojemności 344 miejsc, w bezpośrednim sąsiedztwie znajduje się także nowoczesne centrum konferencyjne, a pod zachodnią trybuną mieści się oficjalny sklep klubowy.
W sierpniu 2008 doszło do gruntownej wymiany murawy na stadionie, pod trawą zainstalowano system grzewczy i przebudowano drenaż płyty boiska. W okolicy stadionu znajdują się również boiska treningowe ze sztuczną nawierzchnią i oświetleniem.
Kibice.
Kibice licznych sekcji sportowych Crvenej zvezdy określani są mianem Delije (). Nazwę tę można przetłumaczyć jako „Bohaterowie”. Podczas meczów piłki nożnej zajmują północną trybunę stadionu "Marakana". Używana przez oddziały paramilitarne podczas konfliktów zbrojnych piosenka "Srbija do Tokija" swoje korzenie ma właśnie wśród kibiców Zvezdy, którzy dopingowali nią swój zespół w finale klubowych mistrzostw świata w 1991. "Delije" brali także czynny udział w zamieszkach kibicowskich z 1990, które były odzwierciedleniem tarć między narodami panujących wówczas w upadającej Jugosławii.
Największymi rywalami Crvenej zvezdy jest zespół zza miedzy – Partizan Belgrad. Mecze piłkarskie pomiędzy tymi drużynami są określane mianem wiecznych derbów (). Szacuje się, że rekord frekwencji podczas spotkań derbowych wynosi 108 tysięcy widzów, natomiast najniższa frekwencja to około osiem tysięcy kibiców w meczu pucharowym. Dotychczas rozegrano 133 ligowe mecze derbowe, w których 57 zwycięstw odnotowała Crvena zvezda, a 34 spotkania wygrał Partizan. W rozgrywkach pucharowych również przodują piłkarze Zvezdy (17 zwycięstw).
Kibice Zvezdy "bratają się" z dwoma zaprzyjaźnionymi klubami, Olympiakosem Pireus i Spartakiem Moskwa. Kibiców tej trójki nazywa się "ortodoksyjnymi braćmi".
Bilans w europejskich pucharach.
Crvena zvezda jest najbardziej utytułowanym serbskim (i jugosłowiańskim) zespołem w europejskich pucharach. Przez ponad 60 lat istnienia klub startował w rozgrywkach 46 razy, wygrywając Puchar Mistrzów w roku 1991. Inne ważne osiągnięcia to finał Pucharu UEFA w roku 1979, dwa półfinały PEMK (1957, 1971), półfinał Pucharu Zdobywców Pucharów (1975) i Pucharu UEFA (1962)
Zawodnicy.
Gwiazdy Crvenej zvezdy.
Crvena zvezda od niemal pół wieku kultywuje tradycję nadawania piłkarzom, którzy w sposób szczególny zasłużyli się dla klubu miana "Gwiazdy Crvenej zvezdy" (). W całej historii klubu jedynie pięciu zawodnikom przyznano to zaszczytne miano.
Żaden z graczy którzy zdobyli klubowe mistrzostwo Europy w roku 1991 nie został uhonorowany tym tytułem. Od roku 1990 żaden piłkarz nie zasłużył na miano gwiazdy, jednak „Piksi” Stojković podczas swojej kadencji na stanowisku prezesa potwierdził, że prawdopodobnie Dejan Savićević zostanie „szóstą gwiazdą”; pojawiały się także propozycje, aby tytuł przyznać całej drużynie z 1991. Sam Stojković odszedł w 1990 do Olympique Marsylia – klubu, który został przez Zvezdę pokonany w finale PEMK.
Skład zespołu z 1991.
Trener: Ljubomir Petrović

</doc>
<doc id="304518" url="https://pl.wikipedia.org/wiki?curid=304518" title="Wigry Suwałki">
Wigry Suwałki

Suwalski Klub Sportowy Wigry Suwałki – polski piłkarski klub sportowy założony w 1947 roku w Suwałkach. Barwy klubu to biało-niebieskie. 8 czerwca 2014 roku Wigry Suwałki po raz pierwszy w swojej historii awansowały do I ligi. W sezonie 2022/2023 występuje w IV lidze (grupie podlaskiej).
Dawniej w Wigrach poza piłką nożną działało osiem innych sekcji sportowych, w których klub osiągał sukcesy głównie na szczeblu regionalnym. Mimo to, niektórzy zawodnicy występowali w reprezentacji Polski w swoich dyscyplinach. Zawodnicy hokeja na trawie, którzy zdołali reprezentować kraj to: Tomasz Bacewicz, Dariusz Bolesta, Jacek Chrzanowski, Grzegorz Dziadkowski, Andrzej Kaszkiel, Artur Nowacki, Bogdan Pawłowski i Marek Sowulewski. W reprezentacji piłki ręcznej wystąpili Wojciech Baranowski, Krzysztof Szargiej oraz Stanisław Wiszowaty. Natomiast Ewa Darlukiewicz, Dorota Jańczuk-Bogusz, Beata Skibicka, Małgorzata Wołyniec-Majka oraz Ryszard Kaczyński i Krzysztof Olszewski wystąpili w siatkarskich reprezentacjach Polski.
Inne sekcje.
Mimo iż obecnie Wigry Suwałki są klubem wyłącznie piłkarskim, w swojej wieloletniej historii posiadały wiele innych sekcji sportowych, m.in.: boksu, brydża sportowego, hokeja na trawie, narciarstwa, piłki ręcznej kobiet i mężczyzn, piłki siatkowej kobiet i mężczyzn, strzelectwa sportowego i tenisa stołowego.
Sekcja tenisa stołowego w strukturach Wigier istniała przez 11 lat, od 1965 roku do 1976 roku. Według byłych zawodników sekcji, rozwiązanie jej nastąpiło m.in. z braku większych sukcesów drużyny. W późniejszych latach sekcję dwukrotnie próbowano reaktywować (w 1974 i 1976 roku), próby te jednak nie zakończyły się sukcesem.
Sekcje strzelecką oraz narciarską otwarto w 1974 roku. Strzelectwo klubowi zostało przekazane przez Ligę Obrony Kraju, która przedtem kierowała tym sportem w Suwałkach. Zawodnicy sekcji strzeleckiej odnosili sukcesy na szczeblu wojewódzkim, medalistami zostali: Wiesława Letkiewicz, Alina Regucka, Mirosław Litwiniuk, Adam Tabak, Adam Wądołowski. Sekcja trwała dwa lata i została rozwiązana jesienią 1976 roku. Sekcja narciarstwa nizinnego przekazana Wigrom została przez Ludowe Zespoły Sportowe. Na wniosek ówczesnego kierownika sekcji Józefa Jasionowskiego nosiła ona nazwę „KS Wigry Sekcja Narciarska w Dowspudzie”. Działalność zawieszono w 1980 roku ze względu na brak szkoleniowców.
Sekcję bokserską otwarto w 1974 roku. Pierwszym kierownikiem został Antoni Żuk, zaś naborem kandydatów zajmował się Jan Sawicki. Brak profesjonalnego trenera, warunków oraz funduszy na zgrupowania i większą liczbę walk spowodowały zawieszenie działalności sekcji po kilku latach istnienia. W tym czasie w Wigrach pojawiło się kilku utalentowanych zawodników, m.in. Marek Galiński i Romuald Turonek, jednakże nie zdobyli oni większych sukcesów. Sekcję reaktywowano w 1988 roku i działała ona do 1994 roku. Był to okres największych sukcesów suwalskiego pięściarstwa, zawodnicy Wigier zdobywali medale i tytuły mistrzów okręgu. Najzdolniejszym pięściarzem suwalskiego klubu w tamtym czasie był Arkadiusz Kuś, który poza mistrzostwami okręgu odnotowywał także sukcesy na arenie ogólnopolskiej: brąz i srebro w juniorskich mistrzostwach Polski oraz zwycięstwa w turnieju O Puchar Mistrzów Olimpijskich.
Sekcję brydża sportowego otwarto w 1983 roku i grała w białostockiej klasie okręgowej. Kierownikiem drużyny był Ryszard Hajdak. Sekcję tę zamknięto w roku 1984.
Sekcję hokeja na trawie otwarto w 1986 roku. Drużyny które grały pod szyldem Wigier były to zespoły młodzieżowe i juniorskie. Jednym z największych sukcesów suwalskiej sekcji było zdobycie tytułu mistrza Polski w halowej odmianie hokeja na trawie w 1989 roku. Dobra postawa młodej suwalskiej drużyny zaowocowała epizodami niektórych zawodników w reprezentacji Polski. Sekcję rozwiązano w 1992 roku ze względu na problemy finansowe klubu. Jednak po krótkiej przerwie w rozgrywkach, trener tamtej drużyny – Roman Twerdyk, założył nowy zespół kontynuujący tradycje tamtej drużyny pod nazwą „UKS Orły”. Klub ten rozgrywa swoje mecze do tej pory i nazywa się Orły Suwałki.
Historia.
W 1946 roku przy 57. Pułku Piechoty powstał klub WKS Suwałki (Wojskowy Klub Sportowy Suwałki). Drużyna ta, zajęła trzecie miejsce w finale mistrzostw okręgu białostockiego (drugi stopień rozgrywek ligowych w Polsce). Rok później, zespół przyjął nazwę WKS Wigry Suwałki – tę datę dzisiaj przyjmuje się za oficjalne utworzenie klubu. Drużyna pod nowym szyldem wywalczyła drugie miejsce w A Klasie mistrzostw okręgu białostockiego (drugi stopień rozgrywek ligowych). Rok później zajęła miejsce czwarte i nie wywalczyła awansu ani do I ligi ani do startującej od przyszłego sezonu II ligi. Tym samym w kolejnym sezonie (1949) zespół grał dalej w A Klasie mistrzostw okręgu białostockiego, ale która stanowiła już trzeci stopień rozgrywek ligowych. Zespół zajął w tamtym sezonie czwarte miejsce.
Lata sześćdziesiąte XX w. to dla Wigier okres w którym były średniakiem ligi okręgowej (z początku III stopnia rozgrywek w kraju, od sezonu 1966/67 IV stopnia rozgrywek w kraju). Suwalczanie najczęściej notowali miejsca najczęściej poza podium ligowej klasyfikacji. Lepsze wyniki zaczęli osiągać dopiero pod koniec dekady, kiedy to dwukrotnie zwyciężyli w finale szczebla wojewódzkiego Pucharu Polski i zajęli drugie miejsce w lidze. Były zawodnik Wigier, Ryszard Sawicki w monografii z okazji 60-lecia klubu za brak satysfakcjonujących wyników w tamtym czasie obarczył działaczy klubu. Uważał, iż w klubie podejmowano zbyt dużo decyzji politycznych. Za niesłuszną uznał strategię obraną przez Wigry, która bazowała na połączeniu grupy suwalczan z zawodnikami odbywającymi w Suwałkach służbę wojskową. Według niego, za mało troski wykazywano wobec suwalczan.
Lata sześćdziesiąte to również okres pojawienia się w klubie utalentowanych zawodników. Największym z nich był Zbigniew Kwaśniewski – jeden z symboli Wigier. Wychowanek suwalskiego klubu słynął głównie z nienagannej techniki. Kwaśniewski po czterech sezonach spędzonych w Wigrach, przeniósł się do trzecioligowego Włókniarza Białystok, później do pierwszoligowej Gwardii Warszawa, a następnie do Odry Opole, gdzie był podopiecznym Antoniego Piechniczka. Selekcjoner kadry pozytywnie się o nim wypowiadał. Jego zdaniem, gdyby Kwaśniewski urodził się w większym mieście niż Suwałki i wcześniej wszedł na najwyższy piłkarski poziom, to zrobiłby bardziej owocną karierę i byłby czołową postacią w reprezentacji Polski. Pomimo tego, suwalczanin wystąpił w dwóch spotkaniach reprezentacji Polski. Innym zawodnikiem z którym Kwaśniewski występował we Włókniarzu Białystok, a wcześniej grał z nim w Wigrach był Ryszard Karalus. O obliczu suwalskiego zespołu w udanych wojewódzkich rozgrywkach PP stanowili: najlepszy suwalski strzelec Tadeusz Siejewicz oraz strzelający bramki w ważnych meczach Józef Eleksin.
W roku 196, swój epizod w barwach Wigier zaliczył utytułowany piłkarz Henryk Apostel, który zdobył m.in. mistrzostwo Polski (z Polonią Bytom w 1962 r.), Puchar Polski (z Legią Warszawa w 1964 r.) oraz debiut w reprezentacji kraju (w 1962 r.). Do suwalskiej jednostki wojskowej został zesłany z Legii Warszawa za karę. W barwach suwalskiego klubu wystąpił w kilku meczach.
Lata siedemdziesiąte XX w. uchodzą za najbardziej sprzyjające Wigrom. Klub wtedy się rozwijał, a na polskich boiskach został zapamiętany z ambitnych meczów w Pucharze Polski. Do Suwałk przyjeżdżały wtedy pierwszoligowe kluby Legia Warszawa i Gwardia Warszawa, czy drugoligowe: Zawisza Bydgoszcz, Motor Lublin, Ursus Warszawa i Górnik Wałbrzych.
25 czerwca 2022 roku zarząd klubu poinformował, że z przyczyn finansowych Wigry nie przystąpią do rozgrywek II ligi, i rozpoczną sezon 2022/2023 w IV lidze podlaskiej.
Barwy, herb i przydomki.
Najpopularniejszym przydomkiem Wigier jest „"biało-niebiescy"”, pochodzący od barw noszonych przez suwalskich piłkarzy.
Wigry posiadają barwy biało-niebieskie. Najprawdopodobniej pochodzą one od kolorystyki krajobrazu regionu z którego pochodzi klub – biel i odcienie błękitu nawiązują do licznych rzek i jezior (przede wszystkim największego – Wigry) znajdujących się na Suwalszczyźnie.
Herb Wigier ma kształt niebieskiego koła z białą, szeroką obwódką. Na niej znajduje się napis Suwalski Klub Sportowy „Wigry”, oraz rok założenia klubu – 1947. Na tle niebieskiego koła znajdują się trzy ciemnoniebieskie falujące pasy, oznaczające rzeki oraz dwa białe żagle. Trzy rzeki są nawiązaniem do trzech suwalskich rzek z herbu powiatu suwalskiego, żagle zaś do jeziora Wigry, tytularnego symbolu regionu z którego pochodzi klub. Na tle powyższych elementów, znajduje się wyrazista, granatowa litera „W” – inicjał nazwy klubu.
Najnowsza wersja herbu została zmieniona o napisy znajdujące się wokół głównego motywu. Dotychczasowy „Suwalski Klub Sportowy Wigry” zastąpiono „KS Wigry • Suwałki”. Data odnosząca się do roku założenia klubu, pozostała bez zmian.
Kibice i rywale.
Wigry są klubem który posiada kibiców jedynie w regionie. Największa ich liczba znajduje się w samych Suwałkach oraz pobliskich miejscowościach, między innymi: Olecko, Przebród, Szypliszki, Filipów, Jeleniewo, Stary Folwark, Nowa Wieś, Krzywe, Sobolewo, Mała Huta, Poddubówek, Tartak. Zorganizowane grupy kibicowskie, które działały na przestrzeni lat to „Vis Maior '99", "Blue Boys '22" i „Lucyfers '04".
Najzagorzalsi fani Wigier Suwałki zasiadają na Sektorze II głównej trybuny. Kibice zasiadający w tym sektorze, przygotowują oprawy meczowe i dopingują Biało-Niebieskich przez pełne 90 minut spotkania. Zdecydowana większość fanów z tego sektora to ludzie młodzi, uczęszczający jeszcze do szkół gimnazjalnych, średnich bądź wyższych. Sympatycy klubu, często organizują zbiórki pieniędzy na meczach, w celach dofinansowania wyjazdów na mecze wyjazdowe albo pomocy rodzinom byłych piłkarzy. Dodatkowo fani Wigier założyli Klub Kibica w którym można pozyskać pamiątki związane z klubem, tj. szaliki, koszulki, bluzy, co też jest źródłem finansowania opraw meczowych.
Kibice suwalskich Wigier przyjaźnią się z kibicami Granicy Kętrzyn, w 2020 roku będą świętować 20-lecie "zgody". Od kilku lat kibice Wigier mają tzw. układ z kibicami Olimpii Grudziądz.
Od 2015 roku działa Stowarzyszenie Kibiców Wigier Suwałki "FORZA WIGRY". Poza działalnością na trybunie mocno angażują się w życie miasta i działalność charytatywną, społeczną, patriotyczną i sportową. Od kilku lat prowadzą swoje akcje
- Biało Niebieski Mikołaj- zbiórka słodyczy, w której zebraną przez VII edycji prawie 3 tony słodyczy. Trafiły one między innymi do Domu Dziecka w Pawłówce i w Suwałkach, Szkoły Bajka czy Świetlicy Przystań.
- Pomagamy Czworonogom- zbiórka karmy, która od 5 lat trafia do podaugustowskiego schroniska Sonieczkowo i podopiecznych Fundacji Zwierzęta Nieczyje
- Biało Niebieskie Miasto- powstało ponad 30 murali promujący klub Wigry i sport (przede wszystkim piłka nożna i sporty walki)
- sprzątanie mogił Bohaterów Polski przed takimi dniami jak 1 marca, 2 maja, 1 sierpnia czy 1 listopada
- organizacja turniejów charytatywnych 
- organizacja biegu "Suwałki Wyklętym"
- organizacja Młodzieżowego Marszu Niepodległości
- wyremontowanie Świetlicy Przystań
i wiele innych.
Główni rywale Wigier nie zmieniali się na przestrzeni lat, są to kluby z regionu m.in.: Jagiellonia Białystok, ŁKS 1926 Łomża, Sparta Augustów i Mazur Ełk.
Stadion Miejski w Suwałkach.
Stadion może pomieścić 2910 osób (wszystkie miejsca siedzące) w tym 200 miejsc VIP i 160 miejsc dla gości. Nowy stadion został oddany w 2011 roku a jego koszt budowy wyniósł ponad 23 mln zł. W ramach modernizacji zamontowano podgrzewaną murawę, telebim, oraz cztery trzydziestometrowe słupy oświetleniowe, a od strony ulicy Zarzecze powstała zadaszona trybuna mogąca pomieścić około tysiąca widzów. Budynek znajdujący się za nową trybuną przejął wszystkie funkcje starej siedziby klubu, która została przekształcona w hotel. Na początku września 2012 roku został oddany do użytkowania sektor gości który posiada 160 miejsc siedzących, trybuna została umiejscowiona w koronie stadionu, nieopodal sektora IV, czyli kibicowskiego „młyna”.
Trenerzy.
Na początku drużyną kierowali najbardziej doświadczeni zawodnicy. Później trenerami zostawali zawodnicy którzy kończyli karierę, m.in. Roman Dziedziech i Zdzisław Wierżajtys. Pierwszym profesjonalnym trenerem był sprowadzony z Gorzowa Wielkopolskiego Tadeusz Sieja.
Prezesi.
Obecnie funkcję prezesa pełni Dariusz Mazur po tym, jak zmarł dotychczasowy prezes Grzegorz Wołągiewicz, który pełnił to stanowisko od grudnia 2005 roku.
Rekordy klubu.
Klasyfikacja goli na 3. stopniu rozgrywek ligowych.
Czołówka klasyfikacji piłkarzy, którzy w barwach Wigier Suwałki strzelili najwięcej bramek w ramach 3. stopnia rozgrywek ligowych w Polsce o charakterze wyższym niż okręgowy/wojewódzki (w sezonach: 1953–1958, 1966/67–1972/73, 1976–2007/08 pod nazwą III liga, a od sezonu 2008/09 pod nazwą II liga).
Z obecnie grających w barwach Wigier zawodników najwięcej bramek strzelił Daniel Olowniuk – 47*.
Klasyfikacja występów na 3. stopniu rozgrywek ligowych.
Czołówka klasyfikacji piłkarzy, którzy w barwach Wigier Suwałki rozegrali najwięcej meczów w ramach 3. stopnia rozgrywek ligowych w Polsce o charakterze wyższym niż okręgowy/wojewódzki (w sezonach: 1953–1958, 1966/67–1972/73, 1976–2007/08 pod nazwą III liga, a od sezonu 2008/09 pod nazwą II liga).
Z obecnie grających w barwach Wigier zawodników najwięcej spotkań rozegrał Tomasz Bajko – 176*.
Rozgrywki z udziałem klubu.
Historia Suwalskich Wigier składa się z balansowania między ligą III a IV, ze zdecydowaną przewagą na tę pierwszą. Klub powstał w 1947 roku. Osiem lat później suwalczanie mogli świętować pierwszy w historii awans do III ligi. W roku 1971 klub zanotował swój pierwszy spadek do niższej klasy rozgrywkowej (IV liga). Pięć lat później Wigry znów odnotowują awans do III ligi i rozgrywają baraże o II ligę z Olimpią Elbląg. Przegrywają je. Po 20 latach gry w III lidze, Wigry w roku 1996 spadają ponownie do IV ligi. Ale już w następnym sezonie po koncertowej grze całego zespołu, Wigry powracają do III ligi z pierwszego miejsca. W roku 2003 klub znów spada do IV ligi, lecz dwa sezony później klub powraca do grona III-ligowców. W roku 2008 po zreorganizowaniu klas rozgrywkowych w Polsce, Wigry awansowały do nowej II ligi (grupa wschodnia). W 2022 roku Wigry wycofały się z rozgrywek II ligi, ogłaszając, że w sezonie 2022/2023 przystąpią do rozgrywek czwartej ligi (piątego poziomu) – to najniższy poziom w historii klubu z Suwałk.
Podsumowanie występów na 3. stopniu rozgrywek ligowych.
Podsumowanie występów Wigier Suwałki dotyczy 3. stopnia rozgrywek ligowych w Polsce o charakterze wyższym niż okręgowy/wojewódzki: w sezonach 1953–1958, 1966/67–1972/73, 1976/77–2007/08 pod nazwą III liga, od sezonu 2008/09 pod nazwą II liga. Niniejsza statystyka podana jest według stanu do sezonu 2009/10 włącznie.
Podsumowanie występów w Pucharze Polski na szczeblu okręgowym (wojewódzkim).
Podsumowanie występów Wigier Suwałki dotyczy oficjalnych edycji okręgowego/wojewódzkiego Pucharu Polski we wszystkich okręgach których klub brał udział, tj. OZPN Białystok (edycje: 1950, 1952-1975/76), OZPN Suwałki (1976/77-1999/2000) i Podlaskiego ZPN (w sezonach 2000/01-2006/07).
Klasyfikacja przedstawia tzw. miejsca „medalowe” zajmowane przez Wigry.
Wigry II Suwałki.
Puchar Polski (OZPN Suwałki).
W obu meczach finału Pucharu Polski (OZPN Suwałki) Wigry II Suwałki mierzyły się z pierwszą drużyną Wigier.

</doc>
<doc id="304520" url="https://pl.wikipedia.org/wiki?curid=304520" title="Teodor Kałuża">
Teodor Kałuża



</doc>
<doc id="304524" url="https://pl.wikipedia.org/wiki?curid=304524" title="Jana Cova">
Jana Cova

Jana Cova (ur. 13 kwietnia 1980 w Pradze) − czeska aktorka pornograficzna i modelka, znana głównie z filmów "lesbijskich" i fetyszy. Występowała również jako Yana Cova, Jana Kova, Geraldine, Jana F. i Katie.
Życiorys.
Wczesne lata.
Urodziła się w Pradze. Dorastała na wsi w Czechach, gdzie miała udane dzieciństwo. Początkowo pracowała jako modelka w bikini w swojej rodzinnej Pradze.
Kariera.
Brała udział w sesjach zdjęciowych w całej Europie przed przyjazdem do Ameryki i udziałem w zdjęciach nago. Jej zdjęcia można również zobaczyć w wielu męskich magazynach, w tym "Leg Show", "Mayfair", "Frenzy", "Hustler", "High Society", "Penthouse", "Perfect 10", "Purely 18" i "Club International".
W kwietniu 2003 roku zdobyła tytuł ulubienicy miesiąca "Penthouse".
Zadebiutowała przed kamerą na początku 2002 roku. Pojawiła się w filmie "Baberellas" (2003) jako ofiara przestępstwa, a także prowadziła własną oficjalną stronę internetową.
W kwietniu 2005 podpisała kontrakt na wyłączność z wytwórnią Digital Playground. Umowa ta została rozwiązana po porozumieniu stron w październiku 2007. Jana Cova zadeklarowała wówczas, iż chciałaby pokierować swoją dalszą karierę "w innym kierunku". Mimo że najczęściej pracowała z innymi kobietami − oświadczyła, iż jest heteroseksualna.
W 2007 roku zdobyła AVN Award w kategorii „Najlepsza scena seksu samych dziewczyn - wideo” w "Island Fever 4" (2006).
Poza planem filmowym związana była z Devon, Jesse Jane, Nikitą Denise i Daisy Marie.

</doc>
<doc id="304531" url="https://pl.wikipedia.org/wiki?curid=304531" title="ODESSA">
ODESSA

ODESSA (niem. "Organisation der ehemaligen SS-Angehörigen", "Organizacja Byłych Członków SS") – założona pod koniec II wojny światowej z inicjatywy Heinricha Himmlera oraz byłych oficerów SS tajna siatka konspiracyjna, mająca na celu pomoc zbrodniarzom wojennym w ucieczce przed ścigającymi ich aliantami oraz zapewnienie im bezpiecznego życia po wojnie.
ODESSA dysponowała majątkiem oraz międzynarodowymi powiązaniami politycznymi. Działała w Niemczech, Egipcie, Argentynie, Włoszech oraz Szwajcarii. Z jej pomocy korzystali nazistowscy zbrodniarze wojenni tacy jak Adolf Eichmann, Josef Mengele, Franz Stangl, Klaus Barbie, Erich Priebke oraz ochotnicy walczący u boku armii niemieckiej na froncie wschodnim.
Członkowie ODESSY jeszcze pod koniec wojny zajmowali się ukrywaniem złota i kosztowności zrabowanych przez Niemców w czasie wojny. Uważa się też, że organizacja ukryła złoto Deutsche Banku, na którego trop wpadli alianci, kiedy znaleźli wiele sztabek złota w lasach na terenie Bawarii i Tyrolu.
Metoda przerzutu zbrodniarzy.
Zbrodniarze hitlerowscy przez odpowiednich agentów najpierw trafiali do miasteczek w południowych Niemczech, takich jak Oberstdorf czy Garmisch-Partenkirchen oraz w Austrii, np. Innsbruck czy Klagenfurt am Wörthersee, a także do okolicznych wsi położonych blisko granic z Włochami i Szwajcarią. Następnie odpowiedni agenci-przewodnicy przeprowadzali esesmanów przez Alpy. Po drugiej stronie granicy inni agenci ułatwiali zbrodniarzom dostęp do Watykanu. Ze względu na udział księży katolickich, a szczególnie franciszkanów, trasę tę nazwano "Drogą klasztorów". 
Kierowali się oni do domu przy Via Sicilia w Rzymie, będącym konspiracyjną stacją tranzytową, gdzie otrzymywali paszporty krajów niezależnych od aliantów, takich jak Argentyna czy Chile, a następnie drogą morską dostawali się do kraju, którego paszport posiadali. Proces ten koordynował biskup Grazu Alois Hudal. Proceder ten opisał Szymon Wiesenthal.
Nawiązania w kulturze.
Organizacja ta jest tematem powieści sensacyjnej Fredericka Forsytha pt. "Akta Odessy", na podstawie której nakręcono film pod tym samym tytułem. Nawiązuje do niej także serial "Tajemnica twierdzy szyfrów".

</doc>
<doc id="304532" url="https://pl.wikipedia.org/wiki?curid=304532" title="Stanisław Henryk Pytliński">
Stanisław Henryk Pytliński

Stanisław Henryk Pytliński pseud. "Stach" (ur. 1865 w Siedlcach, zm. 19 listopada 1923) – literat, prawnik.
Życiorys.
Ukończył gimnazjum w Siedlcach, a w 1888 r. Wydział Prawa na Uniwersytecie Warszawskim. Przez wiele lat pracował w wydziale prawnym Kolei Warszawsko-Wiedeńskiej wraz z władzami kolejowymi został w czasie I wojny światowej ewakuowany do Moskwy. Po powrocie do kraju w 1918 r. został radcą prawnym Ministerstwa Komunikacji. Twórczość literacką zapoczątkował poematem "Beatus" nagrodzonym w 1892 r. w konkursie „Kuriera Codziennego”. Pisał wiersze, bajki, reportaże i drobne utwory poetyckie drukowane w czasopismach i kalendarzach warszawskich: „Tygodniku Mód i Powieści”, „Biesiadzie Literackiej”, „Wieczorach Rodzinnych”, „Kolcach”. Uznanie zyskała jego powieść "Koledzy" wydana w 1901 r. Za działalność narodowo-oświatową został w 1892 r. aresztowany i na krótko osadzony w Cytadeli Warszawskiej. Był współredaktorem czasopisma „Legion” w 1905 r. i „Tygodnika Podlaskiego” w latach 1906-1907 i „Witezi” w 1908 r. W Moskwie współdziałał przy wydawaniu publikacji zbiorowych "Warownia Krzyża", "Miasto św. Jana".
W okresie dwudziestolecia międzywojennego był prezesem Związku Pracowników Kolejowych, Członkiem Kasy Literackiej Związku Literatów i Dziennikarzy, sekretarzem Warszawskiego Towarzystwa Artystycznego. Pochowany na cmentarzu Powązkowskim (kwatera 60-1-8/9).

</doc>
<doc id="304537" url="https://pl.wikipedia.org/wiki?curid=304537" title="Las Nadodrzański">
Las Nadodrzański

Las Nadodrzański (niem. "Oderwald") – duży kompleks leśny przyległy od południa do Odry, miejsce wypoczynku i rekreacji dawnych zielonogórzan.
Starania o jego uzyskanie zaczęły się w 1409 od zakupienia podzielonogórskiej wsi Zawada. W 1429 dokupiono ostatnie części lasu. Całością zarządzał urzędujący w Krępie nadleśniczy. Najbardziej znanym był Otto Mülsch, który zarządzał "Oderwaldem" w latach 1900–1920. Za jego sprawą miasto inwestowało w drogi dojazdowe, ścieżki leśne i różnorodny drzewostan.
Najczęstszym drzewem występującym w Oderwaldzie był dąb. Pozyskanie drewna przynosiło kasie miejskiej w początkach XX wieku znaczne dochody. W lasach zamieszkiwało wiele gatunków zwierząt: borsuki, lisy, kuny i tchórze oraz ptactwo: jastrzębie, kanie, myszołowy, krogulce i sokoły.
Na początku XIX wieku w okolicach uregulowano koryto Odry, a Las przejął funkcje rekreacyjne. W Krępie powstała restauracja tzw. "Oderwald Etablissement". Utworzono ścieżki spacerowe z miejscami wypoczynku oraz kąpieliska, budowano infrastrukturę turystyczną (hoteliki, restauracje, wypożyczalnie sprzętu pływającego). 
Największe święto obchodził Oderwald 22 i 23 czerwca 1929, kiedy to Zielona Góra świętował 500-lecie posiadania lasów nadodrzańskich.
Obecnie miejsce to nie tętni już życiem jak przed wojną. Większość budynków zniszczyli żołnierze radzieccy w 1945. Zarządzane przez Nadleśnictwo Zielona Góra miejsce służy głównie rowerzystom, wędkarzom i grzybiarzom.
W 1955 r. wprowadzono urzędowo nazwę "Nadodrzański Las", zastępując poprzednią niemiecką nazwę "Grünberger Oderwald".

</doc>
<doc id="304540" url="https://pl.wikipedia.org/wiki?curid=304540" title="Anselm Grün">
Anselm Grün

Anselm Grün O.S.B. (ur. 14 stycznia 1945 w Junkershausen) – teolog, pisarz, mnich benedyktyński. Od 1977 pełnił funkcję odpowiedzialnego za zarząd majątkiem opactwa Münsterschwarzach (zrezygnował w roku 2013). Jest znawcą psychologii i psychoterapii, specjalizuje się w zagadnieniach dotyczących kierowania ludźmi i
przedsiębiorstwami, rozwoju wewnętrznego, przezwyciężania negatywnych uczuć i emocji a także rozwoju poczucia własnej wartości i godności. 
Pierwszą książkę "Czystość serca" o. Anselm napisał w 1976 r. Jest już ich ponad 250, a łączny nakład osiągnął ponad 14 milionów egzemplarzy. Prowadzi kursy dla zarządów największych niemieckich korporacji, a także dla osób pragnących odnaleźć szczęście w życiu osobistym.
Prowadzi rekolekcje oraz kursy w ośrodku rekolekcyjnym w swoim opactwie, a także w Polsce, gdzie był trzy razy.
Ojciec Anselm Grün posiada wykształcenie akademickie, ukończył też wiele kursów psychologicznych. W 1964, po zdaniu matury w Riemenschneider-Gymnasium w Würzburgu wstąpił do nowicjatu Benedyktynów w opactwie Münsterschwarzach. Od 1965 do 1971 studiował filozofię i teologię w St. Ottilien i w Rzymie. W 1974 otrzymał stopień doktora teologii. W latach 1974–1976 studiował zarządzanie w Norymberdze.

</doc>
<doc id="304541" url="https://pl.wikipedia.org/wiki?curid=304541" title="Anselm Gruen">
Anselm Gruen



</doc>
