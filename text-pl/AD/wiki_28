<doc id="304548" url="https://pl.wikipedia.org/wiki?curid=304548" title="Kościół Marii Panny w Dreźnie">
Kościół Marii Panny w Dreźnie

Kościół Marii Panny w Dreźnie (niem. Frauenkirche (Dresden), w skrócie: Kościół Mariacki) – barokowy luterański kościół znajdujący się na drezdeńskim Neumarkt (pol. Nowy Rynek). Ta monumentalna świątynia to jeden z najbardziej znanych i rozpoznawalnych w Europie zabytków protestanckiej architektury sakralnej. Największy na świecie obok katedry w Strasburgu budynek wzniesiony z piaskowca, jego kopuła to najokazalsza tego typu konstrukcja wykonana z kamienia wśród kościołów leżących na północ od Alp.
Kościół Mariacki wzniesiono w latach 1726–1743. Podczas II wojny światowej został w wyniku alianckich bombardowań miasta w nocy z 13 na 14 lutego 1945 bardzo poważnie uszkodzony i zawalił się ostatecznie rankiem 15 lutego. Za czasów NRD pozostał trwałą ruiną służącą za pamiątkę okropieństw wojny. Dopiero w 1985 zdecydowano o jego rekonstrukcji, jednak prace rozpoczęto dopiero po upadku Muru Berlińskiego w 1989 r. Trwającą w latach 1994–2005 odbudowę pomagały sfinansować Dresdner Bank, towarzystwa miłośników miasta oraz indywidualni darczyńcy z całego świata.
30 października 2005 r. kościół został ponownie konsekrowany i otwarty dla wiernych i turystów. Z pomnika wojny przeistoczył się w symbol pojednania.
Dzieje kościoła do 1945.
Wcześniejszy kościół romański.
Już w XI wieku na miejscu, gdzie obecnie stoi Frauenkirche, znajdował się niewielki romański kościół pod wezwaniem Najświętszej Marii Panny, prawdopodobnie najstarszy w regionie. Służył on za ośrodek misyjny, mający chrystianizować Serbów łużyckich zamieszkujących okoliczne wsie. Znajdował się w nim słynący cudami obraz maryjny, co obok znajdującej się w kościele św. Krzyża drzazgi z krzyża Jezusa, uczyniło miasto wczesnym ośrodkiem pielgrzymek. Gdy w ostatnim trzydziestoleciu XII wieku Drezno gwałtownie się rozrosło, kościół stał się kościołem parafialnym, w szczególności uzyskał prawo chrztu, udzielania ślubów oraz urządzania pochówków. W okresie średniowiecza wielokrotnie go restaurowano: pod koniec XIII wieku został przebudowany w stylu gotyckim na kościół halowy, zaś pod koniec XV wieku doczekał się kolejnej renowacji – tym razem w stylu późnogotyckim.
W dobie reformacji stał się częścią parafii luterańskiej, od 1539 r. przez 20 lat służył wyłącznie do pogrzebów, odprawianie mszy wznowiono dopiero w 1559 r. Pod koniec XVI wieku w związku ze zmianą przebiegu murów miejskich znalazł się w obrębie ścisłego miasta, co walnie przyczyniło się do decyzji Augusta Mocnego w 1714 r., o stopniowej likwidacji cmentarza przykościelnego z powodów higienicznych oraz urbanistycznych. W jej trakcie wiele grobów bezpowrotnie zaginęło.
Na początku XVIII wieku liczba wiernych rosła coraz szybciej, nie było już jednak możliwości dalszej rozbudowy kościoła, co więcej, ponieważ od ostatniego poważnego remontu minęło sporo czasu, jego konstrukcja, mocno zaniedbana, groziła katastrofą budowlaną.
Kościół barokowy projektu George’a Bähra.
Wobec powyższych okoliczności rada miejska Drezna zdecydowała w 1722 o rozbiórce starego kościoła i budowie na jego miejscu nowego. Zlecenie wykonania projektu otrzymał architekt miejski George Bähr. Prace nad nim zajęły 4 lata, pozwolenia na budowę udzielono 26 czerwca 1726, 26 sierpnia tego samego roku położono kamień węgielny i rozpoczęto budowę, która trwała do 1743. Jej koszty sięgnęły 288570 talarów, 13 groszy i 64,4 feniga, większość pieniędzy pochodziła z datków drezdeńskich mieszczan. Fundusz budowy zasiliły też środki z darowizn przeznaczonych pierwotnie dla protestantów z Salzburga, którzy, wypędzeni z powodu wiary, przebywali podówczas w Saksonii – ich pierwotni adresaci nie otrzymali żadnej pomocy.
Frauenkirche od początku wznoszono jako kościół luterański pomimo faktu, że elektorem Saksonii był wtedy katolik, August Mocny.
28 lutego 1734 ukończone wnętrze zostało poświęcone, uroczyste kazanie wygłosił superintendent Valentin Ernst Löscher, odegrano też utwory Theodora Christlieba Reinholda.
Konstrukcja zewnętrznej powłoki kopuły miała być pierwotnie wykonana z drewna i pokryta miedzią, Bähr od 1734 forsował jednak koncepcję wykonania jej z kamienia, gdyż w takiej wersji byłaby ona o wiele bardziej okazała. Ideę tę wspierał elektor Saksonii August III Sas, marzący o tym, by mieć w swojej stolicy obiekt podobny do weneckiego kościoła Santa Maria della Salute, leżącego u ujścia Canal Grande, dominującego w panoramie miasta. Ostatecznie pomysł zaakceptowano, jednak zgodnie z przewidywaniami, budowa zwieńczenia w takiej wersji przysporzyła dodatkowych trudności – w jej trakcie na kopule powstały rysy, z powodu których rozpoczęcie budowy latarni opóźniło się aż do 1741 r.
27 maja 1743, niedługo po piątej rocznicy śmierci Bähra, na szczycie latarni zamontowano krzyż i tym samym ukończono budowę. Superintendent Löscher zmienił pierwotną koncepcję słynnego architekta, który skłaniał się raczej ku zwieńczeniu kościoła obeliskiem lub piramidą, oraz sprzeciwił się żądaniom Henryka von Brühla, który chciał, by na szczycie znalazł się obelisk w kształcie litery A, mający symbolizować panowanie Augusta Mocnego.
Frauenkirche należał do najbardziej znaczących protestanckich budowli sakralnych niemieckiego baroku. Kościół, zaprojektowany na planie centralnym, wieńczyła wykonana prawie w całości z piaskowcowych ciosów kopuła. Fascynowała ona swą wklęsłą u dołu formą, przypominała kształtem dzwon. Była to konstrukcja jedyna w swoim rodzaju, porównywalna z takimi dziełami, jak kopuła autorstwa Michała Anioła na bazylice św. Piotra w Rzymie. Świątynia zawdzięcza jej nazwę „Die Steinerne Glocke” (pol. "Kamienny Dzwon"). Spoczywała ona na 8 filarach nośnych we wnętrzu kościoła. Sąsiadujące poprzez osie przekątniowe kościoła pary filarów znajdowały się bliżej siebie, niż pary, które sąsiadowały ze sobą przez osie główne. W ten sposób poprzez rozsunięcie filarów podkreślono główne osie, które nadały rzutowi formę krzyża.
Obrys ścian zewnętrznych tworzył w przybliżeniu kwadrat, z którego wyłamywała się jedynie półokrągła wnęka dla chóru. Schody prowadzące ku kolistej emporze położonej między filarami zostały umieszczone w czterech przylegających do bryły budowli ryzalitach służących za oparcie kopuły. Na podniesioną w obrębie chóru posadzkę prowadzą dwuskrzydłowe wachlarzowe schody, flankujące pulpit-kazalnicę, za nimi znajduje się monumentalny barokowy ołtarz ukoronowany prospektem organowym. Ambonę dobudowano na lewym filarze ponad schodami dopiero później, z uwagi problemy z akustyką. Ławki w przestrzeni pod kopułą rozmieszczone są koncentrycznie wokół punktu położonego między pulpitem a ołtarzem, te stojące między oraz za filarami zwrócone są ku centrum kopuły. Rozmieszczenie ławek dodatkowo zaakcentowało zdefiniowaną przez architekturę obiektu dwoistość kompozycji wnętrza z konkurującymi ośrodkami centralnej nawy oraz przestrzeni chóru. Proporcje smukłych filarów oraz wysokich, wąskich okien przypominały te spotykane w katedrach gotyckich. Charakterystyczna koncepcja kościoła tchnęła nowego ducha w liturgię obrządku protestanckiego, ołtarz oraz prezbiterium znajdowały się dokładnie w centrum uwagi całego zgromadzenia wiernych.
Kościół miał całkowitą wysokość 91,23 m, 41,96 m szerokości oraz 50,02 m długości. Zbudowana z saksońskiego piaskowca, ważąca około 12000 ton kopuła o zewnętrznej średnicy 26,15 m na dole oraz w przybliżeniu 10 m na górze, rozpoczynała się na wysokości około 40 m, zaś latarnia – 62 m nad powierzchnią Neumarkt.
Historia kościoła do 1945.
Szereg niedociągnięć konstrukcyjnych spowodował konieczność dokonywania okresowych napraw, związanych zwłaszcza z murowaną kopułą. Jej ciężar spoczywał na ośmiu wewnętrznych filarach rozmieszczonych w nawie, podczas gdy George Bähr przewidywał odprowadzenie części ciężaru zwieńczenia budowli na ściany zewnętrzne. Do budowy filarów nośnych użyto zbyt miękkiego piaskowca oraz złej jakości zaprawy. Siły ściskające pochodzące od kopuły doprowadziły do ich zgniecenia, a w konsekwencji do zmniejszenia spójności wszystkich elementów podporowych. Nacisk na poziomie głównego gzymsu spowodował powstanie rys w obrębie kapiteli filarów. W 1735 roku, zaledwie po roku od poświęcenia kościoła, zaistniała konieczność spięcia ich żelaznymi klamrami oraz ponownego otynkowania. Przy budowie kopuły w 1736 wbudowano w nią żelazne wieńce, aby zwiększyć stabilność konstrukcji.
Podczas wojny siedmioletniej kopuła została w 1760 ostrzelana przez pruską artylerię, świadkowie twierdzili, że wytrzymała ona ponad 100 trafień kulami armatnimi. Okazała się na tyle wytrzymałą, że pociski odbijały się od niej, a kościół bez większych zniszczeń przetrwał oblężenie, działania wojenne pozwoliły jednak dokonać napraw dopiero w 1765. Ponownie zabezpieczono trzony filarów klamrami i obejmami, aby powstrzymać osiadanie kopuły. W latach 1821–1822 dokonano pierwszej renowacji architektury zewnętrznej: wypielono rośliny, przespoinowano na nowo mur oraz umocowano wcześniej częściowo luźno spoczywające elementy kamienne. W 1844 po raz kolejny zaistniała konieczność odnowienia kościoła – przenikanie wilgoci oraz brak ogrzewania zaszkodziły trwałości drewnianego wyposażenia, które częściowo musiało ulec wymianie.
W 1849 r. Frauenkirche znalazł się w centrum wydarzeń znanych jako Powstanie Majowe, będących jednym z ostatnich aktów Wiosny Ludów. Na Neumarkt stanęły barykady, zacięte walki trwały wiele dni, zanim rebelianci zostali otoczeni w kościele i aresztowani.
Dalsze zabiegi konserwatorskie przeprowadzono między innymi w 1861, jednak głównego problemu zapadającej się pod własnym ciężarem kopuły nie udało się rozwiązać.
Wewnętrzne filary, zbudowane z czystego piaskowca, musiały być wzmacniane innymi materiałami. Do tego doszły częste naprawy kapiteli oraz trzonów filarów, gdyż odchylały się one od pionu. W 1930 r. wbudowano w filary stalowe opaski, niektóre z nich udało się odnaleźć w ruinach. Nieco później umieszczono w konstrukcji liczne stalowe kotwy, nie dało to jednak oczekiwanych rezultatów.
Dopiero w 1938 udało się znaleźć rozwiązanie, jednak jego realizacja wiązała się z koniecznością przeprowadzenia długotrwałych i skomplikowanych napraw, aby kościół mógł dalej istnieć. Po oględzinach stanu budynku dokonanych przez Georga Rütha, wmontowano żelbetowe ściągi pomiędzy ośmioma głównymi filarami oraz wzmocniono kopułę żelbetowym wieńcem. Poszczególne części budynku zostały ze sobą spojone, przez co powstrzymano ich rozsuwanie się i zapewniono stabilność całości konstrukcji. Roboty te ukończono w 1942 i były to ostatnie prace remontowe wykonane w kościele przed jego zniszczeniem.
Parafie i pastorzy do 1945.
Od czasu wzniesienia kościół znajdował się w posiadaniu parafii ewangelicko-luterańskiej. W latach 1930–1937 funkcję plebana sprawował superintendent okręgu kościelnego Drezna Hugo Hahn. Pleban oraz parafia należały do Kościoła Wyznającego, założonego w wyniku konfliktu kościoła z państwem jako przeciwwaga dla ruchu Niemieckich Chrześcijan, popierających Hitlera. Hahn był nastawiony krytycznie do narodowego socjalizmu, za co został 12 maja 1938 r. usunięty z Saksonii przez Gestapo. Przebywając poza parafią wystosował do wiernych list pasterski ostrzegający przed zagrożeniem dla wiary chrześcijańskiej ze strony narodowych socjalistów.
Od tego momentu aż do 1945 Frauenkirche pozostawał pod kontrolą hierarchów związanych z Niemieckimi Chrześcijanami. Mianowanego na miejsce Hahna superintendenta Arthura Schuknechta zmienił w 1942 superintendent Max Krebs (urodzony 4 lutego 1885 w Rochlitz). Krebsa uważano za radykalnego zwolennika Niemieckich Chrześcijan oraz zadeklarowanego narodowego socjalistę. W 1945 został aresztowany przez sowiecką armię okupacyjną, później zaginął i ostatecznie w 1972 sąd okręgowy w Dreźnie uznał go za zmarłego.
Zniszczenie podczas drugiej wojny światowej.
Po nalotach amerykańskich i brytyjskich bombowców na Drezno w nocy z 13 na 14 lutego 1945 kościół został całkowicie wypalony. Część okien wprawdzie wcześniej zamurowano, lecz pozostałe zostały zniszczone lub poważnie uszkodzone przez wybuchy bomb oraz płomienie. Frauenkirche był bezbronny wobec szalejącego ognia trawiącego centrum miasta, temperatury osiągały nawet do 1200 stopni Celsjusza.
W podziemiach kościoła znajdowało się archiwum filmowe Luftwaffe. Filmy utrwalano w tamtych czasach na taśmach celuloidowych, które są łatwopalne i przy spalaniu wydzielają bardzo dużo ciepła. Przez wiele lat wysuwano hipotezę, jakoby miały się one przyczynić do podsycenia płomieni i w efekcie zawalenia się budowli. Jako że ekipy archeologiczne przeczesujące ruiny w ramach przygotowań do odbudowy odnalazły niektóre z nich w stanie praktycznie nienaruszonym, po dokładnych badaniach uznano tę hipotezę za błędną. Głównym powodem runięcia Frauenkirche było zbudowane w znacznej części z drewna wyposażenie wnętrza, które po stopieniu się okien zajęło się ogniem. Piaskowiec nie ma tak wysokiej odporności na wysokie temperatury jak kamień wapienno-krzemianowy, z którego wzniesiono przykładowo kościół św. Krzyża czy też katedrę św. Trójcy. Budulec rozszerzał się w wyniku wzrostu temperatury, aż w końcu pojawiły się rysy i zaczął pękać, przez co utracił nośność.
Po nalocie na Neumarkt nie ostał się ani jeden dom. Pomnik Marcina Lutra stojący przed kościołem został poważnie uszkodzony. Frauenkirche płonął jeszcze przez długi czas po nalocie, jednak kopuła w dalszym ciągu trwała na swoim miejscu. Pozwoliło to na ewakuację ponad 300 ludzi, którzy szukali schronienia w krypcie kościoła. Rankiem 15 lutego o godzinie 10:00 wewnętrzne filary, bardzo kruche w wyniku naprzemiennego oddziaływanie gorąca oraz chłodu, straciły zdolność utrzymania olbrzymiego ciężaru sklepień wraz z kamienną kopułą. Wnioskując z położenia niezawalonych elementów, czyli ściany obwodowej chóru aż do belkowania oraz północno-zachodniego narożnika, udało się ustalić, że jeden z filarów w południowo-zachodnim narożniku z powodu niewytrzymałości materiału runął. Cały ciężar budynku oparł się gwałtownie na południowo-zachodniej stronie, co wywołało zawalenie się dalszych filarów. Z powodu zwiększenia się obciążeń rozpadły się zewnętrzne mury, w konsekwencji czego budowla zapadła się z głośnym łoskotem. Ogromna chmura czarnego pyłu wzleciała w powietrze. Wydarzenie to dla niektórych mieszkańców miasta swą dramaturgią przewyższyło wcześniejsze, olbrzymie przecież zniszczenia – oto pogrzebana została ostatnia nadzieja na to, że ze starego Drezna coś przetrwa. W miejscu, w którym niegdyś stał kościół, leżała jedynie wielka sterta gruzu. Ołtarz autorstwa Johanna Christiana Feigego został częściowo uchroniony od zniszczenia, gdyż roztopiony stop cyny z ołowiem z organów Silbermanna, które nie przetrwały, zakonserwował część elementów, a odpadłe fragmenty drewniane organów osłabiły impet uderzenia opadających elementów walącej się kopuły.
Budowla zniknęła z panoramy miasta a sczerniałe kamienie oczekiwały w stercie gruzu przez 45 lat, podczas gdy władze komunistyczne rządziły Niemcami Wschodnimi.
W Niemczech wschodnich – pomnik przeciw wojnie.
Odbudowę kościoła planowano już w ostatnich miesiącach II wojny światowej, jednak ze względu na zamieszanie panujące w Rzeszy, żadnych działań nie podjęto i rekonstrukcja nie doszła do skutku.
Już krótko po wojnie mieszkańcy Drezna rozpoczęli ratowanie i katalogowanie pozostałości w celu wykorzystania ich w późniejszej rekonstrukcji. Z inicjatywy saksońskiego konserwatora zabytków Hansa Nadlera przeprowadzono pierwsze badania mające stanowić wstęp do odbudowy. W 1947 zabezpieczono oraz zamurowano pozostałości ołtarza, by zabezpieczyć je przed szkodliwym wpływem warunków atmosferycznych. Zinwentaryzowano oraz złożono do składu przy Salzgasse 850 kamieni. Na żądanie rady miejskiej w 1959 połowy tych kamieni użyto do wyłożenia chodnika Tarasów Brühla, połowa z nich uniknęła tego losu i wróciła na stertę gruzu. Zakrojona na szeroką skalę z inicjatywy władz komunistycznych akcja uprzątania gruzów w śródmieściu zniweczyła nadzieje na szybką odbudowę. Jednakże podjęta w 1962 próba oczyszczenia gruzowiska dla pozyskania większej powierzchni parkingowej nie powiodła się. Doszło do protestów mieszkańców, jak i również brakowało na ten cel niezbędnych pieniędzy. Zamiast tego gruzowisko obsadzono różami.
Przez 40 lat czasów NRD Frauenkirche pozostawał w charakterze pomnika ruiną w środku miasta, podobnie jak ruina berlińskiego kościoła Pamięci. Wielu ocalałych mieszkańców upamiętniało tu zabitych w bombardowaniach członków rodzin, którzy nie mieli swoich grobów.
Władze NRD w 1966 oficjalnie ogłosiły ruinę pomnikiem przeciw wojnie, stała się ona bezpośrednim odpowiednikiem katedry w Coventry, która została zniszczona podczas niemieckiego nalotu w 1940 i do dziś pozostała trwałą ruiną. Używano ich odtąd podczas państwowych uroczystości upamiętniających dzień zniszczenia Drezna. 13 lutego 1982 na ruinach Frauenkirche drezdeńscy chrześcijanie po raz pierwszy upamiętnili okropieństwa wojny w ciszy, niezależnie od obchodów państwowych. Doprowadziło to do jednoczenia się w kolejnych latach na ruinach grup NRD-owskiego Ruchu Obrońców Praw Obywatelskich i NRD-owskiego Ruchu na Rzecz Pokoju, by w ciszy upamiętniać wojnę. Próby zakazania tych spotkań przez władze nie odniosły większych rezultatów.
Saksoński kościół planował w tamtym czasie konserwację ruiny, by mogła służyć za pomnik pojednania. W podziemiach miała zostać zorganizowana wystawa historii kościoła, miały służyć także jako „miejsce ciszy”. Pojawiła się rządowa idea rekonstrukcji kościoła za pieniądze z zachodu, została ona jednak odrzucona przez synod landu Saksonia. Wsparła go zresztą część ruchów pacyfistycznych.
W 1985, gdy kończono rekonstrukcję Opery Sempera, rada miejska Drezna opracowała długofalowy plan odbudowy kolejnych zabytków, który uwzględniał również odbudowę Frauenkirche tuż po ukończeniu prac nad Zamkiem Drezdeńskim. Jako główne powody podano między innymi postępujący rozpad ruiny, a co za tym szło degradację jej pomnikowego charakteru. Z powodu zmian ustrojowych plany te stały stały się jednak nieaktualne.
Odbudowa.
Podstawowe założenia.
Rekonstrukcja opierała się na trzech podstawowych założeniach:
Przez daleko idące użycie oryginalnego budulca, pamięć o zniszczeniu żyć będzie jeszcze długie lata. Ciemne zabarwienie starych kamieni oraz różnice w rozmiarach między nowymi a starymi elementami przypominają ślady po zagojonych ranach. Tak więc Frauenkirche również w dalekiej przyszłości będzie przypominał o dramatycznej historii swojego zniszczenia. Jednocześnie jednak będzie stanowił świadectwo przezwyciężania wrogości oraz będzie stanowił znak nadziei oraz pojednania.
Finansowanie.
Pomimo przejściowych braków pieniędzy nie dochodziło do przerw w odbudowie. Obok funduszy zebranych przez „Gesellschaft zur Förderung des Wiederaufbaus der Frauenkirche e. V.” oraz „Stiftung Frauenkirche”, bardzo znaczący wkład wniósł również Bank Drezdeński, inicjując sprzedaż cegiełek o wartościach od 250 do 10000 euro. Przyniosły one 75 milionów euro, które znacznie przyczyniły się do zabezpieczenia finansowego odbudowy. 31 milionów euro wyłożyło też „Gesellschaft zur Förderung des Wiederaufbaus der Frauenkirche in Deutschland”. Na znak pojednania brytyjskie „Dresden Trust” pod zarządem Allana Russela uzbierało w Wielkiej Brytanii ponad milion euro datków.
Amerykański laureat Nagrody Nobla w dziedzinie medycyny Günter Blobel, z pochodzenia Niemiec, przeznaczył znaczną część nagrody na odbudowę. Drezdeński trębacz Ludwig Güttler przekazywał zyski uzyskane ze swoich koncertów oraz fundusze z nagrody państwowej otrzymanej w NRD. Bank Drezdeński przeznaczył w 1997 5 milionów marek na sklepienie kopuły.
Z datków udało się pokryć około 2/3 kosztów budowy, wynoszących łącznie 179 milionów euro. Brakujące 65 milionów wyłożyło miasto Drezno, Kraj Związkowy Saksonia oraz Rząd Federalny.
Technologie.
W zgodności z założeniami, mówiącymi, że przy odbudowie zostaną użyte historyczne materiały oraz współczesna wiedza oraz technologie budowlane, należało wyjaśnić kilka kwestii technologicznych.
Koniecznym było dostosowanie statyki zawartej w planach starego kościoła do współczesnych realiów. Podczas budowy trzeba było przenieść i przetworzyć 13 000 m³ piaskowca tak, by spełniał najwyższe wymagania stawiane przez Związek Murarski (niem. "Mauerwerksverbund"). Każdy element z osobna wyniesiono i poddano pomiarom. Należało zaprojektować i zbudować nietypowe rusztowania, niespotykane już w dzisiejszych czasach na placach budowy. I w końcu należało zadbać o ochronę przed warunkami atmosferycznymi, tak by budowę w jak największym stopniu uniezależnić od pogody.
Stabilność.
Dla zapewnienia wierności odbudowy w stosunku do oryginalnej budowli, należało najpierw stworzyć podstawy w postaci planów budowlanych. Celem było odtworzenie utraconej w wyniku zniszczenia kościoła geometrii oraz sporządzenie na jej podstawie nowych planów budowlanych, a także jej ulepszenie i wyeliminowanie popełnionych w pierwszym projekcie błędów.
Przedsięwzięciu temu sprzyjała znaczna ilość źródeł, na których można się było opierać. W archiwach znajdowały się historyczne plany oraz szkice, których wartości nie sposób było nie docenić. Pomocna okazała się również dokumentacja tworzona podczas prac konserwatorskich w XIX i XX wieku, na którą składały się m.in. wyniki pomiarów oraz liczne zdjęcia. W 1993 ruiny poddano serii badań fotogrametrycznych, aby przy pomocy dostępnych fotografii wiernie odtworzyć wnętrze lub choćby jego trójwymiarowy zarys. Technologia ta, choć użyta w nieco inny sposób, okazała się użyteczna także przy odtwarzaniu kształtu kopuły na podstawie dostępnych planów oraz zdjęć. W końcu ruina sama w sobie, jako że zawierała ocalałe zarówno duże, jak i małe fragmenty konstrukcji, stanowiła ogromne źródło informacji.
Przy użyciu najnowszej dostępnej techniki komputerowej oraz pozyskanych informacji stworzono trójwymiarowy model budowli. Nie był to jednakże jeszcze ostateczny projekt – ze względu na duży stopień skomplikowania barokowej bryły budowli, obfitującej w liczne skomplikowane krzywizny, jego opracowanie stanowiło duże wyzwanie. Komputerowe algorytmy, chociaż były w stanie zastąpić człowieka przy dużej liczbie prac, nie były w stanie naśladować kreatywności oraz finezji ludzkich inżynierów oraz architektów. Ich zadania polegały głównie na zapewnieniu spójności oraz stabilności konstrukcji.
W efekcie rekonstrukcja przyczyniła się do wielu korekt oryginalnego projektu tak, aby nowy kościół nie posiadał wad konstrukcyjnych swego pierwowzoru. Dla przykładu wprowadzono restrykcyjne normy dotyczące dokładności prac murarskich, stabilność wewnętrznej konstrukcji kopuły wspomaga specjalna obejma w formie stalowego pierścienia. Empory nie zawierają już podporowych elementów drewnianych, lecz stalowe (takie właśnie elementy wprowadzono do konstrukcji podczas prac w latach 30’). Ulepszono także przekaz sił pomiędzy poszczególnymi dźwigarami.
Ochrona przed warunkami atmosferycznymi.
Specjalnie na potrzeby odbudowy opracowano osłonę chroniącą przed wpływem warunków atmosferycznych, która mogła być po osiągnięciu odpowiedniej fazy budowy podwyższana przy użyciu podnośników hydraulicznych. Umożliwiła ona nieprzerwane prowadzenie robót w każdych warunkach i przy każdej pogodzie, także w zimie.
Dokumentowanie ruiny.
Począwszy od 4 stycznia 1993, rozpoczęto wynoszenie i dokumentowanie ruiny kamień po kamieniu. Wszystkie nadające się jeszcze do ponownego użycia elementy zostały zmierzone, skatalogowane i zmagazynowane. Z położenia w gruzach, za pomocą specjalnie do tego celu stworzonych komputerowych programów geolokacyjnych, można było ustalić przybliżone oryginalne położenie w budowli wielu z nich. Łącznie udało się odzyskać ponad 8000 elementów, do późniejszej odbudowy użyto 3539, które zostały wbudowane w zewnętrzną fasadę.
Prace kamieniarskie.
Podczas rekonstrukcji odbywającej się pod nadzorem kościelnego architekta i inżyniera, Eberharda Burgera, korzystano z pochodzących z 1720 oryginalnych planów Georga Bähra, do ich realizacji używano jednak wielu nowoczesnych technologii.
Odzyskanych z ruiny elementów używano w miarę możliwości do odbudowy, ocalałe pozostałości wież narożnych oraz chóru również wcielono do nowej konstrukcji. Sporo dużych odnalezionych elementów wróciło na w przybliżeniu swoje miejsce – za pomocą symulacji komputerowej pozwalającej przemieszczać obiekty w środowisku trójwymiarowym w niezliczonych kombinacjach badano oryginalne położenie poszczególnych ocalałych elementów na podstawie ich położenia w ruinach. Większość z ocalonych 43 procent oryginalnego budulca znalazła się w konstrukcji nowego kościoła – ostatecznie elementy pochodzące z ruiny stanowią w przybliżeniu 34% nowej konstrukcji.
Tylko podczas budowy skomplikowanej kopuły użyto, ze względu na stabilność konstrukcji, wyłącznie nowych materiałów. Kamienie budujące kopułę narażone są na działanie szczególnie dużych ciężarów, sił i obciążeń. Ponieważ oryginalne elementy zostały poddane działaniu wysokich temperatur, nie chciano narażać ich użyciem na szwank stabilności konstrukcji.
Z powodu ciemnej patyny pokrywającej stary budulec, powstałej w wyniku działania wysokiej temperatury i wieloletniej ekspozycji na warunki atmosferyczne, która wywołuje naturalny proces odbarwiania piaskowca poprzez utlenianie zawartego w nim żelaza, nowe i stare elementy mocno ze sobą kontrastują, sprawiając, że budynek przypomina układankę. Nowe elementy z czasem również stopniowo ściemnieją, jednak różnica pomiędzy starym a nowym budulcem będzie wyraźnie widoczna jeszcze przez wiele lat po rekonstrukcji.
Dwa stalowe wieńce oraz osłonięta stalowa konstrukcja nośna wzmacniają dawną konstrukcją. Elementy stalowe można łatwo wymieniać w miarę potrzeb, jako że system zabezpieczeń zaprojektowano tak, by był łatwo dostępny.
Dzięki nowoczesnym metodom produkcji, bloki z piaskowca tworzące filary nośne dopasowano z milimetrową precyzją. Geometrię ponad 560 elementów, z których zbudowano kopułę zaprojektowano przy użyciu programów komputerowych stosowanych w przemyśle lotniczym w taki sposób, by równomiernie rozłożone siły nie powodowały powstawania rys jej konstrukcji, co było największym mankamentem oryginalnego kościoła.
Specjalnie na potrzeby odbudowy kopuły na Uniwersytetach w Dreźnie oraz w Karlsruhe prowadzono dwuletni program badawczy. Przykładowo, niezbędne było opracowanie specjalnego składu zaprawy murarskiej, dzięki której konstrukcja może oprzeć się destruktywnemu wpływowi deszczu. Oryginalny projekt zakładał zresztą budowę miedzianego dachu, kamienna kopuła powstała tylko dlatego, że budowniczowie musieli liczyć się z kosztami.
Coventry i ostatni kamień.
Krzyż pojednania to nie jedyne nawiązanie do Anglii. W latach 1956–1962 między innymi za niemieckie pieniądze budowano nową katedrę w Coventry, gdyż stara została zniszczona w wyniku nalotu 14 listopada 1940. W trakcie jej budowy używano w nowej konstrukcji starych elementów – co korespondowało z ówczesnym duchem czasu.
13 kwietnia 2004 ostatni element kopuły został umieszczony na miejscu, co zakończyło właściwą budowę. 22 czerwca 2004 drewnianą konstrukcję pokrytego miedzią zwieńczenia wraz z krzyżem osadzono na latarni ponad kopułą, dzięki czemu Frauenkirche osiągnął wysokość 91,24 metra i jest tym samym najbardziej rzucającym się w oczy symbolem Drezna.
Prace wykończeniowe.
Budowniczy dysponowali jedynie pobieżnym opisem niezwykle szczegółowo niegdyś wykonanej snycerki dębowych drzwi wejściowych. Gdy nadszedł czas by wykonać replikę, wystosowano apel o stare fotografie. Ponieważ ludzie, a w szczególności nowożeńcy, często robili sobie zdjęcia pod bramą kościoła, w odpowiedzi uzyskano olbrzymią liczbę zdjęć, a nawet całe albumy ślubne, co pozwoliło wiernie odtworzyć każdy detal.
Podczas odbudowy wnętrz wstawiono ławki oraz wykonano nowe malowidła. Przy ich rekonstrukcji opierano się na tysiącach starych fotografii, wspomnieniach wiernych i dostojników kościelnych, a także niemalże rozpadających się ze starości poleceniach zakupu, w których opisano ze szczegółami moździerze i pigmenty, których używano do produkcji farb (tak, jak w XVIII wieku, zużyto mnóstwo jaj, by sprawić, by kolor barwnika nadał wnętrzu nieomalże luminescencyjny blask).
Wczesnym latem 2005 zamontowano wyposażone w 4873 piszczałki organy wykonane przez Daniela Kerna, wytwórcę organów ze Strasburga. Odlany z brązu pomnik Marcina Lutra, dzieło rzeźbiarza Adolf von Donndorfa z 1885, przetrwał bombardowanie. Został odrestaurowany i powrócił na swoje dawne miejsce przed wejściem do kościoła. Platforma widokowa, znajdująca się na wysokości 67 m, z której można podziwiać panoramę miasta, została udostępniona zwiedzającym po raz pierwszy 1 lutego 2005. Z okazji 60 rocznicy bombardowań, 13 lutego 2005 we Frauenkirche odbyły się uroczystości upamiętniające.
Ostatecznie wszystkie prace ukończono w 2005, rok przed planowanym terminem, którym była 800. rocznica istnienia miasta.
Zwieńczenie odbudowy: uroczyste poświęcenie.
30 października 2005 Frauenkirche został ponownie konsekrowany, czym przywrócono mu dawną funkcję świątyni. Biskup Saksonii Jochen Bohl poświęcił chrzcielnicę, pulpit oraz kościół jako całość. Podczas uroczystości do kościoła wróciło także wyposażenie liturgiczne. Uroczystość odbyła się w obecności 1700 zaproszonych gości, m.in. Księcia Kentu, ambasadorów Wielkiej Brytanii Stanów Zjednoczonych i Francji, oraz tysięcy ludzi zgromadzonych na Neumarkt. W uroczystości brali również udział prezydent RFN Horst Köhler oraz kanclerz Gerhard Schröder.
Po kościelnych uroczystościach, prezydent Republiki Federalnej Niemiec Horst Köhler wygłosił przymówienie, w którym odniósł się do Frauenkirche jako symbolu jedności Niemiec. Następnie biskup Jochen Bohl złożył podziękowania odpowiedzialnym z odbudowę i ją wspomagającym – w pierwszej kolejności Hansowi Nadlerowi, który nie dożył ukończenia odbudowy, a także dyrektorowi całego przedsięwzięcia Eberhardowi Burgerowi oraz trębaczowi Ludwigowi Güttlerowi. Dalsze uroczystości odbywały się następnego dnia, 31 października, w którym przypada Święto Reformacji.
Krytyka.
Od samego początku pojawiały się głosy krytyki ze strony architektów oraz historyków odnośnie do odbudowy: ruina stała się już mocno wpisanym w historię miasta pomnikiem. Nowy Frauenkirche stałby się, z uwagi na praktycznie całkowite zniszczenie, zupełnie innym budynkiem. Zarówno projekt, jak i wykonanie nie miałyby wiele wspólnego z oryginalnymi, lecz raczej odpowiadałyby wymaganiom współczesnej techniki.
I tak jest w istocie – zrekonstruowany Frauenkirche posiada wprawdzie historyzującą powłokę zewnętrzną, jest jednak niczym więcej jak tylko repliką utraconej budowli, porównywalną z takimi obiektami, jak odbudowane Stara Komendantura w Berlinie czy berliński zamek.
Mimo że wykorzystano oryginalne, uszkodzone przez ogień fragmenty budowli, zostały one rozmieszczone w wysokim stopniu arbitralnie w konstrukcji budowli za pomocą specjalnego programu komputerowego, a sam projekt wspomagano użyciem narzędzia modelującego CATIA. Przez kościół biegnie 85 kilometrów instalacji elektrycznej oraz 7,7 kilometra instalacji grzewczej; klimatyzacja może w ciągu godziny przetworzyć 40000 m³ powietrza. Aby dostać się na znajdującą się ponad kopułą platformę widokową, zwiedzający pokonują część drogi w górę przy pomocy windy. Taki stan rzeczy wywołał liczne dyskusje o podłożu filozoficznym na temat miejsca budowli w historii.
Odkąd odbudowa stała się elementem wielkiej kampanii na rzecz masowej odbudowy zniszczonych zabytków Drezna (jest to największe tego typu przedsięwzięcie w Europie), trwają spory na temat tego, jaki właściwie klimat miasta jest odtwarzany. Na nowo zaczęto też stawiać pytania o to, czym w istocie jest „rekonstrukcja” starych budowli. Współcześni architekci zazwyczaj zwracają uwagę na to, że nie jest możliwa odbudowa „starych” miejsc tak, by pasowały do naszych czasów – z drugiej strony zaś, mieszkańcy oraz turyści w przeważającej większości popierają tego typu inicjatywy, gdyż ich zdaniem nadają one miastom duszę, z której skorzystają także przyszłe pokolenia.
Kościół dziś.
Wnętrze kościoła.
Podziemia.
Nim rozpoczęto odbudowę części nadziemnej kościoła, powstały nowe podziemia. Już przed ukończeniem kościoła można było w nich odprawiać nabożeństwa, zostały udostępnione do zwiedzania i odbywały się w nich koncerty. Poświęcono i oddano je do użytku 21 sierpnia 1996.
Podziemia kościoła opierają się na planie krzyża greckiego. Na końcach jego ramion znajdują się cztery pomieszczenia. Od 1728 służyły one do pogrzebów i zastąpiły przykościelny cmentarz otaczający poprzedni kościół. W latach 1728–1787 w krypcie odbyły się 244 pogrzeby. Zniszczenia w czasie wojny uniknął jedynie południowo-zachodni narożnik (C) – pozostałe zostały zasypane przez budulec, który przebił się przez posadzkę podczas walenia się kopuły. Zachowało się również dużo trumien zamurowanych w grobach. Pozostałe pomieszczenia zostały na nowo przesklepione i obecnie służą jako kaplice adoracyjne.
Kaplica chóru zlokalizowana we wschodniej części podziemi mieści się bezpośrednio pod ołtarzem. Znajdują się w niej symboliczne stojące naprzeciw siebie rzeźby przedstawiające „zniszczenie” oraz „odbudowę”. Obie rzeźby składają się z takich samych elementów, jednak „zniszczenie” przedstawia oryginalną, mocno zniszczoną strukturę, zaś „odbudowa” ukazuje ją jako formę jeszcze nie w pełni ukończoną.
W najgłębszym punkcie kościoła, pod skrzyżowaniem kolebkowych sklepień krypty, znajduje się płyta ołtarzowa wykonana z czarnego irlandzkiego wapienia przez Anisha Kapoora, żyjącego w Wielkiej Brytanii artystę, którego matka była żydówką a ojciec pochodził z Indii.
W podziemiach od czasu ich poświęcenia znajdował się "Nagelkreuz" (pol. Krzyż z gwoździ) z Coventry, podarowany przez biskupa Coventry na znak pojednania, od tego czasu Frauenkirche należy do międzynarodowego towarzystwa Nagelkreuz. Od czasu poświęcenia całego kościoła krzyż ten znajduje się w głównym ołtarzu.
Ołtarz.
Ołtarz wyróżnia się surowością swojej formy, czym tworzy niejako kontrast z pełnymi przepychu innymi dziełami Drezdeńskiego baroku.
Na stosunkowo nieskomplikowanym planie ołtarza występują obok Jezusa modlącego się na Górze Oliwnej dwie postacie ze Starego Testamentu i dwie z Nowego. Od lewej są to: Mojżesz z tablicami Dziesięciu Przykazań, Paweł z Tarsu dzierżący miecz i trzymający książką, św. Filip Apostoł z krzyżem oraz Aaron, brat Mojżesza, z napierśnikiem oraz kadzielnicą, jako symbolami kapłaństwa. Nad Mojżeszem i Pawłem unosi się anioł trzymający łańcuch z pszenicy, a nad Filipem i Aaronem kolejny z winoroślą. Razem tworzą one symbol chleba i wina i tym samym ciała i krwi Chrystusa. Na lewo od Jezusa znajdują się mały oraz duży anioł. Kolejny anioł unosi się bezpośrednio nad Jezusem – trzyma on w rękach krzyż, będący zwiastunem ukrzyżowania. Na prawo od nich, nieco w głębi leżą dwaj śpiący mężczyźni – uczniowie – tych figur nie pomalowano żadnymi farbami. W tle, za Jezusem, widać panoramę Jerozolimy. Na całą sceną góruje oko Boga, zwane też Okiem Opatrzności. Typowo dla baroku, otaczają je chmury. Powyżej ołtarz przechodzi w prospekt organów.
Około dwóch tysięcy ocalonych elementów pierwotnego ołtarza, wykonanych przez Johanna Christiana Feigego, zamurowanych po wojnie, wydobyto z ruiny, poddano renowacji i użyto ponownie przy rekonstrukcji.
Organy.
Organy znajdują się bezpośrednio nad ołtarzem, nie są od niego niczym wyraźnie oddzielone, wydają się być z nim jedną całością.
Twórcą oryginalnych organów Frauenkirche był słynny wytwórca organów Gottfried Silbermann. W 1736 ukończył on wyposażony w trzy manuały oraz 43 włączniki rejestrowe instrument przeznaczony dla kościoła. Organy te zostały oddane do użytku 25 listopada tegoż roku, 1 grudnia koncertował na nich sam Jan Sebastian Bach.
Ich rekonstrukcja okazała się niemożliwa nie tyle z uwagi na to, że z upływem czasu modyfikowano je siedmiokrotnie, a raczej dlatego, że zostały całkowicie zniszczone wraz z całym wnętrzem kościoła i na domiar złego oryginalne plany Silbermanna nie zachowały się. Wykonanie repliki na podstawie innych istniejących projektów Silbermanna nie wchodziło w rachubę, gdyż każde organy projektuje się indywidualnie dla pomieszczenia w którym mają się znaleźć.
Empory.
Empory nadają wnętrzu kościoła wyjątkowego charakteru. Swym okrągłym kształtem otaczają z trzech stron przestrzeń kościoła, zaś każdy odwiedzający czuje się miło i bezpiecznie.
Koncepcja Bähra przewidziała pięć poziomów, na których znajduje się w przybliżeniu 2/3 wszystkich dostępnych w kościele miejsc. Pierwszy z nich został podzielony na niewielkie, zamykane pomieszczenia, oddzielone od przestrzeni kościoła oknami. Służyły one najbogatszym Drezdeńczykom, którzy wynajmowali je, by z nich śledzić przebieg nabożeństw.
W zrekonstruowanym kościele zrezygnowano z wydzielania tych pomieszczeń z uwagi na zmianę sposobu użytkowania kościoła, dla zgodności z historyczną koncepcją wystroju wnętrza zachowano jednak optyczny podział na okna.
Chrzcielnica.
W epoce baroku Frauenkirche nie posiadał chrzcielnicy, jako że prawo do chrztu było w posiadaniu kościoła św. Krzyża. Wybudowano ją dopiero pod koniec XIX wieku, uległa ona zniszczeniu w 1945.
Podczas restauracji wnętrza za cel postawiono sobie przede wszystkim pozyskanie zabytkowej chrzcielnicy autorstwa Johanna Christiana Feigego znajdującej się w kościele św. Piotra (Petrikirche) we Freibergu. Ponieważ jej brak zmieniałby poważnie barokowy koncept wystroju wnętrza, parafia nie zgodziła się jej oddać, zaoferowano za to Frauenkirche nieco nowszą chrzcielnicę pochodzącą z freiberskiego kościoła św. Mikołaja (Nikolaikirche). Było to możliwe, ponieważ w latach 70 XX wieku parafie św. Piotra i św. Mikołaja zjednoczyły się, a kościół Mikołaja został odświęcony i od tego czasu stał nieużywany – członkowie byłej parafii św. Mikołaja korzystali z przylegającego do Peterkirche pomieszczenia.
Obecnie znajdującą się we Frauenkirche wykonaną w 1753 z drewna dębowego chrzcielnicę wykonał na potrzeby przebudowy Nikolaikirche w duchu baroku Johann Gottfried Stecher (1718–1766), została ona poświęcona 25 stycznia 1754. By dostosować ją do stylistyki Frauenkirche, konieczne okazało się przemalowanie jej z późnobarokowej tonacji na barwy biało-złote.
Nie jest do końca jasne, skąd pochodziła oryginalna chrzcielnica Frauenkirche. Na pewno wiadomo jedynie, że pod koniec XIX wieku polecono wykonać dla kościoła chrzcielnicę, którą można zobaczyć na starych fotografiach. Wykonana przez doradcę kościelnego (niem. "Kirchenbaurat") Möckela chrzcielnica została praktycznie całkowicie zniszczona w 1945.
Podczas rekonstrukcji, zorientowanej na odtworzenie oryginalnych założeń przestrzennych i artystycznych Bähra, zdecydowano się nie odtwarzać oryginalnej chrzcielnicy, gdyż została ona wykonana w czasach późniejszych. Skupiono się na poszukiwaniach obiektu pochodzącego z czasów Bähra, mogącego pasować do barokowej koncepcji wystroju wnętrza. W muzeum górnictwa we Freibergu udało się taki obiekt znaleźć. Znajdowała się tam chrzcielnica ze starego kościoła pod wezwaniem św. Mikołaja. Wykonał ją Johann Gottfried Stecher, została poświęcona w 1754. Ta dość uboga w zdobienia chrzcielnica bez żadnych rzeźbionych ozdób znajduje się od 2005 naprzeciw ołtarza.
Kazalnica.
George Bähr umieścił kazalnicę na osi wyznaczającej środek balustrady chóru, w taki sposób, by znajdowała się w centrum uwagi każdego odwiedzającego, przypomina ona nieco dziób statku skierowany w stronę głównej przestrzeni wnętrza kościoła.
Z uwagi na problemy z akustyką, już w 1738 dobudowano drugą kazalnicę na północnym filarze. Jednak ze względu na to, że nie pasowała ona do oryginalnego projektu wnętrza autorstwa Bähra oraz na wyeliminowanie problemów z dźwiękiem poprzez wykorzystanie mikrofonów i głośników, jej odbudowy nie uwzględniono przy rekonstrukcji.
Podniebienie kopuły.
Osiem malowideł na podniebieniu kopuły wykonał w 1734 włoski scenograf Giovanni Battista Grone. Przedstawiały one ewangelistów – Łukasza, Mateusza, Marka, Jana – oraz cnoty chrześcijańskie – wiarę, nadzieję, miłość, miłosierdzie. Malowidła przedstawiające ewangelistów przeplatały się z tymi ukazującymi cnoty.
Po ukończeniu wewnętrznej konstrukcji kopuły w 2000, rozpoczęto ich odtwarzanie. Pierwsza próba nie zakończyła się całkowitym sukcesem – przedstawienie Jana Ewangelisty okazało się zbyt jaskrawe. Tworzenie malowidła zostało przerwane, odkuto je i powierzchnię otynkowano na nowo. Po długiej selekcji zadanie odmalowania kopuły tak, by była jak najbliższa zniszczonemu oryginałowi otrzymali malarz Christoph Wetzel oraz restaurator Peter Taubert.
Jako wzorców użyto slajdów z 1943. Nie było jednak do końca wiadomo, na ile slajdy uległy przebarwieniu, ponadto na przestrzeni wieków malowidła wielokrotnie odnawiano przy użyciu różnych mieszanek. By odtworzyć malowidła, Christoph Wetzel badał inne ocalałe malowidła Gronego.
Dzwony.
Siedem nowych dzwonów dla Frauenkirche odlano w ludwisarni A. Bachert w Bad Friedrichshall w Badenii-Wirtembergii. Z powodu zbyt dużych elementów zdobniczych sześć z siedmiu nowych dzwonów biło nieczystym tonem i musiały zostać ponownie odlane przez ludwisarnię Bachert w Karlsruhe.
Dzwon pamiątkowy „Maria” to jedyny z czterech dzwonów Frauenkirche, który uniknął zniszczenia podczas II wojny światowej. Został w 1926 sprzedany kościołowi państwowego domu opieki w Hubertusburgu. Wisiał później w różnych kościołach w Wermsdorfie oraz Dittmannsdorfie. W 1998 powrócił do Drezna i został zawieszony w prowizorycznej drewnianej dzwonnicy w pobliżu Frauenkirche. Wraz z nowymi dzwonami tworzy unikalne harmoniczne brzmienie symbolizujące burzliwą oraz zmienną historię kościoła. Po raz pierwszy zabrzmiały one w Dzień Zesłania Ducha Świętego w 2003.
Jest to największy zespół dzwonów w całej Saksonii. Porządek bicia dzwonów – bicie:
Wieża zegarowa.
Wieża zegarowa Frauenkirche znajduje się w południowo-wschodnim narożniku kościoła (C), skierowanym w stronę Neumarkt. W miejscu, gdzie w pozostałych trzech wieżach znajdują się owalne okna, zamontowano wzorowane na historycznych trzy tarcze zegarowe, mające symbolizować władzę Boga nad czasem.
Zegar znajdujący się w wieży, tak jak zniszczony poprzednik, został wykonany w Hause Otto Fischer- Meißen i jest zegarem mechanicznym. Pochodzi z kościoła św. Filipa w Lohmen. Nie był on już tam dłużej potrzebny, ze względu na duże techniczne podobieństwo do starego zegara Frauenkirche, a także na konieczność dokonania kosztownych napraw, by mógł dalej działać, parafia z Lohmen podarowała go Stiftung Frauenkirche w 2002. Poddano go renowacji w Pirna i ostatecznie zamontowano go w wieży C ponad dzwonami. Drugi mechanizm wybijania godzin zamontowano w wieży E.
Mechanizm został ostatecznie wbudowany i połączony z dzwonami w 2003. Od tego czasu dzwon Hannah jednym, dwoma, trzema lub czterema uderzeniami odlicza kwadranse, dzwon David zaś godziny, które wybija potem jeszcze raz Josua.
Krzyż wieńczący kopułę.
Oryginalny krzyż wieńczący kopułę wykonał Johann Georg Schmidt, dość nieoczekiwanie udało się go odnaleźć w ruinach podczas badań archeologicznych 1 czerwca 1993. Pogięty i częściowo zwęglony, okazał się niestety zbyt mocno zniszczony, by można było użyć go do rekonstrukcji.
Nową pozłacaną kulę oraz krzyż z pozłacaną aureolą wieńczące kościół wykuto w Grant Macdonald’s Silversmiths w Londynie przy użyciu oryginalnych XVIII-wiecznych technik w takim zakresie, w jakim to tylko było możliwe. Warte w przybliżeniu 50 0000 euro 8-metrowej wysokości zwieńczenie Frauenkirche wykonał Alan Smith, londyński złotnik, którego ojciec, Frank, był pilotem jednego z samolotów, które brały udział w bombardowaniach. Sfinansowano go z datków brytyjskiego Towarzystwa Drezdeńskiego.
Przed podróżą do Drezna, krzyż był wystawiany przez 5 lat w kościołach w Wielkiej Brytanii, m.in. w katedrach w Coventry, Liverpoolu, Edynburgu oraz katedrze św. Pawła w Londynie. W lutym 2000, z okazji 55 rocznicy zniszczenia miasta, krzyż został uroczyście przekazany miastu przez patrona Towarzystwa, księcia Kentu, oraz wystawiony na widok publiczny do czasu jego zamontowania. 22 czerwca 2004, kilka dni po 60. rocznicy desantu w Normandii, „Krzyż Pojednania”, jak go nazywano na znak przyjaźni angielsko-niemieckiej, został w obecności około 60000 widzów zamontowany wraz z miedzianym hełmem na kopule.
Ceremonia ta zakończyła odbudowę zewnętrznej konstrukcji kościoła. Historyczna panorama Drezna po 59 latach odzyskała swój dawny wygląd, stary krzyż, który niegdyś wieńczył kościół, stoi obecnie po prawej stronie nowego ołtarza.
Współczesne wykorzystanie.
Od czasu ponownego otwarcia Fraunekirche stał się niezwykle popularną atrakcją turystyczną. Jego odbudowa zainspirowała wiele innych projektów rewitalizacji i rekonstrukcji w całej Europie. Jest dostępny dla mieszkańców miasta i turystów jako tzw. Citykirche. Podczas nabożeństw turyści mogą przechadzać się wnętrzami kościoła, raczyć jedzeniem i piciem, surfować po Internecie (jeśli dysponują laptopami z łączami Wi-Fi) oraz robić zdjęcia (nie wolno używać lamp błyskowych). Kościół przyciąga ludzi raczej z uwagi na swą historię i znaczenie dla kultury, niż względy stricte religijne.
Znaczenie liturgiczne.
Frauenkirche nie jest kościołem parafialnym. Znajduje się pod kuratelą dwóch pastorów Luterańskiego Kościoła Kraju Związkowego Saksonia – Holgera Treutmanna oraz Sebastiana Feydta.
Nabożeństwa odbywają się codziennie o 11:00 oraz o 18:00, tak w niedziele, jak i w dni powszednie, te wieczorne dodatkowo urozmaica muzyka organowa. Oprawę wokalną nabożeństw zapewniają Kameralny Chór Frauenkirche oraz Wielki Chór Frauenkirche, oba pod przewodnictwem kantora Matthiasa Grünera oraz organisty Samuela Kummera. Niedzielne koncerty organowe oraz liczne koncerty muzyki sakralnej urozmaicają ofertę muzyczną kościoła. We Frauenkirche można też wziąć ślub lub przyjąć chrzest.
Raz w miesiącu w kościele odbywa się nabożeństwo anglikańskie sprawowane w języku angielskim przez panią pastor dr Irene Ahrens-Cornely, przy którym asystują duchowni z anglikańskiej kaplicy św. Grzegorza w Berlinie.
Zwiedzanie kościoła.
Świątynia jest otwarta dla wszystkich zwiedzających codziennie w godzinach od 10:00 do 18:00, z wyjątkiem czasu, w którym mają w kościele miejsce uroczystości i koncerty oraz gdy odbywają się próby oraz przygotowania. Podziemia zostały przewidziane na miejsce skupienia, jedno z pomieszczeń przeznaczono specjalnie na kaplicę modlitewną.
W pierwszym roku od poświęcenia kościół odwiedziło 2,5 miliona osób. W 2006 zanotował w przybliżeniu średnio 10000 turystów dziennie.
Już w pierwszych dniach po otwarciu liczba zwiedzających znacznie przekroczyła możliwości kościoła. Długie na kilkaset metrów kolejki przed drzwiami wejściowymi i dziś nie należą do rzadkości. Oprócz tego obowiązujący podczas nabożeństw zakaz fotografowania jest dość często łamany przez zwiedzających poruszających się w tym czasie po całym kościele – co należy do typowych problemów dużych położonych w centrach miast kościołów. Na początku zdarzały się też kradzieże śpiewników i świeczników.
Od października 2005 w Muzeum Miejskim znajdującym się w Dresdener Alten Landhaus prezentowana jest też wystawa obrazująca historię odbudowy zabytku. Według planów, będzie się tam znajdowała do 2010.
Chór kameralny Frauenkirche.
W styczniu 2005 kantor Matthias Grüner założył chór kameralny drezdeńskiego Frauenkirche. Składa się on z 30 profesjonalnych i półprofesjonalnych śpiewaczek oraz śpiewaków, którzy wspólnie pod przewodnictwem kantora zajmują się przede wszystkim wykonywaniem a capella XVII- i XVIII-wiecznych pieśni oraz oratoriów.
Chór rozpoczął działalność 13 lutego 2005 tworząc oprawę muzyczną uroczystości rocznicowych oraz związanych z otwarciem kościoła. Podczas Triduum Paschalnego w 2005 dał on pierwszy koncert a capella w podziemiach kościoła. Od tego czasu zapewnia oprawę muzyczną nabożeństw, daje niedzielne koncerty muzyki sakralnej oraz uczestniczy w innych wydarzeniach muzycznych związanych z kościołem. Oprócz tego chór pełni funkcję reprezentacyjną jako ambasador muzyczny Frauenkirche podczas koncertów poza Dreznem. Odbył też trasy koncertowe – między innymi jesienią 2005 do Alzacji, w marcu 2006 do Japonii.
Oprócz rutynowych prób wszyscy członkowie chóru odbywają ćwiczenia ze słynną drezdeńską altową śpiewaczką Ulrike Zech oraz z Johannesem G. Schmidtem. Na repertuar chóru składają się przede wszystkim dzieła Johanna Sebastiana Bacha (Oratorium bożonarodzeniowe, Pasja według Świętego Jana, Msza h-moll, Kantaty BWV 1, 65, 62, 110, 79, 137 i inne, motet „Jesu. meine Freude”), Mała msza uroczysta Gioacchina Rossiniego, kantaty G.A. Homiliusa, Requiem Gabriela Fauré oraz wiele innych utworów a capella.

</doc>
<doc id="304552" url="https://pl.wikipedia.org/wiki?curid=304552" title="Spływy błotne">
Spływy błotne

Spływy błotne – niebezpieczne zjawiska polegające na szybkim przemieszczaniu się warstw upłynnionego gruntu pod wpływem siły ciężkości w dół stoku. Występują najczęściej w górach skąpo okrytych roślinnością.
Często spływy błotne są wynikiem ulewnych deszczów, szybkiego topnienia dużych mas śniegu lub po erupcji wulkanów. Wtedy grube warstwy luźnych skał (gliny, iły, piaski) są silnie przesiąknięte wodą i przemieszczają się szybko w postaci potoków błota i kamieni. Rozpędzone masy błota przemieszczają się z wielką siłą, porywając np. samochody czy wielkie głazy z prędkością dochodzącą nawet do 150 km/h.
Spłukiwanie powierzchniowe jest spowodowane spływem wody po stoku. Zachodzi zwykle w górnych partiach stoku. Jego intensywność zależy od: 
W wyniku spływu skoncentrowanego wód opadowych i roztopowych, głównie w dolnych partiach stoku, zachodzi proces spłukiwania linijnego połączony z erozją. Powstają żłobki, rozdoły, debrze, wąwozy i parowy.
Spływy błotne można zabezpieczać w podobny sposób jak spływy gruzowe.

</doc>
<doc id="304554" url="https://pl.wikipedia.org/wiki?curid=304554" title="Andrzej (książę Yorku)">
Andrzej (książę Yorku)

Andrzej, książę Yorku ("Andrew Albert Christian Edward"; ur. 19 lutego 1960 w Pałacu Buckingham w Londynie) – książę Zjednoczonego Królestwa z dynastii Windsorów, książę Yorku, syn królowej Elżbiety II i jej męża, Filipa, księcia Edynburga; znajduje się w linii sukcesji brytyjskiego tronu.
Andrzej urodził się w Londynie jako trzecie dziecko, a drugi syn Filipa, księcia Edynburga i Elżbiety II, królowej Zjednoczonego Królestwa.
W 1977 ukończył szkołę średnią Gordonstoun w Moray w Szkocji. Nie podjął studiów, ale wstąpił do Britannia Royal Naval College w Darmouth w Anglii.
W 1986 poślubił Sarę Ferguson, z którą ma dwoje dzieci: księżniczkę Beatrycze (ur. 1988) i księżniczkę Eugenię (ur. 1990). Małżeństwo zakończyło się rozwodem w 1996.
Od urodzenia nosił tytuł Jego Królewskiej Wysokości Księcia Andrzeja. W dniu ślubu otrzymał od matki tytuły księcia Yorku, hrabiego Inverness i barona Killyleagh. 
W 1979 wstąpił do Royal Navy, a w 1982 wziął udział w brytyjskiej operacji wojskowej wyzwolenia wysp Falklandzkich po inwazji Argentyny. Od 2015 posiada rangę admirała floty. Zaangażowany był w działalność publiczną i charytatywną. Reprezentował swoją matkę w oficjalnych wystąpieniach i patronował ponad dwustu wybranym organizacjom. 20 listopada 2019 ogłosił wycofanie się z życia publicznego po tym, gdy udzielił kontrowersyjnego wywiadu na temat swojej przyjaźni z oskarżonym o przestępstwa seksualne Jeffreyem Epsteinem.
Poprzez swojego przodka, Jana Wilhelma Friso, księcia Oranii, spokrewniony jest ze wszystkimi rodzinami królewskimi i książęcymi panującymi w Europie.
Mieszka w Royal Lodge w Windsorze.
Powiązania rodzinne i edukacja.
Książę Andrzej urodził się 19 lutego 1960 w Belgijskim Apartamencie Pałacu Buckingham w Londynie.
Jego rodzicami są Filip, książę Edynburga, potomek greckiej oraz duńskiej rodziny królewskiej i jego żona, Elżbieta II, królowa Zjednoczonego Królestwa, pochodząca z brytyjskiej dynastii Windsorów.
Jego dziadkami byli ze strony ojca Andrzej, książę Grecji i Danii i jego żona, Alicja z dynastii Battenbergów; natomiast ze strony matki Jerzy VI, król Zjednoczonego Królestwa, cesarz Indii i jego małżonka, Elżbieta, królowa-matka, urodzona jako lady Bowes-Lyon.
Ma dwóch braci: Karola III, Króla Zjednoczonego Królestwa i Edwarda, hrabiego Wesseksu, oraz siostrę, Annę, księżniczkę królewską.
Był pierwszym dzieckiem, które urodziło się brytyjskiemu monarsze od 1857 roku – wówczas przyszła na świat księżniczka Beatrycze, córka królowej Wiktorii.
Książę otrzymał imiona: Andrzej (na cześć dziadka ze strony ojca), Albert (na cześć dziadka ze strony matki), Krystian i Edward (imiona popularne w brytyjskiej rodzinie królewskiej).
Został ochrzczony w wierze anglikańskiej w Komnacie Muzycznej Pałacu Buckingham 8 kwietnia 1960. Ceremonii przewodniczył Geoffrey Fisher, arcybiskup Canterbury. Rodzicami chrzestnymi księcia zostali: Henryk, książę Gloucester (brat dziadka ze strony matki), księżniczka Aleksandra z Kentu (później lady Ogilvy, stryjeczna siostra matki), Hugh FitzRoy, hrabia Euston (później 11. książę Grafton, daleki krewny ze strony matki), John Elphinstone, 17. lord Elphinstone (cioteczny brat matki) i Georgina, pani Harold Philips (przyjaciółka matki).
Edukacja.
Zgodnie z ówczesną tradycją, początkowe etapy edukacji księcia obejmowały domowe lekcje, prowadzone przez guwernantkę. Pierwszą szkołą, do jakiej uczęszczał, była Heatherdown School nieopodal Ascot w Berkshire. Następnie był uczniem prywatnej szkoły Gordonstoun w północnej Szkocji, którą ukończył w 1977, podobnie jak jego ojciec i bracia. Nie podjął studiów, wybierając zamiast tego karierę wojskową.
Kariera militarna.
W listopadzie 1978 biuro rodziny królewskiej poinformowało, że książę Andrzej zamierza wstąpić do Royal Navy. Służył na lotniskowcu HMS "Invincible" jako pilot śmigłowca, m.in. podczas wojny o Falklandy-Malwiny. Powrócił do Anglii we wrześniu 1982 r.
W październiku 1983 "The Montreal Gazette" poinformował, że wojskowy rząd argentyński planował przeprowadzenie zamachu na Andrzeja z wykorzystaniem okrętu podwodnego w okolicach wyspy Mustique w 1982 r.
Członek rodziny królewskiej.
Jako syn brytyjskiego monarchy, Andrzej uprawniony jest do używania tytułu Jego Królewskiej Wysokości Księcia Andrzeja. Dodatkowo od dnia ślubu przysługują mu tytuły księcia Yorku, hrabiego Inverness i barona Killyleigh. Od urodzenia wpisany jest do linii sukcesji brytyjskiego tronu.
Do 2019 regularnie reprezentował królową Elżbietę II w czasie oficjalnych wystąpień. Zaangażowany był w działalność charytatywną. Odbył wiele podróży dyplomatycznych zagranicznych w imieniu monarchy.
21 listopada 2011 został Rycerzem Krzyża Wielkiego Królewskiego Orderu Wiktoriańskiego.
Został sportretowany w serialu komediowym "The Windsors" (2016–2018), w rolę księcia Andrzeja wcielił się Tim Wallers.
Działalność społeczna, naukowa i charytatywna.
Społeczna Inicjatywa Księcia Yorku powstała w 1998, po jego wizycie w Yorku. Jej zadaniem jest mobilizowanie ludzi do wspólnego rozwiązywania problemów, z jakimi zmagają się ich społeczności.
W 2001 rozegrano pierwszą edycję Pucharu Mistrzów i Stypendystów imienia Księcia Yorku, w którym rywalizują golfiści.
25 stycznia 2007 uczestniczył w Światowym Forum Ekonomicznym w Davos.
W 2012 powołał wraz ze swoją rodziną "Key to Freedom". Celem organizacji jest pomoc kobietom we własnym rozwoju tak, by stawały się ekonomicznie niezależne.
Od 2013 patronuje Nagrodzie Księcia Yorku dla Nowych Przedsiębiorców Roku i Nagrodzie Księcia Yorku dla Przedsiębiorców (przyznawanej studentom).
W 2014 książę założył "Pitch@Palace", organizację wspierającą młodych ludzi, pragnących rozwijać swoje kariery zawodowe jako przedsiębiorcy. Jest to jedyna organizacja, którą Andrzej obiecał wspierać pomimo wycofania się z publicznych obowiązków. Wydarzenia z listopada 2019 spowodowały jednak, że trzydziestu pięciu sponsorów Pirch@Palace odmówiło dalszej współpracy z księciem. W kolejnych dniach książę Yorku ogłosił zakończenie swojej współpracy z tym projektem.
Nagroda Księcia Yorku za Edukację Techniczną ustanowiona została, by nagradzać osiągnięcia studentów w dziedzinach technicznych. Przyznaje się medale złoty, srebrny i brązowy, w zależności od uzyskanych wyników naukowych.
Od 2017 przyznawana jest "iDEA" – Nagroda Księcia Yorku dla Inspirujących Przedsiębiorstw Cyfrowych.
Oficjalne wizyty zagraniczne.
W 1977 odbył dyplomatyczną podróż do Kanady.
W kwietniu 1984 udał się z oficjalną pięciodniową wizytą do Los Angeles.
W lutym 1988 wraz z żoną przebywał w Stanach Zjednoczonych, gdzie reprezentował królową w publicznych wystąpieniach.
W listopadzie 1988 para książęca poleciała z wizytą do Australii.
We wrześniu 2002 reprezentował królową w czasie dwudniowego pobytu w Filadelfii.
W listopadzie 2010 uczestniczył w dyplomatycznym wyjeździe do Omanu.
W 2012 złożył oficjalną wizytę w Indiach w ramach obchodów 50-lecia panowania królowej Elżbiety II.
W październiku 2012 reprezentował matkę w czasie oficjalnej wizyty w Anglii prezydenta Indonezji.
W maju 2013 w imieniu królowej spotkał się w Wielkiej Brytanii z prezydentem Zjednoczonych Emiratów Arabskich.
W listopadzie 2013 gościł w Londynie prezydenta Republiki Korei.
W październiku 2015 uczestniczył w dyplomatycznej wizycie w Wielkiej Brytanii prezydenta i pierwszej damy Chin.
W maju 2019 przebywał z oficjalną wizytą w imieniu królowej w Korei Południowej.
Związki z innymi rodzinami królewskimi.
Książę spokrewniony jest ze wszystkimi rodzinami królewskimi i książęcymi w Europie.
Media.
9 grudnia 2016 książę Yorku wydał oświadczenie, w którym zaprzeczył nagłośnionemu przed media konfliktowi pomiędzy nim a jego starszym bratem, księciem Walii. Rzekomy spór miał dotyczyć tego, że książę Andrzej zażądał, aby przyszli mężowie jego córek otrzymali tytuły hrabiowskie, podczas gdy książę Walii dąży do ograniczenia liczby tytułowanych członków rodziny królewskiej do osób, które są bezpośrednimi sukcesorami królowej.
Książę prowadzi publiczne konta na Instagramie, Facebooku, Twitterze, LinkedIn i YouTube, posiada również własną stronę internetową.
14 listopada 2019 dziennikarka Emily Maitlis przeprowadziła w Pałacu Buckingham wywiad z księciem Andrzejem, którego tematem była jego znajomość z Jeffreyem Epsteinem. Rozmowę wyemitowano w programie "Newsnight" 16 listopada. Kontrowersyjna rozmowa spotkała się z krytyką księcia ze strony mediów i opinii publicznej, a w efekcie doprowadziła do wycofania się go z życia publicznego kilka dni później.
Patronaty.
Książę Andrzej patronował około 200 organizacjom związanym między innymi ze sportem, ekonomią, sztuką, działalnością charytatywną. 24 listopada 2019 poinformował za pośrednictwem Pałacu Buckingham, że rezygnuje ze współpracy ze wszystkimi tymi organizacjami.
Poniżej wymieniono wybrane patronaty księcia Yorku:
Wycofanie z życia publicznego.
20 listopada 2019 biuro Andrzeja wydało oświadczenie, w którym książę Yorku ogłosił wycofanie się z życia publicznego i zaprzestanie pełnienia obowiązków w imieniu korony na czas nieokreślony. Decyzję uzasadnił niekorzystnymi okolicznościami, które są skutkiem jego znajomości z Jeffreyem Epsteinem, amerykańskim przestępcą seksualnym. Królowa wyraziła zgodę na takie posunięcie, a książę obiecał pomoc służbom w rozwiązaniu wątpliwości związanych z tą sprawą.
Organizacje, którym patronował książę, w większości opowiedziały się za zakończeniem współpracy z nim. W ciągu kolejnych dni oficjalne oświadczenia wydały między innymi Royal Philharmonic Orchestra, Uniwersytet Huddersfield i London Metropolitan University. Szereg sponsorów wycofał się z dalszego wspierania prywatnego projektu księcia, "Pitch@Palace". Andrzej, który zamierzał kontynuować swoją działalność w tej inicjatywie, zmuszony był do rezygnacji z funkcji. Ogłosił to 22 listopada.
Andrzej nie będzie dłużej otrzymywał uposażenia przysługującego aktywnie działającym członkom rodziny królewskiej.
21 listopada mieszkańcy Inverness wystosowali petycję do królowej, w której poprosili o pozbawienie Andrzeja tytułu hrabiego Inverness.
22 listopada prywatne biura księcia zostały usunięte z Pałacu Buckingham. Królowa odwołała planowane na luty 2020 przyjęcie z okazji 60. urodzin syna.
Książę Yorku nie wziął udziału w bankiecie wydanym dla goszczących w Pałacu Buckingham przywódców państw, który organizowała jego matka pod koniec listopada.
10 stycznia 2020 jego prywatna sekretarka Amanda Thirsk zakończyła pracę w biurze księcia.
Życie prywatne.
W lutym 1981 poznał Koo Stark, amerykańską fotograf i aktorkę, z którą związał się przed swoim udziałem w wojnie o Falklandy. Para rozstała się w 1983, a oficjalną przyczyną było nadmierne zainteresowanie i presja ze strony dziennikarzy, mediów i pałacu. W 1997 książę został ojcem chrzestnym córki Stark, Tatiany.
W 1984 spotykał się z Catherine Rabett, angielską modelką.
W 1985, podczas przyjęcia w Zamku Floors w Szkocji, odnowił relację z Sarą Ferguson, którą znał jeszcze z dzieciństwa. Sara jest córką majora Ronalda Fergusona i jego pierwszej żony, Susan Wright. 19 lutego 1986 Andrzej oświadczył się swojej partnerce, a zaręczyny ogłoszono oficjalnie 17 marca.
Ślub pary miał miejsce 23 lipca 1986 w Opactwie Westminsterskim w Londynie. Książę otrzymał od matki tytuły księcia Yorku, hrabiego Inverness i barona Killyleagh. Ceremonii, która trwała 45 minut, przewodniczył Robert Runcie, arcybiskup Canterbury. Funkcję świadka pełnił młodszy brat pana młodego, książę Edward. Małżonkowie spędzili miesiąc miodowy na Azorach oraz pływając po Oceanie Atlantyckim na pokładzie promu Britannia.
W styczniu 1988 ogłoszono pierwszą ciążę księżnej Yorku, w czasie której u Sary rozpoznano nadciśnienie tętnicze. 8 sierpnia w Portland Hospital w Londynie urodziła się córka pary, księżniczka Beatrycze Elżbieta Maria.
W 1989 poinformowano, że para książęca oczekuje narodzin swojego drugiego dziecka. księżniczka Eugenia Wiktoria Helena przyszła na świat w Portland Hospital 23 marca 1990.
19 marca 1992, w dniu szóstej rocznicy zaręczyn pary, Pałac Buckingham w oficjalnej wiadomości przekazał, że książę i księżna Yorku podjęli decyzję o separacji. Do rozpadu małżeństwa miały przyczynić się częste wyjazdy księcia w związku z jego służbą w Royal Navy, a także niezdrowe zainteresowanie mediów życiem księżnej. Dodatkowo w sierpniu 1992 prasa opublikowała zdjęcia księżnej topless w towarzystwie biznesmena Johna Bryana. Rozwód pary sfinalizowano 30 maja 1996. Uzgodniono wspólną opiekę nad córkami pary, dodatkowo Sara utraciła predykat Jej Królewskiej Wysokości, ale zachowała tytuł księżnej Yorku (do momentu jej ewentualnego kolejnego małżeństwa).
Andrzej i Sara pozostają w przyjacielskiej relacji. Kobieta nadal mieszka w posiadłości byłego męża, Royal Lodge. Często towarzyszy swoim córkom i Andrzejowi w wystąpieniach związanych z działalnością rodziny królewskiej.
10 marca 2014 Pałac Buckingham oficjalnie zaprzeczył, że książę jest zaręczony z modelką Moniką Jakisić.
9 lutego 2021 urodził się jego pierwszy wnuk, August Brooksbank.
Kontrowersje.
Znajomość z Jeffreyem Epsteinem.
Książę Andrzej miał poznać Jeffreya Epsteina, amerykańskiego finansistę, w 1999 poprzez Gishlaine Maxwell, Brytyjkę, ówczesną partnerkę Epsteina i koleżankę księcia z czasów uniwersyteckich. W lutym tego samego roku Windsor poleciał prywatnym odrzutowcem biznesmena z jednej z jego posiadłości na Wyspach Dziewiczych na Florydę. Na pokładzie towarzyszyła mu Anna Małowa, która została niedługo później skazana za przestępstwa narkotykowe. Informacje jako pierwszy opublikował "The New York Times" w sierpniu 2019. W 2015 "Daily Mail" ujawniło księgi pokładowe, z których wynikało, że w marcu 1998 Epstein wykorzystał swój samolot, by spotkać się z byłą żoną Andrzeja, Sarą, i jego córkami.
W czerwcu 2000 zarówno Epstein, jak i Maxwell byli gośćmi przyjęcia, zorganizowanego przez królową między innymi z okazji 40. urodzin księcia Yorku. Andrzej w rozmowie z BBC oświadczył, że pani Maxwell otrzymała zaproszenie w jego imieniu, nie rodziny królewskiej, a Amerykanin przyszedł na uroczystość jako jej osoba towarzysząca. W tym samym roku książę wielokrotnie fotografowany był razem z Maxwell w czasie różnych wydarzeń społecznych.
W grudniu 2000 Windsor zorganizował dla Maxwell urodzinowe przyjęcie niespodziankę w Sandringham, a wśród gości był również Epstein. Kobieta uczestniczyła razem z księciem w wyprawach między innymi do Tajlandii i na Florydę. Andrzej potwierdził, że kilkukrotnie towarzyszył im Epstein, oraz że korzystał z prywatnych samolotów Amerykanina, a także przebywał w jego posiadłościach na Florydzie, w Nowym Jorku i Palm Beach, w tym na jego prywatnej wyspie.
W 2005 rodzice 14-letniej dziewczynki z Florydy zgłosili na policję, że Epstein molestował dziecko w czasie jej pobytu w jego domu w Palm Beach. Amerykanin został oskarżony o płacenie nastoletnim dziewczynom w zamian za współżycie w latach 2002–2005 w jego posiadłościach na Florydzie i Manhattanie. W 2008 został skazany za współudział w prostytucji nieletnich na osiemnaście miesięcy pozbawienia wolności, ale został uwolniony po trzynastu miesiącach. W lipcu 2006 był jednym z gości w czasie maskowego balu urodzinowego księżniczki Beatrycze, gdzie ponownie był osobą towarzyszącą Maxwell. Książę Andrzej stwierdził, że nie wiedział, że w tym czasie prowadzone było dochodzenie przeciwko Epsteinowi.
W grudniu 2010 książę został sfotografowany w czasie rozmowy z Epsteinem w Central Parku w Nowym Jorku i wówczas media po raz pierwszy poinformowały o ich znajomości. Andrzej oświadczył, że poleciał do Ameryki, aby zakończyć ich znajomość, która wydawała mu się być niestosowna wobec zaistniałych okoliczności. Ujawniono również zdjęcia dowodzące, że w czasie tej wizyty książę przebywał w mieszkaniu Epsteina, do którego miało przychodzić „wiele młodych dziewcząt” – Windsor zaprzeczył temu w wywiadzie w 2019, mówiąc, że „nigdy ich nie widział”. Sprawę pogorszyło wyznanie księżnej Yorku Sary, która powiedziała, że przyjęła 15 tysięcy funtów od Amerykanina, przeznaczając je na spłatę swoich długów.
Coraz bardziej krytykowany przez opinię publiczną książę w 2011 zrezygnował z funkcji UK trade envoy, poinformował, że zakończył wszelkie kontakty z Epsteinem i że ich żałuje.
W styczniu 2015 Virginia Roberts założyła w Stanach Zjednoczonych sprawę z powództwa cywilnego, w której oskarżyła Epsteina, że płacił jej za to, żeby, będąc jeszcze nastolatką, współżyła z księciem Andrzejem. Pałac Buckingham zaprzeczył tym oskarżeniom. Roberts stwierdziła, że kazano jej robić „cokolwiek książę zażąda”, grożąc jej śmiercią lub prześladowaniem. Według kobiety, do stosunków wbrew jej woli miało dojść trzykrotnie w latach 2001–2002 w Londynie, Nowym Jorku i na Wyspach Kanaryjskich. Roberts oskarżyła również Ghislaine Maxwell o to, że pomagała Epsteinowi, znajdując i zachęcając nieletnie dziewczęta do prostytucji dla Epsteina i jego przyjaciół. W listopadzie 2019 książę odniósł się do tych oskarżeń twierdząc, że nie pamięta, aby kiedykolwiek spotkał Roberts, a feralnego dnia (w marcu 2001) miał zabrać swoją starszą córkę na pizzę.
Na niekorzyść Andrzeja miało przemawiać zdjęcie, opublikowane przez media, zrobione w domu Epsteina w marcu 2001, na którym książę obejmuje w talii Virginię Roberts. Przyjaciele księcia ocenili fotografię jako podrobioną.
W tym samym czasie Johanna Sjoberg oskarżyła Windsora o to, że w 2001 w posiadłości Epsteina, kiedy siedzieli razem na kanapie, książę miał dotykać jej piersi. Sędzia opublikował dokumenty w tej sprawie w sierpniu 2019.
W lipcu 2019 Epstein został aresztowany w Nowym Jorku pod zarzutem przestępstw seksualnych, a jego proces zaplanowany był na rok 2020. Amerykanin twierdził, że jest niewinny, w przypadku udowodnienia winy groziło mu czterdzieści pięć lat więzienia. 10 sierpnia popełnił samobójstwo w swojej celi w Metropolitan Correctional Center w Nowym Jorku.
14 listopada książę Yorku udzielił w Pałacu Buckingham wywiadu dla telewizji BBC, odpowiadając na pytania dotyczące Epsteina. Rozmowa spotkała się z negatywnym przyjęciem ze strony prasy i opinii publicznej. Swoje wsparcie dla byłego męża publicznie wyraziła księżna Yorku. Kolejne organizacje, którym patronował, informowały o zakończeniu współpracy z nim. Wywiad uznano za jeden z największych skandali związanych z rodziną królewską od czasu śmierci księżnej Diany.
20 listopada książę ogłosił, że w związku z zaistniałą sytuacją wycofuje się z pełnienia oficjalnych obowiązków na czas nieokreślony i za zgodą królowej.
26 listopada Roberts zamieściła na Twitterze wpis, w którym stwierdziła, że książę i Ghislaine Maxwell „powinni zostać zamknięci, a klucz powinno się wyrzucić”. Tego samego dnia Yorkshire Air Ambulance zakończył współpracę z Andrzejem.
29 listopada Scotland Yard wydał oświadczenie, potwierdzając, że nie będzie przeprowadzał śledztwa w sprawie kolejnych oskarżeń wobec księcia Yorku, uznając sprawę za rozstrzygniętą w 2015.
2 grudnia telewizja BBC wyemitowała wywiad z Virginią Roberts. Kobieta podała, że Andrzej był świadkiem molestowania przez Epsteina pięciu innych kobiet. W odpowiedzi Pałac Buckingham zaprzeczył, jakoby książę miał jakikolwiek kontakt seksualny lub fizyczny z Roberts.
3 grudnia księżna koronna Norwegii wydała oświadczenie, w którym przyznała, że żałuje znajomości z Epsteinem i że spotkała go kilka razy pomiędzy 2011 a 2013.
6 grudnia do prawników, reprezentujących ofiary Epsteina, zgłosiła się kobieta, która oskarżyła księcia o zgwałcenie. Tego samego dnia w czasie pełnienia swoich oficjalnych obowiązków księżniczka Beatrycze odniosła się do sprawy swojego ojca.
16 stycznia 2020 Home Office zarekomendował "znaczne zmniejszenie ochrony" księcia. 28 stycznia brytyjski prawnik Geoffrey Berman oświadczył, że książę Andrzej, pomimo obietnic, nie współpracuje z prokuratorami federalnymi ani FBI. Prawnicy Andrzeja skomentowali, że przynajmniej trzy razy oferował swoje zeznania jako świadek, ale nie został do nich dopuszczony przez Departament Sprawiedliwości.
W marcu 2020 Windsor zatrudnił specjalistę od wizerunku, Marka Gallaghera. W czerwcu ujawniono, że książę jest osobą, którą interesują się amerykańscy śledczy w sprawie kryminalnej i wystąpiono o możliwość jego przesłuchania. W lipcu aresztowana została Ghislaine Maxwell pod zarzutami molestowania nieletnich, handlu ludźmi i krzywoprzysięstwa. Książę zrezygnował z planowanej podróży do Hiszpanii w obawie przed aresztowaniem i ekstradycją do Stanów Zjednoczonych.
Oskarżenia o rasizm.
W listopadzie 2019 Jacqui Smith, była sekretarka Labour’s, oskarżyła księcia o to, że podczas bankietu w Pałacu Buckingham w 2007, w czasie którego goszczono saudyjską rodzinę królewską, wypowiadał komentarze rasistowskie pod adresem Arabów. Książę miał użyć określenia "nigger" ("czarnuch"), „wprawiając wszystkich w niedowierzanie”. Rzecznik rodziny królewskiej zdementował doniesienia, podając, że książę wykonał ogromną ilość pracy w regionie Środkowego Wschodu przez lata i nie toleruje żadnej formy rasizmu.
Zadłużenie.
W maju 2020 rozpoczęła się sprawa sądowa o to, że książę i jego była żona nie zapłacili w terminie 5 milionów funtów za zakup domku w szwajcarskim Verbier. Spekulowano, że królowa zaangażuje się w pomoc synowi i spłaci jego dług, ale 1 czerwca jej rzecznik zaprzeczył tym informacjom.
Genealogia.
W linii męskiej należy do królewskiej dynastii Glücksburgów, młodszej linii Oldenburgów; formalnie natomiast jest członkiem dynastii Windsorów.
Po mieczu jest prawnukiem Jerzego I, króla Greków, a przez to praprawnukiem Chrystiana IX, króla Danii, znanego jako „ojciec Europy” lub „teść Europy” ze względu na międzydynastyczne małżeństwa jego dzieci, które skutkowały potomstwem w niemalże wszystkich rodzinach panujących na kontynencie.
Jednym z jego pradziadków (ze strony ojca) był Ludwik Mountbatten, 1. markiz Milford Haven, admirał floty, który poślubił wnuczkę królowej Wiktorii. Mountbatten urodził się jako książę z Battenbergów, ale w 1917 zmienił swoje nazwisko na jego angielskojęzyczną wersję, Mountbatten, aby zatrzeć swoje niemieckie korzenie. W 1947 jego wnuk, książę Filip, przyjął to nazwisko przed swoim ślubem z późniejszą królową Elżbietą II. Obecnie jest to jedno z dwóch nazwisk, używanych w razie konieczności przez członków brytyjskiej rodziny królewskiej (wraz z drugim członem, Windsor).
Ze strony matki książę Andrzej jest potomkiem brytyjskich monarchów, w tym króla Jerzego VI i królowej Wiktorii. Jego ojciec i matka są ze sobą spokrewnieni.

</doc>
<doc id="304555" url="https://pl.wikipedia.org/wiki?curid=304555" title="Szkoły wyższe w Katowicach">
Szkoły wyższe w Katowicach



</doc>
<doc id="304556" url="https://pl.wikipedia.org/wiki?curid=304556" title="USA for Africa">
USA for Africa

USA for Africa ("United Support Of Artists For Africa", "Zjednoczone wsparcie artystów dla Afryki") – grupa 45 amerykańskich artystów zebrana dla nagrania jednego utworu "We Are the World", który został wydany na singlu 7 marca 1985 roku. Nagranie miało miejsce w nocy 28 stycznia 1985 roku po rozdaniu nagród American Music Awards. Celem tego przedsięwzięcia było zebranie pieniędzy na pomoc dla głodujących w Afryce. Pomysłodawcą był Harry Belafonte, piosenkę napisali Michael Jackson i Lionel Richie, a producentem był Quincy Jones. Utwór został przebojem roku i przyniósł 60 mln dolarów zysku.
Wydano też prawie godzinny film o tytule „We Are The World - The Story Behind The Song”, który jest zapisem prób nagrania i wypowiedzi wykonawców.
1 lutego 2005 roku, z okazji 20-lecia sukcesu, ukazało się dwupłytowe wydawnictwo na DVD „We Are The World - The Story Behind The Song, 20th Anniversary Special Edition”, które zawiera także wcześniej niepublikowane materiały z nagrania piosenki.
Obecnie USA for Africa jest organizacją zajmującą się niesieniem pomocy potrzebującym, głównie chorym na AIDS w Afryce i USA.
Lista wykonawców w porządku alfabetycznym.
Dan Aykroyd, Harry Belafonte, Lindsey Buckingham, Kim Carnes, Ray Charles, Bob Dylan, Sheila E., Bob Geldof, Daryl Hall, James Ingram, Jackie Jackson, La Toya Jackson, Marlon Jackson, Michael Jackson, Randy Jackson, Tito Jackson, Al Jarreau, Waylon Jennings, Billy Joel, Cyndi Lauper, Huey Lewis, Kenny Loggins, Bette Midler, Willie Nelson, John Oates, Jeffrey Osborne, Steve Perry, The Pointer Sisters, Lionel Richie, Smokey Robinson, Kenny Rogers, Diana Ross, Paul Simon, Bruce Springsteen, Tina Turner, Dionne Warwick i Stevie Wonder.

</doc>
<doc id="304557" url="https://pl.wikipedia.org/wiki?curid=304557" title="Uczelnie w Katowicach">
Uczelnie w Katowicach



</doc>
<doc id="304558" url="https://pl.wikipedia.org/wiki?curid=304558" title="Szkoły w Katowicach">
Szkoły w Katowicach



</doc>
<doc id="304559" url="https://pl.wikipedia.org/wiki?curid=304559" title="Frauenkirche">
Frauenkirche



</doc>
<doc id="304561" url="https://pl.wikipedia.org/wiki?curid=304561" title="Śląska Wyższa Szkoła Zarządzania im. gen. Jerzego Ziętka w Katowicach">
Śląska Wyższa Szkoła Zarządzania im. gen. Jerzego Ziętka w Katowicach

Śląska Wyższa Szkoła Zarządzania im. gen. Jerzego Ziętka (skrót: "ŚWSZ") (ang. "The General Jerzy Ziętek Silesian School of Management in Katowice") – niepubliczna szkoła wyższa (zawodowa), istniejąca w latach 1993–2016 w Katowicach. W 2016 połączona ("de facto" włączona) z Górnośląską Wyższą Szkołą Handlową im. Wojciecha Korfantego w Katowicach (skrót: "GWSH").
Historia.
Śląska Wyższa Szkoła Zarządzania im. gen. Jerzego Ziętka w Katowicach była pierwszą niepubliczną szkołą wyższą w województwie śląskim i osiemnastą w Polsce. Założona została 12 maja 1993 przez Zakład Doskonalenia Zawodowego w Katowicach, na podstawie decyzji Ministra Edukacji Narodowej z 30 kwietnia 1993 (nr DNS 0145/TBM/26/93). Od 17 sierpnia 2000 uzyskała uprawnienia do prowadzenia studiów magisterskich na kierunku zarządzanie i marketing, a od 4 kwietnia 2003 uprawnienia do prowadzenia studiów inżynierskich na kierunku informatyka. Z dniem 29 sierpnia 2001 patronem uczelni został generał Jerzy Ziętek.
Statut i Rada Społeczna.
Szkoła działała w oparciu o Statut, przyjęty przez Ministra Edukacji Narodowej decyzją z dnia 28 maja 1993 (nr DNS 3-0145/TBM/26/93), którego ostatnia wersja została przyjęta przez Ministra Nauki i Szkolnictwa Wyższego decyzją z dnia 13 listopada 2007 (nr DSW-3-07-411-243/07). Zgodnie ze Statutem organami kolegialnymi Uczelni były Senat i Rady Wydziałów, natomiast najwyższą władzę w uczelni sprawował Rektor. Organem doradczym ŚWSZ była Rada Społeczna, skupiająca przedstawicieli władz regionu, instytucji i przedsiębiorstw z województwa śląskiego. Jej zadaniem było Opiniowanie kierunków rozwoju uczelni i specjalności kształcenia, udzielanie uwag dotyczących programów nauczania i projektów badawczych, pomoc w organizowaniu praktyk studenckich. Przewodniczącym Rady Społecznej był Prezes Zarządu Zakładu Doskonalenia Zawodowego w Katowicach (założyciela uczelni) – ostatnim mgr Jacek Kwiatkowski.
Połączenie z Górnośląską Wyższą Szkołą Handlową im. Wojciecha Korfantego w Katowicach.
Decyzją Senatów ŚWSZ i Górnośląskiej Wyższej Szkoły Handlowej im. Wojciecha Korfantego w Katowicach o połączeniu obydwu uczelni (po uzyskaniu akceptacji Ministra Nauki i Szkolnictwa Wyższego) ŚWSZ zakończyła działalność 30 września 2016, zaś 1 października 2016 jej studenci rozpoczęli nowy rok akademicki pod marką GWSH.
Rektorzy.
Przez cały okres działalności uczelni, Rektorat mieścił się w Katowicach przy ul. Zygmunta Krasińskiego 2, w gmachu Zakładu Doskonalenia Zawodowego w Katowicach.
Struktura organizacyjna.
Struktura ŚWSZ zmieniała się wraz z początkowo dynamicznym rozwojem i późniejszym (od 2013) upadkiem uczelni, na które wiodący wpływ miała demografia (liczba maturzystów).
W ostatnim roku działalności (2015/2016) uczelnia miała w strukturze 2 wydziały z 3 katedrami i 3 zakładami:
Ponadto w strukturze organizacyjnej znajdowały się wówczas:
Wydziały w okresie rozwoju uczelni.
Wydział Nauk Społecznych i Technicznych.
Powstał z połączenia Wydziału Ekonomiczno-Społecznego i Wydziału Techniki i Informatyki. Jego siedzibą był Dom Oświatowy w Katowicach (40-015 Katowice, ul. Francuska 12). W końcowym okresie istnienia uczelni Dziekanat Wydziału mieścił się w gmachu Rektoratu. Kształcono na nim studentów: europeistyki, informatyki, logistyki, ochrony dóbr kultury, ochrony środowiska, pedagogiki oraz zarządzania.
a/ "Wydział Ekonomiczno-Społeczny"Utworzony 1 lipca 2001 jako Wydział Ekonomiczny, od 1 października 2003 przekształcony w Wydział Ekonomiczno-Społeczny. Jego siedzibą był Dom Oświatowy w Katowicach. Kształcono na nim studentów: ekonomii, europeistyki, ochrony dóbr kultury, pedagogiki i zarządzania.
b/ "Wydział Techniki i Informatyki"Utworzony 1 października 2003 jako Wydział Informatyki. Jego siedzibą był Dom Oświatowy w Katowicach. Kształcono na nim studentów informatyki oraz ochrony środowiska.
Zamiejscowy Wydział Nauk o Zdrowiu w Tychach.
Istniał w latach 2007–2016, początkowo jako Wydział Zamiejscowy w Tychach. Jego siedzibą był budynek Zespołu Szkół im. Orląt Lwowskich w Tychach Zakładu Doskonalenia Zawodowego w Katowicach (43-100 Tychy, ul. Budowlanych 156). Kształcono na nim studentów pielęgniarstwa (studia I stopnia). Na Wydziale obok sal wykładowych, biblioteki i czytelni stworzono pracownię anatomii i fizjologii oraz pracownię umiejętności pielęgniarskich.
Wydział Zamiejscowy w Żarkach.
Siedzibą Wydziału był budynek Zespołu Szkół w Żarkach Zakładu Doskonalenia Zawodowego w Katowicach (42-310 Żarki, ul. Sosnowa 2). Kształcono na nim studentów ekonomii (studia I stopnia).
Wydział Zamiejscowy w Olkuszu.
Siedzibą Wydziału był budynek Zespołu Szkół w Olkuszu Zakładu Doskonalenia Zawodowego w Katowicach (32-300 Olkusz, ul. Francesco Nullo 20). Kształcono na nim studentów pedagogiki (studia I stopnia).
Kierunki kształcenia.
W całym okresie istnienia ŚWSZ kształciła studentów na 9 kierunkach:
Ponadto uczelnia prowadziła studia podyplomowe.
Biblioteka.
Biblioteka Śląskiej Wyższej Szkoły Zarządzania im. gen. Jerzego Ziętka w Katowicach została założona w 1993. Zajmowała pomieszczenia na dwóch piętrach Rektoratu (ul. Krasińskiego 2). Była w pełni skomputeryzowana (system komputerowy PROLIB, dostępny w Internecie katalog OPAC) i posiadała bogaty zasób książek, czasopism i zbiorów specjalnych. W ramach biblioteki działała wypożyczalnia z informatorium oraz czytelnie: ogólna, naukowa, pedagogiczna, europejska, czasopism i multimedialna. We wszystkich czytelniach istniała możliwość korzystania z bezpłatnego bezprzewodowego dostępu do sieci Internet Wi-Fi. W ramach Biblioteki działała również ogólnodostępna czytelnia dla szerokiego grona użytkowników. Biblioteka uczestniczyła od 2010 w programie Ministerstwa Nauki i Szkolnictwa Wyższego „Wirtualna Biblioteka Nauki”. Czytelnicy Biblioteki mieli dostęp do pełnotekstowych obcojęzycznych baz danych: Science Direct, Springer, ISI Web of Knowledge, SCOPUS, EBSCO stanowiących istotne wsparcie dla studentów w realizowanym przez Uczelnię procesie kształcenia. Biblioteka oferowała także w czytelniach dostęp do zbiorów elektronicznych publikacji, baz danych na płytach CD i DVD, filmów video i mediów do nauki języków obcych. Oddziały biblioteki funkcjonowały na wydziałach zamiejscowych.

</doc>
<doc id="304564" url="https://pl.wikipedia.org/wiki?curid=304564" title="USA For Africa">
USA For Africa



</doc>
<doc id="304575" url="https://pl.wikipedia.org/wiki?curid=304575" title="Teoria kwantów">
Teoria kwantów



</doc>
<doc id="304578" url="https://pl.wikipedia.org/wiki?curid=304578" title="Kufa (kynologia)">
Kufa (kynologia)

Kufa – przednia część głowy psa, obejmująca trzewioczaszkę. U wielu ras psa kufa jest wyraźnie oddzielona od pozostałej części głowy, czyli mózgoczaszki. Linię podziału stanowi przełom czołowo-nosowy, nazywany często stopem. Kufa zakończona jest truflą. W kufie mieszczą się narządy powonienia.
Długość kufy jest u psów czynnikiem decydującym o indeksie cefalicznym głowy. U psów występują trzy odmienne budowy czaszki:
Długość kufy wpływa znacząco na zgryz psa. W przypadku kufy krótkiej, występującej w czaszkach brachycefalicznych najczęściej występuje przodozgryz. U ras, gdzie jest on prawidłowy, wymogiem jest, aby przy zamkniętym pysku zęby nie były widoczne.

</doc>
<doc id="304579" url="https://pl.wikipedia.org/wiki?curid=304579" title="Fizyka relatywistyczna">
Fizyka relatywistyczna



</doc>
<doc id="304582" url="https://pl.wikipedia.org/wiki?curid=304582" title="Kunice (województwo dolnośląskie)">
Kunice (województwo dolnośląskie)

Kunice (niem. "Kunitz") – wieś w Polsce położona w województwie dolnośląskim, w powiecie legnickim, w gminie Kunice przy drodze krajowej nr 94.
Podział administracyjny.
W latach 1954–1972 wieś należała i była siedzibą władz gromady Kunice. W latach 1975–1998 miejscowość administracyjnie należała do województwa legnickiego. Miejscowość jest siedzibą gminy Kunice.
Położenie.
Wieś położona jest około 5 km na północny wschód od miasta Legnicy.
Demografia.
Według Narodowego Spisu Powszechnego (III 2011 r.) Kunice liczyły 1597 mieszkańców. Są największą miejscowością gminy Kunice.
Rekreacja.
Największą atrakcją miejscowości jest Jezioro Kunickie zajmujące obszar 95 ha – obiekt ten służy przede wszystkim do rekreacji. Nad jeziorem odbywają się imprezy i zawody np. windsurfingowe.
Zabytki.
Do wojewódzkiego rejestru zabytków wpisane są:

</doc>
<doc id="304586" url="https://pl.wikipedia.org/wiki?curid=304586" title="Dzień Ryby">
Dzień Ryby

Dzień Ryby – organizowany 20 grudnia (od 2003) w Polsce przez Stowarzyszenie Empatia i Fundację Viva!
W dniu tym podczas akcji ulicznych zorganizowanych w polskich miastach uczestnicy próbują przekonać społeczeństwo, że ryby nie są przedmiotami i czują ból. Protesty często mają formę marszów milczenia lub happeningów, nie zachęca się natomiast - w odróżnieniu od Klubu Gaja - do wypuszczania ryb na wolność. Data obchodzenia tego dnia w okolicach Wigilii ma nakłonić do zastanowienia się nad niehumanitarnym traktowaniem żywych karpi w punktach sprzedaży.

</doc>
<doc id="304591" url="https://pl.wikipedia.org/wiki?curid=304591" title="Jacek Woszczerowicz">
Jacek Woszczerowicz

Marian Jacek Woszczerowicz (ur. 11 września 1904 w Siedlcach, zm. 19 października 1970 w Warszawie) – polski aktor charakterystyczny, teatralny, filmowy i radiowy, reżyser, wykładowca Państwowej Wyższej Szkoły Teatralnej w Warszawie. Jeden z wybitnych polskich aktorów teatralnych i filmowych.
Życiorys.
Był ochotnikiem w wojnie polsko-bolszewickiej. Ukończył Gimnazjum im. hetmana St. Żółkiewskiego w Siedlcach i studia na Wydziale Prawa Uniwersytetu Poznańskiego, a także studia sceniczne w zespole „Reduty” w 1925. Występował w Poznaniu, Łodzi i innych miastach w Polsce.
W czasie wojny pracował i prowadził studio aktorskie przy Państwowym Polskim Teatrze w Grodnie (następnie w Białymstoku) w Białoruskiej SRR. Od 1941 pracował w Wilnie jako robotnik, ukrywając się pod fałszywym nazwiskiem, aby nie zostać zmuszonym do pracy w niemieckich oficjalnych teatrach.
Od 10 września 1944 był w zespole Teatru I Armii Wojska Polskiego, dołączył do niego w Lublinie na zaproszenie Tadeusza Wołowskiego, ówczesnego szefa Wydziału Teatralnego Resortu Kultury i Sztuki PKWN. Reżyserował "Wesele" Wyspiańskiego, była to jego pierwsza samodzielna praca reżyserska. Autorem muzyki do przedstawienia, które miało miejsce 29 listopada 1944 był Aleksander Barchacz.
Następnie przez Kraków i Katowice trafił do Łodzi. Po wojnie pracował krótko w Teatrze Śląskim i krakowskim Teatrze Starym. Od 1948 związany był z teatrami warszawskimi: Rozmaitościami (1948/1949), Polskim (1949–1952), Narodowym (1952–1958), Ateneum (od 1958 do śmierci).
Występował m.in. w takich sztukach jak "Jarmark" Jeana Anouilha, "Martwa królowa" Henry’ego de Montherlant, "Za rzekę, w cień drzew" Ernesta Hemingwaya, "Ryszard III" Szekspira (główna rola monarchy), "Proces" Kafki (jako Józef K.), "Don Juan" Moliera, "Muchy" Sartre’a, "Kordian" Słowackiego, czy "Zemsta" Fredry (jako Józef Papkin). Jego ostatnią rolą teatralną był Davies w sztuce "Dozorca" Harolda Pintera.
Został pochowany na Cmentarzu Wojskowym na Powązkach w Warszawie (kwatera C 2 rz. 10 m. 8).
Życie prywatne.
Pierwszą żoną aktora była Luba Fischer, aktorka (znana pod imieniem Eliza Fischer lub pseudonimem Luba Ditris), pochodząca ze słynnej przed II wojną światową aktorskiej rodziny Fischerów. Zginęła w wieku 36 lat podczas Holokaustu.
Po raz drugi ożenił się z aktorką Haliną Kossobudzką. Mieli syna Dyzmę, który zginął w 1964 w Tatrach.

</doc>
<doc id="304594" url="https://pl.wikipedia.org/wiki?curid=304594" title="Eksperymentalna analiza zachowania">
Eksperymentalna analiza zachowania

Eksperymentalna analiza zachowania – paradygmat badawczy stworzony przez B. Skinnera.
Paradygmat ten wywodzi się z szerszej orientacji badawczej jaką jest behawioryzm.
Celem eksperymentalnej analizy zachowania jest określenie uniwersalnych praw, jakie rządzą zachowaniem ludzi i zwierząt (ang. "behavior"). Prawa te określa się z uwzględnieniem dwóch czynników – biologicznego i temporalnego.
Prawa te opisywane są poprzez szereg pojęć, do których należą m.in.: wzmocnienie (wzmocnienie pozytywne lub wzmocnienie negatywne), kara, generalizacja bodźca, bodziec dyskryminacyjny, reakcja sprawcza.
W oparciu o odkrycia eksperymentalnej analizy zachowania stworzono nową technikę diagnostyczną tzw. stosowana analiza behawioralna.

</doc>
<doc id="304597" url="https://pl.wikipedia.org/wiki?curid=304597" title="Machina miotająca">
Machina miotająca

Machiny miotające (broń oblężnicza), były to urządzenia wykorzystywane w starożytności i średniowieczu do atakowania fortyfikacji nieprzyjaciela poprzez wyrzucanie pocisków za pomocą energii mechanicznej. Miały charakter artylerii przedogniowej, a używane były od IV wieku p.n.e. do końca XIV wieku zarówno podczas oblężeń twierdz, jak i w starciach polowych.
Konstrukcje te dzieliły się według sposobu rozpędzania pocisku na:
Urządzenia barobalistyczne wykorzystywały dźwignię z przeciwwagą, aby wytworzyć siłę konieczną do wyrzucenia blisko 140-kilogramowego ciężaru na odległość prawie 280 metrów. Największe z nich miały przeciwwagę przekraczającą 10 ton.
Podstawowe machiny miotające:

</doc>
<doc id="304599" url="https://pl.wikipedia.org/wiki?curid=304599" title="Bombardowanie Drezna">
Bombardowanie Drezna

Bombardowanie Drezna – naloty dywanowe przeprowadzone w dniach 13–14 lutego 1945 roku przez lotnictwo brytyjskie (Royal Air Force) i amerykańskie (United States Army Air Forces) na niemieckie Drezno. W nalotach skoncentrowanych na starym mieście użyto przede wszystkim bomb zapalających. Pożary wywołały burzę ogniową, która zniszczyła miasto. Całkowitemu zniszczeniu uległ obszar ok. 39 km². Specjalna komisja powołana przez władze Saksonii do ustalenia dokładnej liczby ofiar bombardowania zakończyła pracę w roku 2011, ogłaszając, że prawdopodobna liczba ofiar wyniosła ok. 18 tys., przy czym nie więcej niż 25 tys.
Liczba ofiar bombardowania Drezna była i jest przedmiotem licznych kontrowersji; propaganda nazistowska podawała straty rzędu 200 tys. W 1965 roku władze Drezna podały liczbę 35 tys. Przez kolejne lata po wojnie różne źródła szacowały liczbę zabitych w szerokim zakresie od 35 tys. do 50 tys. 
Komisja ustaliła też, że na dokładność szacunków nie ma większego wpływu fakt, że w Dreźnie, według różnych danych, przebywać mogło wówczas nawet do 400 tysięcy uchodźców oraz robotników przymusowych z terenów okupowanych. Okazało się bowiem, że miejscowe władze dość dokładnie odnotowały także zgony wśród tej ludności. Obecność tak dużej liczby uchodźców i robotników przymusowych w mieście wynikała stąd, że Drezno uchodziło za miasto bezpieczne z racji położenia w głębi kraju oraz braku obiektów o dużym znaczeniu strategicznym. Działa przeciwlotnicze Niemcy przenieśli na front, zostawiając miasto bez obrony.
Bombardowanie Drezna stało się również symbolem i argumentem w poważniejszej debacie nad stosownością alianckich nalotów na miasta niemieckie. Zwolennicy, począwszy od Arthura „Bombera” Harrisa, dowódcy lotnictwa bombowego (RAF Bomber Command) wskazywali na potrzebę złamania niemieckiego potencjału przemysłowego i ludzkiego, zniszczenia sieci transportowej i osłabienia morale ludności w Niemczech. Przeciwnicy wskazują na niską skuteczność w wykonaniu tych założeń: przemysł ewakuowano na prowincję, transport działał mimo wszystko, a wola walki i determinacja wzrastały raczej na skutek nalotów – analogicznie do postawy ludności bombardowanego Londynu. Krytycy i zwolennicy wskazują też motyw zemsty i odwetu za zniszczenia dokonane przez Luftwaffe w Anglii, różnie interpretując jego zasadność. Ważnym głosem w dyskusji na temat zniszczenia Drezna jest wypowiedź Joe Heydeckera, który podczas wojny, jako żołnierz Wehrmachtu, służył m.in. w Warszawie:
Część polskich załóg odmówiła udziału w bombardowaniu, gdyż akcję, przeprowadzoną nazajutrz po zakończeniu konferencji jałtańskiej, przedstawiono im jako pomoc dla Armii Czerwonej (informację taką podał w programie dokumentalnym gen. Stanisław Skalski).

</doc>
<doc id="304605" url="https://pl.wikipedia.org/wiki?curid=304605" title="Zmienne pośredniczące">
Zmienne pośredniczące

Zmienne pośredniczące w behawioryzmie to termin dotyczący wszystkiego co jest poza bezpośrednią obserwacją i mieści się między bodźcem a reakcją wyemitowaną przez organizm. Rozwija tym samym tradycyjny model behawioryzmu S-R do postaci S-O-R Obszar ten bywał również nazywany "czarną skrzynką".
Termin zmienne pośredniczące wprowadził do nauki Robert Woodworth.
Przedstawiciel szkoły kolumbijskiej- funkcjonalista.

</doc>
<doc id="304611" url="https://pl.wikipedia.org/wiki?curid=304611" title="Silene alba">
Silene alba



</doc>
<doc id="304612" url="https://pl.wikipedia.org/wiki?curid=304612" title="Lepnica">
Lepnica

Lepnica ("Silene" ) – rodzaj roślin z rodziny goździkowatych ("Caryophyllaceae"). Obejmuje ponad 850 gatunków. Przedstawiciele rodzaju występują w strefach umiarkowanych na obu półkulach, na północy w strefie podbiegunowej oraz na obszarach górskich w strefie międzyzwrotnikowej. Zajmują bardzo zróżnicowane siedliska, przy czym większość gatunków rośnie w miejscach suchych, na terenach skalistych lub piaszczystych, cechujących się stosunkowo niewielką konkurencją międzygatunkową.
Rozmieszczenie geograficzne.
Zasięg rodzaju obejmuje wszystkie kontynenty z wyjątkiem Antarktydy i Australii. Brak jego przedstawicieli lub występują tylko jako rośliny introdukowane we wschodniej Ameryce Południowej i znacznej części Ameryki Środkowej, na nizinnych obszarach Afryki równikowej na Madagaskarze oraz w Archipelagu Malajskim. Większość gatunków rośnie na półkuli północnej. Obszary największego zróżnicowania rodzaju to strefa śródziemnomorska (zwłaszcza południowe Bałkany – w Grecji rośnie 119 gatunków lepnic) i zachodnia Azja, następnie Azja Środkowa.
Gatunki zaliczane współcześnie do rodzaju lepnica "Silene", które na liście roślin Polski zaliczone są do rodzajów zgodnie z ich klasyfikacją z XX wieku:
Systematyka.
Rodzaj z rodziny goździkowatych ("Caryophyllaceae"). W obrębie goździkowatych należy do podrodziny "Caryophylloideae" plemienia "Sileneae".
Karol Linneusz opisując rodzaj w 1753 zaliczył do niego 27 gatunków i zaliczył jako jeden z 10 do grupy charakteryzującej się obecnością 10 pręcików i słupka powstającego z trzech owocolistków. Liczba gatunków odkrywanych i zaliczanych do rodzaju szybko rosła – w 1824 było ich już 217. W zależności od przyjmowanych kryteriów morfologicznych uznawanych za podstawowe dla podziału rodzaju, dzielony był on na różną liczbę podrodzajów i sekcji. Zastosowanie metod molekularnych dla określania pokrewieństwa od końca XX wieku zaczęło ujawniać sztuczny charakter klasyfikacji opartych na cechach morfologicznych – z powodu homoplazji łączono rośliny podobne, ale nie spokrewnione, lub sztucznie wyodrębniano inne. Na przełomie XX i XXI wieku na nowo odkrywane relacje filogenetyczne w obrębie plemienia "Sileneae" skutkowały rozmaitymi ujęciami rodzajów – od dwóch ("Silene" i "Agrostemma") poprzez 8, do 23 rodzajów wyróżnionych w samej tylko Europie Wschodniej.
Współcześnie (w roku 2020) za grupę siostrzaną szeroko ujmowanego rodzaju "Silene" uznawana jest para rodzajów smółka "Viscaria" i "Atocion". Bardziej bazalną pozycję w obrębie plemienia zajmują petrokoptis "Petrocoptis" i słonecznica "Heliosperma" oraz kąkol "Agrostemma" i "Eudianthe". Relacje między tymi rodzajami są wciąż określane jako niepewnie rozpoznane, różnie przedstawiane w zależności od stosowanych metod. W obrębie rodzaju "Silene" wyróżniane są trzy podstawowe klady klasyfikowane jako podrodzaje. Pozycję bazalną zajmuje podrodzaj "Lychnis" sekcją "Lychnis" odpowiadającą dawniej wyróżnianemu rodzajowi firletka "Lychnis". Do tego podrodzaju należy też sekcja "Uebelinia", dawniej wyodrębniana w randze odrębnego rodzaju. Pozostałe dwa podrodzaje to "Behenantha" i "Silene". Do pierwszego należy ok. 18 sekcji i liczne gatunki i grupy "Incertae sedis". Zagnieżdżone w randze sekcji są tu m.in. "Cucubalus" i "Melandrium" (w klasyfikacjach XX wieku często wyodrębniane jako osobne rodzaje). W podrodzaju "Silene" wyróżnia się 12 sekcji i także liczne gatunki i grupy "Incertae sedis".
Zastosowanie.
Wiele gatunków jest uprawianych jako rośliny ozdobne, zarówno rocznych, jak i bylin.
Gatunki uprawne tradycyjnie uznawane za lepnice, współcześnie klasyfikowane do innych rodzajów:

</doc>
<doc id="304618" url="https://pl.wikipedia.org/wiki?curid=304618" title="Kodeks Leningradzki">
Kodeks Leningradzki

Kodeks Leningradzki ("Codex Leningradensis" oznaczany B19A lub L) – najstarszy zachowany rękopis zawierający cały tekst Biblii hebrajskiej. Zawiera tekst masorecki i jest podstawą najpopularniejszego wydania tego tekstu – "Biblia Hebraica Stuttgartensia" (wcześniej trzeciego wydania "Biblia Hebraica," a także najnowszego "Biblia Hebraica Quinta"), a przez to także większości współczesnych tłumaczeń tekstu Starego Testamentu na inne języki.
Historia.
Kodeks pochodzi z tradycji sławnej i cenionej rodziny masoreckich skrybów z Tyberiady: Ben Aszer. Jego kolofon zawiera informację, że powstał on w Kairze w 1008 roku n.e. i został skopiowany z wzorca zapisanego przez Aarona ben Mosze ben Aszera.
Abraham Firkowicz, kolekcjoner manuskryptów, który go zakupił, nie podaje nigdzie w swoich zapiskach konkretnego miejsca jego pochodzenia. Został on przywieziony do Odessy w 1838 roku, a w 1863 dalej do Petersburga.
Od połowy XIX wieku Kodeks Leningradzki przechowywany jest w Rosyjskiej Bibliotece Narodowej w Petersburgu (Rosja). Jego nazwa wywodzi się od starej nazwy miasta. W czasie, gdy Ancient Biblical Manuscript Center i West Semitic Research wykonały fotokopię kodeksu (w 1990 roku), nazywało się ono jeszcze Leningrad. Na prośbę samej biblioteki nazwa zostaje zachowana do dziś, by uniknąć ewentualnego zamieszania. W bibliotece został skatalogowany pod nazwą „Firkovich B 19 A”, w wydaniach krytycznych oznaczany zwykle B19A lub literą L.
Zawartość.
Tekst został zapisany w 3 kolumnach, oprócz Psalmów, Księgi Hioba i Przysłów, gdzie mamy do czynienia z 2 kolumnami. Każdej kolumnie towarzyszy odpowiadająca jej masora. Strony kodeksu mają rozmiary 33 na 28,5 cm, a sam tekst 19,5 na 19 cm.
Do tekstu biblijnego dołączone są 2 poematy: na folio 490 (lewa) poemat Mosze ben Aszera, na folio 491 (prawa) poemat Szmuela ben Jaakowa. Teksty te są zapisane mniejszymi literami i czasem bez wokalizacji.
Kodeks jest także dziełem sztuki: 16 stron jest kolorowo ilustrowanych.
Tekst.
Tekst masorecki zawarty w kodeksie jest bardzo bliski najstarszemu i uważanemu za najwierniejszy tradycji masoreckiej Kodeksowi z Aleppo. Różni się jednak także od niego w wielu miejscach: zawiera więcej ewidentnych błędów kopistycznych, wokalizacja jest mniej dokładna, a masora czasem jest przeciwna samemu tekstowi. Wiele poprawek zauważalnych w samym tekście było dla niektórych (np. M.H. Goshen-Gottstein, P. Kahle) argumentem za uznawaniem "Leningradensis" za efekt poprawienia wcześniejszego manuskryptu (pochodzącego z innej rodziny tekstualnej) według dostępnych później manuskryptów z rodziny Ben Aszer.
Współczesne wydania.
"Leningradensis" został pierwszy raz opisany w 1845 roku przez Mosesa Pinnera. W 1935 został wypożyczony na 2 lata Uniwersytetowi w Lipsku w celu przygotowania przez Paula Kahle jego transkrypcji do 3. wydania "Biblia Hebraica." Później kodeks stał się także podstawą "Biblia Hebraica Stuttgartensia" (1977) oraz "Biblia Hebraica Quinta" (w trakcie prac).
Pierwsze wydanie "facsimile" zostało przygotowane przez D.S. Loewingera w 1970 roku. Dyplomatyczną edycję wydał A. Dotan w 1973 roku. Ostatnio kodeks został na nowo sfotografowany przez Ancient Biblical Center z Clermont (CA, USA).

</doc>
<doc id="304620" url="https://pl.wikipedia.org/wiki?curid=304620" title="Pomorski Uniwersytet Medyczny w Szczecinie">
Pomorski Uniwersytet Medyczny w Szczecinie

Pomorski Uniwersytet Medyczny w Szczecinie – publiczna szkoła wyższa o profilu medycznym utworzona w 1948 w Szczecinie jako Akademia Lekarska (później przemianowana na Akademię Medyczną). Od 2010 uczelnia nosi obecną nazwę.
Według Webometrycznego rankingu uniwersytetów świata ze stycznia 2013, opracowywanego przez hiszpański instytut Consejo Superior de Investigaciones Científicas, uczelnia zajmuje 5. miejsce w Polsce wśród uniwersytetów medycznych, a na świecie 2479. pośród wszystkich typów uczelni.
Historia.
W 1948 została utworzona Akademia Lekarska w Szczecinie. Pierwszymi jej organizatorami byli profesorowie: Jakub Węgierko (pierwszy rektor), Tadeusz Chorążak, Artur Chwalibogowski, Tadeusz Markiewicz, Czesław Murczyński, Tadeusz Sokołowski, Witold Starkiewicz, Kazimierz Stojałowski, Józef Taniewski, January Zubrzycki. Dołączyli do nich wkrótce m.in.: Adam Krechowiecki, Edward Gorzkowski, Edward Drescher i inni. W 1949 Akademia składała się z ośmiu klinik i dwóch zakładów. W latach 1949–1992 uczelnia nosiła nazwę Pomorska Akademia Medyczna im. gen. Karola Świerczewskiego. W 1992 uczelni nadano nazwę Pomorska Akademia Medyczna w Szczecinie, a w 2010 nazwę Pomorski Uniwersytet Medyczny w Szczecinie.
Kształcenie.
Obecnie PUM daje możliwość podjęcia studiów na dwunastu kierunkach prowadzonych w ramach czterech wydziałów:
Od 1995 uczelnia prowadzi program anglojęzyczny dla obcokrajowców, głównie studentów norweskich. Obecnie - także niemieckojęzyczny dla studentów z Niemiec.
Zaplecze dydaktyczne.
Rektorat mieści się w zabytkowym budynku przy ul. Rybackiej. Ponadto w skład uczelni wchodzą dwa szpitale kliniczne: SPSK nr 1 na Pogodnie (w jego skład wchodzą również Klinika Psychiatrii przy ul. Broniewskiego oraz zespół szpitalny w Policach), SPSK nr 2 na Pomorzanach, Specjalistyczna Lecznica Stomatologiczna na Pomorzanach, budynek kierunku fizjoterapia na Pomorzanach przy ul. Grudziądzkiej, biblioteka uczelni na Pomorzanach oraz budynek główny Wydziału Nauk o Zdrowiu na Pogodnie (część międzyuczelnianego kampusu akademickiego). Niektóre kliniki zlokalizowane są również w nie należących do uczelni Wojewódzkim Szpitalu Zespolonym na Niemierzynie, Zachodniopomorskim Centrum Onkologii na Golęcinie oraz Szpitalu Specjalistycznym w Zdunowie. Uczelnia dysponuje trzema domami studenckimi zlokalizowanymi na Pomorzanach przy ul. Ksawerego Dunikowskiego.

</doc>
<doc id="304622" url="https://pl.wikipedia.org/wiki?curid=304622" title="Jan Sehn">
Jan Sehn

Jan Sehn (ur. 22 kwietnia 1909 w Tuszowie Małym, zm. 12 grudnia 1965 we Frankfurcie nad Menem) – polski prawnik pochodzenia niemieckiego, sędzia, prokurator, profesor Wydziału Prawa i Administracji Uniwersytetu Jagiellońskiego.
Życiorys.
Pochodził z niemieckiej rodziny, przybyłej do Galicji w ramach kolonizacji józefińskiej. W latach 1933–1937 był aplikantem sądowym w Sądzie Okręgowym w Krakowie, a od 1937 do 1939 r. – asesorem sądowym, pełniącym funkcje sędziego śledczego. W latach 1945–1947 sędzia śledczy Sądu Okręgowego w Krakowie, a od 1947 do 1949 – sędzia Sądu Apelacyjnego w Krakowie. W 1950 roku był wiceprokuratorem Prokuratury Okręgowej w Krakowie, od 1 stycznia 1951 r. wracając na stanowisko sędziego Sądu Wojewódzkiego w Krakowie, które sprawował do 1952 roku.
Od 1949 doktor prawa na Wydziale Prawa i Administracji Uniwersytetu Jagiellońskiego, od 1961 profesor nadzwyczajny UJ, pełnomocnik Ministra Sprawiedliwości do ścigania zbrodniarzy hitlerowskich.
W latach 1945–1946 prowadził z ramienia Komisji Badania Zbrodni Hitlerowskich badania na terenie obozu Auschwitz-Birkenau. Jako sędzia śledczy przygotował oskarżenie byłego komendanta obozu Rudolfa Hössa. Od 1949 kierownik Instytutu Ekspertyz Sądowych w Krakowie, później profesor Uniwersytetu Jagiellońskiego i pierwszy kierownik Zakładu Kryminalistyki UJ. Prof. J. Sehn od chwili utworzenia Głównej Komisji Badania Zbrodni Hitlerowskich był jej członkiem i przewodniczącym Komisji Okręgowej w Krakowie (do 1953). Zmarł nagle 12 grudnia 1965 we Frankfurcie nad Menem w trakcie jednej ze swych misji związanych z prowadzonymi śledztwami w ramach działalności w Komisji Badania Zbrodni Hitlerowskich.
Pochowany na Cmentarzu Rakowickim w Krakowie. W 1966 Instytut Ekspertyz Sądowych przyjął imię prof. Jana Sehna.

</doc>
<doc id="304623" url="https://pl.wikipedia.org/wiki?curid=304623" title="Płonnik">
Płonnik

Płonnik ("Polytrichum" Hedw.) – rodzaj mchów z rodziny płonnikowatych ("Polytrichaceae"). Należą do niego gatunki kosmopolityczne. W Polsce występują cztery gatunki płonnika.
Systematyka.
„The Plant List” wymienia w rodzaju "Polytrichum" 237 nazw w randze gatunku, z których 123 stanowi zaakceptowane nazwy gatunków, a 103 to synonimy

</doc>
<doc id="304624" url="https://pl.wikipedia.org/wiki?curid=304624" title="Zamek Grodziec">
Zamek Grodziec

Zamek Grodziec (niem. "Gröditzburg") – późnogotycki zamek położony w pobliżu wsi Grodziec, w gminie Zagrodno, powiecie złotoryjskim, województwie dolnośląskim, na szczycie wzniesienia o tej samej nazwie. 
Został wybudowany na bazaltowym, powulkanicznym, stromym wzgórzu na wysokości 389 m n.p.m. Dnia 11 maja 1951 roku pod numerem A/3515/279, zamek został wpisany do rejestru zabytków Narodowego Instytutu Dziedzictwa. Przy zamku przebiega Szlak Zamków Piastowskich.
Historia zamku.
Pierwsze wzmianki o średniowiecznym zamku pochodzą z 1155 i 1175 roku. Był to gród obronny Bobrzan. W 1175 roku Grodziec wraz z zamkiem był własnością księcia Bolesława I Wysokiego. Kolejnym właścicielem zamku został książę świdnicko-jaworski Bolko I, który rozbudował swoją siedzibę w latach 1296-1301. Następnymi właścicielami byli: książę Bolesław III Rozrzutny, rycerz Budziwój z Niedźwiedzic i Chojnowa, książę legnicki Fryderyk I i książę legnicki Fryderyk II. Wówczas zamek został ponownie rozbudowany, a głównym materiałem zastosowanym w rozbudowie był kamień. Budowla została wówczas wzniesiona na planie sześciokąta z basztami w narożnikach i czteroboczną wieżą. W okresie wojen husyckich budowla została zdobyta i splądrowana przez oddziały husytów. Na początku XVI wieku po północno-zachodniej stronie założenia powstał nowy budynek, tzw. palatium. W czasie, gdy właścicielem był Fryderyk I, zamek stał się dość potężną warownią murowaną na wzór zamku legnickiego. Od 1522 roku do 1524 roku miała miejsce kolejna rozbudowa zamku w stylu renesansowym, gdzie po stronie północnej i południowej wzniesiono kolejne dwie baszty. Pracami wówczas kierował Wendelin Rosskopf ze Zgorzelca. W II połowie XVI wieku dzierżawcą Grodźca był Leonard von Skopp, a następnie swoją siedzibę miał tutaj Henryk XI.
W czasach wojny 30-letniej, we wrześniu 1633 roku, spora część zamku została zniszczona przez pożar, w kolejnych latach stając się coraz większą ruiną. W latach 1633-1672 przeprowadzono częściowy remont. W 1675 roku zamek staje się własnością cesarza Leopolda I, a ten 5 lat później oddaje go w zastaw hrabiemu Walterowi von Gallas. Kolejnym właścicielem został w 1700 roku baron Hans von Frankenberg, a w 1749 roku feldmarszałek hrabia Fryderyk Leopold von Gessler. Od 1800 roku właścicielem zamku był hrabia Hans Heinrich VI von Hochberg z Książa i Mieroszowa. Za jego czasów w zamku podjęto prace remontowe. Odbudowano m.in. część palatium, niektóre sale zapełniono pamiątkami i udostępniono turystom do zwiedzania. 
W tamtym czasie zamek uchodził za pierwszy w Europie zabytek specjalnie przystosowany do celów turystycznych. W 1823 roku zamek znalazł się w posiadaniu Wilhelma Chrystian Benecke z Berlina. 
W 1899 roku majątek zakupił Willibald von Dirksen. Po nobilitacji na szlachcica, właściciel postanowił odbudować zamek, w związku z czym w 1906 roku zlecił badania i sporządzenie projektu słynnemu architektowi Bodo Ebhardtowi, który ten realizował przez następne dwa lata. Po badaniach postanowiono nie rekonstruować całej budowli. W formie trwałej ruiny zachowano donjon, południowo--wschodnie mury wraz z sąsiadującą z nimi zabudową, a także pozostałości obiektów usytuowanych na zamku dolnym. Pierwsze prace przeprowadzono w palatium, które zabezpieczono przez wykonanie nowego dachu. Choć pierwotnie zadaszenie było dwuspadowe, Bodo Ebhardt postanowił odbudować je w formie czterospadowej. Zbudowano całkowicie na nowo także bramy na zamek i mury obwodowe z gankami. 
Ostatnim właścicielem zamku był Herbert von Dirksen, nazistowski polityk i zaufany współpracownik Hitlera. W latach 1939-1945 często przebywał on w Grodźcu, także w ostatnich miesiącach wojny. Po schwytaniu został najpierw przesłuchany przez Sowietów, a następnie zabrany przez niemieckich oficerów za linię frontu, skąd przedostał się w głąb Rzeszy. 
W 1945 roku w zamku znajdowały się eksponaty z wrocławskich muzeów oraz z berlińskiej Biblioteki Państwowej. W latach 60. XX wieku zamek był własnością Starostwa Powiatowego w Złotoryi. W 1978 roku należał do gminy Złotoryja, a obecnie dzierżawcą zamku jest Zenon Bernacki.
W latach 2004-2005 był miejscem realizacji filmów przez telewizje: szwedzką, francuską, belgijską oraz rosyjską. 
Na zamku odbywają się również regionalne i międzynarodowe imprezy:
Architektura zamku.
Obecnie zespół składa się z zamku górnego oraz przedzamcza o wymiarach 270x140 metrów. Zabudowa zamku górnego tworzy nieregularny sześciobok, w którym elementami dominującymi są: pałac główny (tzw. palatium), wieża północna i w południowej stronie potężny donżon. Palatium załamane jest pod kątem 30 stopni i jest jedną z nielicznych na Śląsku zachowanych książęcych siedzib. Charakteryzuje się ono różną grubością murów: u podstawy mierzy on 5 metrów, a na pierwszym piętrze 2 metry. Donżon zbudowany został na planie kwadratu o podstawie 16 metrów, a jego wysokość przekracza 26 metrów, na które składa się sześć kondygnacji. Druga, mniejsza wieża, zwana jest "Starą". Wieńczy ją czterospadowy dach, u podstawy którego prowadzi ganek obronny z prostokątnymi blankami i otworami strzelniczymi. Komunikacja między wieżami a palatium odbywała się poprzez drewniane tarasy i zbudowane na murach ganki. Obronność założenia zwiększają wysunięte basteje i kaponiery. Dodatkowo bezpieczeństwo zamku zapewnia flankowane wieżyczkami przedzamcze.
Zamek główny składa się z dwóch kondygnacji. W niższej znajduje się zbiornik z wodą pitną i piwnice, w których dawniej były piwiarnia, spiżarnia oraz jadalnia dla służby. 
Na parterze dawniej były pokoje gościnne, natomiast po przebudowie znajdowała się tutaj gospoda dla podróżnych i kuchnia. Na tej kondygnacji znajdują się ponadto dwa pomieszczenia: 
Pierwsze i drugie piętro pełniły funkcje rezydencjalne, o czym świadczą otwory okienne, dawniej ozdobione witrażami. W północnej części drugiego piętra znajduje się kaplica, sąsiadująca z „Salą Rycerską” (najbardziej reprezentacyjna komnata na zamku). Z „Sali Rycerskiej” do sąsiednich pokoi prowadzą gotyckie portale. W komnatach tych były dawniej pomieszczenia księżnej i jej dworu. Najwyższy poziom pałacu zajmuje blankowany ganek obronny.

</doc>
<doc id="304628" url="https://pl.wikipedia.org/wiki?curid=304628" title="Jakub Węgierko">
Jakub Węgierko

Jakub Ryszard Węgierko (ur. 26 stycznia 1889 w Warszawie, zm. 2 czerwca 1960 tamże) – polski diabetolog i internista żydowskiego pochodzenia, pionier w leczeniu cukrzycy.
Profesor Uniwersytetu Marii Curie-Skłodowskiej w Lublinie, pierwszy rektor Pomorskiej Akademii Medycznej w Szczecinie, wykładowca Akademii Medycznej w Warszawie; współzałożyciel (obok Józefa Grotta) Sekcji Diabetologicznej Towarzystwa Internistów Polskich – obecnego Polskiego Towarzystwa Diabetologicznego.
Życiorys.
Urodził się w Warszawie jako syn Mieczysława (1860–1933), ogrodnika cmentarza żydowskiego przy ulicy Okopowej i Justyny z Obstblumów (1860–1923). Jego bratem był Aleksander Węgierko, aktor i reżyser teatralny. Od 1911 był mężem Stefanii Piwowarow. W 1907 ukończył szkołę średnią w Warszawie. W latach 1908–1909 studiował na Wydziale Lekarskim Uniwersytetu w Zurychu. Następnie kontynuował naukę na Uniwersytecie w Bernie, gdzie 18 lutego 1914 uzyskał dyplom lekarza oraz stopień doktora medycyny za pracę "O budowie mikroskopowej mięśnia sercowego", którą wykonał pod kierunkiem prof. Wilhelma Sahlego. W drugiej połowie 1914 nostryfikował dyplom na Wydziale Lekarskim Uniwersytetu w Kijowie. W tym samym roku został powołano jako lekarza do armii rosyjskiej, w której służył do 1917. Od 1918 był lekarzem wojska polskiego w stopniu kapitana.
W 1921 odszedł z wojska i od tego czasu pracował w I Klinice Chorób Wewnętrznych w Warszawie, początkowo jako asystent, a od 1924 jako starszy asystent u profesora Władysława Antoniego Gluzińskiego. Od 1925 pracował jako starszy asystent u profesora Witolda Orłowskiego w II Klinice Chorób Wewnętrznych w Warszawie. 22 czerwca 1934 obronił na Wydziale Lekarskim Uniwersytetu Warszawskiego pracę habilitacyjną "Badania nad wydzielaniem żółci wątrobowej". W 1935 został ordynatorem oddziału obserwacyjnego Szpitala Zakaźnego św. Stanisława w Warszawie; funkcję tę pełnił do 1939. W tym czasie prowadził także wykłady z dziedziny diagnostyki i terapii chorób zakaźnych na Wydziale Lekarskim Uniwersytetu Warszawskiego.
Po wybuchu II wojny światowej, w listopadzie 1939 opuścił Warszawę i wyjechał do Lwowa, gdzie został konsultantem szpitala przy ulicy Kurkowej. Od maja 1940 do czerwca 1941, pełnił funkcję konsultanta i kierownika Kliniki Instytutu Badawczego w Morszynie koło Lwowa. Następnie wyjechał do Ufy, stolicy Baszkirii, gdzie pracował jako kierownik oddziału chorób zakaźnych i wewnętrznych. Później podjął pracę w miasteczku Yangiyoʻl pod Taszkentem, w Uzbekistanie. W 1942 jako kapitan lekarz wstąpił do formującej się Armii Andersa. Wraz z nią przebywał m.in. w Iranie.
W maju 1943, po zwolnieniu się z wojska, rozpoczął pracę w Teheranie jako konsultant oddziału chorób wewnętrznych w szpitalu Polskiej Delegatury Ministerstwa Pomocy i Opieki Społecznej rządu w Londynie. Po likwidacji szpitala w sierpniu 1944 udał się do Polski i 14 października 1944 przyjechał do Lublina. Tam przystąpił do organizowania II Kliniki Chorób Wewnętrznych Wydziału Lekarskiego Uniwersytetu Marii Curie-Skłodowskiej.
1 listopada 1944 przewodniczący Krajowej Rady Narodowej Bolesław Bierut mianował go profesorem nadzwyczajnym. Wkrótce został dyrektorem II Kliniki Patologii i Terapii Szczegółowej Chorób Wewnętrznych; był także członkiem Komisji Ochrony Zdrowia przy Wojewódzkim Wydziale Zdrowia w Lublinie oraz Lubelskiego Towarzystwa Lekarskiego.
We wrześniu 1947 został wybrany do Rady Okręgowej Izby Lekarskiej, w której zasiadał do 1948. 30 sierpnia 1947 otrzymał tytuł naukowy profesora zwyczajnego. W tym samym roku został wiceprezesem Naczelnej Izby Lekarskiej w Warszawie, którą to funkcję pełnił do 1950.
Dekretem prezydenta Polski, Bolesława Bieruta z dnia 8 czerwca 1948 Jakub Węgierko został powołany na stanowisko pierwszego rektora nowo powstającej Akademii Lekarskiej w Szczecinie. Tam zorganizował Klinikę Chorób Wewnętrznych i został jej kierownikiem. W 1950 z powrotem przeniósł się do Warszawy, gdzie objął kierownictwo III Kliniki Chorób Wewnętrznych oraz funkcję prorektora Akademii Medycznej. W latach 1951–1953 i 1955–1957 pełnił funkcję prezesa Towarzystwa Internistów Polskich. Od 1955 wraz z Józefem Grottem był członkiem założycielem Sekcji Diabetologicznej Towarzystwa Internistów Polskich – obecnego Polskiego Towarzystwa Diabetologicznego.
Zmarł w Warszawie na zawał mięśnia sercowego. Spoczywa na Cmentarzu Wojskowym na Powązkach (kwatera A22-1-25).

</doc>
<doc id="304632" url="https://pl.wikipedia.org/wiki?curid=304632" title="Pomorska Akademia Medyczna">
Pomorska Akademia Medyczna



</doc>
<doc id="304633" url="https://pl.wikipedia.org/wiki?curid=304633" title="Akademia Medyczna w Szczecinie">
Akademia Medyczna w Szczecinie



</doc>
<doc id="304634" url="https://pl.wikipedia.org/wiki?curid=304634" title="Ministerstwo Nauki">
Ministerstwo Nauki



</doc>
<doc id="304641" url="https://pl.wikipedia.org/wiki?curid=304641" title="Ballarat">
Ballarat

Ballarat – miasto w Australii w stanie Wiktoria, położone 100 km na północny zachód od Melbourne, jest największym śródlądowym (tj. nie leżącym nad morzem) miastem stanu Wiktoria.
Miasto zamieszkane przez 104 355 osób (2016).
Ballarat było centrum gorączki złota w latach 50. XIX wieku (1851) oraz widownią zbrojnego powstania zbieraczy złota. Obecnie mieści się tu skansen będący repliką Ballarat z okresu gorączki złota (Sovereign Hill). Nadal czynna jest również kopalnia złota w Ballarat operowana przez firmę Castlemaine Gold (CGT). W mieście rozwinął się przemysł metalowy, włókienniczy, odzieżowy, spożywczy, chemiczny oraz meblarski.
Miasto położone jest na wysokości ok. 550 m n.p.m. co czyni jego klimat chłodniejszym o 3 °C od klimatu Melbourne.
Ballarat jest siedzibą biskupstwa Kościoła rzymskokatolickiego.
Prime Ministers Avenue (Aleja Premierów) – w Ogrodach Botanicznych w Ballarat znajduje się jedyna w Australii kolekcja wykonanych z brązu popiersi australijskich premierów.

</doc>
<doc id="304642" url="https://pl.wikipedia.org/wiki?curid=304642" title="Witold Gintowt-Dziewałtowski">
Witold Gintowt-Dziewałtowski

Witold Józef Gintowt-Dziewałtowski (ur. 11 stycznia 1949 w Drewnicy) – polski polityk, samorządowiec, poseł na Sejm III, IV, V i VI kadencji, senator VIII kadencji.
Życiorys.
W 1976 ukończył studia na Wydziale Organizacji i Zarządzania Uniwersytetu Gdańskiego.
Od 1966 do 1967 odbywał staż w Państwowym Gospodarstwie Rolnym Kopanów II. W latach 1967–1970 pracował jako księgowy w Państwowym Gospodarstwie Rolnym Jesionna. Od 1970 do 1974 był inspektorem finansowym w Inspektoracie Państwowych Gospodarstw Rolnych w Elblągu. W latach 1974–1975 pełnił funkcję przewodniczącego Powiatowej Komisji Planowania w Urzędzie Powiatowym w Nowym Dworze Gdańskim.
Od 1968 do 1990 działał w Polskiej Zjednoczonej Partii Robotniczej. W latach 1981–1986 pełnił funkcję I sekretarza Komitetu Miejskiego PZPR w Elblągu. Należał także do Związku Młodzieży Wiejskiej oraz Związku Socjalistycznej Młodzieży Polskiej.
Od 1975 do 1981 był zatrudniony na stanowisku starszego inspektora wojewódzkiego w Urzędzie Wojewódzkim w Elblągu. W latach 1986–1990 był prezesem zarządu Spółdzielni Mieszkaniowej „Nad Jarem” w Elblągu, a następnie do 1994 prezesem Zarządu Spółdzielni Mieszkaniowej „Zakrzewo”. Od 1994 do 1998 sprawował urząd prezydenta Elbląga.
W latach 1990–1999 działał w Socjaldemokracji Rzeczypospolitej Polskiej. W 1999 przystąpił do Sojuszu Lewicy Demokratycznej, zasiadał we władzach krajowych tej partii. Przewodniczył także strukturom SLD w Elblągu.
Od 1997 sprawował mandat posła na Sejm. Zasiadał w Komisji Samorządu Terytorialnego i Polityki Regionalnej w III, IV i V kadencji Sejmu, w latach 1997–2005 pełnił funkcję wiceprzewodniczącego tej komisji. Od lipca 2007 do marca 2009 zasiadał w Radzie Służby Publicznej, w kwietniu 2009 został powołany na członka Rady Służby Cywilnej. W wyborach parlamentarnych w 2007 po raz czwarty uzyskał mandat poselski, kandydując z listy koalicji Lewica i Demokraci i otrzymując w okręgu elbląskim 9875 głosów. 22 kwietnia 2008 zasiadł w Klubie Poselskim Lewica (we wrześniu 2010 przemianowanym na KP SLD).
21 sierpnia 2011 udzielił poparcia Platformie Obywatelskiej w wyborach parlamentarnych w tym samym roku, w wyniku czego został wykluczony z KP SLD, a kilka dni później wystąpił z partii. Wkrótce został bezpartyjnym kandydatem z ramienia PO do Senatu i uzyskał mandat na VIII kadencję liczbą 43 129 głosów. W 2015 nie ubiegał się o reelekcję.

</doc>
<doc id="304644" url="https://pl.wikipedia.org/wiki?curid=304644" title="Tomasz Garbowski">
Tomasz Garbowski

Tomasz Robert Garbowski (ur. 7 stycznia 1979 w Kluczborku) – polski polityk, historyk, sędzia piłkarski, poseł na Sejm V, VI i VII kadencji.
Życiorys.
W 1997 został sędzią piłkarskim, później otrzymał uprawnienia sędziowania w spotkaniach polskiej Ekstraklasy. W 2003 ukończył studia historyczne na Wydziale Historyczno-Pedagogicznym Uniwersytetu Opolskiego. W 2004 ukończył studia podyplomowe z Ekonomii Finansów Prawniczych w Szkole Głównej Handlowej w Warszawie, a następnie z Zarządzania Jednostkami Gospodarczymi na Uniwersytecie Wrocławskim.
W czerwcu 1999 przystąpił do Socjaldemokracji Rzeczypospolitej Polskiej, która współtworzyła w tym okresie partię Sojusz Lewicy Demokratycznej. W listopadzie tego samego roku został członkiem rady krajowej SLD i sekretarzem rady wojewódzkiej partii, a od 2004 do 2012 pełnił funkcję przewodniczącego opolskiej rady wojewódzkiej SLD. 12 maja 2012 został członkiem zarządu krajowego Sojuszu. 4 kwietnia 2016 zrezygnował z członkostwa w partii.
W latach 2001–2005 pracował na stanowisku asystenta wojewody opolskiego. Od 2002 do 2005 był radnym sejmiku województwa opolskiego. W wyborach parlamentarnych w 2005 z ramienia Sojuszu Lewicy Demokratycznej został wybrany na posła V kadencji w okręgu opolskim. W Sejmie był członkiem Komisji Rolnictwa i Rozwoju Wsi oraz Komisji Mniejszości Narodowych i Etnicznych. W wyborach parlamentarnych w 2007 po raz drugi uzyskał mandat poselski, kandydując z listy koalicji Lewica i Demokraci i otrzymując 13 651 głosów. 22 kwietnia 2008 zasiadł w klubie Lewica (pod koniec września 2010 przemianowanym na KP SLD). W 2010 kandydował na stanowisko prezydenta Opola, przegrywając w drugiej turze z Ryszardem Zembaczyńskim. W wyborach do Sejmu w 2011 z powodzeniem ubiegał się o reelekcję, dostał 6828 głosów. W wyborach w 2015 nie został wybrany na kolejną kadencję.
W 2016 powołany na prezesa zarządu Opolskiego Związku Piłki Nożnej. W 2021 wszedł w skład zarządu PZPN.
Życie prywatne.
Żonaty z Edytą Górną.

</doc>
<doc id="304646" url="https://pl.wikipedia.org/wiki?curid=304646" title="Ewa Janik (ur. 1948)">
Ewa Janik (ur. 1948)

Ewa Maria Janik (ur. 19 grudnia 1948 w Częstochowie) – polska polityk, działaczka partyjna, z wykształcenia inżynier włókiennik. Posłanka na Sejm III, IV i V kadencji, od 1998 do 2000 prezydent Częstochowy.
Życiorys.
Urodzona 19 grudnia 1948 w Częstochowie. Ukończyła studia na Wydziale Włókienniczym Politechniki Łódzkiej z tytułem zawodowym inżyniera włókiennika. Po studiach pracowała w częstochowskich zakładach Wełnopol, a potem Wigolen. Od 1974 do 1989 roku była członkinią Polskiej Zjednoczonej Partii Robotniczej (pełniła funkcję sekretarza komitetu zakładowego PZPR w Wigolenie i sekretarza ekonomicznego komitetu miejskiego PZPR w Częstochowie). W latach 1990–1999 działała w Socjaldemokracji Rzeczypospolitej Polskiej. W 1999 przystąpiła do Sojuszu Lewicy Demokratycznej.
Od 1994 do 1995 była przewodniczącą częstochowskiej rady miasta, w latach 1995–1998 sprawowała urząd zastępcy prezydenta Częstochowy, a w 1998 objęła urząd prezydenta tego miasta. W 2000 zrezygnowała z tego stanowiska w związku z zakazem łączenia mandatu poselskiego z prezydenturą miasta na prawach powiatu.
Od 1997 do 2007 sprawowała mandat posła na Sejm III, IV i V kadencji z listy SLD w okręgach częstochowskich: nr 9 i nr 28. W przedterminowych wyborach w 2007 nie ubiegała się o reelekcję.

</doc>
<doc id="304647" url="https://pl.wikipedia.org/wiki?curid=304647" title="Ewa Janik">
Ewa Janik



</doc>
<doc id="304648" url="https://pl.wikipedia.org/wiki?curid=304648" title="Ewa Janik (ur. 1947)">
Ewa Janik (ur. 1947)

Ewa Janik (ur. 7 września 1947 w Bytomiu) – polska polityk, posłanka na Sejm IV kadencji.
Życiorys.
Ukończyła studia na Wydziale Prawa i Administracji Uniwersytetu Jagiellońskiego. Od 1968 do 1990 była członkiem Polskiej Zjednoczonej Partii Robotniczej (m.in. pełniła funkcję sekretarza Komitetu Zakładowego PZPR w GPBP), w 2000 przystąpiła do Sojuszu Lewicy Demokratycznej. Od 1965 do 1969 należała do Zrzeszenia Studentów Polskich, od 1969 do 1977 była członkiem Związku Młodzieży Socjalistycznej.
W latach 1970–1986 pracowała jako kierownik działu w Gliwickim Przedsiębiorstwie Budownictwa Przemysłowego. Ukończyła aplikację sędziowską, w 1985 zdała egzamin radcowski. Od 1993 prowadzi własną kancelarię radcy prawnego.
Sprawowała mandat posła na Sejm IV kadencji z okręgu gliwickiego, wybranego z ramienia Sojuszu Lewicy Demokratycznej. W 2005 nie ubiegała się o reelekcję.

</doc>
<doc id="304649" url="https://pl.wikipedia.org/wiki?curid=304649" title="10Base-F">
10Base-F



</doc>
<doc id="304652" url="https://pl.wikipedia.org/wiki?curid=304652" title="Edison Chen">
Edison Chen

Edison Chen (陳冠希; pinyin: Chén Gūanxī) (ur. 7 października 1980 r. w Vancouver, Kanada) – piosenkarz, aktor z Hongkongu. Był członkiem grupy "Emperor Entertainment Group".
Rozpoczął swoją karierę od filmów: "Infernal Affairs" i "Twins Effect".
Jest uważany za pierwszego piosenkarza pop, który zaszczepił kulturę hip-hop w Hongkongu. Jego utwór "香港地" (Hongkong Place – Miejsce Hongkong) wzywający wszystkich do jedności był wielkim przebojem w 2004 r.
Edison kontynuował swój styl w wydanym w 2005 r. albumie pod tytułem HAZY.
Na początku 2008 r. Edison stał się bohaterem skandalu. Po tym, jak oddał swojego laptopa do naprawy, do sieci wypłynęły jego prywatne zdjęcia zrobione w latach 2003-2006 podczas miłosnych igraszek z najpopularniejszymi aktorkami Hongkongu. Wśród nich były: Bobo Chan, Cecilia Cheung i Gillian Chung.
W wyniku skandalu Edison stracił wszystkie swoje kontrakty reklamowe i role filmowe, do których został zaangażowany. 21 lutego 2008 r. Chen ogłosił na konferencji prasowej, że kończy karierę w przemyśle rozrywkowym.
Edison mówi po angielsku, chińsku i japońsku.
Ma dwie siostry Olivię i Tricię.

</doc>
<doc id="304654" url="https://pl.wikipedia.org/wiki?curid=304654" title="Medal za Uratowanie Życia">
Medal za Uratowanie Życia

Medal za Uratowanie Życia (ang. "Lifesaving Medal") – odznaczenie Straży Wybrzeża Stanów Zjednoczonych utworzone w czerwcu 1874. Jeden z dwóch najstarszych medali Stanów Zjednoczonych. Do dziś przetrwał w niezmienionej formie. Obecnie jest nadawany przez Departament Bezpieczeństwa Krajowego Stanów Zjednoczonych jako odznaczenie cywilne.
Zasady przyznawania.
Medal może zostać przyznany członkowi amerykańskich sił zbrojnych lub cywilowi będącemu amerykańskim obywatelem za uratowanie lub próbę uratowania życia innej osobie w sytuacji, w której ratowanej osobie grozi utonięcie lub bezpośrednie ryzyko śmierci. Akcja ratunkowa musi się odbywać na amerykańskich wodach terytorialnych lub przynajmniej jedna z osób musi znajdować się lub pochodzić z pokładu amerykańskiej jednostki wodnej.
Medal złoty przyznawany jest w sytuacjach, w których ratujący sam znalazł się w sytuacji grożącej utratą życia w wyniku przystąpienia do operacji ratunkowej. Medal srebrny przyznawany jest w pozostałych sytuacjach.
Unikatową cechą tego medalu jest to, że jest on zrobiony z prawdziwego złota lub srebra.

</doc>
<doc id="304655" url="https://pl.wikipedia.org/wiki?curid=304655" title="Ryan FR Fireball">
Ryan FR Fireball

Ryan FR-1 Fireball – amerykański samolot myśliwski o mieszanym napędzie tłokowo-odrzutowym, zaprojektowany dla potrzeb US Navy w czasie II wojny światowej. Samoloty te weszły do służby przed końcem wojny, ale nie zostały użyte bojowo. Był to pierwszy samolot amerykańskiej marynarki wojennej o napędzie odrzutowym.
Historia.
Pierwszy projekt nowego samolotu powstał w 1943. Wczesne silniki odrzutowe miały stosunkowo niską moc i nie zapewniały wystarczającego przyspieszenia potrzebnego do startu z lotniskowca, zdecydowano więc, że głównym silnikiem powstającego samolotu będzie tradycyjny silnik tłokowy, a dodatkowy silnik odrzutowy będzie używany już w locie do uzyskania większej prędkości.
Lot pierwszego prototypu odbył się 25 czerwca 1944. Ten sam samolot rozbił się w czasie prób w październiku tego roku. Okazało się, że problem stanowiły zbyt słabe nity w skrzydłach. Mankament ten poprawiono, podwajając liczbę nitów, ale zanim przeprowadzono te zmiany, rozbiły się dwa kolejne prototypy.
Służba.
Łącznie zamówiono 700 egzemplarzy tego samolotu, ale przed końcem wojny dostarczono tylko 66 sztuk. Został w nie wyposażony dywizjon VF-66, ale nie zdążył wziąć udziału w żadnych lotach bojowych.
Po zakończeniu wojny Fireballe zostały szybko wycofane ze służby.
Zobacz też.
Porównywalne samoloty:

</doc>
<doc id="304656" url="https://pl.wikipedia.org/wiki?curid=304656" title="Biały soul">
Biały soul

Biały soul ( dosł. „niebieskooki soul”) – odmiana muzyki soulowej grana przez białych muzyków i początkowo adresowana do białej publiczności. Biały soul powstał w połowie lat 60. Jako opis muzyki wykonywanej przez białych artystów grających soul i R&amp;B w brzmieniu podobne do wykonawców Motown Records i Stax Records.
W latach 70. i 80. używano tego pojęcia do opisu nowej generacji białych muzyków, którzy adaptowali elementy soulu i R&amp;B do nowych gatunków muzycznych.
George Michael był pierwszym artystą, który spopularyzował biały soul na skalę muzyki pop. Album Michaela "Faith" był nie tylko na pierwszym miejscu amerykańskiej listy przebojów R&amp;B, ale także zdobył nagrodę American Music Awards za najlepszy album w kategorii Soul/R&amp;B.

</doc>
<doc id="304657" url="https://pl.wikipedia.org/wiki?curid=304657" title="Blue-eyed soul">
Blue-eyed soul



</doc>
<doc id="304658" url="https://pl.wikipedia.org/wiki?curid=304658" title="Polaryzator">
Polaryzator

Polaryzator – urządzenie optyczne przepuszczające światło o określonej polaryzacji, zarówno liniowej, jak i kołowej.
Z padającego światła naturalnego niespolaryzowanego przepuszcza fale elektromagnetyczne, których wektor elektryczny leży w określonym przez polaryzator kierunku, tworząc światło spolaryzowane. Natomiast z padającego światła spolaryzowanego przepuszcza składową w kierunku polaryzacji, a nie przepuszcza składowej prostopadłej do tego kierunku. Dlatego układ dwóch polaryzatorów, które są obrócone względem swoich płaszczyzn polaryzacji o kąt prosty nie przepuszcza światła.
Polaryzatory są używane w przyrządach optycznych do badania materiałów, naprężeń w ośrodkach przeźroczystych (mikroskop polaryzacyjny), do eliminacji odbić itp.
Budowa polaryzatorów.
Polaroid.
Najczęściej polaryzator jest polaroidem. Polaroid to polaryzator wykorzystujący selektywne pochłanianie światła, który został skonstruowany w 1938 r. przez Edwina H Landa. Jest to folia z tworzywa sztucznego rozciągana podczas produkcji w jednym kierunku, a następnie naklejona na szkło. Rozciąganie to układa równolegle cząsteczki tworzywa sztucznego. Tak ułożone cząsteczki pochłaniają światło w kierunku ułożenia cząsteczek, a przepuszcza w kierunku prostopadłym.
Polaryzator odbiciowy.
Polaryzator odbiciowy to zestaw kilku płytek ustawionych pod kątem Brewstera.
Pryzmat Nicola.
Do wytwarzania światła spolaryzowanego, tam gdzie potrzebne jest światło w pełni spolaryzowane, używany jest tzw. „nikol”, czyli pryzmat Nicola zbudowany z kryształu kalcytu. Nazwa pochodzi od konstruktora angielskiego fizyka Williama Nicola (1768–1851), który wykonał pierwszy tego typu pryzmat w 1828 roku.

</doc>
<doc id="304659" url="https://pl.wikipedia.org/wiki?curid=304659" title="Algorytm Shora">
Algorytm Shora



</doc>
<doc id="304660" url="https://pl.wikipedia.org/wiki?curid=304660" title="Kurowice (województwo łódzkie)">
Kurowice (województwo łódzkie)

Kurowice – wieś w Polsce położona w województwie łódzkim, w powiecie łódzkim wschodnim, w gminie Brójce. Wschodnia granica wsi biegnie wzdłuż rzeki Miazgi.
W latach 1954–1972 wieś należała i była siedzibą władz gromady Kurowice. W latach 1975–1998 miejscowość administracyjnie należała do ówczesnego województwa łódzkiego.
Z Kurowicami sąsiadują następujące miejscowości: Karpin, Kotliny, Wardzyn, Bukowiec, Dalków, Brójce.
Wieś ma charakter wielodrożnicy i podzielona jest na następujące części:
Na terenie Kurowic znajduje się zbudowany na początku XX wieku kościół parafialny Najświętszego Serca Jezusowego.
Od 1863 roku na terenie wsi funkcjonuje szkoła podstawowa, która 8 maja 2007 roku otrzymała imię Szkoły Podstawowej im. Orła Białego w Kurowicach. W latach 1999-2019 funkcjonowało Gimnazjum im. Świętej Jadwigi Królowej Polski.
We wsi znajduje się 5 pomników przyrody: klon pospolity o obwodzie pnia 280 cm oraz 4 lipy drobnolistne o obwodach pni: 317, 320, 418 i 513 cm.
Historia.
Wieś pod nazwą "Corouiczi" wzmiankowana po raz pierwszy w 1346 roku. 11 maja 1635 roku erygowano parafię w Kurowicach (do tego czasu należały do parafii w Czarnocinie). Pierwszy kościół zbudowano tu w 1621 roku, kolejny w latach 1730–1733. Obecnie istniejący zbudowany został w latach 1902–1913.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="304666" url="https://pl.wikipedia.org/wiki?curid=304666" title="Bramka kwantowa">
Bramka kwantowa

Bramki kwantowe – proste elementy wykonujące podstawowe obliczenia przeprowadzane przez algorytmy kwantowe. Bramki te stanowią podstawowe operacje realizowane przez komputery kwantowe i służą do przetwarzania informacji kwantowej. Na schematach obwodów kwantowych bramki oznaczane są za pomocą ramek, a w obliczeniach stosowana jest postać macierzy unitarnych.
Bramka kwantowa przekształca stan kwantowy formula_1 w inny stan kwantowy formula_2 Spośród wszystkich bramek kwantowych, cztery z nich:
tworzą tzw. zbiór uniwersalny, tzn. dowolną inną bramkę kwantową można przybliżyć wykorzystując jedynie te 4 bramki.
Podział bramek kwantowych.
formula_8
formula_10
Przykład bramki kwantowej NAND na dwóch kontrolowanych spinach.
Bramkę kwantową zaprzeczenia koniunkcji lub NAND można zrealizować np. przy pomocy dwóch spinów elektronu, oddziałujących najprostszym oddziaływaniem typu wymiennego, umieszczonych w polu magnetycznym o kierunku zależnym od czasu, użytym do jej pracy. Hamiltonian takiego układu dany jest wzorem:
gdzie formula_12 formula_13 to operatory-wektory spinu elektronu złożone z trzech macierzy Pauliego.
Równania ruchu Blocha przyjmują postać:
Równania te można rozwiązać w przybliżeniu tzw. adiabatycznego śledzenia się wektorów spinów o infinitezymalnej precesji Larmora i wektora pola magnetycznego jeśli tylko założyć, że formula_16 W zależności od tego czy wektory spinu są na początku oba równolegle czy antyrównolegle do pola lub antyrównolegle do siebie albo oba adiabatycznie śledzą wektor pola magnetycznego i oba razem zmieniają kierunek o 180° albo prawa strona jednego z równań znika tożsamościowo i zmienia się kierunek tylko drugiego spinu, który śledzi adiabatycznie superpozycje pola i drugiego dodającego się jako pole efektywne spinu zamrożonego. Funkcja zmiany kierunku pola, np. sinus, jest oczywiście bezwarunkowa i nie zależy od stanu początkowego spinów co gwarantuje pracę bramki. Po czasie adiabatycznej zmiany kierunku pola formula_17 o 180° mamy więc:
Interpretując spin do góry jako logiczną 1, a do dołu jako 0 i zduplikowany spin stanu końcowego jako wynik, otrzymujemy bramkę zaprzeczenia koniunkcji, czyli NAND.

</doc>
<doc id="304668" url="https://pl.wikipedia.org/wiki?curid=304668" title="Bramka Hadamarda">
Bramka Hadamarda

Bramka Hadamarda (ozn. w skrócie symbolem H) – jednokubitowa bramka kwantowa reprezentowana przez 2-wymiarową macierz unitarną będącą iloczynem formula_1 i macierzy Hadamarda:
Działanie bramki Hadamarda H dla wektorów bazowych (stanów bazowych) formula_3 oraz formula_4 można przedstawić następująco:
Wektory formula_7 stanowią bazę w przestrzeni stanów jednego kubitu, którą nazywa się "bazą Hadamarda". Bramka Hadamarda ma podstawowe znaczenie dla obliczeń kwantowych, jako tzw. uniwersalna bramka kwantowa.
Bramka Hadamarda jak każda bramka kwantowa jest odwracalna:

</doc>
<doc id="304672" url="https://pl.wikipedia.org/wiki?curid=304672" title="Spływ błotny">
Spływ błotny



</doc>
<doc id="304677" url="https://pl.wikipedia.org/wiki?curid=304677" title="Europejski Bank Odbudowy i Rozwoju">
Europejski Bank Odbudowy i Rozwoju

Europejski Bank Odbudowy i Rozwoju, EBOR (ang. "European Bank for Reconstruction and Development", "EBRD") – międzynarodowa instytucja finansowa, która została utworzona podczas obrad Rady Europejskiej w Strasburgu w dniach 8–9 grudnia 1989 roku.
Koncepcja jego powstania została przedstawiona już 25 października 1989 w Parlamencie Europejskim przez François Mitterranda. Właściwe porozumienie w sprawie EBOR podpisano uroczyście 29 maja 1990 w Paryżu. Swoją działalność rozpoczął 28 marca 1991 roku.
Cele i zasady działania.
EBOR promuje rozwój sektora prywatnego w państwach urzeczywistniających zasady demokracji wielopartyjnej, pluralizmu oraz gospodarki rynkowej celem przyspieszenia niezbędnych zmian strukturalnych w krajach przeprowadzających transformację. Popiera rozwój zapewniający ochronę środowiska.
EBOR liczy 66 członków (64 państw, Europejski Bank Inwestycyjny i Unia Europejska). Każdy członek jest kredytodawcą, a 34 państwa członkowskie są również kredytobiorcami. Od momentu powstania EBOR zrealizował 3644 projektów o łącznej wartości niemal 235,2 mld EUR, z których 78,9 mld EUR pochodziło z finansowania EBOR (zgodnie z danymi ze stycznia 2013). Głównymi państwami operacji są obecnie Rosja, Turcja, Polska, Ukraina, Rumunia, Bułgaria, Kazachstan, Mongolia. W roku 2012 planowane jest rozszerzenie działalności EBOR na niektóre kraje basenu Morza Śródziemnego. Prezesem EBOR jest obecnie Suma Chakrabarti. W latach 2001–2004 wiceprezesem EBOR była Hanna Gronkiewicz-Waltz (do 2018 prezydent Warszawy).
W zakresie reprezentacji politycznej w Radzie Dyrektorów EBOR, Polska wchodzi w skład konstytuanty współtworzonej wespół z Bułgarią i Albanią. Na czele konstytuanty stoi Dyrektor Wykonawczy, rotacyjnie przedstawiciel Polski i Bułgarii. Przedstawicielami Polski byli kolejno: Jan Winiecki (od kwietnia 1991 do listopada 1993), Jan Krzysztof Bielecki (od grudnia 1993 do września 2003), Tadeusz Syryjczyk (od października 2003 do lutego 2007), Kazimierz Marcinkiewicz (od marca 2007 do maja 2008), Krystyna Gawlikowska-Hueckel (od czerwca 2008 do sierpnia 2011) oraz Zbigniew Hockuba (2011-2017). Obecnie funkcję tę sprawuje Wioletta Barwicka-Lofthouse.
W 2016 roku kandydatem na prezesa EBOR był Marek Belka, jednak przegrał on w głosowaniu z Sumem Chakrabartim, który tym samym został wybrany na swoją drugą kadencję na tym stanowisku.
Siedziba EBOR znajduje się w Londynie.

</doc>
<doc id="304679" url="https://pl.wikipedia.org/wiki?curid=304679" title="Commodore 1541">
Commodore 1541

Commodore 1541 – stacja dyskietek przeznaczona dla 8-bitowych komputerów firmy Commodore, takich jak Commodore 64. Umożliwiała standardowo tylko jednostronny zapis dysków 5,25" o pojemności 170 kilobajtów (zapis dwustronny możliwy był jedynie poprzez nacięcie brzegu dyskietki, formując w ten sposób okienko zezwalające na zapis, i włożenie jej drugą stroną, czyli etykietą do dołu). Stacja sterowana była mikroprocesorem MOS Technology 6502, działającym jednocześnie jako kontroler stacji dysków i jako procesor obsługujący system operacyjny CBM DOS 2.6. Teoretycznie jej moc obliczeniowa była większa od mocy komputerów z jakimi współpracowała, co przekładało się niestety na wysoką cenę samej stacji.
Oprócz podstawowego modelu 1541 z 1982 roku z wbudowanym zasilaczem, w 1986 wprowadzono model 1541C, charakteryzujący się większą kulturą pracy (niższy poziom hałasu) i jaśniejszym kolorem obudowy, a w 1988 roku model 1541-II z zasilaczem zewnętrznym. W tychże stacjach dyskietek rozróżnia się 2 mechanizmy blokady dysków:
Problemy i rozbudowa.
Od kiedy 1541 weszła na rynek, powstało wiele modyfikacji ułatwiających pracę. W Polsce popularne były przełączniki wyłączające ochronę przed zapisem, co usuwało konieczność wycinania okienka z drugiej strony dyskietki. Przyłączając odpowiednią linię tworzono dla stacji przycisk Reset, obecny w wielu stacjach innych producentów. Zaawansowani użytkownicy dodawali też tzw. "bursta" przyspieszającego transfer do 80x (niektóre źródła podają 100x). W sprzedaży znajdowały się także różne wersje systemu operacyjnego DOS stacji (np. Dolphin DOS) w postaci kości ROM-u.
Pierwszy typ 1541 w czasie pracy rozgrzewał się do wysokiej temperatury, więc często nazywano tę stację „tosterem”. Aby obniżyć temperaturę stosowano różne sposoby, od podnoszenia nóżek stacji do instalacji dodatkowego wentylatora. Gdy podniesiono napięcie w sieci zasilającej z 220 V do 230 V, zmieniano podłączenia transformatora, co powodowało spadek ilości wydzielanego ciepła. Ponadto stacja miała niewielkie możliwości w zakresie zmiany swojego numeru urządzenia – raz przecięte ścieżki musiały zostać zalutowane, gdy chciano zmienić jej numer. Sporym problemem był także serwomechanizm głowicy, który podczas formatowania cofał głowicę o 40 ścieżek. Ponieważ dyskietka składała się tylko z 35 ścieżek, to uderzająca w granicę głowica wydawała charakterystyczny dźwięk porównywany przez niektórych do karabinu; dodatkowo generowane wibracje często rozkalibrowywały głowicę. Znając te „możliwości dźwiękowe” napędu dyskietek, scenowcy pisali programy odgrywające proste melodie wyłącznie na mechanice stacji.
Następcy stacji 1541.
Stacja dyskietek 5,25" dla Commodore 128 to Commodore 1570 lub dwustronna Commodore 1571.
Stacja dyskietek 3,5" dla C-64 i C-128 to Commodore 1581.

</doc>
<doc id="304681" url="https://pl.wikipedia.org/wiki?curid=304681" title="EKV">
EKV

EKV to trzyliterowy akronim mogący oznaczać:

</doc>
<doc id="304686" url="https://pl.wikipedia.org/wiki?curid=304686" title="Sygnał pomiarowy">
Sygnał pomiarowy

Sygnał pomiarowy, sygnał testowy – specjalnie ukształtowany sygnał o zadanych, znanych metrologowi parametrach, służący pobudzeniu mierzonego układu lub sprawdzanego przyrządu. Na podstawie reakcji na ten sygnał można ocenić ich sprawność, dokładność, klasę lub inne parametry, które są istotne dla dokonującego pomiary.
Elektryczne sygnały pomiarowe.
Ogólnie sygnały elektryczne można podzielić na analogowe i cyfrowe.
Sygnały analogowe.
Ze względu na kształt można podzielić je na:
Sygnały cyfrowe.
Ze względu na częstość powtarzania można podzielić je na:

</doc>
<doc id="304687" url="https://pl.wikipedia.org/wiki?curid=304687" title="EBOiR">
EBOiR



</doc>
<doc id="304689" url="https://pl.wikipedia.org/wiki?curid=304689" title="Antal Doráti">
Antal Doráti

Antal Doráti [] (ur. 9 kwietnia 1906 w Budapeszcie, zm. 13 listopada 1988 w Gerzensee, Szwajcaria) – węgiersko-amerykański dyrygent i kompozytor.
Życiorys.
Doráti urodził się w rodzinie z muzycznymi tradycjami, jego ojciec był skrzypkiem budapeszteńskiej filharmonii. Po ukończeniu sławnego Fasori Gimnázium, studiował w Akademii Muzycznej im. Ferenca Liszta, jego profesorami kompozycji byli Zoltán Kodály i Leó Weiner, a fortepianu Béla Bartók. Debiutował w 1924 w budapeszteńskiej operze. Z końcem lat 30. wyemigrował do USA i w 1947 otrzymał amerykańskie obywatelstwo. W 1949 dyrygował prawykonaniem ukończonego przez Tibora Serly’ego i Williama Primrose’a koncertu altówkowego Béli Bartóka.
Nagrał wiele płyt, w tym dzieła Haydna (m.in. jego wszystkie 107 symfonii), Bartóka i Zoltána Kodálya. Doráti nie tylko dyrygował, lecz również komponował i aranżował. W 1983 został pasowany przez Elżbietę II na rycerza.
Doráti był stałym dyrygentem następujących orkiestr:

</doc>
<doc id="304692" url="https://pl.wikipedia.org/wiki?curid=304692" title="Polanie (zespół muzyczny)">
Polanie (zespół muzyczny)

Polanie – polski zespół rhythm and bluesowy założony w sierpniu 1965 roku w Łodzi przez Andrzeja Nebeskiego, Włodzimierza Wandera, Piotra Puławskiego oraz braci Wiesława i Zbigniewa Bernolaków. Pomimo że zespół działał krótko i nagrał tylko jedną płytę długogrającą i trzy płyty EPki, jego wkład w rozwój polskiej muzyki rozrywkowej poprzez popularyzację rhythm and bluesa był znaczący i stanowił przeciwwagę dla pozbawionych bluesowych inklinacji, ówczesnych młodzieżowych wykonawców, których domeną była pseudoludowość i piosenkarski banał.
Historia.
Zespół powstał, ponieważ muzycy (jak podkreślali w wywiadach prasowych) byli "zawiedzeni i znudzeni pracą w zespołach Czerwono- i Niebiesko-Czarni" i chcieli szukać własnych rozwiązań, które byłyby w łączności z ogólnoświatowymi trendami w muzyce rozrywkowej tego okresu.
Pierwsze występy nowo powstałej grupy miały miejsce w Wytwórni Filmów Fabularnych. Nazwę "Polanie" wybrała goszcząca wówczas w Łodzi szwedzka aktorka Bibi Andersson, "matka chrzestna" debiutującego zespołu. W pierwszym okresie działalności muzycy bazowali na kompozycjach z repertuaru Czerwono-Czarnych ("Orneta", "Mój kolega", "Przyjdzie taki dzień" z rep. Toniego Keczera) i Niebiesko-Czarnych ("Niedziela na wsi", "Kuźnia", "Mój przyjaciel cień" z rep. Piotra Janczerskiego i "Już nie czekaj" vel "Mgła" z rep. Czesława Niemena). 
Tuż po tournée w październiku i nagraniach radiowych w listopadzie 1965, zespół wystąpił na jednej estradzie wraz z grupą The Animals. Pouczające koncerty z Erikiem Burdonem stały się przełomem w dziejach formacji, która porzuciła big-beat na rzecz rhythm and bluesa. Utwory grupy stały się bardziej agresywne, a jej repertuar został poszerzony o przeboje światowe. 
W grudniu Polanie otworzyli warszawską "Gitariadę", a w styczniu 1966 wystąpili w Filharmonii Narodowej obok połączonych orkiestr PRiTV p/d Stefana Rachonia i Bogusława Klimczuka. W maju i czerwcu 1966 roku zespół koncertował w Danii, a w lipcu 1966 wygrał rywalizację z zespołami z 18 krajów na International Folk-Beat Festival w Hamburgu. Po tym dużym sukcesie Polanie nagrywali dla radia i telewizji RFN i do stycznia 1967 dali 178 koncertów za granicą. Następnie muzycy odbyli dwie trasy po ZSRR. 
Po powrocie do kraju nagrali w dniach 16-21 października 1967 pierwszą i jak się okazało jedyną płytę długogrającą. Zawiera ona utwory będące obrazem ich fascynacji rhythm and bluesem. Na pierwszej stronie znajdują się własne kompozycje Polan, na drugiej zaś covery utworów artystów zagranicznych – The Animals, Raya Charlesa, The Kinks, The Capitols oraz The Lovin' Spoonful. 
Po powrocie z kolejnego tournée w Związku Radzieckim (zespół występował w składance estradowej m.in. z Daną Lerską, Reginą Pisarek i Wojciechem Gąssowskim jako goście) w marcu 1968 r. grupa rozpadła się i oficjalnie z dniem 1 kwietnia przestała istnieć. 
W późniejszych latach Polanie kilkukrotnie schodzili się na pojedyncze koncerty, m.in. w styczniu 1996 roku, gdy wystąpili na Balu Mistrzów Sportu "Przeglądu Sportowego" w Warszawie oraz wzięli udział w koncercie "Motława Beat", który związany był z promocją książki "Motława Beat. Trójmiejska Scena Big-Beatowa lat 60-tych".
Dyskografia.
"Polanie" (XL 0438 Muza).
Lista utworów na płycie:
Strona A
Strona B
"Polanie" (V-319 Veriton).
Lista utworów na płycie:
Strona A
Strona B
"Polanie" (V-320 Veriton).
Lista utworów na płycie:
Strona A
Strona B
"Polanie" (N 0516 Muza).
Lista utworów na płycie:
Strona A
Strona B
Nagrania radiowe.
1965: "Kuźnia" (instr.), "Twist lalek" (instr.), "Can-can" (instr.), "Przyjdzie taki dzień" (voc. P. Puławski), "Fiński nóż" (instr.), "Niedziela na wsi" (instr.), "Mój przyjaciel cień" (voc. P. Puławski)
1966: "Nie lubię się wzruszać" (instr.), "Dziwny dom" (voc. W. Wander), "Deszcz i wiatr" (voc. P. Puławski), "Nie tylko ty" (voc. P. Puławski), "Boom, boom, boom, boom" (voc. P. Puławski), "Złoty saksofon [Cudowny saksofon]" (instr.), "Słodko i namiętnie" (instr.), "Ciebie wybrałem" (voc. W. Wander), "Mgła" (instr.), "Mgła" [Już nie czekaj] (voc. W. Wander), "I'm Crying" (voc. P. Puławski)
1967:
"Lucille" (voc. P. Puławski), "Nie tylko ty" (voc. P. Puławski), "Długo się znamy" (voc. P. Puławski), "Nie wiem sam" (voc. P. Puławski), "Piekło i niebo" (voc. P. Puławski)
1968: "Śniło mi się" (voc. W. Skowroński), "Do jeziora wpadła gwiazda" (voc. W. Skowroński), "Zenek" (voc. W. Skowroński), "Rzuciłbym to wszystko" (voc. W. Skowroński), "Pierwszy dzień jesieni" (voc. D. Lerska i W. Skowroński), "Ty, wszędzie ty" (voc. D. Lerska)

</doc>
<doc id="304693" url="https://pl.wikipedia.org/wiki?curid=304693" title="Karabin Mauser SP66">
Karabin Mauser SP66

SP66 – niemiecki karabin wyborowy produkowany przez firmę Mauser-Werke.
Historia.
Produkcję SP66 rozpoczęto w 1976 roku. Nowy karabin jest wersją sportowego karabinu Mauser Model 66 Super Match. Projektując Mausera SP66 zakładano, że będzie on bronią snajperów policyjnych. Konstruktorzy uznali, że policyjny karabin wyborowy musi umożliwić oddanie 2-3 precyzyjnych strzałów przy możliwie najkrótszym czasie przeładowania. Dlatego Mauser SP66 posiada stały trzynabojowy magazynek, a jego zamek, choć oparty na klasycznym zamku karabinu Mauser Gewehr 98, został zmodyfikowany w celu osiągnięcia krótkiego czasu przeładowania: rączkę zamkową przesunięto do przodu oraz skrócono drogę zamka. Dzięki temu czas potrzebny do przeładowania SP66 jest o połowę krótszy niż w Gewehr 98.
Karabiny Mauser SP66 trafiły do uzbrojenia policyjnych oddziałów specjalnych trzynastu krajów (w tym Niemiec). Produkcję Mausera SP66 zakończono w 1985 roku (jego następcą jest Mauser 86SR), ale wyprodukowane egzemplarze są nadal używane.
Opis.
Mauser SP66 jest bronią powtarzalną, z zamkiem czterotaktowym. Zasilanie ze stałego magazynka trójnabojowego. Ciężka samonośna lufa zakończona urządzeniem wylotowym pełniącym funkcje tłumika płomienia, oraz osłabiacza odrzutu i podrzutu. SP66 jest wyposażony w łoże i kolbę drewniane, z integralnym chwytem pistoletowym i otworem dla kciuka. Wszystkie powierzchnie, z którymi stykają się ręce strzelca są specjalnie wykończone, zapewniając bardzo pewny chwyt. Na kolbie znajduje się baka (poduszka podpoliczkowa) o regulowanej wysokości. Kolba ma regulowaną długość (podkładkami montowanymi pomiędzy kolbą a trzewikiem kolby). W przedniej części łoża można zamocować dwójnóg (karabiny późnych serii produkcyjnych). SP66 jest wyposażony w celownik optyczny (standardowo Zeiss Diavari DA 1,5-6 × 42). W wyposażeniu znajduje się podstawa umożliwiająca montaż noktowizora.

</doc>
<doc id="304695" url="https://pl.wikipedia.org/wiki?curid=304695" title="Alfréd Haar">
Alfréd Haar

Alfréd Haar [] (, ur. 11 października 1885 r. w Budapeszcie, zm. 16 marca 1933 r. w Segedynie) – węgierski matematyk.
Około roku 1932 podał sposób definiowania miary niezmienniczej na grupach lokalnie zwartych.
Życiorys.
Po ukończeniu sławnego Fasori Gimnázium, studiował od 1904 na Uniwersytecie w Getyndze i doktoryzował się w 1909 roku u Dawida Hilberta. Po kilku latach pracy jako asystent w Getyndze wrócił na Węgry, by rozpocząć pracę na Uniwersytet Franciszka Józefa w Kolozsvárze (obecnie Kluż-Napoka w Rumunii). Po pierwszej wojnie światowej przeniósł się na krótko do Budapesztu, a stamtąd do Segedynu, dokąd przeniesiono Uniwersytet Franciszka Józefa po odstąpieniu Siedmiogrodu przez Węgry Rumunii w wyniku traktatu w Trianon. W Segedynie współpracował z Frigyesem Rieszem.
Haar zajmował się głównie badaniem równań różniczkowych pochodnych cząstkowych, teorią aproksymacji Czebyszewa i teorią grup topologicznych. Nazwana jego imieniem miara Haara przenosi miarę Lebesgue’a na grupy lokalnie zwarte.

</doc>
<doc id="304696" url="https://pl.wikipedia.org/wiki?curid=304696" title="Prawo ostygania Newtona">
Prawo ostygania Newtona



</doc>
<doc id="304697" url="https://pl.wikipedia.org/wiki?curid=304697" title="Wojciech Gąssowski">
Wojciech Gąssowski

Wojciech Antoni Gąssowski (ur. 20 czerwca 1943 w Warszawie) – polski piosenkarz, gitarzysta i kompozytor.
Życiorys.
Współpracował z wieloma zespołami, m.in.: Czerwono-Czarni, Chochoły, Tajfuny, Polanie, Grupa ABC, Test. Największą sławę przyniósł mu utwór „Gdzie się podziały tamte prywatki”, a wcześniej „Zielone wzgórza nad Soliną” (z zespołem Tajfuny w latach 60.) i „Przygoda bez miłości” (z zespołem Test w latach 70.). Nagrał także dwie piosenki do serialu telewizyjnego "Wojna domowa" – „Tylko wróć” w duecie z Romanem Hoszowskim oraz „Piosenkę o wadach i zaletach” w duecie z Kazimierzem Rudzkim, a także tytułowy utwór do serialu "M jak miłość".
Wystąpił także w epizodycznych rolach w filmach "Dwa żebra Adama" Janusza Morgensterna, "Molo" Wojciecha Solarza i "Piłkarski poker" Janusza Zaorskiego.
W latach 60. nawiązał romans z aktorką Kaliną Jędrusik. W 1985 wraz z ówczesną partnerką – tancerką Małgorzatą Potocką i prowadzoną przez nią grupą baletową Sabat był jednym z zakładników porwanego przez palestyńskich terrorystów statku MS „Achille Lauro”.
W 2005 został odznaczony Brązowym Medalem „Zasłużony Kulturze – Gloria Artis”.
17 listopada 2010 r. ukazała się najnowsza płyta artysty, zatytułowana "I Wish You Love". Płyta zawiera utwory z lat 30., 40. i 50., z repertuaru takich gwiazd jak Frank Sinatra, Nat King Cole, Dean Martin czy Ella Fitzgerald.
W 2020 Ryszard Poznakowski napisał specjalny tekst do piosenki wykonanej przez niego do melodii utworu „Gdzie się podziały tamte prywatki”. Nowe słowa do utworu zostały ułożone z racji 5. rocznicy powstania Radia Pogoda. Do przeboju powstał również teledysk, który w czerwcu tego samego roku miał swoją premierę w serwisie YouTube.

</doc>
<doc id="304698" url="https://pl.wikipedia.org/wiki?curid=304698" title="Alfred Haar">
Alfred Haar



</doc>
<doc id="304704" url="https://pl.wikipedia.org/wiki?curid=304704" title="Półstrunowce">
Półstrunowce

Półstrunowce (Hemichordata, z gr. "hemi" – pół + "chorda" – struna), przedstrunowce (Protochordata), strunogębe (Stomochordata), szparoskrzelne (Branchiotremata) – typ bezkręgowych, morskich zwierząt wtóroustych o cechach morfologicznych zbliżonych do strunowców (stąd nazwa typu), natomiast w rozwoju zarodkowym wykazujących cechy wspólne ze szkarłupniami. Występują wyłącznie w wodach morskich, głównie pełnosłonych, najczęściej w strefie dennej. Są wśród nich organizmy wolno żyjące i osiadłe, często kolonijne, tylko nieliczne pływają. Żywią się detrytusem i drobnymi organizmami morskimi.
Półstrunowce mają robakowate ciało z dobrze rozwiniętą, trójdzielną wtórną jamą ciała. Jego długość waha się od 1 mm u pojedynczych osobników kolonijnych pióroskrzelnych, do 2,5 m u najdłuższych przedstawicieli jelitodysznych. Ciało jest zróżnicowane na ryjek ("prosoma") – którym półstrunowce zagrzebują się w mule, kołnierz i wydłużony lub workowaty tułów. Kołnierz jest oddzielony od ryjka głęboką bruzdą. Na jej dnie znajduje się otwór gębowy. Gardziel większości gatunków jest zaopatrzona w szpary skrzelowe, co stanowi przystosowanie przedniego odcinka układu pokarmowego do funkcji oddechowych. Ryjek większości półstrunowców jest usztywniony notochordą, która była początkowo uważana za zawiązek w pełni rozwiniętej u strunowców struny grzbietowej. Struktury te nie są jednak homologiczne. Kolejną cechą upodabniającą półstrunowce do strunowców jest położenie układu nerwowego nad przewodem pokarmowym. 
Układ pokarmowy półstrunowców składa się z gęby, gardzieli, przełyku oraz jelita z bocznymi kieszonkami wątrobowymi w jego przedniej części. Układ krwionośny otwarty, złożony z jednego naczynia brzusznego i jednego grzbietowego, przechodzącego w zatokę sercową. Układ wydalniczy tworzą orzęsione przewody pomiędzy jamą ciała a jego powłoką. W powłoce występuje nabłonek migawkowy. Półstrunowce są zwierzętami rozdzielnopłciowymi i jajorodnymi.
Badania genetyczne potwierdzają pokrewieństwo półstrunowców i strunowców, ale te pierwsze są bliżej spokrewnione ze szkarłupniami, z którymi tworzą klad Ambulacraria. Ich wspólną cechą jest larwa typu dipleuruli.
Znanych jest około 100 gatunków współcześnie żyjących, wśród których wyróżnia się dwie wyraźne grupy: duże, robakowate jelitodyszne oraz kolonijne pióroskrzelne. Wymarłe graptolity żyły w okresie od kambru do wczesnego karbonu. Początkowo Hemichordata były klasyfikowane jako podtyp strunowców. Ze względu na bliższe pokrewieństwo ze szkarłupniami zostały podniesione do rangi typu, do którego zaliczane są następujące gromady:

</doc>
<doc id="304705" url="https://pl.wikipedia.org/wiki?curid=304705" title="Czas relaksacji">
Czas relaksacji

Czas relaksacji – parametr układu określający szybkość powrotu układu do stanu równowagi.
Dla parametru formula_1 opisującego układ, który w stanie równowagi osiąga zero formula_2 a szybkość zmiany parametru formula_1 jest proporcjonalna do jego wartości, zachodzi:
Z powyższego wynika zależność parametru od czasu:
gdzie:
Przy takich założeniach parametr formula_1 maleje wykładniczo, a w czasie równym czasowi relaksacji maleje e≈ 2,7 raza.
Jeżeli w stanie początkowym parametr ma wartość 0, a w stanie równowagi formula_9 różną od zera, to zależność tego parametru od czasu opisuje wzór:
Jeżeli układ opisuje drgania tłumione gasnące, to można opisać je zależnością:

</doc>
<doc id="304706" url="https://pl.wikipedia.org/wiki?curid=304706" title="Chlamydioza">
Chlamydioza



</doc>
<doc id="304708" url="https://pl.wikipedia.org/wiki?curid=304708" title="Chlamydia trachomatis">
Chlamydia trachomatis

Chlamydia trachomatis (chlamydia jaglicy) – najważniejszy epidemiologicznie i klinicznie gatunek bakterii z rodzaju "Chlamydia". Różne szczepy są czynnikami etiologicznymi wielu zespołów chorobowych. Przenosi się drogą płciową, w czasie porodu lub przez bezpośredni kontakt z zakażoną osobą.
Chlamydie to atypowe bakterie wewnątrzkomórkowe. Mikroorganizmy te po wtargnięciu do organizmu przyczepiają się do komórek gospodarza, następnie wnikają do nich i tam się mnożą, a następnie rozprzestrzeniają drogą krwionośną. Najbardziej znane gatunki to "Chlamydia trachomatis" oraz "Chlamydia pneumoniae". "Chlamydia trachomatis" są najczęstszym drobnoustrojem wywołującym stany zapalne żeńskich narządów płciowych, co w konsekwencji może prowadzić do niepłodności oraz niektórych powikłań ciąży.
Występuje około 15 serotypów:
Objawy.
Infekcja najczęściej pozostaje bezobjawowa, lecz może też powodować zapalenie cewki moczowej, zapalenie najądrzy i zapalenie gruczołu krokowego u mężczyzn, a u kobiet prawie w 50% jest przyczyną nadżerki szyjki macicy, cyst i zapalenia gruczołów Bartholina, zapalenia jajowodów, wtórnej bezpłodności oraz zapalenia okołowątrobowego. U noworodków narodzonych z kobiet z chlamydiowym zapaleniem szyjki macicy występować mogą: zapalenie gałki ocznej lub zapalenie spojówek i zapalenie płuc.
Dodatkowo u dorosłych z przewlekłą infekcją "Chlamydia trachomatis" występować mogą inne zapalenia typu: zapalenie stawów czy zapalenie gardzieli oraz reaktywne zapalenie stawów. Niekiedy objawy chorobowe w swoim przebiegu łudząco przypominają reumatoidalne zapalenie stawów i są z nim mylone, zwłaszcza na początku choroby.
Zakażenie "Chlamydia trachomatis" uznawane jest za chorobę przenoszoną drogą płciową, gdyż dochodzi do niego najczęściej poprzez stosunki płciowe z zakażonym partnerem. Drobnoustroje dostają się do organizmu poprzez uszkodzoną skórę oraz błony śluzowe. Najbardziej narażone na infekcję chlamydiami są osoby młode, prowadzące aktywne życie seksualne oraz wykazujące zachowania seksualne dużego ryzyka (częsta zmiana partnera, nieużywanie prezerwatyw). Częściej stwierdzane są również u kobiet stosujących doustne środki antykoncepcyjne. Obserwuje się czasem rodzinne występowanie tej infekcji u dwóch, trzech osób, zwłaszcza przy nawrocie tej choroby u jednej z nich, mimo przebytego leczenia.
Pomimo iż rozpoznawalność zakażenia chlamydialnego w ostatnich latach znacznie wzrosła, to szacuje się, iż choroba ta występuje o wiele częściej niż jest diagnozowana. Wynika to z faktu, że bakterie te mogą przebywać w organizmie przez wiele lat w stanie uśpienia i nie dawać żadnych objawów chorobowych. W niektórych przypadkach objawy kliniczne wywołane przez "Chlamydia trachomatis" w znacznym stopniu przypominają zakażenie dwoinką rzeżączki. Dlatego prawidłowe rozpoznanie choroby jest bardzo trudne i w związku z tym rzadko stawiana jest trafna diagnoza. Nieleczone zakażenie może mieć bardzo poważne następstwa.
Podczas uaktywnienia się chlamydii i ich znacznego namnożenia czasami mogą pojawić się objawy kliniczne, które w wielu przypadkach są bardzo zbliżone do objawów występujących w innych jednostkach chorobowych. Najczęściej są to objawy ze strony układu moczowego takie jak częstomocz czy pieczenie i ból podczas oddawania moczu. U kobiet występuje często nasilona wydzielina z pochwy, która zwykle pojawia się 7-14 dni po kontakcie z bakterią "Chlamydia". Inne objawy to krwawienie z pochwy i krwawienie po stosunku. Mogą również pojawiać się przewlekłe bóle miednicy małej, nawracające stany zapalne narządu rodnego, krwawienia międzymiesiączkowe, ból podczas stosunków płciowych czy też śluzowo-ropne upławy i inne. U mężczyzn mogą pojawić się stany zapalne cewki moczowej oraz najądrzy. Ze względu na to, iż u kobiet chlamydia najczęściej umiejscawia się w nabłonku gruczołowym kanału szyjki macicy, przy dłuższym utrzymywaniu się infekcji może dojść do powstania nadżerki szyjki macicy oraz raka narządu rodnego. W niektórych przypadkach mogą pojawić się na szyjce macicy punktowe wybroczyny z niewielkimi ropniakami, co widoczne jest podczas badania ginekologicznego we wziernikach. Podejrzenie zakażenia chlamydią występuje również w przypadku kobiet z ropną wydzieliną z szyjki macicy oraz ze skłonnościami do krwawień szyjki. Bardzo często drobnoustroje te są także przyczyną zapalenia gruczołu Bartholina oraz błony śluzowej macicy (endometrium).
Zakażenie a ciąża.
Coraz częściej zakażenia chlamydiami są rozpoznawane podczas poszukiwania przyczyny niemożności zajścia w ciążę lub jej donoszenia. Poprzez przemieszczanie się zakażenia, "chlamydia trachomatis" może być powodem stanów zapalnych szyjki macicy, jak również górnego odcinka wewnętrznych narządów płciowych np. jajowodów czy jajników. Przenoszeniu zakażenia z dolnych do górnych odcinków narządu rodnego sprzyjają np. irygacje pochwy, częste stany zapalne pochwy i inne. Przewlekłe i nawracające stany zapalne narządów miednicy mniejszej, jak również uszkodzenia błony śluzowej jajowodów wywołane chlamydiami mogą powodować liczne zrosty, ropnie lub też inne nieprawidłowości, zwiększając ryzyko niepłodności oraz ciąży pozamacicznej. Zakażenia endometrium mogą być natomiast przyczyną trudności w prawidłowej implantacji zapłodnionej komórki jajowej, zwiększając ryzyko poronień samoistnych. Zmniejsza się także szansa powodzenia zapłodnień pozaustrojowych. Zakażenie to dla kobiet w ciąży jest szczególnie niebezpieczne. Częściej bowiem zdarzają się takie powikłania ciąży jak przedwczesne pęknięcia pęcherza płodowego, poród przedwczesny, czy też hypotrofia płodu. Chlamydioza u ciężarnej jest groźna również ze względu na możliwość przeniesienia zakażenia na noworodka. Ryzyko takie sięga nawet 80%, przede wszystkim w przypadku zakażeń kanału szyjki macicy i porodzie drogą pochwową, choć znane są nieliczne przypadki zakażeń chlamydią u noworodków urodzonych drogą cięcia cesarskiego przy zachowanych wodach płodowych. U noworodków zakażenie najczęściej objawia się zapaleniem gałki ocznej, spojówek lub płuc. Dzieci matek zakażonych częściej rodzą się z niską masą urodzeniową. W okresie poporodowym u zakażonych kobiet częściej występują powikłania tj. zapalenie błony śluzowej macicy.
Diagnostyka.
Rozpoznanie infekcji jest bardzo trudne i wymaga bardzo specjalistycznych i kosztownych badań. Obecnie stosunkowo niewiele jest w Polsce laboratoriów wykonujących badania na obecność chlamydii. Pełna diagnostyka zakażenia "Chlamydia trachomatis" najczęściej polega na oznaczeniu poziomu immunoglobulin IgM i IgG we krwi w laboratorium diagnostyki molekularnej, jak również stwierdzeniu obecności drobnoustrojów w wymazie pobranym z miejsca podejrzanego o ich bytowanie. Najczęściej wymaz pobiera się specjalną szczoteczką na pożywkę transportową, ze zmian na sromie, z szyjki macicy lub ujścia cewki moczowej.
Chlamydia wykrywane są:
Leczenie.
Leczenie zakażeń chlamydialnych polega przede wszystkim na podawaniu antybiotyków. Najczęściej w terapii stosuje się doksycyklinę lub azytromycynę. Azytromycyna jest lekiem z wyboru i stosuje się ją najczęściej w dawce jednorazowej – 1 g doustnie. Doksycyklinę stosuje się w dawce 100 mg dwa razy dziennie co 12 godzin przez co najmniej 7 dni. Skuteczne leczenie chlamydiozy polega na równoczesnej antybiotykoterapii obojga partnerów seksualnych. W innym przypadku dochodzi do ponownego zakażenia i wówczas leczenie nie daje żadnych rezultatów. Po 5-6 tygodniach od zakończenia antybiotykoterapii wskazane jest ponowne wykonanie badań w celu potwierdzenia całkowitego wyleczenia. Jest to czas, podczas którego bakteria powinna zostać wyeliminowana z organizmu. Wcześniejsze wykonanie testu może dać wynik pozytywny.
Profilaktyka zakażenia.
Coraz wcześniejszy wiek rozpoczęcia życia seksualnego przez młodzież oraz nie w pełni wykształcony układ odpornościowy w tej grupie osób sprzyja szerzeniu się zakażeń chlamydialnych. Ograniczenie liczby partnerów seksualnych, jak również odpowiednie zabezpieczenie w postaci prezerwatywy znacznie ogranicza ryzyko zakażenia chlamydią. W przypadku nawet najmniejszego podejrzenia zakażenia wykonanie odpowiednich testów na obecność drobnoustroju jest bardzo ważne. Ma to istotne znaczenie nie tylko ze względu na to, iż osoby nieświadome zakażenia przyczyniają się do przenoszenia go na swoich partnerów seksualnych, ale również, w przypadku kobiet ciężarnych, na swoje dzieci. Przebycie zakażenia nie powoduje uodpornienia na tę chorobę. Pomimo że chlamydioza uznawana jest za chorobę przenoszoną drogą płciową, nie oznacza to, iż objawy chorobowe występują wyłącznie w obrębie narządu płciowego. Poprzez rozprzestrzenianie się bakterii możliwe jest ich wtargnięcie w różne narządy. Mogą one tam przebywać przez wiele lat i dawać niejednoznaczne objawy, które łatwo przeoczyć. Chlamydie mogą powodować bóle i zapalenia stawów, zmiany w układzie nerwowym, spadek odporności, różnego rodzaju schorzenia naczyń, jak również astmę czy skłonności alergiczne. Rozprzestrzenienie się zakażenia może również być przyczyną zapalenia okołowątrobowego objawiającego się bólami brzucha, które najczęściej są kojarzone z zapaleniem pęcherzyka żółciowego lub trzustki.
Liczba rozpoznawanych zakażeń "Chlamydia trachomatis" z roku na rok znacznie wzrasta. W 2008 r. np. w Wlk. Brytanii odnotowano ponad 200 tys. zachorowań u osób w wieku 15-24. Również wzrost zachorowań odnotowują agencje rządowe w USA. Wzrastające liczby wynikają prawdopodobnie nie tylko z rozprzestrzeniania się choroby, ale również z coraz nowocześniejszych metod wykrywalności drobnoustroju, jak również lepszego dostępu do testów diagnostycznych.

</doc>
<doc id="304709" url="https://pl.wikipedia.org/wiki?curid=304709" title="Procesy załogi Auschwitz-Birkenau">
Procesy załogi Auschwitz-Birkenau

Procesy załogi Auschwitz-Birkenau – procesy przeprowadzone po zakończeniu II wojny światowej dotyczące zbrodni popełnionych w niemieckim obozie Auschwitz-Birkenau. Obóz oświęcimski pełnił funkcję obozu koncentracyjnego (był największy w okupowanej przez III Rzeszę Europie), jak i obozu zagłady. Liczbę ofiar Auschwitz oblicza się na przynajmniej 1,1 miliona mężczyzn, kobiet i dzieci. W obozie służyło w sumie, w różnych okresach, ok. 8 tysięcy członków SS, z czego ok. 7 tysięcy przeżyło wojnę. Jedynie ponad 700 z nich poniosło odpowiedzialność karną za swoje zbrodnie. Na szczególną uwagę zasługują dwa procesy przed polskim Najwyższym Trybunałem Narodowym (proces pierwszego komendanta Auschwitz Rudolfa Hössa oraz proces 40 członków załogi obozu, tzw. pierwszy proces oświęcimski) oraz proces załogi Auschwitz w RFN (tzw. drugi proces oświęcimski). Oprócz tego odbyły się liczne pojedyncze procesy zbrodniarzy z Oświęcimia przed polskimi sądami. Pewna liczba członków załogi została skazana także w procesach dotyczących zbrodni popełnionych w innych obozach koncentracyjnych.
Proces załogi Bergen-Belsen przed brytyjskim Trybunałem Wojskowym w Lüneburgu w dniach 17 września – 17 listopada 1945.
Był to pierwszy proces, który dotyczył zbrodni popełnionych w Auschwitz. Wprawdzie bezpośrednio dotyczył on zbrodni popełnionych w obozie koncentracyjnym Bergen-Belsen, jednak na ławie oskarżonych zasiedli także byli członkowie załogi Oświęcimia. W związku z tym Trybunał postanowił także osądzić część oskarżonych za czyny popełnione w Auschwitz-Birkenau. Z ogólnej liczby 45 oskarżonych 14 (w tym więźniowie funkcyjni) odpowiadało także za zbrodnie popełnione w Oświęcimiu, w tym Josef Kramer (komendant obozu Birkenau, później komendant Bergen-Belsen). Wyrok Trybunału Brytyjskiego w części dotyczącej byłych członków załogi Auschwitz:
Proces Rudolfa Hössa przed Najwyższym Trybunałem Narodowym w Warszawie w dniach 11–29 marca 1947.
W pierwszym procesie dotyczącym bezpośrednio zbrodni popełnionych w Oświęcimiu na ławie oskarżonych zasiadł pierwszy komendant obozu Rudolf Höss. Ze względu na szczególne znaczenie oskarżonego władze polskie postanowiły przeprowadzić oddzielne procesy Hössa oraz 40 innych członków załogi Auschwitz. Höss wcześniej zeznawał także przed Międzynarodowym Trybunałem Wojskowym w Norymberdze. Podczas warszawskiego procesu zeznawał w sposób bardzo obszerny, ujawniając wiele faktów niezwykłej wagi dotyczących historii obozu oświęcimskiego. Stwierdził także, że ponosi całkowitą odpowiedzialność za wszystko co się działo na terenie obozu. 7 kwietnia 1947 Höss skazany został na karę śmierci. Zrezygnował z wnoszenia prośby o ułaskawienie, wiedząc, że nie może ona przynieść pozytywnego skutku. Wyrok wykonano przez powieszenie 16 kwietnia 1947 koło budynku komendantury i krematorium I w głównym obozie Auschwitz. Szubienicę, na której powieszono zbrodniarza zachowano do dzisiaj.
Pierwszy proces oświęcimski przed Najwyższym Trybunałem Narodowym w Krakowie w dniach 24 listopada – 16 grudnia 1947.
Proces znany też pod nazwą proces Arthura Liebehenschela i 39 innych członków załogi Oświęcimia. Był to drugi proces o dużej wadze przeprowadzony w Polsce. Na ławie oskarżonych zasiadło 40 esesmanów i esesmanek, których wybrano ze względu na ich szczególną pozycję w hierarchii obozowej załogi. Wśród oskarżonych znaleźli się m.in. Arthur Liebehenschel (drugi komendant obozu), Max Grabner (szef obozowego Gestapo) i Maria Mandl (kierowniczka obozu kobiecego w Birkenau). Proces zakończył się 39 wyrokami skazującymi (w tym zapadły 23 wyroki śmierci, z których 21 wykonano w styczniu 1948) i jednym wyrokiem uniewinniającym.
Inne procesy załogi Auschwitz-Birkenau przed sądami polskimi.
Oprócz procesów przed Najwyższym Trybunałem Narodowym, polskie sądy powszechne osądziły ponad 600 byłych członków załogi obozu oświęcimskiego. Stanowi to ogromną większość z ogólnej liczby ponad 700 osądzonych byłych członków załogi obozu. Wśród przeprowadzonych w Polsce procesów na uwagę zasługują zwłaszcza dwa z nich, które miały miejsce w Krakowie: proces Elisabeth Lupki (okrutnej strażniczki w obozie kobiecym) w 1948 – została ona skazana na karę śmierci i powieszona 8 stycznia 1949 oraz proces Erwina Helmersena (lekarza obozowego, który często brał udział w selekcjach) w 1949 – został on skazany na śmierć i stracony 12 kwietnia 1949.
Niektóre inne wyroki wydane przez polskie sądy przeciwko członkom personelu Auschwitz-Birkenau:
Drugi proces oświęcimski przed sądem we Frankfurcie nad Menem w dniach 20 grudnia 1963 – 10 sierpnia 1965.
Kolejny duży proces dotyczący zbrodni popełnionych w Auschwitz toczył się już przed sądem zachodnioniemieckim. Ława oskarżonych liczyła 22 osoby (w tym jeden kapo). Ostatni komendant obozu Richard Baer, który miał być głównym oskarżonym, zmarł w areszcie przed rozpoczęciem procesu. W wyniku przeprowadzonego żmudnego przewodu sądowego 18 oskarżonych skazanych zostało na kary pozbawienia wolności (w tym 6 na dożywotnie pozbawienie wolności, najwyższy wymiar kary), a 4 uniewinniono. Opinia publiczna przyjęła wyrok jako zbyt łagodny.
Inne procesy załogi Auschwitz-Birkenau przed sądami niemieckimi.
W RFN przeprowadzono także kilka mniejszych procesów byłych członków załogi Auschwitz. Między innymi w kolejnych procesach przed sądem we Frankfurcie nad Menem w latach 1964–1968 oskarżeni: Josef Erber, Bernhard Bonitz i Josef Windeck skazani zostali na dożywotnie pozbawienie wolności, Wilhelm Burger na 8 lat pozbawienia wolności, a Gerhard Neubert na 3,5 roku pozbawienia wolności. Inni skazani w RFN członkowie personelu Auschwitz-Birkenau:
Natomiast w NRD 25 marca 1966 na karę śmierci skazano lekarza SS w Monowicach (Auschwitz III) Horsta Paula Fischera, który brał udział w selekcjach. Wyrok wykonano w lipcu 1966. Na karę śmierci skazano również Herberta Finka, a na dożywotnie pozbawienie wolności Hansa Anhalta, Waltera Georga Schmidta i Alexandra Bartella.
Członkowie załogi Oświęcimia skazani za zbrodnie popełnione w innych obozach koncentracyjnych.
Oto lista niektórych członków załogi Auschwitz-Birkenau osądzonych za zbrodnie popełnione w innych hitlerowskich obozach koncentracyjnych:

</doc>
<doc id="304712" url="https://pl.wikipedia.org/wiki?curid=304712" title="Karabin FN Model 30-11">
Karabin FN Model 30-11

Model 30-11 – belgijski karabin wyborowy produkowany przez firmę Fabrique Nationale.
Karabin FN Model 30-11 był produkowany w latach 1976–1986. Obecnie (2005 r.) nadal znajduje się na uzbrojeniu armii i policji belgijskiej.
Opis.
FN Model 30-11 jest bronią powtarzalną, z zamkiem czterotaktowym. Zasilanie ze stałego magazynka pięcionabojowego (lub wymiennego magazynka 10 nab.). Ciężka lufa samonośna zakończona tłumikiem płomieni. Model 30-11 jest wyposażony łoże i kolbę drewniane, z integralnym chwytem pistoletowym. Kolba ma regulowaną długość (podkładkami montowanymi pomiędzy kolbą a trzewikiem kolby) i wysokość. W przedniej części łoża można zamocować dwójnóg (identyczny jak w FN MAG). Model 30-11 jest wyposażony w celownik optyczny (standardowo 4 × 28 FN). Dodatkowo posiada mechaniczne przyrządy celownicze.

</doc>
<doc id="304714" url="https://pl.wikipedia.org/wiki?curid=304714" title="Chlamydophila pneumoniae">
Chlamydophila pneumoniae

Chlamydophila pneumoniae, chlamydofila zapalenia płuc (dawniej "Chlamydia pneumoniae", chlamydia zapalenia płuc) – bakteria przenoszona drogą kropelkową, powodująca między innymi zapalenia płuc (rzadko u dzieci poniżej piątego roku życia). Poważnym następstwem tej infekcji jest uszkodzenie nabłonka rzęskowego w oskrzelach i alergiczne przestrojenie organizmu sprzyjające rozwojowi dychawicy oskrzelowej, nawracających katarów nosa, przewlekłego zapalenia gardzieli i zapalenia zatok.
Dodatkowe objawy to bóle stawów i nierzadko zapalenie stawów. Może uszkadzać śródbłonek naczyń i tworzy się blaszka miażdżycowa. Podejrzewa się związek bakterii z chorobą Alzheimera i stwardnieniem rozsianym, jednak żadne dotychczasowe badania nie potwierdziły tej hipotezy.
Charakterystyka bakterii: bakteria wewnątrzkomórkowa, posiada rybosomy, ściana komórkowa zawiera LPS (lipopolisacharyd), ale brak jest peptydoglikanu, nie wytwarza ATP – musi być dostarczone przez komórkę gospodarzową. Oporna na antybiotyki beta-laktamowe. 
Cykl rozwojowy: ciałko elementarne (zakaźne), na zewnątrz komórki → po wniknięciu ciałko siateczkowate (inaczej siatkowate lub retikularne) → po 5 lub 6 godzinach od wniknięcia do komórki podział ciałka siateczkowatego → ciałko pośrednie (skupione ciałka siateczkowate) → wyrzucenie ciałek elementarnych (liza komórki).
Rozpoznanie.
Badanie laboratoryjne plwocin, wymazu z gardła, popłuczyn oskrzelowych, badania serologiczne. Najpopularniejszym badaniem jest test Elisa polegający na określeniu poziomu specyficznych immunoglobulin we krwi. We wczesnej fazie infekcji wykrycie przeciwciał klasy IgM świadczy o rozwijającej się infekcji, wykrycie przeciwciał w klasie IgG świadczy o dłużej trwającej infekcji lub o infekcji przebytej w przeszłości, natomiast dodatni wynik w klasie IgA świadczy o przewlekłej formie infekcji.
Leczenie.
Do leczenia zakażeń chlamydofilą zapalenia płuc stosuje się antybiotyki przez okres od 2 do 6 tygodni (w zależności od czasu trwania infekcji i stanu pacjenta): tetracykliny, makrolidy, chinolony. Po zbyt krótkim leczeniu często dochodzi do nawrotów choroby.

</doc>
<doc id="304715" url="https://pl.wikipedia.org/wiki?curid=304715" title="Socjolekt">
Socjolekt

Socjolekt – odmiana językowa właściwa dla danej klasy lub grupy społecznej, zawodowej lub subkultury. Socjolekty, w przeciwieństwie do dialektów regionalnych, mają podłoże nie geograficzne, lecz środowiskowe, socjalne. Jako synonimiczne wobec terminu „socjolekt” traktuje się określenia: „gwara środowiskowa”, „dialekt klasowy”, „dialekt środowiskowy”, „dialekt socjalny”. Socjolekty bywają odrębne wyłącznie na płaszczyźnie leksyki, ale niektóre wykazują także odmienności gramatyczne.
Przykładem socjolektu jest angielszczyzna afroamerykańska, odmienna od języka standardowego na płaszczyźnie gramatyki, fonologii i słownictwa.
Terminologia.
Na gruncie polskiego językoznawstwa nie wypracowano jednolitej terminologii określającej socjalne warianty języka, toteż różni autorzy operują różnym aparatem nazewniczym. Środowiskowe elementy językowe (z zasady leksykalne) oznacza się terminami: żargon, slang i gwara zawodowa (profesjolekt), przy czym niektóre z tych określeń bywają traktowane jako synonimy. Niekiedy jednak czyni się rozróżnienie terminologiczne między tymi pojęciami. Według klasyfikacji opracowanej przez Stanisława Grabiasa żargon charakteryzuje się słownictwem budowanym celowo tak, aby nie było zrozumiane dla ludzi nienależących do grupy (np. żargon więzienny). Slang stanowi zaś ekspresywną odmianę socjolektu, otwartą na wszystkie grupy społeczne. Słownictwo powstaje w nim najczęściej pod wpływem mody językowej; dlatego też najczęściej kojarzony jest z subkulturami młodzieżowymi. Język zawodowy, według ujęcia Grabiasa, ma charakter jawny i dotyczy wykonawców danego zawodu; ma za zadanie umożliwić ścisłe przekazywanie myśli między pracownikami.
Formy socjalne takie jak slang nie są tworami strukturalnymi. Słowacki językoznawca Eugen Pauliny stwierdza, że gwary socjalne, w odróżnieniu do dialektów geograficznych, nie tworzą samodzielnej struktury, lecz jedynie pewien styl operowania językiem. Również František Trávníček czynił zasadnicze rozróżnienie między formami socjalnymi a geograficznymi, te pierwsze określając jako byty niestrukturalne. Odmiany socjalne nie dysponują bowiem odrębną gramatyką i fundamentalną leksyką, ale czerpią te elementy z języka ogólnego lub gwar miejscowych. Stąd wątpliwości budzi zasadność klasyfikowania takich form jako gwar/dialektów. Z drugiej strony inni badacze wskazują na istnienie socjolektów, które operują własną, kompletną strukturą gramatyki – należą do nich m.in. angielszczyzna afroamerykańska oraz paryski "argot". Według lingwistów dialekt afroamerykański nie daje się klasyfikować jako forma slangu, w jego przypadku mowa bowiem o samodzielnym systemie gramatycznym.
Historia pojęcia.
Na gruncie językoznawstwa polskiego termin „socjolekt” pojawił się dopiero w latach 90. XX wieku. Po raz pierwszy został on odnotowany przez Stanisława Urbańczyka w "Encyklopedii języka polskiego" (1994), gdzie odesłano czytelnika do pojęcia języka środowiskowego. Na gruncie polskim rozpropagował ten termin Aleksander Wilkoń za pośrednictwem pracy "Typologia odmian językowych współczesnej polszczyzny" (2000), gdzie przypisał temu pojęciu dwa zakresy znaczeniowe: szeroki i wąski. W znaczeniu szerokim „socjolekt” odnosi się do wszelkich odmian językowych związanych z konkretnymi grupami społecznymi, natomiast ujęcie wąskie obejmuje wyłącznie ekspresywne i zawodowe "odmianki społeczne" (gwary środowiskowe i zawodowe). W polskiej literaturze socjolingwistycznej największe zastosowanie znalazł sens wąski.

</doc>
<doc id="304717" url="https://pl.wikipedia.org/wiki?curid=304717" title="Kolozsvár">
Kolozsvár



</doc>
<doc id="304718" url="https://pl.wikipedia.org/wiki?curid=304718" title="Chlamydie">
Chlamydie

Chlamydie (łac. "Chlamydiae") – rodzaj bakterii bezwzględnie wewnątrzkomórkowych. Bakterie te nie wytwarzają własnego ATP, lecz wymieniają swoje ADP na ATP gospodarza. Bakterie pokrewne riketsjom. W swojej błonie komórkowej zewnętrznej posiadają lipopolisacharyd (LPS), podobnie jak większość bakterii Gram-ujemnych, jednak w przeciwieństwie do nich nie posiadają w ścianie kwasu muraminowego oraz peptydoglikanu. Są zdolne do syntezy własnych białek dzięki posiadaniu rybosomów.
Istnieją :
Znana jest jedna "Chlamydia" chorobotwórcza dla koni:
Pozostałe znane gatunki "Chlamydia" chorobotwórcze dla zwierząt:
Cykl rozwojowy.
Wszystkie bakterie z tej grupy mają podobny cykl reprodukcji. Ciałka elementarne (EB "elementary bodies"), malutkie komórki o średnicy około 300 nm. Zawierają nukleoid. Są to formy inwazyjne dla komórek, do których wnikają w wyniku fagocytozy. Po 6-8 godzinach przekształca się w ciałko pierwotne o rozmiarach od 0.5 do 1 μm, które pozbawione jest nukleoidu (pozostaje wodniczka) i błon powierzchniowych z komórki gospodarza. Wewnątrz znajduje się ciałko RB ("reticulate body"). W ciągu następnych 18-24 godzin ciałko powiększa się, a RB ulegają wielokrotnym podziałom. Otaczająca je wodniczka wypełnia się ciałkami wtrętowymi. Następnie ciałka są uwalniane poza komórkę i już jako ciałka EB zakażają kolejne komórki powtarzając cykl.
Chlamydie nie są zdolne do syntetyzowania ATP (fosforylacji), w związku z czym wykorzystują ATP zakażonego organizmu.
Patogeneza.
Wytwarzają wiele białek szoku cieplnego.
Hodowla.
Chlamydie są bakteriami bezwzględnie wewnątrzkomórkowymi i jako takie nie mogą być hodowane na podłożach bakteriologicznych. Natomiast mogą rosnąć w hodowlach komórkowych. Chlamydie można namnażać w zarodku kurzym oraz w różnych tkankach zwierzęcych czy w komórkach hodowli tkankowej.
Zakażenie hodowli wciąż pozostaje najbardziej czułym i swoistym sposobem wykrywania wszystkich gatunków "Chlamydiae".
Identyfikacja "Chlamydiae" w hodowli opiera się na wykryciu obecności ciałek wtrętowych. Ciałka wtrętowe, które łączą się z przeciwciałami swoistymi dla rodzaju "Chlamydiae" i przeciwciałami przeciwko "C. trachomatis" świadczą o zakażeniu "C. trachomatis". Ciałka wtrętowe niełączące się z przeciwciałami przeciwko "C. trachomatis" oznaczają zakażenie albo przez "C. psittaci", albo przez "C. pneumoniae". Dotychczas nie opracowano żadnej metody pozwalającej rozróżnić te dwa drobnoustroje.
Przyczyny zakażenia.
Bakterią zakazić się można poprzez kontakt seksualny: dopochwowy, oralny lub analny z osobą zakażoną. Istnieje również ryzyko zakażenia dziecka podczas porodu.
Zakażenie chlamydiowe u obu płci.
Zapalenie odbytu występujące u osób uprawiających seks analny – objawia się wydzieliną śluzowo-ropną, często z domieszką krwi, oraz uczuciem pieczenia w okolicach odbytu.
Zapalenie gardła występuje u osób uprawiających seks oralny – ma przebieg bezobjawowy.
Zespół Reitera: występuje triada objawów: odczynowe zapalenie stawów, zapalenie spojówek, zapalenie cewki moczowej. Na skórze i błonach śluzowych mogą wystąpić łuszczycopodobne zmiany grudkowo-krostkowe.

</doc>
<doc id="304719" url="https://pl.wikipedia.org/wiki?curid=304719" title="Graptolity">
Graptolity

Graptolity (†Graptolithina, z gr. "graptos" – pisany + "lithos" – kamień) – wymarła gromada zwierząt zaliczanych do półstrunowców. Żyły w okresie od kambru do wczesnego karbonu.
Szkielet tych zwierząt zbudowany był z substancji białkowej ułożonej w półpierścieniowate pasemka tzw. fuzellusy. Tworzyły kolonie zwane rabdozomem, pojedyncze osobniki w rabdozomie osłonięte były zewnętrznym szkieletem chitynowym w kształcie rurek zwanych tekami. Pierwsza taka kolonia, tzw. sikula, mieściła osobnika, który powstawał na drodze płciowej. Kolejne osobniki kolonii rozwijały się przez pączkowanie. Teki poszczególnych osobników układały się w gałązki, tworząc kolonie o różnych kształtach – proste lub powyginane czy spiralne wstęgi, kolonie siateczkowate, liściaste lub drzewkowate.
Dwa główne rzędy graptolitów to dendroidy i graptolity właściwe. Dendroidy tworzyły wielogałązkowe, przypominające koronę drzew (stąd nazwa) kolonie osiadłe (bentos osiadły) i występowały od kambru po wczesny karbon. Ich znaczenie jako skamieniałości przewodnich jest znikome, z wyjątkiem dolnego ordowiku, dla którego są główną grupą przewodnią (obok konodontów). Graptolity właściwe występowały od ordowiku do wczesnego dewonu, miały kolonie utworzone przez niewielką liczbę gałązek, przy czym w czasie ewolucji widać tendencję do ich redukcji (od 32 we wczesnym ordowiku do 1 w sylurze i dewonie). U zwierząt tych nie obserwuje się stoloteki i biteki. Były organizmami planktonicznymi, zasiedlającymi górne partie otwartych mórz i oceanów i są główną skamieniałością przewodnią przez cały okres swego istnienia. Jednocześnie ich masowe nagromadzenia sugerują warunki głębokowodne dla osadów, w których występują.
Systematyka.
Graptolity początkowo zaliczane były do jamochłonów, jednak w 1948 roku polski paleontolog Roman Kozłowski wykazał ich pokrewieństwo z żyjącymi obecnie pióroskrzelnymi i zaliczył do typu półstrunowców.
Graptolity obejmują następujące rzędy :

</doc>
<doc id="304720" url="https://pl.wikipedia.org/wiki?curid=304720" title="Bitwa na Zielonych Polach">
Bitwa na Zielonych Polach



</doc>
<doc id="304726" url="https://pl.wikipedia.org/wiki?curid=304726" title="Canned Heat">
Canned Heat

Canned Heat – amerykański zespół blues-rockowy/boogie-rockowy założony przez Alana Wilsona i Boba Hite’a w Los Angeles w grudniu 1965 roku. Zespół wziął nazwę od utworu "Canned Heat Blues" Tommy’ego Johnsona z 1928 roku, opisującego alkoholika, który w desperacji zaczyna pić Sterno (rodzaj denaturatu), nazywane "canned heat" (dosł. „puszkowane gorąco”). Po występach na Festiwalu w Monterey i w Woodstock, pod koniec lat 60., grupa zdobyła światowy rozgłos. Skład z tamtych czasów to Bob „The Bear” Hite (wokal), Alan „Blind Owl” Wilson (gitara, wokal, harmonijka), Henry „The Sunflower” Vestine lub Harvey Mandel (gitara prowadząca), Larry „The Mole” Taylor (bas) i Adolfo „Fito” de la Parra (perkusja). Od wczesnych lat 70. nastąpiło wiele zmian w składzie zespołu. Obecnie jedynym oryginalnym członkiem zespołu z czasów największej świetności jest Adolfo „Fito” de la Parra. Larry Taylor, którego obecność w zespole nie była stała, był przez wiele lat drugim żyjącym członkiem z tamtych lat do czasu swej śmierci w 2019. Harvey Mandel, Walter Trout i Junior Watson zdobyli uznanie grając w późniejszych wersjach zespołu. Brytyjski bluesman i pionier muzyki rockowej John Mayall często zapraszał do swojego zespołu muzyków Canned Heat.

</doc>
<doc id="304730" url="https://pl.wikipedia.org/wiki?curid=304730" title="Opina">
Opina

Opina – metabolit powstający w tkankach roślinnych zakażonych przez bakterię "Agrobacterium tumefaciens". Większość opin to połączenia aminokwasu (zwykle argininy) i ketokwasu np. kwasu α-ketoglutarowego lub pirogronowego. Nieliczna grupa opin bezazotowych reprezentowana jest przez agrocynopiny (opiny fosforylowane), które są połączeniami kilku cząsteczek cukrów prostych. Opiny są tworzone przez roślinne komórki w wyniku ekspresji genów otrzymanych od "Agrobacterium". Rodzaj tworzonej opiny jest podstawą do klasyfikowania szczepów "Agrobacterium". Zwykle dany szczep wymusza produkcję jednego rodzaju opiny, niektóre szczepy narzucają roślinom produkcję kilku opin. Opiny są nieprzyswajalne dla roślin i większości innych organizmów, natomiast są metabolizowane i wykorzystywane jako pokarm przez "Agrobacterium".
Przykłady opin:

</doc>
<doc id="304732" url="https://pl.wikipedia.org/wiki?curid=304732" title="Johan Christian Fabricius">
Johan Christian Fabricius

Johan Christian Fabricius (ur. 7 stycznia 1745 w Tønder w Jutlandii Południowej, zm. 3 marca 1808 w Kilonii) – duński entomolog, arachnolog i ekonomista.
Życiorys.
Po ukończeniu gimnazjum w Altonie w roku 1762 rozpoczął studia na Uniwersytecie Kopenhaskim. W tym samym roku udał się do Uppsali, gdzie przez następne dwa lata był uczniem Linneusza, którego badania w dziedzinie entomologii znacznie rozwinął.
Fabricius zajmował się przede wszystkim stawonogami. Opisał wiele pająków, między innymi czarną wdowę ("Latrodectus mactans"). Wiele prac poświęcił nazewnictwu i klasyfikacji owadów, nazywając i opisując ok. 10 000 gatunków. Wyprzedzał rozwój nauki, wierząc w ewolucję gatunków dokonującą się w wyniku ich krzyżowania i konieczności adaptacji środowiskowej.
Od roku 1775 był profesorem historii naturalnej, ekonomii i finansów na Uniwersytecie w Kilonii.

</doc>
<doc id="304733" url="https://pl.wikipedia.org/wiki?curid=304733" title="Janusz Kochanowski">
Janusz Kochanowski

Janusz Bogumił Kochanowski (ur. 18 kwietnia 1940 w Częstochowie, zm. 10 kwietnia 2010 w Smoleńsku) – polski prawnik, dyplomata, były prezes zarządu fundacji „Ius et Lex”, w latach 2006–2010 rzecznik praw obywatelskich.
Życiorys.
Uczęszczał do II Liceum Ogólnokształcącego im. Romualda Traugutta w Częstochowie. Ukończył studia na Wydziale Prawa i Administracji Uniwersytetu Warszawskiego. W 1980 uzyskał stopień doktora nauk prawnych. W 1966 ukończył aplikację sądową. W latach 1966–1990 pracował na Wydziale Prawa Uniwersytetu Warszawskiego, ponownie został jego wykładowcą w 1997. W latach 1996–1997 wykładał jako "visiting fellow" na University of Cambridge. W 1995 jako radca prawny został członkiem Okręgowej Rady Radców Prawnych w Warszawie.
W latach 1980–1991 należał do „Solidarności”. Od 1989 do 1991 pełnił funkcję eksperta senackiej Komisji Praw Człowieka i Praworządności. Sprawował urząd konsula generalnego Polski w Londynie w Wielkiej Brytanii (1991–1995). W 2000 został prezesem zarządu fundacji oraz redaktorem naczelnym magazynu „Ius et Lex”. W 2004 bez powodzenia kandydował jako bezpartyjny z ramienia Prawa i Sprawiedliwości do Parlamentu Europejskiego w okręgu warszawskim.
Należał m.in. do Stowarzyszenia Autorów ZAiKS, a także Klubu Rotary International w Warszawie, którego w latach 1989–2003 był honorowym członkiem. Był również członkiem Polskiej Rady Ruchu Europejskiego, członkiem Brytyjsko-Polskiego Towarzystwa Prawnego i członkiem zarządu Polskiej Rady Ruchu Europejskiego.
26 stycznia 2006 Sejm przegłosował jego wybór na stanowisko rzecznika praw obywatelskich. 30 stycznia tego samego roku jego kandydaturę zaakceptował Senat. Urząd objął 15 lutego 2006 po złożonym ślubowaniu.
Wyróżniony m.in. „Złotym Paragrafem” przyznanym przez „Gazetę Prawną”, tytułem „Rzecznika Ochrony Zdrowia 2007” nadanym przez „Puls Medycyny” oraz Medalem Świętego Brata Alberta.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. 16 kwietnia 2010 został pośmiertnie odznaczony Krzyżem Komandorskim z Gwiazdą Orderu Odrodzenia Polski. 20 kwietnia 2010 został pochowany z honorami wojskowymi w grobie rodzinnym na cmentarzu Kule w Częstochowie.
30 października 2010 odsłonięto tablicę pamiątkową poświęconą Januszowi Kochanowskiemu, umieszczoną na budynku przy ul. Polskiej Organizacji Wojskowej 3 w Częstochowie, gdzie mieszkał on w latach 1955–1976.
Życie prywatne.
Janusz Kochanowski był żonaty z Ewą; miał dwoje dzieci (Martę i Mateusza).

</doc>
<doc id="304735" url="https://pl.wikipedia.org/wiki?curid=304735" title="Balthasar Batthyány">
Balthasar Batthyány

Freiherr Balthasar Batthyány (ur. 1543, zm. 1590), węgierski generał, uczestnik wojen z Turcją.
Za szczególne zasługi mianowano go zastępcą żupana. Był wykształconym humanistą. W 1570 przeszedł na kalwinizm, wspierając aktywnie rozwój protestantyzmu w swych majętnościach. Zamknął klasztor Augustynów w Güssing i otworzył w jego miejscu gimnazjum. W 1576 powołał Stephana Beythe na nadwornego kaznodzieję i nauczyciela w Güssing. Kochał książki i posiadał ich tysiące, dały one początek (później znów klasztornej) bibliotece w Güssing. Ściągnął z Wiednia goszczącego tam botanika Clusiusa do Güssing, który badał tam sprowadzone z Turcji, nieznane dotąd w Europie rośliny Azji Mniejszej (np. tulipany i kasztany jadalne). Clusius napisał w Güssing swoje dzieło "Stirpium Nomenclator Pannonicus", które wydał w 1585, również przebywający w tym czasie w Güssing, protestancki drukarz wędrowny Hans Manlius. Działalność drukarska Manliusa wpłynęła na rozpowszechnienie protestantyzmu w dobrach rodziny Batthyány.

</doc>
<doc id="304736" url="https://pl.wikipedia.org/wiki?curid=304736" title="Mississippi John Hurt">
Mississippi John Hurt

„Mississippi” John Hurt, właśc. John Smith Hurt (ur. 3 lipca 1893 w Teoc w hrabstwie Carroll w stanie Missisipi, zm. 2 listopada 1966 w Grenadzie w stanie Missisipi) – amerykański gitarzysta i pieśniarz bluesowy i folkowy.

</doc>
<doc id="304737" url="https://pl.wikipedia.org/wiki?curid=304737" title="Piaggio Aerospace">
Piaggio Aerospace

Piaggio Aerospace (dawniej Piaggio Aero e Società per Azioni) – włoska firma lotnicza, założona w Genui w 1884 r. 
Początkowo wytwórnia zajmowała się produkcją wyrobów z drewna i wyposażeniem statków morskich. Jednak od 1916 roku zaczęła zajmować się budową samolotów, początkowo na podstawie licencji. Od 1923 roku rozpoczęła produkcję samolotów własnej konstrukcji, a przed II wojną światową i w trakcie niej produkowała również silniki lotnicze i śmigła. 
Po zakończeniu II wojny światowej buduje samoloty lekkie, szkolne i turystyczne oraz śmigłowce na podstawie licencji.
W październiku 2014 roku firma zmieniła nazwę na Piaggio Aerospace.

</doc>
<doc id="304739" url="https://pl.wikipedia.org/wiki?curid=304739" title="The Lovin' Spoonful">
The Lovin' Spoonful



</doc>
<doc id="304747" url="https://pl.wikipedia.org/wiki?curid=304747" title="Asanga">
Asanga

Asanga − żyjący w Indiach IV w.n.e. filozof indyjski, twórca szkoły filozoficznej jogaćara należącej do kręgu buddyzmu mahajany. Asanga jest współautorem 5 siastr buddyjskich przekazanych poprzez niego przez Maitreję. Owych pięć siastr Asangi to: 
Teksty te są jednymi z najbardziej znaczących dzieł w historii mahajany i do dziś stanowią podstawę współczesnych doktryn o naturze rzeczywistości (o tzw. "pustości" Sunjata) zarówno dla poglądów czittamatra "Szkoły Tylko Umysłu" jak i szentong "Szkoły Pustości Innego".

</doc>
<doc id="304748" url="https://pl.wikipedia.org/wiki?curid=304748" title="Onkogeny Agrobacterium">
Onkogeny Agrobacterium

Onkogeny "Agrobacterium" – zespół genów wchodzących w skład plazmidu Ti bakterii rodzaju "Agrobacterium".
Geny tego zespołu kodują białka uczestniczące w syntezie fitohormonów (auksyn i cytokinin) pobudzających podziały komórek roślinnych. Ulegają uaktywnieniu w tkankach zakażonych roślin i powodują w wyniku tego powstawanie narośli w formie guzów lub skupisk patologicznych korzeni czy pędów (teratomy pędowe i korzeniowe).
Stosowane tradycyjne słownictwo (onkogeny) nawiązuje do terminologii chorób nowotworowych zwierząt i ludzi, jakkolwiek wiadomo, że istnieją znaczne różnice pomiędzy mechanizmami tych chorób a zmianami wywoływanymi u roślin przez "Agrobacterium".

</doc>
<doc id="304753" url="https://pl.wikipedia.org/wiki?curid=304753" title="Lynyrd Skynyrd">
Lynyrd Skynyrd

Lynyrd Skynyrd – amerykański zespół southernrockowy, którego początki sięgają 1964. Utworzony w 1965 w Jacksonville na Florydzie. Początkowo znany jako The Wild Thing, The Noble Five i One Per Cent. W 1972 przyjął nazwę Lynyrd Skynyrd (zniekształcając imię i nazwisko znienawidzonego nauczyciela - Leonarda Skinnera). Największe sukcesy grupa odnosiła w latach 70. pod przewodnictwem wokalisty i twórcy tekstów Ronniego van Zanta. 20 października 1977 w katastrofie lotniczej zginęli Ronnie van Zant, gitarzysta Steve Gaines i wokalistka Cassie Gaines, a pozostali członkowie zespołu odnieśli poważne obrażenia. Grupa została reaktywowana w innym składzie w 1987.
W 2006 zespół został wprowadzony do Rock and Roll Hall of Fame.

</doc>
<doc id="304754" url="https://pl.wikipedia.org/wiki?curid=304754" title="Andrzej Bereszyński">
Andrzej Bereszyński

Andrzej Michał Bereszyński (ur. 30 sierpnia 1946 w Poznaniu) – zoolog polski, profesor doktor habilitowany. Zajmuje się problematyką ochrony przyrody, a w szczególności badaniem, odbudową populacji i ochroną zagrożonych gatunków zwierząt.
Przebieg kariery.
Studiował pod kierunkiem prof. dra hab. Ryszarda Graczyka na Akademii Rolniczej w Poznaniu. W 1971 r. rozpoczął pracę jako asystent. W 1976 r. obronił pracę doktorską „Badania biologii, ekologii i występowania dropia, "Otis tarda" L. w Polsce”. Stopień doktora habilitowanego nauk rolniczych w zakresie zootechniki uzyskał w 1988 r. na podstawie rozprawy habilitacyjnej pt. „Drop, "Otis tarda" Linnaeus 1758 w Polsce”. Od 1993 r. pracował na stanowisku profesora nadzwyczajnego w Akademii Rolniczej w Poznaniu. Tytuł profesora nauk rolniczych otrzymał 16 sierpnia 1999 r.
W latach 1990–1993 pełnił funkcję Prodziekana ds. Studiów na AR Poznań. Od 1994 r. jest kierownikiem Katedry Zoologii. Kierował Stacją Doświadczalną w Stobnicy. Aktualnie pracownik naukowy Zakładu Zoologii w Instytucie Zoologii na Wydziale Hodowli i Biologii Zwierząt Uniwersytetu Przyrodniczego w Poznaniu.
Był członkiem Państwowej Rady Ochrony Przyrody oraz jej przewodniczącym w latach 2009–2014.
Jest członkiem Rady Naukowej Wielkopolskiego Parku Narodowego od 1991 roku, a także był w Radach Naukowych Wolińskiego Parku Narodowego oraz Parku Narodowego „Bory Tucholskie”.
Zakres badań.
Zajmuje się problemem ochrony dropia "Otis tarda L.", ochroną i reintrodukcją bobra "Castor fiber fiber L.", introdukcją muflona "Ovis ammon musimon", tworzeniem i ochroną mikropopulacji zająca "Lepus europaeus", ochroną przepiórki, "Cotumix cotumix", ochroną i badaniem wilka "Canis lupus", hodowlą, restytucją i reintrodukcją tarpana leśnego "Equus gmelini silvatica" a obecnie badaniami żubrów "Bison bonasus".
Dorobek piśmienniczy obejmuje ok. 340 pozycji, w tym 9 książek.
Działalność społeczna.
Prof. Andrzej Bereszyński od wielu lat działa w Lidze Ochrony Przyrody w Polsce. W latach 1988–1994 był prezesem Wojewódzkiego Okręgu Poznańsko-Pomorskiego LOP. Pozostaje członkiem tej organizacji jako członek Zarządu Okręgu LOP w Poznaniu. Jest Członkiem Honorowym LOP, a w 2018 roku został odznaczony najwyższym odznaczeniem Ligi – „Zielone Serce Przyrodzie”.

</doc>
<doc id="304756" url="https://pl.wikipedia.org/wiki?curid=304756" title="Krzysztof Jan Żegocki">
Krzysztof Jan Żegocki

Krzysztof Jan Żegocki herbu Jastrzębiec (ur. 1618 w Rostarzewie, zm. 11 sierpnia 1673 w Gościeszynie) – partyzant z czasów potopu szwedzkiego, starosta babimojski w 1646 roku, starosta koniński w 1666 roku, marszałek Trybunału Głównego Koronnego w 1660 roku, wojewoda inowrocławski 1666–1669. 
Nazywany "pierwszym partyzantem Rzeczypospolitej", był jednym z pierwszych i najaktywniejszych wodzów polskiej partyzantki w okresie potopu szwedzkiego. Atakował najeźdźców z bazy znajdującej się na Śląsku, później zaś dołączył do oddziałów Stefana Czarnieckiego. Po zakończeniu wojny rozpoczął karierę parlamentarną, a w 1669 roku przyjął święcenia kapłańskie i został biskupem chełmskim (30 stycznia 1670–1673).
Życiorys.
Urodził się w 1618 roku w Rostarzewie, jako syn senatora Marcina Żegockiego, kasztelana przemęckiego i Anny. Ukończył przypuszczalnie kolegium jezuickie lub Akademię Lubrańskiego. Był studentem wydziału teologicznego Akademii Krakowskiej. W 1638 lub 1639 r. ożenił się z Elżbietą Lintermans, z którą miał troje dzieci. Po jej śmierci w 1645 r. ożenił się z Jadwigą Zbijewską, która w wianie mężowi wniosła starostwo babimojskie. Miał z nią dwóch synów. Miał syna, m.in. Franciszka Żegockiego - starostę babimojskiego - męża Krystyny Ponińskiej.
W tym czasie brał udział w walkach przeciw powstańcom Chmielnickiego i z Tatarami. Od 1652 roku tytułował się "rotmistrzem Jego Królewskiej Mości". W okresie gdy pełnił funkcję starosty babimojskiego w 1655 roku wybuchła wojna polsko–szwedzka. Szwedzi represjonowali chłopów, rzemieślników, a szczególnie duchowieństwo katolickie. Po kapitulacji Wielkopolski pod Ujściem (1655) uszedł do Zielonej Góry, a wkrótce otrzymał dowództwo jednej z partii, jakie na terenie Wielkopolski organizował przeciw Szwedom wojewoda podlaski Jan Piotr Opaliński. Został organizatorem i dowódcą oddziałów partyzanckich walczących 1655–59 w okolicach Babimostu ze Szwedami podczas tzw. potopu szwedzkiego. Z miejscowości Zabór znajdującej się ok. 18 km od Zielonej Góry kierował partyzantami w pierwszym okresie walk. 4 października zdobył silnie obsadzony gród kościański (bitwa pod Kościanem), wybijając załogę szwedzką, następnie rozbił oddział landgrafa heskíego Fryderyka Hessen Eschweg, szwagra Karola Gustawa i zbiegł na Śląsk, gdzie przebywał prawdopodobnie do końca 1655 roku.
Sukces Krzysztofa Żegockiego stanowił dla Szwedów dotkliwy cios, a sam Żegocki otrzymał od króla nominację na pułkownika. 16 listopada otrzymał polecenie udania się z odsieczą klasztorowi jasnogórskiemu. Jednocześnie umożliwił wyjście króla Jana Kazimierza z Żywca w kierunku Spisza i Orawy. Pod koniec grudnia udał się w kierunku Jasnej Góry. Według wielu badaczy groźba ataku Żegockiego zmusiła Szwedów do odstąpienia od oblężenia Jasnej Góry. Po powrocie ze Śląska dowodził krótko partyzantką w Żywieckiem, a także stoczył potyczki pod Krakowem, Czarnym Ostrowem, Wieluniem, Piotrkowem i Magierowem. W lecie 1656 roku pojawił się w okolicach Poznania, uniemożliwiając przez kilka miesięcy załodze szwedzkiej zaopatrywanie się w żywność. Przez cały okres "potopu" działalność jego była niezwykle skuteczna. Później brał udział w walkach na terenie Brandenburgii, dotarł do Danii. W końcu 1658 roku wrócił do kraju, a jego udział w wojnie zakończył się.
W tym czasie rozpoczął działalność polityczną. W 1657 roku mianowany został chorążym województwa poznańskiego, w 1658 roku marszałkiem sejmiku w Środzie. Poseł sejmiku średzkiego na sejm 1658, 1659 i 1662 roku. W 1659 roku otrzymał podkomorstwo kaliskie po Krzysztofie Grzymułtowskim. Następnie walczył w Małopolsce i na Podolu, wziął również udział w wyprawie Stefana Czarnieckiego do Nowej Marchii i jesienią 1657 roku na Pomorze. W 1660 roku Żegocki z rąk króla otrzymał urząd podkomorzego kaliskiego i starosty konińskiego, a jednocześnie został wybrany marszałkiem Trybunału Koronnego w Piotrkowie, a w 1661 roku komisarzem do ustalenia granicy ze Śląskiem i Pomorzem. Od roku 1660 do 29 marca 1662 dzierżawił mennicę w Poznaniu, gdzie wspólnie z Mikołajem Gillim wyemitował wiele typów monet koronnych. W 1662 roku był członkiem komisji do uregulowania długów wojska. Przeciwstawiał się planom elekcji "vivente rege". Był oponentem dworu, toteż mimo zasług wojennych pomijano go przy rozdziale godności. Prawdopodobnie wziął udział w rokoszu Lubomirskiego. Dopiero w 1666 roku król nadał Żegockiemu nominację na wojewodę inowrocławskiego, choć decyzja Jana Kazimierza spotkała się z krytyką szlachty kujawskiej. Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. 
Po śmierci żony (1667/68) przyjął święcenia kapłańskie, decydując się na służbę Kościołowi. Był elektorem Michała Korybuta Wiśniowieckiego z województwa inowrocławskiego w 1669 roku. Szybko awansował w hierarchii, już w 1669 roku otrzymał stanowisko biskupa chełmskiego (30 stycznia 1670-1673). Na krótko przed śmiercią otrzymał nominację na biskupa kujawskiego. Jako biskup był bardzo sumiennym rządcą, jednocześnie poszerzał swą wiedzę teologiczną. Swoje rządy rozpoczął od wizytacji diecezji, chcąc zorientować się w sprawach wymagających pilnego załatwienia. Wciąż przecież dawały znać o sobie skutki powstań kozackich i potopu szwedzkiego, które nie zostały w pełni zlikwidowane. Jako obrońca Michała Korybuta Wiśniowieckiego był jednym z organizatorów konfederacji gołąbskiej w 1672 roku i bronił króla na sejmie 1673 roku. Był deputatem z Senatu do Rady Wojennej przy królu w 1673 roku. Nie zaniedbywał też spraw ogólnopaństwowych. Na krótko przed śmiercią otrzymał nominację na biskupa kujawskiego , ale wkrótce po nominacji zmarł w niewyjaśnionych okolicznościach, w sierpniu, przebywając w Gościeszynie, gdzie został pochowany.
Jako senator był obecny na sejmach: 1668 (I), 1668 (II), 1669 (I), 1672 (I) i 1673 roku.
Był autorem kilku drukowanych okolicznościowo pism kaznodziejskich, a w rękopisach Biblioteki Załuskich znajdowały się jeszcze w XIX wieku jego autorstwa "Puncta rada J. K. Mcí podane po elekcyji nazajutrz, jakíemi środkami ad absolutym dominí aspírare ma".
Patron gimnazjów w Rostarzewie, Kębłowie i w Babimoście. 

</doc>
<doc id="304759" url="https://pl.wikipedia.org/wiki?curid=304759" title="Dźwignice">
Dźwignice

Dźwignice – grupa urządzeń dźwigowo-transportowych, służących do przemieszczania pionowego i poziomego ładunków, zwierząt i ludzi na niewielkie odległości, w ruchu przerywanym. Dźwignice stanowią liczną grupę środków transportu bliskiego, a ich eksploatacja wymaga odpowiednich kwalifikacji.
Praca wymagająca użycia siły fizycznej towarzyszy ludzkości od początku jej istnienia.
Dążąc do jej ułatwienia i podpatrując zjawiska przyrody człowiek zaczął korzystać z praw natury i budować urządzenia zwane dzisiaj dźwignicami, które eliminowały lub zmniejszały jego wysiłek fizyczny przy podnoszeniu oraz przenoszeniu potrzebnych mu przedmiotów w żądane miejsce.
Do najprostszych z nich należała dźwignia prosta, żuraw i kołowrót studzienny.
Żuraw studzienny swoją sylwetką przypomina żurawie budowlane, bez których trudno sobie dzisiaj wyobrazić jakąkolwiek budowę.
Podział dźwignic.
W klasycznej literaturze na temat dźwignic wyróżnia się termin dźwignicy prostej (zbudowanej z jednej podstawowej części składowej) oraz dźwignicy złożonej (zbudowanej z kilku takich części).
Jako podstawowe części składowe określane jako dźwignice proste wyróżnia się:
W przypadku dźwignic złożonych (najczęściej są to duże urządzenia przeładunkowe stosowane w portach) spotyka się rozwiązania:
Niezależnie od tego można jeszcze wyróżnić inne elementy obce stanowiące wyposażenie dźwignic:
Według terminologii obecne przyjętej w Polskich Normach wyróżnia się następujące grupy dźwignic:
Zasady bezpiecznej eksploatacji.
Wymagania dla operatorów dźwignic.
Zgodnie z polskim prawem kandydat na operatora musi spełniać następujące warunki:
Uprawnienia dla operatorów dźwignic dzielą się na kategorie I, II, III oraz podkategorie oznaczane literami w zależności od grupy dźwignic, do których się odnoszą:
Zasady konserwacji.
Osoby zatrudnione przy pracach konserwacyjno – remontowych powinni posiadać teoretyczne i praktyczne wiadomości związane z eksploatacją, bezpieczeństwem i higieną pracy oraz przepisami dozoru technicznego.
Prowadzący prace konserwacyjno – remontowe powinni posiadać:
Postępowanie w przypadku wymiany elementu nośnego dźwignicy.
Każdorazowo w przypadku wymiany między innymi elementu nośnego dźwignicy, czy to z powodu zużycia, czy niebezpiecznego uszkodzenia, czy zniszczenia przez obsługę, zgodnie z "Rozporządzeniem Ministra Gospodarki, Pracy i Polityki Społecznej" z dnia 29 października 2003 r. "w sprawie warunków technicznych dozoru technicznego w zakresie eksploatacji niektórych urządzeń transportu bliskiego" () należy powiadomić o tym właściwy Inspektorat Dozoru Technicznego i przeprowadzić badanie doraźne, po którym Inspektor UDT dopuści urządzenie do ruchu. Właściwy fragment rozporządzenia przedstawiono w załączniku.

</doc>
<doc id="304762" url="https://pl.wikipedia.org/wiki?curid=304762" title="Katastrofa gibraltarska">
Katastrofa gibraltarska



</doc>
<doc id="304765" url="https://pl.wikipedia.org/wiki?curid=304765" title="Emilian (cesarz)">
Emilian (cesarz)

Emilian, "Marcus Aemilius Aemilianus" (ur. ok. 207/214?, zm. październik 253) – cesarz rzymski od lata do października 253 r.
Życiorys.
Pochodził z rzymskiej Mauretanii. Jego małżonką była znana jedynie ze świadectw numizmatycznych Gaja Kornelia Supera. Był zawodowym wojskowym, który osiągnął wysokie stanowiska w administracji państwowej. W końcu kariery piastował stanowisko namiestnika Mezji Górnej i Dolnej, zasłużonego skuteczną obroną tych prowincji przed najazdem Gotów. Latem 253 podległe mu wojska ogłosiły go cesarzem w opozycji do aktualnie panujących w Rzymie Treboniana i Woluzjana.
Dla zalegalizowania swej władzy uzurpator podjął marsz na Rzym, zamierzając uzyskać oficjalną sankcję dla swego panowania ze strony senatorów. W sierpniu przekroczył wschodnie Alpy i wkroczył do Italii. Przed oczekiwanym starciem pod Interamna Trebonian z synem ponieśli śmierć z rąk własnych żołnierzy, zaś Emilian uznany został za legalnego władcę przez senat. Koniec jego krótkotrwałych rządów nastąpił jesienią, gdy do północnej Italii wkroczyły wojska kolejnego pretendenta – Waleriana, ogłoszonego cesarzem przez legiony w Germanii i Recji. Emilian zamierzał mu się zbrojnie przeciwstawić, lecz wobec widocznej przewagi przeciwnika został w okolicach Spoletium zamordowany wcześniej przez własnych żołnierzy.

</doc>
<doc id="304768" url="https://pl.wikipedia.org/wiki?curid=304768" title="Fiona Apple">
Fiona Apple

Fiona Apple, właśc. Fiona Apple Murphy Maggart (ur. 13 września 1977 w Nowym Jorku) – amerykańska wokalistka, kompozytorka oraz autorka tekstów, tworząca muzykę z pogranicza piano rocka, swingu oraz jazz.
Kariera.
Swą pierwszą płytę "Tidal" stworzyła jako szesnastolatka, a wydała w roku 1996. Płyta sprzedana w wielomilionowym nakładzie zdobyła status potrójnej platynowej płyty w Stanach Zjednoczonych. Teledysk do piosenki „Sleep to Dream” uzyskał nagrodę MTV w kategorii „Najlepsze wideo nowego artysty”, w trakcie zaś jej odbioru w 1997 roku artystka, nie przebierając w słowach, skrytykowała zarówno samą nagrodę, jak i styl życia, jaki prezentuje MTV.
Płyta "When the Pawn…" akcentuje odejście Fiony Apple od stylistyki pop w stronę form trudniejszych zarówno muzycznie, jak i tekstowo. Bogate aranżacje oparte na jazzowej sekcji rytmicznej oraz leksykalnie wyrafinowane teksty (nawet anglojęzyczni odbiorcy narzekali, że można je zrozumieć jedynie przy pomocy dobrego słownika) sprawiły, że płyta sprzedawała się gorzej, jednak podobnie jak pierwsza uzyskała status platynowej (ponad milion egzemplarzy w USA).
Trzeci album artystki, "Extraordinary Machine", formalnie powstał w 2002, jednak wydany został w 2005 roku. Stało się tak za przyczyną konfliktu wokalistki z wytwórnią Sony. Obie strony zgodziły się na rearanżację płyty (oryginalnie producentem był Jon Brion), jednak ostateczną wersję widziały zupełnie odmiennie. Fani artystki, którzy dowiedzieli się o wstrzymaniu wydania gotowej płyty zorganizowali bezprecedensową akcję polegającą na wysyłaniu wytwórni gadżetów kojarzących się z jabłkiem (ang. "apple"). Wstępna wersja płyty przedostała się też nielegalnie do internetu i w systemach p2p krążyła pomiędzy fanami, a nawet bywała prezentowana w małych rozgłośniach radiowych. Ostatecznie wytwórnia zgodziła się na wydanie albumu z większością nowych aranżacji opracowanych przez Mike’a Elizondo, a sam album, dynamiczny i niezwykle zróżnicowany brzmieniowo, pojawił się w sklepach 4 października 2005.
18 czerwca 2012 ukazał się kolejny studyjny album Fiony Apple, zatytułowany "The Idler Wheel Is Wiser Than the Driver of the Screw and Whipping Cords Will Serve You More Than Ropes Will Ever Do".

</doc>
<doc id="304769" url="https://pl.wikipedia.org/wiki?curid=304769" title="Piaggio P.108">
Piaggio P.108

Piaggio P 108 – włoski ciężki samolot bombowy z okresu II wojny światowej
Historia.
W 1938 roku we włoskiej wytwórni lotniczej "Piaggio e Società per Azioni" zaprojektowano ciężki czterosilnikowy samolot bombowy, który oznaczony został jako "Piaggio P 108". 
Prototyp tego samolotu został oblatany 24 października 1939 roku, a jednym z jego pilotów oblatywaczy był syn Benito Mussoliniego – Bruno Mussolini. Po udanych próbach w locie samolot ten został wprowadzony do produkcji seryjnej.
Samolot ten w następnych latach był modyfikowany w kolejnych wersjach, które różniły się wyposażeniem i przeznaczeniem. 
Wersje samolotu Piaggio P 108:
Łącznie wyprodukowano 167 samolotów "Piaggio P 108" wszystkich wersji.
Użycie.
Samoloty "Piaggio P 108" od chwili wprowadzenia ich do produkcji seryjnej były systematycznie włączane do jednostek Regia Aeronautica (włoskich sił powietrznych). 
Przez cały okres II wojny światowej używano ich we włoskim lotnictwie bombowym. Pierwszą misją bojową tych samolotów był nalot na Gibraltar w dniu 26 czerwca 1942 roku. Później uczestniczyły w walkach w basenie Morza Śródziemnego, Północnej Afryce oraz na froncie wschodnim. Nieliczne egzemplarze tego samolotu przetrwały wojnę.
Na samolocie tego typu zginął w 1941 roku Bruno Mussolini, syn Benito Mussoliniego.
Opis konstrukcji.
Samolot "Piaggio P 108" był ciężkim samolotem bombowym, dolnopłatem o konstrukcji metalowej. Podwozie klasyczne – wciągane w locie. 
Napęd – 4 silniki zamontowano po dwa na każdym skrzydle. 

</doc>
<doc id="304773" url="https://pl.wikipedia.org/wiki?curid=304773" title="Nowy świat">
Nowy świat

Nowy świat – ogólnoświatowa seria zgromadzeń religijnych zorganizowanych przez Świadków Jehowy w roku 1942. Liczba obecnych wyniosła 156 424, a 4992 osoby ochrzczono.
Kongres w Cleveland.
Chociaż z powodu trwającej II wojny światowej żywność i paliwo było racjonowane, na początku marca 1942 roku ogłoszono, że w dniach od 18 do 20 września odbędą się „teokratyczne zgromadzenia” pod hasłem „Nowy świat”. Chcąc ułatwić podróżowanie uczestnikom kongresów, w całych Stanach Zjednoczonych wybrano 52 miasta, w których zorganizowano zgromadzenia. Zostały one połączono telefonicznie z Cleveland w stanie Ohio – głównym miastem kongresowym. W tym samym czasie zorganizowano również kongresy w 33 innych miejscach w Ameryce Północnej i Południowej, Europie, Afryce, Australii i na Hawajach. Było to pierwsze zgromadzenie z jednym ogólnoświatowym hasłem kongresowym. W czasie przerwy serwowano również posiłki.
W kongresie w Cleveland uczestniczyło 26 tysięcy osób, a we wszystkich zgromadzeniach w samych tylko Stanach Zjednoczonych – 129 699 osób, natomiast liczba głosicieli na całym świecie wynosiła wtedy około 106 tysięcy. Na kongresie w Cleveland ochrzczono 459 osób, a ogółem na zgromadzeniach w Stanach Zjednoczonych ochrzczono 3548 osób.
Publikacje.
Oprócz tego w języku hiszpańskim i niemieckim ogłoszono wydanie i udostępniono książkę "Dzieci" (wydaną w języku angielskim w roku 1941).
Ważne punkty programu.
Nathan H. Knorr na podstawie proroctwa z Księgi Objawienia 17:8 w wykładzie publicznym wyjaśnił, że II wojna światowa nie przeobrazi się w bitwę Armagedonu, ale że się skończy i na jakiś czas zapanuje pokój. Czas ten trzeba będzie wykorzystać na rozwinięcie działalności kaznodziejskiej Świadków Jehowy na całym świecie. Wykład ten przyczynił się do nadania rozmachu ogólnoświatowej działalności kaznodziejskiej i do utworzenia Biblijnej Szkoły Strażnicy – Gilead. Wykład był transmitowany przez rozgłośnię WBBR.
Przygotowanie do rozwoju działalności omówione zostało szerzej w przemówieniu kluczowym „Jedyne światło”, opartym na 59 i 60 rozdziale Księgi Izajasza, wygłoszonym przez Fredericka W. Franza. Zachęcił on do śmiałego kontynuowania dzieła świadczenia o nowym świecie pod panowaniem Królestwa Bożego. Natomiast w przemówieniu „Prezentowanie ‚miecza ducha’” Nathan H. Knorr ogłosił, że aby dopomóc uczestnikom zgromadzenia w usłuchaniu sygnału „Naprzód!”, przygotowano nowe wydanie angielskiej "Biblii króla Jakuba", wydrukowane na prasach Towarzystwa Strażnica w Biurze Głównym i uzupełnione konkordancją opracowaną specjalnie z myślą o służbie kaznodziejskiej Świadków Jehowy.
Ze względu na spodziewany przyrost w szeregach Świadków Jehowy ogłoszono wprowadzenie współpracy w zborach – co sześć miesięcy – przez tzw. "sług dla braci" (obecnie "nadzorców podróżujących"). Na ten wzrost i rozwój działalności zwrócił uwagę William E. Van Amburgh. Nathan H. Knorr w przemówieniu: „Jefte i jego ślub” zwrócił uwagę na potrzebę większej ilości pionierów. Na apel o 10 tysięcy pionierów, wielu podjęło się tej pełnoczasowej działalności kaznodziejskiej. Program kongresu podkreślił, że trwały pokój może ustanowić wyłącznie Królestwo Boże, realny rząd Boży, a nie organizacja utworzona przez ludzi. Przewodniczącym zgromadzenia był Hayden C. Covington.
Po zakończeniu serii kongresów, w roku 1942 wydano w języku angielskim publikacje "Report of the „Glad Nations” Theocratic Assembly" ("Sprawozdanie z teokratycznego zgromadzenia Świadków Jehowy pod hasłem „Nowy Świat” (z całego świata)").
Zgromadzenia w Stanach Zjednoczonych.
Albany (1750 obecnych), Atlanta (1504), Baltimore (3009), Baton Rouge (840), Bernalillo (450), Binghamton (1465), Birmingham (2200), Bismarck (1000), Buffalo (2000), Charleston SC (600), Charleston WV (1576), Charlotte (2500), Chicago (4249), Cleveland (26 000), Dallas (3200), Deadwood (391), Denver (1900), Des Moines (1744), Detroit (6000), Duluth (1300), El Paso (400), Emmett (573), Fresno (1500), Great Falls (865), Houston (1700), Kansas City (2278), Klamath Falls (1040), Knoxville (326), Lincoln (1150), Little Rock (1100), Los Angeles (8500), Louisville (2400), Madison (1700), Memphis (1550), Minneapolis (3500), Mobile (875), Nowy Jork (10 000), Oklahoma City (3000), Phoenix (758), Portland (1519), Providence (3000), Richmond (1800), Rockport (450), Salt Lake City (406), San Antonio (1350), San Francisco (3300), Seattle (3000), Spokane (2000), Springfield (2100), Tampa (1100), Waycross (835), Wichita (1836). 
Kampania informacyjna.
W miastach kongresowych zorganizowano kampanię informacyjną, polegającą na rozpowszechnianiu specjalnych zaproszeń na zgromadzenia i przemarszu uczestników z plakatami informującymi o zgromadzeniu.

</doc>
<doc id="304776" url="https://pl.wikipedia.org/wiki?curid=304776" title="Max Headroom">
Max Headroom

Max Headroom – postać fikcyjna, generowany komputerowo prezenter telewizyjny grany przez Matta Frewera. Znany ze swoich ciętych komentarzy na aktualne tematy, aroganckiego dowcipu i charakterystycznego sposobu mówienia.
Twórcami postaci byli George Stone, Annabel Jankel i Rocky Morton. Miała ona być parodią prezenterów telewizyjnych z lat 80., którzy próbowali naśladować styl ówczesnej młodzieży. Bohater był promowany jako „wygenerowany komputerowo”, ale w rzeczywistości był grany przez żywego aktora w mocnej charakteryzacji i w odpowiednim oświetleniu, co miało wywołać iluzję komputerowej postaci.
Max Headroom pierwszy raz pojawił się w brytyjskim filmie telewizyjnym "Max Headroom: 20 Minutes into the Future" wyemitowanym 4 kwietnia 1985 roku na Channel 4. Bohater filmu, dziennikarz śledczy Edison Carter (grany przez Frewera), podczas ucieczki na motocyklu rozbija się o szlaban z napisem „Max. Headroom 2.3 metres”. Kiedy Carter jest nieprzytomny po wypadku, na bazie jego umysłu stworzony zostaje system sztucznej inteligencji, który rozwija się w osobowość określającą się jako „Max Headroom”. Max następnie zostaje wirtualnym prezenterem telewizyjnym, alter ego Cartera.
Już dwa dni po emisji wspomnianego filmu Channel 4 rozpoczął nadawanie programu "The Max Headroom Show". W USA program retransmitowała telewizja Cinemax. Audycja polegała na prezentowaniu teledysków, a Max Headroom pojawiał się jako VJ. Z czasem wprowadzono też rozmowy Maksa Headrooma z zaproszonymi gośćmi i z publicznością w studiu. Dzięki działaniom marketingowym polegających na promowaniu Maksa Headrooma jako pierwszego komputerowego prezentera telewizyjnego, wielu widzów uwierzyło, że Max Headroom jest postacią animowaną komputerowo. W roku 1986 organizacja BAFTA przyznała programowi nagrodę w kategorii grafika, pomimo że jedynym elementem generowanym komputerowo były proste animacje tła za prezenterem. Ostatni odcinek "The Max Headroom Show" nadano 26 grudnia 1986 r.
Poza pojawianiem się we własnym programie telewizyjnym Max Headroom był twarzą kampanii reklamowej Coca-Coli. W 1986 r. gościnnie użyczył swojego wokalu i wystąpił w teledysku do piosenki "Paranoimia" zespołu The Art of Noise. W 1987 r. telewizja ABC wyprodukowała serial fabularny z Maksem Headroomem i Edisonem Carterem (w obydwu rolach ponownie wystąpił Matt Frewer) zatytułowany po prostu "Max Headroom". Fabuła częściowo bazuje na pierwszym filmie z 1985 r. Serial anulowano w trakcie 2. sezonu.
W roku 2007 Max Headroom wystąpił w emitowanych w Channel 4 spotach informujących o przejściu nadawania kanału na system cyfrowy. W 2015 roku wystąpił jako cameo w filme "Piksele".

</doc>
<doc id="304777" url="https://pl.wikipedia.org/wiki?curid=304777" title="Europejska kolonizacja ameryki północnej">
Europejska kolonizacja ameryki północnej



</doc>
<doc id="304778" url="https://pl.wikipedia.org/wiki?curid=304778" title="Staszic">
Staszic

Staszic – wieś w Polsce, ufundowana przez ks. Stanisława Staszica, położona w województwie lubelskim, w powiecie hrubieszowskim, w gminie Uchanie.
W latach 1975–1998 miejscowość administracyjnie należała do województwa zamojskiego.Według Narodowego Spisu Powszechnego (III 2011 r.) wieś liczyła 232 mieszkańców.
Wieś stanowi sołectwo gminy Uchanie.

</doc>
<doc id="304780" url="https://pl.wikipedia.org/wiki?curid=304780" title="Julia Aquilia Severa">
Julia Aquilia Severa

Akwilia Sewera ("Julia Aquilia Severa") – westalka, cesarzowa rzymska, żona Heliogabala.
Życiorys.
Była córką Quintusa Aquiliusa Sabinusa, konsula za rządów Karakalli. W 220 roku została wydana za mąż za cesarza rzymskiego Heliogabala.Cesarz liczył, że dzieci z tego związku będą uosabiały boskie cechy.
Małżeństwo przetrwało do 221 roku, gdy cesarz Heliogabal ożenił się z Annią Faustiną – potomkinią Marka Aureliusza. Po kilku następnych związkach cesarz ponownie związał się z Aquillią. Ich związek zakończył się ostatecznie w 222 roku wraz ze śmiercią Heliogabala. Para nie miała dzieci.

</doc>
<doc id="304783" url="https://pl.wikipedia.org/wiki?curid=304783" title="Metal Gear Acid 2">
Metal Gear Acid 2

Metal Gear Acid 2 – komputerowa gra karciana wydana przez Konami na konsolę PlayStation Portable w 2005 roku. Jest to taktyczna gra turowa, w której gracz kieruje postacią Solid Snake'a. Nagle porwany przez człowieka, który podaje się za agenta FBI, Snake zostaje zmuszony do infiltracji placówek badawczych. Okazuje się, że padł ofiarą zasadzki, z której usiłuje się wydostać.

</doc>
<doc id="304784" url="https://pl.wikipedia.org/wiki?curid=304784" title="Best">
Best

Osoby:

</doc>
<doc id="304788" url="https://pl.wikipedia.org/wiki?curid=304788" title="Siesławice">
Siesławice

Siesławice – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W obszar wsi wchodzą:
Historia.
Według Liber Beneficiorum Długosza w wieku XV wieś nosiła nazwę "Swyeslawycze" i była po części własnością Mikołaja Biechowskiego herbu Powała oraz Grzegorza Sowy herbu Drużyna.
W 1783 r. Siesławice były własnością Sołtyków, o czym świadczy zapis w Regestrze Diecezjów, gdzie jako właściciel wymieniony jest Tomasz Sołtyk, kasztelan wiślicki. Na początku XIX w. dziedzicem wsi był zmarły 28.10.1829 r. Piotr Sołtyk, którego monumentalny pomnik nagrobny z zachowaną inskrypcją, tarczą herbową i zwieńczeniem w kształcie obelisku, znajduje się na starym cmentarzu przy kościółku św. Leonarda w Busku-Zdroju.
W 1827 r. Siesławice liczyły 135 mieszkańców i 19 domów.
W latach 1975–1998 miejscowość administracyjnie należała do województwa kieleckiego.
Edukacja.
W Siesławicach funkcjonuje Szkoła Podstawowa im. Kornela Makuszyńskiego, posiada ona własne boisko piłkarskie.
Komunikacja.
Kursują autobusy PKS z Buska-Zdroju. Na terenie wsi znajduje się 4 przystanki autobusowe.
W Siesławicach znajduje się również stacja kolejowa Busko-Zdrój, Kursują tam pociągi pasażerskie realacji Kielce - Busko-Zdrój. Budynek dworca został w 2007 r. zaadaptowany na dyskotekę, ponownie pełni funkcję dworca kolejowego od 2018, po uruchomieniu połączenia ze stacją w Kielcach.

</doc>
<doc id="304795" url="https://pl.wikipedia.org/wiki?curid=304795" title="Sterling Heights">
Sterling Heights

Sterling Heights to miejscowości w USA:

</doc>
<doc id="304805" url="https://pl.wikipedia.org/wiki?curid=304805" title="Magdalena Stupkiewicz">
Magdalena Stupkiewicz

Medeah, właśc. Magdalena Stupkiewicz z domu Dobosz (ur. 28 października 1976 w Zielonej Górze) – polska piosenkarka, kompozytorka i instrumentalistka. Członkini zespołu Artrosis, w której występuje od początku jej istnienia.
Członkini Akademii Fonograficznej ZPAV.
Ukończyła biotechnologię w Instytucie Ochrony Środowiska i Biotechnologii na Wydziale Nauk Biologicznych Uniwersytetu Zielonogórskiego. Poza działalnością artystyczną pracowała jako nauczycielka biologii w szkole.

</doc>
<doc id="304810" url="https://pl.wikipedia.org/wiki?curid=304810" title="The Jimi Hendrix Experience">
The Jimi Hendrix Experience

The Jimi Hendrix Experience – zespół muzyczny założony w 1966 roku w Londynie, rozwiązany po występie w Denver 29 czerwca 1969 r. Reaktywowany w 1970 po zmianie basisty – Noela Reddinga zastąpił Billy Cox. Zespół The Jimi Hendrix Experience został wybrany najlepszym trio rockowym wszech czasów w plebiscycie magazynu „Rolling Stone”.
W 1992 zespół został wprowadzony do Rock and Roll Hall of Fame.

</doc>
<doc id="304816" url="https://pl.wikipedia.org/wiki?curid=304816" title="Mount Clemens">
Mount Clemens



</doc>
<doc id="304830" url="https://pl.wikipedia.org/wiki?curid=304830" title="Macomb County">
Macomb County



</doc>
<doc id="304833" url="https://pl.wikipedia.org/wiki?curid=304833" title="Tilo Wolff">
Tilo Wolff

Tilo Wolff (ur. 10 lipca 1972 we Frankfurcie nad Menem) – niemiecki muzyk, kompozytor i wokalista, obecnie mieszkający w Szwajcarii, laureat nagrody Zillo. W twórczości Wolffa słychać liczne wpływy muzyki poważnej (w szczególności barokowej), metalowej i gotyckiej. 
Razem z Anne Nurmi współtworzy grupę muzyczną Lacrimosa (założoną przez siebie w 1990 roku), solowo komponuje jako Snakeskin. Do najbardziej znanych wydawnictw grupy należy album pt. "Elodia", nagrany z Londyńską Orkiestrą Symfoniczną.
W 1990 roku z inicjatywy Wolffa powstała niezależna wytwórnia płytowa Hall of Sermon, wydająca m.in. albumy grupy Lacrimosa. 

</doc>
<doc id="304842" url="https://pl.wikipedia.org/wiki?curid=304842" title="Szczecin-Dąbie">
Szczecin-Dąbie



</doc>
<doc id="304843" url="https://pl.wikipedia.org/wiki?curid=304843" title="Szczecin-Jezierzyce">
Szczecin-Jezierzyce



</doc>
<doc id="304844" url="https://pl.wikipedia.org/wiki?curid=304844" title="Szczecin-Kijewo">
Szczecin-Kijewo



</doc>
<doc id="304845" url="https://pl.wikipedia.org/wiki?curid=304845" title="Szczecin-Klucz">
Szczecin-Klucz



</doc>
<doc id="304850" url="https://pl.wikipedia.org/wiki?curid=304850" title="Szczecin-Płonia">
Szczecin-Płonia



</doc>
<doc id="304851" url="https://pl.wikipedia.org/wiki?curid=304851" title="Rezerwat przyrody Żurawiniec">
Rezerwat przyrody Żurawiniec

Rezerwat przyrody Żurawiniec – rezerwat przyrody nieożywionej położony w północnej części Poznania, w niewielkim lasku przy ul. Jasna Rola, w sąsiedztwie Osiedla Żurawiniec.
Charakterystyka i położenie.
Został utworzony w 1959 r. z inicjatywy Heleny Szafran w celu ochrony zespołu roślinności torfowiska przejściowego. Torfowisko to wykształciło się w podłużnym, obecnie bezodpływowym zagłębieniu terenu, stanowiącym rynnę polodowcową. W południowej części rezerwatu zachował się niewielki, płytki zbiornik wodny.
Obecnie rezerwat usytuowany jest w bliskim sąsiedztwie blokowisk Piątkowa. Od strony wschodniej sąsiaduje z coraz bardziej intensywną zabudową mieszkaniową Naramowic, co pośrednio doprowadziło do całkowitej degradacji najcenniejszych elementów jego przyrody. Rezerwat jest popularnym miejscem spacerów.
30 listopada 2015 zakończono prace nad systemem doprowadzającym wodę do zniszczonego rezerwatu. W celu odbudowy pierwotnej roślinności i torfowiska konieczne było podniesienie poziomu wód gruntowych. Rewitalizacja została przeprowadzona z inicjatywy Zakładu Lasów Poznańskich, a poprzedziły ją dwuletnie badania pracowników Uniwersytetu im. Adama Mickiewicza, z Wydziału Nauk Geograficznych i Geologicznych oraz Wydziału Biologii.
Przyroda.
Rezerwat zajmuje powierzchnię 1,67 ha (akt powołujący podawał 1,47 ha). Na jego terenie występowały m.in. rosiczka okrągłolistna, żurawina błotna, siedmiopalecznik błotny, lipiennik Loesela, gwiazdnica bagienna, bobrek trójlistkowy, turzyca dzióbkowata, turzyca ciborowata, turzyca sztywna oraz mchy torfowe i inne rośliny objęte ochroną gatunkową. Obecnie flora i roślinność związane z torfowiskami mszarnymi (dla których utworzono rezerwat) całkowicie zanikły, m.in. na skutek zaburzeń stosunków wodnych, eutrofizacji i masowej penetracji terenu przez ludzi. Miejsce zbiorowisk torfowiskowych zajęły głównie szuwary trzcinowe i zdegradowane lasy o charakterze olsów i łęgów. Na teren rezerwatu wkroczyły też masowo gatunki obce, zawleczone na teren Polski przez człowieka, np. niecierpek drobnokwiatowy. Nadal utrzymuje się tu kilka gatunków roślin rzadko spotykanych w granicach Poznania (np. siedmiopalecznik błotny, wąkrota zwyczajna).
Na terenie rezerwatu stwierdzono występowanie grzybów: "Ascobolus epimyces" (w 2014), "Hymenoscyphus lutescens" (2015 w otulinie) oraz kruchaweczki długotrzonowej (w 2015).

</doc>
<doc id="304852" url="https://pl.wikipedia.org/wiki?curid=304852" title="Szczecin-Podjuchy">
Szczecin-Podjuchy



</doc>
<doc id="304853" url="https://pl.wikipedia.org/wiki?curid=304853" title="Ádám Batthyány z Német-Ujvár">
Ádám Batthyány z Német-Ujvár

hrabia Ádám Batthyány z Német-Ujvár (ur. 1610; zm. 1659) – członek starej magnackiej rodziny węgierskiej Batthyány. W 1648 założył w Güssing klasztor franiciszkanów i powrócił do katolicyzmu po tym, jak jego przodek Balthasar Batthyány 1569 zlikwidował wcześniejszy, tam osiadły klasztor augustianów a sam przeszedł na protestantyzm.
Ádám Batthyány kupił w roku 1644 Bernstein razem z przyległościami i w 1658 kazał zbudować tam zamek.

</doc>
<doc id="304854" url="https://pl.wikipedia.org/wiki?curid=304854" title="Adam Batthyány">
Adam Batthyány



</doc>
<doc id="304855" url="https://pl.wikipedia.org/wiki?curid=304855" title="Szczecin-Śmierdnica">
Szczecin-Śmierdnica



</doc>
<doc id="304856" url="https://pl.wikipedia.org/wiki?curid=304856" title="Szczecin-Wielgowo">
Szczecin-Wielgowo



</doc>
<doc id="304858" url="https://pl.wikipedia.org/wiki?curid=304858" title="Czesław Dyrcz">
Czesław Dyrcz

Czesław Dyrcz (ur. 22 stycznia 1955 w Przemyślu) – polski kontradmirał, doktor inżynier w dyscyplinie geodezja i kartografia, nawigator oraz magister geografii, wieloletni dowódca ORP „Iskra”, szef Biura Hydrograficznego Marynarki Wojennej (2002-2004), dowódca 9 Flotylli Obrony Wybrzeża (2005-2006) i komendant-rektor Akademii Marynarki Wojennej (2007-2015). Dwukrotnie opłynął kulę ziemską pod żaglami. Został odznaczony Złotym Krzyżem Zasługi.
Wykształcenie.
Pochodzi z rodziny o tradycjach wojskowych. Jego dziadek Nikodem służył w Wojsku Polskim w czasach II Rzeczypospolitej, a ojciec Stanisław był oficerem Wojsk Ochrony Pogranicza.
W 1973 ukończył Liceum Ogólnokształcące im. harcmistrza Aleksandra Omieczyńskiego w Gryfinie i rozpoczął jako podchorąży wyższe studia zawodowe na Wydziale Dowódczym w Wyższej Szkole Marynarki Wojennej w Gdyni. Po 4 latach nauki otrzymał stopień wojskowy podporucznika marynarki i tytuł zawodowy inżyniera nawigatora statku morskiego. W 1987 ukończył zaocznie studia na Wydziale Nauk Geograficznych i Geologicznych Uniwersytetu im. Adama Mickiewicza w Poznaniu, uzyskując tytuł magistra geografii. Jest również absolwentem Podyplomowych Studiów Operacyjno-Taktycznych o kierunku dowódczo-sztabowym w Instytucie Dowódczo-Sztabowym Akademii Marynarki Wojennej im. Bohaterów Westerplatte w Gdyni oraz Podyplomowych Studiów Polityki Obronnej na Wydziale Strategiczno-Obronnym Akademii Obrony Narodowej w Warszawie.
Służba wojskowa.
Po promocji oficerskiej w 1977 został skierowany do 3 dywizjonu Okrętów Podwodnych 3 Flotylli Okrętów w Gdyni, gdzie objął stanowisko dowódcy działu I – nawigacyjnego na ORP „Sokół”, okręcie podwodnym "projektu 613". W czasie służby na okręcie otrzymał awans na porucznika marynarki. W 1981 trafił do grupy okrętów szkolnych Wyższej Szkoły Marynarki Wojennej jako zastępca dowódcy grupy organizacyjno-przygotowawczej nowego okrętu szkolnego, budowanej w Stoczni Gdańskiej im. Włodzimierza Lenina barkentyny "projektu B79". Został na niej zastępcą dowódcy okrętu w pierwszej załodze. W 1982, podczas uroczystości pierwszego podniesienia bandery i nadania okrętowi imienia ORP „Iskra”, wraz z dowódcą okrętu kapitanem marynarki Lechem Soroką odebrał z rąk dowódcy Marynarki Wojennej admirała Ludwika Janczyszyna banderę wojenną oraz proporzec Marynarki Wojennej. Od 1984 przez 13 lat dowodził „Iskrą”. Podczas jego dowództwa ORP „Iskra” zdobyła najważniejszą nagrodę Tall Ships Races – Cutty Sark Trophy (1989), Medal Pokoju ONZ (1990) oraz kilkakrotnie miano Najlepszego Okrętu Marynarki Wojennej w grupie okrętów specjalnych. W latach 1987-1988 kapitan marynarki Czesław Dyrcz, jako II oficer na „Darze Młodzieży” opłynął kulę ziemską i Przylądek Horn. Uczynił to ponownie w latach 1995-1996 dowodząc „Iskrą”, za co w drodze wyjątku został awansowany na komandora. Podczas całej swojej służby na morzu przepłynął ponad 750 tysięcy mil morskich.
W 1997 przeszedł do Dowództwa Marynarki Wojennej na stanowisko głównego oficera flagowego nawigatora w Oddziale Oficerów Flagowych Szefostwa Szkolenia Morskiego. W 2000 został szefem Szkolenia – zastępcą dowódcy, a po reorganizacji szefem Szkolenia w 3 Flotylli Okrętów. Od 2002 do 2004 był szefem Biura Hydrograficznego Marynarki Wojennej i wielokrotnie reprezentował Polskę na forum Międzynarodowego Biura Hydrograficznego w Monako. 15 sierpnia 2005 otrzymał awans na stopień kontradmirała, a od 18 sierpnia 2005 do 28 grudnia 2006 dowodził 9 Flotyllą Obrony Wybrzeża im. Kontradmirała Włodzimierza Steyera w Helu. 26 kwietnia 2007 objął funkcję komendanta-rektora Akademii Marynarki Wojennej. 22 stycznia 2015 roku obowiązki komendanta-rektora AMW przekazał komandorowi Tomaszowi Szubrychtowi i został przeniesiony w stan spoczynku.
Jest autorem licznych publikacji w „Przeglądzie Morskim”, m.in. „Działalność szkoleniowa 3 Flotylli Okrętów” (2001), „Iskrą dookoła świata” (2001), „Marynarka wojenna, a terroryzm” (2003) i „Wybrane problemy terroryzmu początku XXI wieku” (2005, 2006). W 2005 wydał książkę pt. „Terroryzm początku XXI wieku jako zagrożenie bezpieczeństwa międzynarodowego i narodowego”. W 2007 obronił na Wydziale Nawigacji i Uzbrojenia Okrętowego Akademii Marynarki Wojennej pracę doktorską nt. „Model Służby Hydrograficznej na Obszarach Morskich Rzeczypospolitej Polskiej”.
Życie prywatne.
Mieszka w Gdyni. Jest żonaty i ma dwie córki, Agnieszkę oraz Dorotę. Interesuje się okrętami podwodnymi, żeglarstwem oraz informatyką. Jest członkiem Ligi Obrony Kraju, Polskiego Towarzystwa Nautologicznego, Bractwa Przylądka Horn (2 marca 2007 został wybrany przewodniczącym stowarzyszenia – "grotmasztem") i National Geographic.

</doc>
<doc id="304859" url="https://pl.wikipedia.org/wiki?curid=304859" title="Goebbels">
Goebbels



</doc>
<doc id="304860" url="https://pl.wikipedia.org/wiki?curid=304860" title="Bagno Chlebowo">
Bagno Chlebowo

Rezerwat przyrody Bagno Chlebowo (dawniej: "Wielka Płonka") – torfowiskowy rezerwat przyrody położony w gminie Ryczywół, powiecie obornickim (województwo wielkopolskie). Znajduje się na terenie Puszczy Noteckiej, w pobliżu szosy z Obornik do Wałcza, 10 km na północny zachód od Obornik, po południowej stronie wsi Chlebowo.
Informacje podstawowe.
Został utworzony w 1959 na powierzchni 4,42 ha (obecnie podawana wielkość rezerwatu to 4,63 ha). Przedmiotem ochrony jest torfowisko wysokie o budowie dolinkowo-kępowej z charakterystycznymi zespołami roślin bagiennych. Łączna powierzchnia całego torfowiska to około 300 ha. Odwadniane jest przez Kanał Ludomicki.
Obszar rezerwatu podlega ochronie czynnej.
Podstawy prawne i badania naukowe.
Pierwsze badania naukowe (florystyczne) na tym obszarze prowadzono w latach 1933 i 1937. Uniwersytet im. Adama Mickiewicza posiada pojedyncze egzemplarze zielnikowe z tego obszaru z okresu międzywojennego, będące cennym materiałem porównawczym.
Charakter obszaru.
Teren ten jest największym torfowiskiem wysokim (typu atlantyckiego) na terenie Wielkopolski, silnie wyeksploatowanym poprzez wydobywanie torfu. Powstał w wyniku zatamowania odpływu wód polodowcowych przez wydmy nawiane od strony południowej. Rezerwat zajmuje jedynie niewielką, środkową część obszaru – nieckowate zagłębienie wypełnione torfiankami, przy czym centralna część kompleksu to martwe torfowisko wysokie. Całość otaczają wydmy (m.in. Orle i Krzywe Góry), torfowiska przejściowe, zarośla, łąki, pola uprawne i lasy – bory sosnowe z wrzosowiskami i murawami napiaskowymi. Na terenie rezerwatu i w okolicy wyodrębniono 45 typów zbiorowisk roślinnych (19 z nich jest zagrożonych w skali regionu).
Flora i fauna.
Flora.
Opisano tutaj około 350–400 gatunków roślin naczyniowych (5 zagrożonych w Polsce i 29 w Wielkopolsce), 66 gatunków mszaków (11 z nich to torfowcowate - kilka rzadkich w Polsce i Wielkopolsce). 84% stanowią gatunki rodzime. Liczne stanowiska posiada rosiczka okrągłolistna. Poza tym obficie występują torfowiec kończysty, torfowiec magellański, żurawina błotna, wełnianka pochwowata, wełnianka wąskolistna, bagno zwyczajne, borówka brusznica, wrzos pospolity, modrzewnica zwyczajna i olsza czarna. Fantazyjne kształty przybierają rosnące nad torfiankami brzozy brodawkowate i omszone. Niektóre z roślin ustępują z torfowiska, czego przykładem są m.in.: modrzewnica zwyczajna, bażyna czarna (w 2013 nieliczne żywe pędy), czy borówka bagienna. Gatunki inwazyjne to m.in.: aronia śliwolistna i czeremcha amerykańska.
Fauna.
Na terenie rezerwatu i w okolicy występują m.in.: dzik, sarna, jeleń, bóbr europejski, bocian biały, żuraw, kobuz, głowienka, gągoł, kania ruda, bielik zwyczajny (zalatujący), zaskroniec zwyczajny, żaba jeziorkowa, łątkowate, zalotka większa i lin. Żmija zygzakowata ma tu najliczniejszą populację w Wielkopolsce. Na terenie kompleksu prowadzona jest gospodarka łowiecka i regularnie dokarmia się tutaj zwierzęta.
Zagrożenia przyrodnicze.
Teren był eksploatowany gospodarczo (torf) od końca XIX wieku, co spowodowało znaczącą degradację przyrodniczą obszaru, a prace wydobywcze i melioracja nadal częściowo trwają (poza rezerwatem). Skutkiem tych działań jest obniżenie poziomu wód gruntowych. Innymi problemami dotykającymi ten teren są: przenawożenie i zarastanie łąk, penetracja turystyczna (wędkarska), nielegalne wyrzucanie odpadów i transport torfu. Większość torfianek posiada prywatnych właścicieli.
Obszar Natura 2000.
Bagno Chlebowo i okolice stanowią też specjalny obszar ochrony siedlisk "Natura 2000" o powierzchni 465,3 ha (nr PLH300016), zatwierdzony 12 grudnia 2008.
Turystyka.
Na teren rezerwatu nie prowadzą żadne znakowane szlaki turystyczne. Dojazd samochodem tylko drogami gruntowymi (piaszczystymi) do Chlebowa (np. przez Lipę), a dalej pieszo. Najlepszą porą na odwiedziny jest maj i początek czerwca, kiedy to masowo kwitnie bagno zwyczajne, pokrywając teren białymi kwiatami, co przypomina kobierzec śniegu.

</doc>
<doc id="304862" url="https://pl.wikipedia.org/wiki?curid=304862" title="Medal za uratowanie życia">
Medal za uratowanie życia



</doc>
<doc id="304866" url="https://pl.wikipedia.org/wiki?curid=304866" title="Pleurodynia epidemica">
Pleurodynia epidemica



</doc>
<doc id="304870" url="https://pl.wikipedia.org/wiki?curid=304870" title="Szczecin-Załom">
Szczecin-Załom



</doc>
<doc id="304871" url="https://pl.wikipedia.org/wiki?curid=304871" title="Szczecin-Zdroje">
Szczecin-Zdroje



</doc>
<doc id="304884" url="https://pl.wikipedia.org/wiki?curid=304884" title="Akallabêth">
Akallabêth



</doc>
<doc id="304885" url="https://pl.wikipedia.org/wiki?curid=304885" title="Powierzchnia kaustyczna">
Powierzchnia kaustyczna



</doc>
<doc id="304886" url="https://pl.wikipedia.org/wiki?curid=304886" title="Julian Przyboś">
Julian Przyboś

Julian Przyboś (ur. 5 marca 1901 w Gwoźnicy Dolnej, zm. 6 października 1970 w Warszawie) – polski poeta, eseista i tłumacz.
Życiorys.
Urodził się w Gwoźnicy pod Strzyżowem w rodzinie chłopskiej jako piąte dziecko Józefa i Heleny z Petyniaków. Jego krewnymi byli nauczyciele Stefan i Adam Przybosiowie. Od 1912 uczył się w I Gimnazjum w Rzeszowie, które ukończył 5 czerwca 1920. Podczas nauki studiował literaturę socjalistyczną i anarchistyczną.
Dwudziestolecie międzywojenne.
W 1918 wstąpił do POW i brał udział w przeciwaustriackich akcjach sabotażowych i dywersyjnych, a od listopada 1918 do stycznia 1919 wraz z ochotniczą kompanią studencką w obronie Lwowa przed Ukraińcami; poznał tam pisarza i mistyka Hieronima Niegosza, który wywarł duży wpływ na jego ówczesną postawę i wczesną twórczość. Po uzyskaniu matury w czerwcu 1920 wstąpił ochotniczo do Wojska Polskiego i uczestniczył w wojnie polsko-bolszewickiej pod Lwowem i pod Krasnem, gdzie dostał się do niewoli, skąd zbiegł.
W latach 1920–1923 studiował polonistykę na Uniwersytecie Jagiellońskim. W czerwcu 1921 wraz z bratem Stefanem odtworzył akademickie Koło Literacko-Artystyczne, które bracia Przybosiowie następnie przekształcili w Klub Akademicki „Dionizy”. W 1922 związany był z grupą młodych poetów krakowskich, określających się jako negatywiści.
Następnie pracował jako nauczyciel: w Państwowym Gimnazjum w Sokalu do początku 1926, skąd przeniesiono go do Państwowego Gimnazjum im. Bolesława Chrobrego w Leżajsku od 1 lutego 1926, gdzie nie podjął obowiązków, wobec czego został zwolniony ze stanowiska z dniem 31 grudnia 1926. Później pracował do 1927 w Chrzanowie i w latach 1927–1939 w Cieszynie, gdzie uczył w Państwowym Gimnazjum im. Antoniego Osuchowskiego, a później w Państwowym Gimnazjum Matematyczno-Przyrodniczym. W 1937 oraz w roku szkolnym 1938/1939 przebywał na studiach w Paryżu (otrzymał dwukrotnie płatny urlop od władz szkolnych). W latach międzywojennych współpracował z licznymi pismami, w których drukowane były jego manifesty m.in. w „Zwrotnicy” i „Linii”.
II wojna światowa.
W grudniu 1939 przeniósł się z Bogumina do Lwowa, gdzie pracował w bibliotece Ossolineum. W 1940 został członkiem Komitetu Mickiewiczowskiego i uczestniczył w obchodach 85 rocznicy śmierci Adama Mickiewicza; wszedł również w skład kolegium redakcyjnego „Nowych Widnokręgów” i wstąpił do Związku Radzieckich Pisarzy Ukrainy. Był współautorem wydanego w 1940 w Kijowie podręcznika literatury polskiej dla 10 klas szkoły sowieckiej.
14 października 1941 został aresztowany przez gestapo. Po uwolnieniu (dzięki staraniom żony) następne lata spędził w rodzinnej wsi, zajmując się pracą na roli.
Po wkroczeniu Armii Czerwonej do Rzeszowa w sierpniu 1944 przystąpił do budowy „władzy ludowej”; nawiązał kontakt z delegatami PKWN i wszedł w skład Wojewódzkiej Rady Narodowej (WRN) w Rzeszowie, w której został kierownikiem Wydziału Informacji i Propagandy. We wrześniu przybył do Lublina, gdzie został członkiem Krajowej Rady Narodowej (KRN), a w październiku 1944 – zastępcą przewodniczącego Komisji Oświaty KRN. Został pierwszym prezesem Związku Zawodowego Literatów Polskich. W styczniu 1945 po zajęciu przez Armię Czerwoną przeniósł się do Krakowa. Zapisał się do PPR (potem PZPR).
Lata powojenne.
W latach 1947–1951 pracował jako dyplomata w Szwajcarii. Potem pełnił funkcję dyrektora Biblioteki Jagiellońskiej w Krakowie. W 1953 podpisał tzw. Apel Krakowski. W 1955 zamieszkał w Warszawie i rozpoczął pracę w „Przeglądzie Kulturalnym”.
Po inwazji ZSRR na Węgry wystąpił z PZPR 21 czerwca 1958, protestując przeciwko wykonaniu wyroku śmierci na Imrem Nagyu. W 1966 objął stanowisko wiceprezesa PEN Clubu; w tym samym roku jako jego przedstawiciel wyjechał do USA, a także do Francji i Gruzji. Publikował swoją twórczość w wielu periodykach poświęconych literaturze współczesnej. Brał udział w wielu imprezach kulturalnych w Polsce i za granicą, m.in. w Belgii i Jugosławii, w kolejnych festiwalach młodej poezji w Poznaniu, zjazdach pisarzy Ziem Zachodnich i Północnych, sesjach naukowych i kolejnych zjazdach Związku Literatów Polskich. W 1968 związał się z „Miesięcznikiem Literackim”; w tymże roku zwiedzał rodzinne strony Adama Mickiewicza na Litwie i Juliusza Słowackiego na Ukrainie, gdzie wraz z delegacją polskich pisarzy brał udział w rocznicowych obchodach poświęconych Słowackiemu.
Był dwukrotnie żonaty, miał trzy córki (w tym Utę). Został pochowany w rodzinnej miejscowości na cmentarzu parafialnym przy kościele św. Antoniego Padewskiego w Gwoźnicy Górnej.
Twórczość.
Julian Przyboś był jednym z najwybitniejszych poetów Awangardy Krakowskiej. Twórczość poetycką Juliana Przybosia można podzielić na dwa etapy.
Poezja wczesna.
Pierwsze zbiory wierszy opublikował w połowie lat dwudziestych. Widać w tej twórczości ogromny wpływ teorii Peipera. Poezja tego okresu wyraża fascynację świadomym wysiłkiem twórczym, pracą dzięki której opanowuje się materię. Bohaterami jego poezji często są robotnicy, rzemieślnicy. Wiersze mówią o procesie twórczym, co zdaje się być metaforą pracy poety. W tym okresie odnajdziemy również fascynację techniką, którą wyraża Przyboś w wierszach używając często typowego naukowego języka.
Poezja dojrzała.
Dojrzała poezja krystalizuje się w latach trzydziestych. Przyboś publikuje w tym czasie trzy tomy wierszy. W miejsce cywilizacji i miasta wkrada się liryka pejzażowa i refleksyjna. Przyboś realizuje założenia poetyki awangardowej. Wiersze cechuje dyscyplina słowa i obrazu. Staje się mistrzem w wykorzystywaniu i spiętrzaniu metafor.
W poezji Przybosia powracają motywy autobiograficzne związane z chłopskim dzieciństwem artysty.
Dorobek poety.
Dorobek poety stanowią tomy:
Julian Przyboś jest również autorem niezrealizowanego scenariusza filmowego pt. "Łuk". Opublikował zbiory esejów: "Czytając Mickiewicza", "Linia i gwar" oraz "Sens poetycki", a także dziennik poetycki pt. "Zapiski bez daty".
Odznaczenia, nagrody i upamiętnienie.
Był odznaczony Dyplomem Honorowym Orląt Lwowskich, Dyplomem Krzyż Obrony Lwowa, Krzyżem Oficerskim Orderu Odrodzenia Polski (1955), Złotym Krzyżem Zasługi (1946), Orderem Sztandaru Pracy I klasy (1964), Odznaką „Zasłużony Działacz Kultury” i Odznaką 1000-lecia Państwa Polskiego. W 1961 otrzymał nagrodę twórczą Wojewódzkiej Rady Narodowej w Rzeszowie w dziedzinie upowszechniania nauki i oświaty "za twórczość związaną z ziemią rzeszowską". 22 lipca 1964 roku z okazji 20-lecia Polski Ludowej otrzymał nagrodę państwową I stopnia.
W okresie PRL został ustanowiony Ogólnopolski Konkurs Poezji Współczesnej im. Juliana Przybosia „O Złoty Lemiesz”. Imieniem Juliana Przybosia została nazwana m.in. Miejska Biblioteka Publiczna w Przeworsku.
Julian Przyboś w filmie.
Postać Juliana Przybosia występuje w filmie "Powidoki" w reżyserii Andrzeja Wajdy. W postać poety wcielił się Krzysztof Pieczyński.

</doc>
<doc id="304888" url="https://pl.wikipedia.org/wiki?curid=304888" title="Metuchen">
Metuchen



</doc>
<doc id="304890" url="https://pl.wikipedia.org/wiki?curid=304890" title="Ogród Zoologiczny w Opolu">
Ogród Zoologiczny w Opolu

Ogród zoologiczny w Opolu – teren ogrodu zlokalizowany jest na Wyspie Bolko, zajmując powierzchnię 30,31 ha. Znajduje się w nim ponad 1000 zwierząt reprezentujących 227 gatunków (89 gatunków ptaków, 73 gatunki ssaków, 43 gatunki bezkręgowców, po 11 gatunków gadów i płazów), w tym goryle nizinne oraz uszanki kalifornijskie.
Historia.
Początki ogrodu sięgają 1912 roku, kiedy to na wyspie, gdy powstawał park, odgrodzono część terenu, na którym stworzono prywatny "idylliczny obszar dla saren, pawi, bażantów i innych zwierząt, których widok miał służyć uciesze przechadzających się mieszkańców Opola". W 1933 lub 1937 miał zostać wykupiony przez miasto. Był to 1,5 hektarowy zwierzyniec, drugi tego typu obiekt na Górnym Śląsku (po ZOO w Bytomiu), ale najstarszy spośród nadal istniejących (bytomskie ZOO zostało zamknięte w 1957). Główną częścią ówczesnego zwierzyńca były ekspozycje ptaków, zarówno egzotycznych: (flamingi, pelikany, papugi), jak i dużych rodzimych: np. bocian biały, czapla siwa. Dla ptaków ciepłolubnych wybudowano ptaszarnię, reszta ptaków zajmowała miejscowe ogrodzone stawy i wolierę.
W latach 30. XX wieku miasto zaczęło pokrywać część kosztów utrzymania w zamian za udostępnienie kolekcji mieszkańcom – zwierzyniec ("Tierpark Bolko") wzbogacił się o wiele gatunków zwierząt, zaś w 1938 roku powiększył swój obszar. Przed wojną, oprócz wspomnianych kolekcji ptaków, w zoo były także eksponowane niezbyt liczne gatunki innych zwierząt egzotycznych, w tym lwy, podarowane prawdopodobnie przez Hermanna Göringa, pumy, afrykańskie małpy i antylopy oraz krajowe ssaki, np. dziki czy jelenie. Na terenie zoo znajdowała się także wykwintna restauracja, prowadzona przez Alfreda Kunasta ("Tierpark-Gaststätte"). Pod koniec lat 30. odwiedzało go 50 tysięcy widzów rocznie.
Podczas działań wojennych został zniszczony. W roku 1952 zawiązuje się Komitet Odbudowy Zwierzyńca zakończona ponownym otwarciem ogrodu zoologicznego w lipcu 1953 roku – obecnie drugiego pod względem wielkości na Górnym Śląsku (po chorzowskim zoo, otwartym w 1954). W roku 1980 do Zoo przyłączono nowe tereny, dzięki czemu miał on 19 ha powierzchni. Powódź tysiąclecia w 1997 zniszczyła ZOO w bardzo dużym stopniu. Od 1998 roku rozpoczęto powolną odbudowę, która trwa do dzisiaj. Większość budynków na terenie zoo została wybudowana w XXI w. (pawilon żyraf w 2002, basen uchatek w 2007), co czyni opolskie zoo jednym z najnowocześniejszych w Polsce.
W 2008 r. nagle padły dwie uchatki kalifornijskie z trzech wówczas posiadanych przez Zoo. Prawdopodobną przyczyną mogły być zjadane przedmioty rzucane na wybieg uchatek przez zwiedzających. W grudniu 2012 roku wybuchł pożar w pawilonie z płazami – budynek w większości spłonął, uratowano jedynie niewielką część zwierząt, z których i tak część, po krótkim czasie, padła.
Hodowla.
Ogród odniósł wiele sukcesów hodowlanych, m.in. jako pierwszy w Polsce w latach 50. rozmnożył niedźwiedzie himalajskie i kangury rdzawoszyje, dziś regularnie rozmnaża liczne gatunki chronione kładąc największy nacisk na zwierzęta objęte programami ochrony gatunków ginących EEP i ESB jak np. żyrafa ugandyjska, oryks szablorogi, adaks pustynny, sitatunga sawannowa, wikunia andyjska, hipopotamek karłowaty, tapir amerykański, serwal sawannowy, jaguar amerykański, pampasowiec grzywiasty, kangur, kanguroszczur myszaty, wari rudy, lemur katta, siamang wielki, gibbon białoręki, sajmiri wiewiórcza i pazurkowce – tamaryna cesarska, tamaryna czerwonobrzucha, tamaryna czerwononoga, tamaryna białoczuba.
Wyróżnienia.
Ogród wpisano do Europejskiego Stowarzyszenia Ogrodów Zoologicznych, skupiającego także 10 innych największych ogrodów, spełniających normy i wymogi EAZA – w Poznaniu, Toruniu, Płocku, Warszawie, Łodzi, Gdańsku, Wrocławiu, Krakowie, Chorzowie i Zamościu.
Przy opolskim Zoo działa Towarzystwo Przyjaciół Opolskiego Zoo.

</doc>
<doc id="304891" url="https://pl.wikipedia.org/wiki?curid=304891" title="Dzień dziękczynienia">
Dzień dziękczynienia



</doc>
<doc id="304892" url="https://pl.wikipedia.org/wiki?curid=304892" title="Święto Dziękczynienia">
Święto Dziękczynienia



</doc>
<doc id="304893" url="https://pl.wikipedia.org/wiki?curid=304893" title="Akallabeth">
Akallabeth



</doc>
<doc id="304894" url="https://pl.wikipedia.org/wiki?curid=304894" title="Tibullus">
Tibullus

Tibullus, "Albius Tibullus" (ur. ok. 54 p.n.e., zm. 19 p.n.e.) – poeta rzymski, obok Owidiusza i Propercjusza jeden z trzech najważniejszych elegików antycznego Rzymu.
Urodzony prawdopodobnie w okolicach , na wschód od Rzymu. Przyjaciel Horacego i Owidiusza. Jako piewca miłości, w utworach opiewał swoją ukochaną Planię, której prawdziwe imię ukrywał pod pseudonimem Delia. Tak też zatytułowany jest pierwszy zbiór 10 elegii. Drugi zbiór (6 utworów) nazwany "Nemesis", od imienia innej dziewczyny. Podkreślał też uroki wiejskiego życia, świąt, zwyczajów. Echa jego elegii można znaleźć w twórczości Klemensa Janickiego i Jana Kochanowskiego. Nazwał Rzym wiecznym miastem. 
Brał udział w wyprawach wojennych wraz z Messallą. Poeta obawiał się śmierci i dawał temu wyraz w swych utworach. Jego elegie wchodzą w skład I i II księgi "Corpus Tibullianum". Jest jedynym poetą swojej epoki, który w swej twórczości ani razu nie wymienia imienia Augusta, natomiast chętnie sięga do czasów dalekiej przeszłości lub przyszłości. Tematyka utworów Tibullusa podejmuje różnorodne zagadnienia - od hymnów, dydaktyki, poprzez życzenia urodzinowe, aż po erotyki. Rzadko trzyma się w utworze jednego wątku. Twórczość Tibullusa była ceniona i zachwalana między innymi przez Owidiusza, Marcjalisa, Kwintyliana, czy Diomedesa.
Jedno z wczesnych tłumaczeń utworów Tibullusa na polski wydane zostało przez Jędrzeja Moraczewskiego pt. "Elegie i wiersze. Jako też niektóre przypisywane Sulpicyi i innym z łacińskiego przez J. M. [Jędrzeja Moraczewskiego] we Wrocławiu u Wilhelma Bogumiła Korna 1827". Przed nim publikowali swe przekłady Kazimierz Brodziński (1818) i Franciszek Dmochowski (1826). 

</doc>
<doc id="304895" url="https://pl.wikipedia.org/wiki?curid=304895" title="Sztywny Pal Azji">
Sztywny Pal Azji

Sztywny Pal Azji – polski zespół rockowy, założony w 1986 roku w Chrzanowie przez Leszka Nowaka i Jarosława Kisińskiego. Zespół największą popularność zyskał w drugiej połowie lat 80. i pierwszej połowie lat 90.
Historia.
Początki działalności zespołu sięgają końca 1985 roku, kiedy to grupa przyjaciół postanowiła wspólnie spędzić wakacje, grając własne piosenki na deptakach Trójmiasta. Wtedy to powstały pierwsze utwory zespołu, m.in. „Rock’and’rollowy robak”, „Europa i Azja”, czy „Wieża radości, wieża samotności”. Publicznie zespół zadebiutował w marcu 1986 roku w Nowohuckim Centrum Kultury w składzie: Jarosław Kisiński, Leszek Nowak, Paweł Nazimek, Janusz Deda oraz Andrzej Turek.
Pierwszy sukces odniósł na Festiwalu w Jarocinie w 1986, gdzie zaprezentował jedyne sześć piosenek, które wtedy miał w swoim repertuarze: „”, „Wieża radości, wieża samotności”, „Europa i Azja”, „Rock’and’Rollowy robak”, „Zakopane”, „Nasze reggae”. Zespół zakwalifikował się do „złotej dziesiątki”, zajmując drugie miejsce w głosowaniu festiwalowej publiczności, a piosenka „Nasze reggae” stała się nieoficjalnym hymnem imprezy.
Powstawały nowe piosenki, a zespół rozpoczął działalność koncertową. Do składu dołączył Zbigniew Ciaputa (który jako jedyny obok J. Kisińskiego wziął udział w nagraniu wszystkich albumów).
Rok później wyszła debiutancka płyta zespołu pt. „Europa i Azja”. Największe przeboje pochodzące z tego albumu, „Spotkanie z...” oraz „Wieża radości, wieża samotności”, „To jest nasza kultura”, „Póki młodość w nas” szybko znalazły się na wysokich miejscach Listy Przebojów Programu Trzeciego. Gościnnie w dwóch piosenkach, na saksofonie, zagrał Ryszard Wojciul, ówczesny muzyk zespołu Róże Europy, który od 1988 roku stał się członkiem zespołu.
W pełnym składzie zespół wystąpił m.in. na Festiwalu w Jarocinie w latach 1987, 1988 i 1989, Festiwalu Życia w Warszawie w 1987, w warszawskiej Stodole (1988), na Rock Opolu (1988). Zespół wziął także udział w trasach Krajowej Sceny Młodzieżowej (1987 i 1989). W roku 1988 grupa wzięła udział w realizacji zachodnioniemieckiego filmu pt. "Wybacz mi Polsko (O Dzieciach Solidarności)". W studio Programu Trzeciego Polskiego Radia zarejestrował cztery piosenki: „Psy wojny”, „Puszka Pandory”, „Owady” i utwór „Poranne pociągi”, który ukazał się na albumie kompilacyjnym „Radio nieprzemakalnych” pod tytułem „Piosenka dla...”
W 1989 zespół wydał kolejną płytę „Szukam nowego siebie”, z przebojami „Nie zmienię świata” oraz „Smutna środa”. Nastąpiły zmiany personalne, odszedł Nazimek (do Chłopców z Placu Broni), którego zastąpił Zbigniew Heflich. W takim składzie w czerwcu 1990 r. grupa wystąpiła na festiwalu Rock Opole, a w 1992 wydała album „Emocje”. Na wiosnę ukazało się na rynku muzycznym wydawnictwo dwóch kaset z zarejestrowanym koncertem „Sztywny Pal Azji Live 1987”. Były tam utwory nigdzie niepublikowane np. „Tu jest prowincja a tam stolica”, „Niech żyje r’n’r”, „Country” czy „Nasza praca”. Rok później, w lutym 1993, muzycy nagrali czwartą płytę „Dewiacje na wakacje”, która została wydana na przełomie 93/94 r. oraz teledyski do utworów „Turururum” i „Kolor czerwony”.
Kolejna płyta, „Spotkanie z... 1986-1994” ukazała się w 1996. Na płycie znalazły się nowe wersje największych przebojów grupy. Po nagraniu tej płyty z zespołu odszedł Leszek Nowak oraz Zbigniew Heflich. Kisiński jednak nie zamierzał rozwiązywać zespołu, powołał do składu Grzegorza Kłeczka, a sam stanął za mikrofonem. Ponadto w 1996 Sztywny Pal Azji nagrał też muzykę do filmu Macieja Ślesickiego „Sara”, oraz piosenkę „Ty co dziś” na składankę świąteczną.
W 2000 do zespołu powrócił Leszek Nowak, czego efektem było wydawnictwo „Szpal” z przebojem „Polscy chłopcy” z repertuaru grupy Instytucja.
W listopadzie 2004 r. na kilkanaście dni przed wejściem do studia nagraniowego w niewyjaśnionych do końca okolicznościach zespół opuścił Kisiński. Grupa działała w dalszym ciągu z gitarzystą Waldemarem Koterbą oraz basistą Mariuszem Ginalskim.
W czerwcu 2006 roku zmarł Janusz Deda, pierwszy perkusista. Jego odejście uczczono pożegnalnym koncertem w Chrzanowie.
Latem 2007 roku Kisiński i Wojciul postanowili reaktywować zespół wraz z pozostałymi członkami Leszkiem Nowakiem i Zbigniewem Ciaputą. W pierwszych sesjach nagraniowych demo brał udział Leszek Nowak. Zespół nagrał dwie nowe piosenki pt. „Dancefloor Poland” i „Pij mleko”. Po przesłuchaniach nowym wokalistą zespołu został laureat 3 miejsca IV edycji programu Idol, Bartosz Szymoniak, który w tychże nagraniach już uczestniczył. Na basie zadebiutował Jacek Śliwczyński, były muzyk zespołu T.Love Alternative.
Premiera nowej płyty „Miłość jak dynamit” nastąpiła 22 lutego 2008. Singlem zwiastującym krążek był „Kostium Davida Byrne”.
Zespół w nowym składzie wystąpił na Festiwalu im. Ryszarda Riedla w Tychach, koncercie „Solidarni z Gruzją” oraz koncercie „20 lat wolności” dla telewizji Polsat, na którym zaśpiewali obaj wokaliści Bartosz Szymoniak i Leszek Nowak. W czerwcu 2011 r. w Chrzanowie odbył się koncert jubileuszowy. Wystąpili prawie wszyscy byli członkowie zespołu, w tym członkowie pierwszego składu Paweł Nazimek i Andrzej Turek („Azja”).
W 2012 roku na rynek weszła kolejna płyta „Fiss Pink”. Znalazło się na niej kilka melodyjnych utworów jak: „To lato to sen” (pod zmienionym nieco tytułem), „Flakon” oraz nostalgiczna piosenka z tekstem Bogdana Łyszkiewicza, lidera Chłopców z Placu Broni pod tytułem „Słońce gdy jadę szosą”.
Na dwudziestopięciolecie działalności wydawca płytowy MTJ wydał box z reedycją wszystkich płyt studyjnych wzbogaconą utworami koncertowymi i nigdy nie publikowanymi m.in. piosenkami śpiewanymi przez pierwszego wokalistę Leszka Nowaka jak „Jestem sam”, „Psy wojny” czy „Owady”. Znalazły się tam również utwory śpiewane przez lidera Jarosława Kisińskiego – m.in. „Biały”, „Horoskop”, „Twoja dziewczyna” i inne. We wrześniu 2013 r. na rynek weszła składanka z największymi przebojami grupy pod tytułem „Kolory muzyki”.
W 2014 roku największy przebój zespołu – „Wieża radości, wieża samotności” uzyskał pierwsze miejsce w Polskim Topie Wszech Czasów radiowej Trójki. Dzień później na antenie polskiego radia Kisiński zapowiedział trasę koncertową „Pierwszy skład gra pierwszą płytę Europa i Azja”. W lipcu ukazał się singiel promujący trasę pod tytułem „Na moim strychu”. Utwór ten zaśpiewał Leszek Nowak. W marcu 2015 roku grupa wydała kolejny nowy utwór zaśpiewany również przez Nowaka, zatytułowany „Piękna dekada samobójców”.
1 lipca 2015 roku zespół ogłosił zakończenie współpracy z Bartoszem Szymoniakiem, oraz powrót do składu pierwszego wokalisty – Leszka Nowaka, a także basisty – Pawła Nazimka.
6 listopada 2017 r. ukazała się kolejna płyta zespołu, zatytułowana „Szara”. Znalazło się na niej 13 piosenek, m.in. „Iluminacje”, „5 dni”, „Wstyd” i „Luxtorpeda” wydanych przez firmę fonograficzną MTJ. Koncert premierowy zagrany w stylu „akustycznym” warszawskim klubie „Bardzo Bardzo”, gdzie zaprezentowano kilka piosenek z najnowszej płyty. Koncert poprzedził występ w Radio Poznań, który odbył się 23 października.

</doc>
<doc id="304900" url="https://pl.wikipedia.org/wiki?curid=304900" title="Thick as a Brick">
Thick as a Brick

Thick As a Brick – album studyjny brytyjskiej grupy rockowej Jethro Tull. Znajduje się na nim tylko jeden, 43-minutowy, posiadający cechy suity rockowej utwór (od niego album wziął swoją nazwę), który ze względu na ograniczenia techniczne płyty analogowej został podzielony na dwie części.
Tekst utworu to poemat fikcyjnego chłopca, Geralda. Historię chłopca opowiada okładka albumu, stylizowana na stronę tytułową gazety. Według artykułu zamieszczonego w tej gazecie chłopiec, okrzyknięty "Małym Miltonem", bierze udział w konkursie literackim, ale zostaje zdyskwalifikowany, gdy lekarze orzekają (po lekturze jego dzieła), że jest on niezrównoważony psychicznie.

</doc>
<doc id="304902" url="https://pl.wikipedia.org/wiki?curid=304902" title="Witold Gadowski">
Witold Gadowski

Witold Franciszek Gadowski (ur. 4 listopada 1964 w Zakopanem) – polski dziennikarz, publicysta, pisarz i poeta.
Życiorys.
Urodził się 4 listopada 1964 jako syn Franciszka. Jego dziadek Franciszek Gadowski (ur. 1898, był majorem Wojska Polskiego II RP, zm. 23 września 1939 we Lwowie), a ojciec, także Franciszek (żyjący w latach 1935–1992) w 1940 został wywieziony w głąb ZSRR, a w PRL był oficerem Wojsk Ochrony Pogranicza i od 1955 członkiem PZPR.
Ukończył psychologię na Uniwersytecie Jagiellońskim. W latach 80. XX w. był członkiem Niezależnego Zrzeszenia Studentów i twórcą podziemnego klubu politycznego „Okop”. Członek założyciel Małopolskiego Komitetu Obywatelskiego „Solidarność”.
Dziennikarz „Czasu Krakowskiego” i reporter śledczy „Gazety Polskiej”. W latach 90 XX w. korespondent wojenny na Bałkanach. Organizator konwojów z pomocą dla ofiar wojny w Kosowie. W 1991 kandydował do Sejmu RP z listy Porozumienia Obywatelskiego Centrum, a w 1993 z listy Ruchu dla Rzeczypospolitej.
W latach 2000–2002 dyrektor Wydziału Informacji Urzędu Miasta Kraków i rzecznik prasowy Prezydenta Miasta Kraków Andrzeja Gołasia.
Wieloletni dziennikarz telewizji TVN, gdzie był reporterem programu „Superwizjer”. Od 1 stycznia 2007 do 20 stycznia 2009 dyrektor krakowskiego oddziału Telewizji Polskiej. Jeden z pomysłodawców widowiska publicystycznego Cienie PRL-u emitowanego od 2008 w TVP1 oraz Małopolskiej Nagrody Filmowej „Trzy Korony Małopolski” (edycja I – 2008, edycja II – 2009).
Do maja 2010 pracował w TVN w Krakowie. Wraz z Przemysławem Wojciechowskim zrealizował cykl reportaży pt. „Tragarze śmierci”, opowiadający o współczesnym terroryzmie. Był jednym z autorów m.in. wywiadów z Iliczem Ramirezem Sanchezem, zwanym „Carlosem” lub „Szakalem” oraz jego żoną (wraz z Przemysławem Wojciechowskim i Beatą Biel), z Hansem Joachimem Kleinem, z jedną z założycielek RAF – Astrid Proll, jednym z przywódców Drugiej Generacji RAF Peterem-Juergenem Boockiem, oraz z córką Ulrike Meinhof. Rozmawiał także z francuskim sędzią Jeanem-Louisem Bruguière. Współrealizował dwa reportaże o powiązaniach Abu Nidala z Polską. Równocześnie powstała napisana wraz z Przemysławem Wojciechowskim książka pt. „Tragarze śmierci. Polskie związki ze światowym terroryzmem”, wydana w kwietniu 2010 r.
Od 10 maja do 12 października 2010 dyrektor TVP1.
Wykładowca reportażu na Uniwersytecie Papieskim Jana Pawła II, dawniej Papieskiej Akademii Teologicznej w Krakowie na kierunku "dziennikarstwo i komunikacja społeczna".
Autor opowiadań, wierszy, piosenek, publicysta internetowy (na: Salon24, stefczyk.info). Pierwszą swoją powieść „Wieża komunistów” wydał w 2012. Oparta na historii FOZZ, chronologicznie druga część tryptyku. Pierwsza część, „Smak wojny” (premiera: 2013), jak zapewnia autor, jest „powieścią awanturniczą” opisującą losy Andrzeja Brennera w czasie wojny w dawnej Jugosławii – w Kosowie, „"…trzecia będzie o Smoleńsku. Chciałbym, żeby ten cykl zakończył się bardzo aktualnie, zmierzeniem się głównego bohatera z tym wszystkim z czym my też się mierzymy" – zapowiada autor”. Publikował m.in. w „Rzeczpospolitej”, „Wprost”, „Dzienniku Polskim” i polonijnych gazetach emigracyjnych. Autor dwóch książek publicystycznych „Lokal dla awanturnych” i „Krew nie woda”. wydanych przez wydawnictwo „Replika”.
Krytyk rządów PO i PSL, spotkał się z krytyką, gdy zaatakował liderów PO. Publicysta krytykuje również działalność polityczną prezydenta Krakowa Jacka Majchrowskiego, jego obecnych i byłych współpracowników, Magdaleny Sroki, prezes Polskiego Instytutu Sztuki Filmowej w latach 2015–2017.
Prowadzi od 21 marca 2014 na portalu internetowym YouTube program publicystyczny w formie komentarzy dotyczących aktualnej sytuacji politycznej i społecznej w Polsce i na świecie. Od grudnia 2012 do 28 marca 2020 współpracownik czasopisma „Sieci”. Wraz z Maciejem Grabysą reżyser pierwszego w Polsce dokumentu opowiadającego o międzynarodowym rynku handlu ludzkimi organami.
Od września 2016 był autorem i gospodarzem programu „Łowca smoków” w TVP1. Zakończył następnie współpracę z TVP1 w czerwcu 2017 w wyniku konfliktu z ówczesnym prezesem TVP Jackiem Kurskim. Prowadził w Radiu WNET audycję poranną. Dokonuje analiz islamskiego zagrożenia terroryzmem w katolickiej "Niedzieli". Gadowski od marca 2019 do 31 maja 2019 był gospodarzem programu "Komentarz dnia" w Polskim Radio PR 1, po czym został zwolniony. Wcześniej był jednym wśród prowadzących "Debatę Jedynki". Obecnie dziennikarz i felietonista internetowego wydania Niedzieli. Publikuje również swoje felietony na portalu Niezależna.pl".
Od 2017 jest wiceprezesem Stowarzyszenia Dziennikarzy Polskich.
Nagrody.
Laureat nagrody Grand Press 2004 w kategorii dziennikarstwo śledcze za materiały telewizyjne „Mafia paliwowa 1 i 2” (wraz z Przemysławem Wojciechowskim).
W 2006 (wraz z Przemysławem Wojciechowskim) nominowany do nagrody imienia Andrzeja Wojciechowskiego. Laureat nagrody „Watergate”, przyznawanej przez Stowarzyszenie Dziennikarzy Polskich w dziedzinie dziennikarstwa śledczego, za reportaż „Gra o PZU” (współautorzy Przemysław Wojciechowski i Jarosław Jabrzyk). W 2008 ponownie uhonorowany nagrodą „Watergate” za reportaż pt. „Rosyjska mafia, polski rząd i gaz”.
W 2009 wraz z Przemysławem Wojciechowskim zdobywca Grand Prix na III Przeglądzie Telewizyjnych Reportaży Śledczych i Interwencyjnych „Ukryta Kamera” w Łodzi. Laureat nagrody na przeglądzie „Bazar” w Poznaniu, laureat nagrody Dziennikarzy Małopolski za dziennikarstwo śledcze (obydwie nagrody wraz z Przemysławem Wojciechowskim).
W 2013 wraz z Maciejem Grabysą laureat międzynarodowej nagrody przyznawanej przez International Organization for Migration na międzynarodowym festiwalu filmowym w Kiszyniowie. W grudniu 2013 wraz z Maciejem Grabysą laureat Grand Prix za reżyserię dla najlepszego filmu polskiego na międzynarodowym festiwalu filmowym Human Doc.
30 stycznia 2014 otrzymał „Nagrodę im. Kazimierza Dziewanowskiego” za rok 2013 przyznaną przez Stowarzyszenie Dziennikarzy Polskich za film "Mitzvah" (wraz z nim współautor Maciej Grabysa).

</doc>
<doc id="304903" url="https://pl.wikipedia.org/wiki?curid=304903" title="SS United States">
SS United States

SS (ang. "steam ship") United States – amerykański transatlantyk wybudowany w 1952 r. w stoczni w Newport News w stanie Wirginia w USA (koszt 76 milionów dolarów). W 1952, w swoim pierwszym rejsie, zdobył Błękitną Wstęgę Atlantyku, osiągając prędkość 35,59 węzłów w kierunku wschodnim i 34,51 węzłów w kierunku zachodnim. Wycofany z eksploatacji w roku 1969.
Konstrukcja i eksploatacja.
Rząd USA i dowództwo US Navy udzielały pożyczek na budowę liniowca, którego właścicielem był armator "United States Lines", ponieważ statek miał być po ewentualnej szybkiej adaptacji największym transportowcem wojska i krążownikiem pomocniczym. Byłby w stanie przewieźć 14 tys. żołnierzy z pełnym wyposażeniem całej dywizji, toteż jego projekt i wykonanie były utrzymywane w ścisłej tajemnicy. Korzystając z doświadczeń zdobytych w czasie II wojny światowej zaprojektowano częściowo podwójny kadłub i rozbudowany podział wodoszczelny. Jego dwie siłownie turbinowe wraz z kotłami rozmieszczono w oddalonych od siebie przedziałach, co spowodowało, że kominy były rozmieszczone dość daleko od siebie. Siłownie napędzały 4 śruby. Przewidziano komory amunicyjne, centrale ogniowe i nasłuchowe oraz miejsce na duże zapasy żywności i zapasy paliwa, co dawało United States zasięg ponad 10 tys. mil morskich bez bunkrowania. Wodę uzyskiwano z wyjątkowo dużej instalacji do odparowywania wody morskiej. Oficjalnie prędkość maksymalną określono na poziomie 36 węzłów, jednak w rzeczywistości statek mógł osiągać prędkość 44 węzłów. Statek miał 12 pokładów i był budowany w systemie montażu uprzednio prefabrykowanych części w suchym doku. Statek był szczególnie zabezpieczony od ognia. Praktycznie był niepalny, ponieważ wykonany był ze stali i aluminium, a wykończony materiałami ogniotrwałymi. Koszt budowy wyniósł 76 mln USD.
Wodowanie miało miejsce 23 czerwca 1952, a matką chrzestną została żona senatora Toma Connally'ego. W pierwszy rejs United States wyruszył 3 lipca 1952 na trasie z Nowego Jorku do Hawru i Southampton. Rejsy na pokładzie United States cieszyły się dużą popularnością, a obłożenie miejsc wynosiło ponad 90%. Wiązało się to z elegancją i nowoczesnością pomieszczeń, wyposażeniem kabin w łazienki i indywidualnie regulowaną klimatyzację. Nie bez znaczenia była też szybkość transatlantyka, który w ciągu pierwszych dwóch lat przewiózł 140 tysięcy pasażerów ze średnią szybkością 30,73 węzła.
W połowie lat 60. XX wieku żegluga transatlantycka zaczęła się załamywać, na co wpływ miały rosnące koszty eksploatacji, ale przede wszystkim gwałtowny rozkwit lotnictwa pasażerskiego. Na przykład w roku 1970 szlak północnoatlantycki przebyło niemal osiem i pół miliona pasażerów, ale z tego tylko niecałe 250 tysięcy (3%) drogą morską. To zdecydowało o losach transatlantyków, w tym także "United States".
Późniejsze losy.
Gdy United States przybył w 1969 roku do Newport News na doroczny przegląd, właściciel niespodziewanie zdecydował o wycofaniu z eksploatacji transatlantyka, który przez kilka lat pozostawał w Newport News, po czym został odholowany do Norfolk. Od tego czasu kilkakrotnie zmieniał właścicieli. W roku 1978 statek zakupiła firma hotelarsko-turystyczna zamierzając przywrócić go do życia jako wycieczkowiec w wersji "timeshare". Operacja się nie udała i w roku 1984 statek wystawiony został ponownie na sprzedaż. Meble i wyposażenie zostały sprzedane na aukcji w Norfolk. Część mebli stanowi obecnie wystrój restauracji "Windmill Point" w Nags Head, w Karolinie Północnej.
W 1992 r. nowa spółka zakupiła statek, który został przeholowany najpierw do Turcji, a następnie na Ukrainę, gdzie dokonano operacji usunięcia azbestu. W końcu – wobec braku zainteresowania ze strony ewentualnych inwestorów – United States trafił do portu w południowej Filadelfii, gdzie od roku 1996 oczekuje na dalsze decyzje. Rdzewiejący transatlantyk jest znakomicie widoczny zarówno z autostrady międzystanowej nr 95, jak i z parkingu sklepu sieci IKEA przy Columbus Blvd.
W roku 1999 powstała fundacja "SS United States Foundation" oraz organizacja "SS United States Conservancy", którym wspólnie udało się wciągnąć transatlantyk na listę pamiątek narodowych, co stwarza szansę na uratowanie go przed złomowaniem.
W 2003 r. znana kompania turystyczna "Norwegian Cruise Line" (NCL) zakupiła statek z zamiarem przywrócenia do służby na Hawajach. W sierpniu 2004 NCL podjął prace studyjne zmierzające do odbudowy United States. W maju 2007 Tan Sri Lim Kok Thay, szef rady nadzorczej "Star Cruises" (jednostki nadrzędnej dla NCL) oświadczył, że zespół studyjny zakończył prace i że statek znajduje się w dobrym stanie. NCL zdołało zebrać i skatalogować ponad 100 skrzyń planów i rysunków technicznych i chociaż nie jest to kompletny zestaw dokumentów, zespół projektantów uzyskał doskonały materiał dla odbudowy.
SS United States był ostatnim liniowcem transatlantyckim, jaki zdobył Błękitną Wstęgę Atlantyku. Utracił ją w roku 1990 na rzecz znacznie mniejszego katamarana "Hoverspeed Great Britain" i to tylko w rejsie na wschód. W odniesieniu do kierunku zachodniego United States jest nadal posiadaczem tytułu.
Zobacz też.
Okręty noszące nazwę USS "United States"

</doc>
<doc id="304904" url="https://pl.wikipedia.org/wiki?curid=304904" title="Deichmann Śląsk Wrocław">
Deichmann Śląsk Wrocław



</doc>
<doc id="304905" url="https://pl.wikipedia.org/wiki?curid=304905" title="Zepter Śląsk Wrocław">
Zepter Śląsk Wrocław



</doc>
<doc id="304906" url="https://pl.wikipedia.org/wiki?curid=304906" title="Śląsk Eska Wrocław">
Śląsk Eska Wrocław



</doc>
<doc id="304907" url="https://pl.wikipedia.org/wiki?curid=304907" title="Świetlik (owad)">
Świetlik (owad)



</doc>
<doc id="304908" url="https://pl.wikipedia.org/wiki?curid=304908" title="Annuminas">
Annuminas



</doc>
<doc id="304909" url="https://pl.wikipedia.org/wiki?curid=304909" title="Theodred">
Theodred



</doc>
<doc id="304911" url="https://pl.wikipedia.org/wiki?curid=304911" title="Sterling Heights, Michigan">
Sterling Heights, Michigan



</doc>
<doc id="304912" url="https://pl.wikipedia.org/wiki?curid=304912" title="Macomb County, Michigan">
Macomb County, Michigan



</doc>
<doc id="304913" url="https://pl.wikipedia.org/wiki?curid=304913" title="Mgławica Boka">
Mgławica Boka



</doc>
<doc id="304915" url="https://pl.wikipedia.org/wiki?curid=304915" title="Mount Clemens, Michigan">
Mount Clemens, Michigan



</doc>
<doc id="304918" url="https://pl.wikipedia.org/wiki?curid=304918" title="FK Partizan">
FK Partizan

Fudbalski Klub Partizan (; w Polsce zwany Partizanem Belgrad oraz dawniej - Partyzantem Belgrad) – serbski klub piłkarski z siedzibą w Belgradzie, założony w 1945 roku, finalista Pucharu Europy Mistrzów Krajowych z 1966. Klub gra w serbskiej SuperLidze, całą swoją historię spędził w najwyższej klasie rozgrywkowej Jugosławii oraz Serbii, zdobywając w sumie 45 oficjalnych trofeów. Zespół zajął drugie miejsce w lidze wszech czasów Jugosławii. Partizan został założony przez oficerów Jugosłowiańskiej Armii Ludowej w 1945 roku w Belgradzie. Jego nazwa pochodzi od jugosłowiańskich partyzantów, ruchu oporu działającego podczas II wojny światowej. Klub jest właścicielem drugoligowego zespołu FK Teleoptik.
Historia.
FK Partizan został założony 4 października 1945 roku jako część Jugosłowiańskiego Stowarzyszenia Sportowego Partizan. Klub jest nadal członkiem tego stowarzyszenia, obecnie nazwanego Stowarzyszeniem Sportowym Serbii i Czarnogóry, które zrzesza 25 różnych klubów sportowych. Został założony jako klub Jugosłowiańskiej Armii Ludowej, a jego stadion został nazwany imieniem tejże armii. We wczesnych latach 50. Partizan uniezależnił się od wojska. Swój pierwszy międzynarodowy mecz klub rozegrał 6 grudnia 1945 roku z zespołem CSKA Moskwa.
Barwy.
Barwy Partizana to czarny i biały, które zastąpiły niebieski i czerwony, używane w pierwszych trzynastu latach istnienia klubu. Według relacji legendarnego gracza Partizana, Stjepana Bobka, klub zmienił barwy po turnieju rozegranym 1958 roku w Ameryce Płd. Partizan rozegrał tam kilka spotkań, a jednym z jego rywali był Juventus Turyn. Włoski klub od lat występuje w czarno-białych trykotach. Bobek w jednym z wywiadów powiedział, że Partizan rozegrał bardzo dobry mecz przeciwko Turyńczykom. Prezes turyńskiego klubu był pod tak dużym wrażeniem gry belgradzkich piłkarzy, że w dowód szacunku podarował im dwa komplety czarno-białych strojów. Nowe barwy szybko przypadły do gustu piłkarzom oraz kibicom Partizana i klub nigdy już ich nie zmienił. Obecnie Partizan występuje w strojach czarno-białych u siebie, zaś w czerwono-niebieskich w meczach wyjazdowych.

</doc>
<doc id="304920" url="https://pl.wikipedia.org/wiki?curid=304920" title="Tomáš Masaryk">
Tomáš Masaryk

Tomáš Garrigue Masaryk wym. (ur. 7 marca 1850 w Hodonínie, zm. 14 września 1937 w Lánach) — pierwszy i najdłużej urzędujący prezydent Czechosłowacji, nazywany "ojcem niepodległej Czechosłowacji", „prezydentem oswobodzicielem”. Zwany też skrótowo „TGM” Miał w narodzie przydomek „Tatíček” – tatuś/ojczulek.
Profesor filozofii, socjolog, w latach 1882–1914 wykładowca filozofii na uniwersytecie w Pradze. Założyciel i ideolog Czeskiej Partii Postępowej, która domagała się przyznania ziemiom czeskim autonomii w ramach monarchii austro-węgierskiej; współtwórca niepodległej Czechosłowacji.
Życiorys.
Urodził się jako Thomas Masarik w rodzinie chłopskiej w zdominowanym przez wyznawców katolicyzmu mieście Hodonín na Morawach. Jego ojciec, Jozef Masaryk był Słowakiem z Kopczan. Ojciec był woźnicą w majątku, urodził się jako chłop pańszczyźniany. Jego matka Terezie Masaryková (nazwisko panieńskie Kropáčková) pochodziła z niemieckojęzycznej rodziny czeskiej. Pracowała jako służącą we dworze. Wskutek tego Masaryk dorastał jako osoba dwujęzyczna. Matka miała znaczny wpływ na wykształcenie i późniejszą działalność Masaryka. Uparła się ze swoich synów zrobić „panów”.
W młodości Masaryk uczył się w szkole powszechnej, a następnie wskutek nalegań ojca terminował jako ślusarz i kowal. Dzięki wstawiennictwu jednego ze swych nauczycieli uzyskał zgodę na dalsze kształcenie i w 1872 zdał maturę. Potem do 1876 studiował filozofię w Wiedniu, gdzie był uczniem Franza Brentano. W 1876 obronił pracę doktorską. Następnie kontynuował studia w Lipsku, gdzie zetknął się z Gustavem Theodorem Fechnerem i młodym Edmundem Husserlem. Uczył się m.in. u Wilhelm Wundt. Habilitował się pracą na Uniwersytecie Wiedeńskim w 1878 r. W młodości żywo interesował się kulturą polską i nauczył się języka polskiego. W dyskusjach z rodakami pozytywnie nastawionymi do Rosjan, brał stronę polską. Postrzegał Polskę i Polaków jako ofiary imperializmu rosyjskiego. Z czasem jego stosunek do Polski się zmienił. Doszedł do wniosku, że Polacy, z gruntu konserwatywni i autorytarni, chętnie z ofiary stają się prześladowcą, gdy tylko nadarzy się ku temu okazja. Uznał, że Polska jest rodzajem mniejszej, znacznie słabszej Rosji.
W 1882 przeniósł się z Uniwersytetu Wiedeńskiego obejmując profesorę filozofii w nowo powstałej czeskiej części Uniwersytetu Praskiego. Pracował naukowo w dziedzinie historii filozofii, socjologii i historii. W następnym roku założył "Athenaeum. Dziennik literatury i krytyki naukowej", czasopismo poświęcone czeskiej kulturze i nauce. Zaangażował się w burzliwą dyskusję nad autentycznością, sfałszowanych poematów "Rękopis królowodworski" i "Rękopis zielonogórski". Pochodzenie rękopisów ocenił jako legendarne, twierdząc że powstały one w czasach o wiele późniejszych, czym ściągnął na siebie gniew wielu wpływowych osób. W czasie tzw. procesu Leopolda Hilsnera sprzeciwił się uprzedzeniom antysemickim, broniąc publicznie oskarżonego o popełnienie mordu rytualnego. Dewiza jego życia: „wielkie nie może być wielkie, jeśli jest kłamstwem”.
Polityka.
W latach 1891–1893 z ramienia Partii Młodych Czechów zasiadał w "Reichsracie" (austriackim parlamencie) i ponownie w latach 1907–1914 już z ramienia Partii Realistycznej. Dążył do utworzenia wielopartyjnej demokracji, optował za dopuszczeniem mniejszości narodowych do polityki. Nie opowiadał się jednak za czeską niezależnością od Austro-Węgier.
Gdy wybuchła I wojna światowa, zmuszony był do opuszczenia kraju, ponieważ groziło mu aresztowanie i oskarżenie o zdradę. Udał się do Genewy, potem do Włoch i Anglii, gdzie rozpoczął agitację na rzecz niepodległości Czechów. Został wykładowcą na King’s College w Londynie, zajmując się badaniami słowiańskimi i „problemami małych ludów”. W 1916 roku pojechał do Francji, aby przekonać tamtejszy rząd o konieczności dezintegracji monarchii austro-węgierskiej. Po rewolucji lutowej 1917 roku udał się do Rosji, gdzie pomagał w organizowaniu słowiańskich oddziałów oporu przeciwko Austriakom, nazywanych Legionem Czechosłowackim.
W 1918 roku odbył podróż do Stanów Zjednoczonych, gdzie spotkał się z prezydentem Woodrowem Wilsonem. W USA agitował za niepodległością Czechosłowacji w takich granicach, aby jego kraj uznać za nację szczególną. 18 października 1918 roku Masaryk, stojąc na stopniach waszyngtońskiego Kapitolu, proklamował niepodległość Czechosłowacji. Po miesiącu wrócił do ojczyzny.
Prezydent.
Po upadku monarchii austro-węgierskiej w 1918 roku, alianci uznali Masaryka za głowę rządu czeskiego, a w 1920 roku został wybrany pierwszym prezydentem Czechosłowacji. Stosunek Masaryka do Polaków i Polski z biegiem czasu się zmienił. Twórca Czechosłowacji był przekonany, że odrodzona Rzeczpospolita jest anachronicznym przeżytkiem, że będzie klasycznym państwem sezonowym, rozdzieranym przez konflikty narodowościowe i pozbawionym szansy na przetrwanie między Niemcami i Rosją. 28 grudnia 1918, w przededniu aneksji Zaolzia pisał do E. Beneša: „Polakom nie szkodziłoby, gdyby oberwali po pysku, przeciwnie byłoby to z pożytkiem, ochłodziłoby to niebezpiecznych szowinistów”. Czechosłowacka delegacja w Paryżu planowała wtedy wytyczenie granicy z Polską w Bielsku Białej. To on nakazał armii czechosłowackiej zająć sporne terytorium nad Olzą. W 1920 nie zgodził się na przeprowadzenie tam plebiscytu, zabiegał o wytyczenie ostatecznej granicy przez arbitraż mocarstw do czego doszło 28 lipca 1920 r., w najmniej korzystnym momencie dla Polski. Czesi sięgnęli po Zaolzie głównie z potrzeby korzystania z linii kolejowej, będącej wtedy ważnym połączeniem między Czechami i Słowacją. Dla Polski Zaolzie było sprawą symboliczną i Polacy liczyli na rozwiązanie siłowe tej kwestii (co nastąpiło w 1938 r.), dla Czechów było sprawą strategiczną.
„(Masaryk) uważał za rzecz bezwzględnie pewną nie tylko zdobycie Warszawy przez armię bolszewicką, ale nawet przestrzegał nas, byśmy nie organizowali żadnej pomocy militarnej na korzyść Polaków...” – Edgar Vincent D’Abernon 1920.
W lipcu 1920 w czasie wojny polsko-bolszewickiej Masaryk odradzał zachodnim dyplomatom udzielać jakiejkolwiek pomocy Polsce. Próbował zatrzymać na terenie Czechosłowacji delegację zmierzającą z zachodu do Polski atakowanej przez bolszewików, a także wstrzymał jadące przez Czechosłowację kolejowe transporty broni z Francji oraz Węgier z zaopatrzeniem dla polskiej armii. Brytyjski dyplomata lord Edgar d’Abernon przewodniczący Misji Międzysojuszniczej do Polski w swojej książce "„Osiemnasta decydująca bitwa w dziejach świata – pod Warszawą 1920 r.”" zanotował słowa Masaryka usiłującego odwieść zachód od pomocy Polsce. Według relacji Anglika Masaryk powiedział: „abyśmy nie organizowali żadnej pomocy militarnej na korzyść Polski”. Masaryk był przekonany, że Wojsko Polskie nie zdoła odeprzeć nawały bolszewików, a uciskani polscy robotnicy i chłopi przywitają czerwonych komisarzy chlebem i solą. Podobnie jak solidaryzujący się z sowietami zachodni komuniści, czescy kolejarze nie przepuszczali transportów z zachodnią pomocą dla „pańskiej Polski”. Twierdził, że Polska zdobyła zbyt duże terytorium i prowadziła złą politykę narodowościową. Uważał, że konflikty polsko-niemiecki i polsko-sowiecki są tylko kwestią czasu. Zarazem był przekonany, że granice Czechosłowacji są trwale zabezpieczone dzięki sojuszom z Francją i Anglią. Wykluczał ewentualny sojusz z II Rzeczpospolitą, która po przewrocie majowym szła ku autorytaryzmowi. Zgodnie z planami Masaryka demokratyczna Czechosłowacja, z poparciem Francji i USA miała być środkowoeuropejskim hegemonem. Z jego perspektywy niepodległa Polska stanowiła największą przeszkodę w dążeniu do tego celu. Dlatego Masaryk torpedował propozycje i próby nawiązania współpracy z Polską, inicjowane przez Warszawę i kręgi wojskowe Czechosłowacji, świadome zagrożenia ze strony Niemiec. W 1930 r. wywołał skandal polityczny dotyczący korytarza z Niemiec do Prus, z którego się później wycofał. Uważał jednak, że Polska powinna zgodzić się na rewizję granic z Niemcami, dla dobra pokoju w Europie. Trzy lata później, po dojściu Hitlera do władzy, odrzucił propozycje sojuszu wojskowego z Polską, a czescy dyplomaci ostrzegli Berlin o „polskiej intencji przeprowadzenia akcji militarnej w rejonie wschodniej granicy Niemiec”, czyli o planowanej wtedy przez Piłsudskiego tzw. wojnie prewencyjnej. Zamiast sojuszu z Polską Masaryk przystąpił do zaproponowanego sojuszu z Benito Mussolinim tzw. Paktu czterech (Anglia, Francja, Niemcy i Włochy) dającemu prawo tym państwom rozstrzygania sporów granicznych w Europie. Tym samym usankcjonował rozbiór swojego kraju w Monachium w 1938 r. Największą przeszkodą dla współpracy polsko-czeskiej było rozpoczęte przez Masaryka kunktatorstwo czeskiej polityki zagranicznej, skłonność do unikania ryzyka i asekuranctwo.
Masaryk na urząd prezydenta wybierany był czterokrotnie i sprawował swe obowiązki do 14 grudnia 1935 roku, kiedy to zrezygnował z powodu złego stanu zdrowia. Na swego następcą wskazał parlamentowi swego długoletniego współpracownika, ministra spraw zagranicznych Edvarda Benesza.
Masaryk zmarł z przyczyn naturalnych w 1937 roku, w wieku 87 lat, w miejscowości Lány, znajdującej się obecnie na terenie Czech.
Rodzina.
W 1878 r. Masaryk poślubił Charlotte Garrigue, amerykańską protestantkę, od której przejął jeden z członów swego nazwiska. Charlotte zmarła w 1923 roku na nieznaną chorobę. Mieli pięcioro dzieci:
Filozofia i religia.
Masaryk jako filozof był zdecydowanym zwolennikiem racjonalizmu i humanizmu. Skupiał się na etyce praktycznej, co było wyrazem wpływu, jaki wywarli na niego filozofowie anglosascy. Sprzeciwiał się natomiast niemieckiemu idealizmowi i marksizmowi. Oficjalnie był członkiem wspólnoty Braci czeskich, choć nosił się nawet z założeniem własnej religi.
Myśli Masaryka.
Najbardziej znane sentencje Tomáša Masaryka:
Upamiętnienie.
Kult Masaryka, już za jego życia, stworzył Karel Čapek, autor wielotomowych „Rozmów z T. G. Masarykiem”. W miejscu urodzenia Masaryka w Hodoninie jest jego muzeum. Pomniki Masarykowi postawiono m.in. w Pradze, Karlowych Warach, Hradcu Kralowe, Użgorodzie. W Brnie imieniem Masaryka nazwano tor wyścigowy. W 1928 r. wypuszczono pamiątkową złotą monetę z podobizną Masaryka, na cześć 10 lecia Czechosłowacji, a w 1937 r., po jego śmierci, złotą monetę pamiątkową z jego wizerunkiem. W wielu miastach Czech znajdują się place i ulice jego imienia. 
Plac jego imienia znajduje się także w Izraelu w Tel Awiwie, co jest wyrazem uznania za postawę Masaryka wobec sprawy Hilsnera oraz poparcia dla ruchu syjonistycznego w czasie wizyt w Palestynie w latach 20. W północnym Izraelu jest kibuc Masaryk. 

</doc>
<doc id="304926" url="https://pl.wikipedia.org/wiki?curid=304926" title="Haker (bezpieczeństwo komputerowe)">
Haker (bezpieczeństwo komputerowe)

Haker – osoba wyszukująca i ewentualnie wykorzystująca dziury bezpieczeństwa w oprogramowaniu komputerowym, dające dostęp do zabezpieczonych zasobów. W 2011 hakerzy poznali 174 mln rekordów w 855 atakach.
Osoby łamiące zabezpieczenia nazywa się też crackerami. Hakerzy skupieni w społeczności hakerskiej używają terminu "cracker" dla odróżnienia siebie od przestępców komputerowych; z kolei crackerzy włamywaczy sieciowych zwą "hakerami". Zgodnie z szacunkami firmy McAfee z 2018 r. w wyniku cyberprzestępczości gospodarka traci rocznie 600 miliardów dolarów.
Umiejętności.
Najwyższym poziomem umiejętności cechują się ci spośród hakerów lub crackerów, którzy opracowują nowe, nieznane dotąd metody ataków. Często jednak ataków dokonują osoby nieposiadające większej wiedzy o zabezpieczeniach i jedynie korzystające z gotowych narzędzi. Wśród osób związanych z bezpieczeństwem komputerowym funkcjonuje dla nich pejoratywne określenie "script kiddies" (skryptowe dzieciaki).
Autorzy internetowych robaków, wirusów oraz koni trojańskich często są nazywani w mediach hakerami. Ze względu na to, że działanie wirusów rozsyłanyzypadku kwestionowane. Podobne zastrzeżenia podnosi się wobec ludzi wykradających poufne dane nie przełamywaniem technicznych zabezpieczeń, lecz za pomocą inżynierii społecznej (np. metodą phishingu).
Szczególnym zainteresowaniem hakerów/crackerów cieszą się następujące zagadnienia:
Podział.
Ze względu na stosowaną etykę wyróżnia się następujący podział hakerów zabezpieczeń:
Określenie „kapelusze” pochodzi ze starych, czarno-białych [[western]]ów, w których czasem kolor kapelusza odróżniał dobrych od złych. Klasyfikacja ta nie przyjęła się szeroko i często wywołuje kontrowersje w środowisku informatycznym.
Cele.
Cele łamania zabezpieczeń mogą być bardzo różne. Hakerzy, włamywacze oraz crackerzy działają z różnych pobudek. Dla niektórych jest to chęć zysku możliwego do uzyskania przy pomocy wykradzionych danych np. do systemów bankowych, a dla innych uzyskanie rozgłosu i uznania wśród pozostałych cyberprzestępców. Czasami dochodzi do kradzieży danych w celu szantażowania ofiary lub sprzedaży poufnych informacji firmom konkurencyjnym (szpiegostwo korporacyjne). Niektóre ataki mogą być też motywowane chęcią zaszkodzenia właścicielowi lub użytkownikom serwera, destabilizacji infrastruktury, chęcią wywołania zamieszania lub przeprowadzenia działań propagandowych np. z pobudek politycznych. Każda firma lub organizacja musi liczyć się z tym, że może stać się potencjalnym celem ataków mających na celu jej ośmieszenie lub pokazanie w złym świetle. Niektórzy włamywacze, po przejęciu kontroli nad systemem, ukrywają swoją obecność i zostawiają sobie możliwość powrotu, tzw. [[backdoor]], w celu późniejszego wykorzystania. Część atakujących twierdzi, że włamania przyczyniają się do zwiększenia dbałości [[Administrator systemów komputerowych|administratorów]] o zabezpieczenia. Ten argument odrzuca większość społeczeństwa informatycznego. Specjaliści wskazują, że włamywacz może dokonać szkód nawet mimowolnie, wskutek błędu lub niedostatecznej wiedzy.
Zupełnie innym powodem łamania zabezpieczeń może być chęć zabezpieczenia własnych serwerów. Błędy wykryte pod kontrolą można szybciej naprawić, a informacje o nich opublikować razem z pełnym opisem ([[Język angielski|ang.]] "[[full disclosure]]"). Wykrycie i poprawa własnego błędu wpływa pozytywnie na własną reputację. Niektóre firmy takie jak np. [[Facebook]] czy [[Google]] mają swoje programy tzw. [[Bug bounty]], dzięki którym osoba, która znajdzie błąd może zostać nagrodzona pieniężnie. Tego typu programy mają na celu wyeliminowanie tzw. [[Zero-day exploit|0-day]], czyli exploitów, które są wykorzystywane przez „czarne kapelusze”, na które nie ma jeszcze łaty. Błędy wykryte przez takich badaczy często są ukrywane przez odpowiedni czas, aby twórca programu w którym wykryto lukę miał czas na jej poprawienie. Znalezione luki często zapisuje się w bazach błędów np. [[Common Vulnerabilities and Exposures|CVE]], przyznając im odpowiedni numer. Hakerzy z grupy „białych kapeluszy” starają się znaleźć potencjalne zagrożenia, zanim zostaną odkryte przez włamywaczy. Niektórzy spośród „czarnych kapeluszy” uważają jednak, że wobec opieszałości producentów oprogramowania w publikowaniu [[łata (informatyka)|łatek]] poprawiających bezpieczeństwo jedynie bezpośrednia groźba w postaci [[exploit]]a może ich skłonić do energiczniejszego działania.
Linki zewnętrzne.
[[Kategoria:Społeczność informatyczna]]
[[Kategoria:Zajęcie]]
[[Kategoria:Hakerstwo]]

</doc>
<doc id="304927" url="https://pl.wikipedia.org/wiki?curid=304927" title="Philips Polska">
Philips Polska

Philips Polska – przedsiębiorstwo elektrotechniczne wchodzące w skład koncernu Philips.
Historia.
W 1922 roku w Warszawie powstała "Polsko-Holenderska Fabryka Lampek Elektrycznych", produkująca żarówki i sprzęt oświetleniowy. Pierwszym produktem fabryki była jednowatowa żarówka, montowana z elementów holenderskich. W 1923 wzniesiono własne budynki fabryki pomiędzy ulicami: Karolkową, Grzybowską i Przyokopową. W roku 1928 firma została przekształcona w "Polskie Zakłady Philips S.A." Od tego czasu w zakładach produkowane były także lampy radiowe.
W roku 1930 powstała w Polsce pierwsza „"huta szklana dla produkcji baloników do lamp oświetleniowych i radiowych"”. Otwarcia fabryki dokonał Anton Philips, dyrektor generalny koncernu Philips, a udział wzięli m.in. prezydent Ignacy Mościcki i minister Eugeniusz Kwiatkowski. W tym samym roku rozpoczął się próbny montaż odbiorników radiowych z podzespołów importowanych z Holandii, a w roku 1932 seryjna produkcja odbiorników na liniach produkcyjnych sprowadzonych z Holandii. W materiałach reklamowych Philipsa, podobnie jak u innych producentów, corocznie pojawiały się nowe modele odbiorników „na sezon”, np. sezon 1935/36.
W latach 30. XX w. Philips powołał dwie spółki zależne "KOSMOS RADIO" (1935 r.) i "KORONA RADIO" (1938 r.). Zajmowały się one dystrybucją (pod własnymi markami) tańszych i prostszych odbiorników produkowanych przez macierzystą firmę. Do obsługi serwisowej tych dwóch firm oraz macierzystej spółki powołano "Centralną Stację Obsługi Radia – STOBRA Sp. z o.o." We wrześniu 1939 r. zakłady przeszły pod zarząd okupacyjnych władz niemieckich i kontynuowały produkcję na potrzeby III Rzeszy.
3 sierpnia 1944 roku, dwa dni po wybuchu powstania warszawskiego powstańcy opanowali Polskie Zakłady Philips. We wrześniu 1944 roku, po klęsce powstania nastąpił demontaż maszyn i urządzeń oraz ich wywóz do Weisswasser w Niemczech i do Krems w Austrii. Do Austrii, gdzie miała powstać filia Philipsa, wywieziono również część personelu fabryki. Dyrekcja i pracownicy pochodzenia holenderskiego opuścili Warszawę. Budynki Zakładów Philips w Warszawie przy ul. Karolkowej i Grzybowskiej zostały wysadzone w powietrze.
Po wojnie w miejscu zniszczonej fabryki wzniesiono nowe hale z przeznaczeniem dla państwowych Zakładów Wytwórczych Lamp Elektrycznych im. Róży Luksemburg. W 1947 r. utworzone zostało niewielkie biuro przedstawicielskie Philipsa, które w 1966 zostało zamknięte decyzją władz PRL.
Wznowienie współpracy firmy z polskim przemysłem elektronicznym nastąpiło w drugiej połowie lat 80. XX w. Po 1989 r. nastąpiły inwestycje koncernu w Polsce. W 1991 roku firma Brabork rozpoczęła w Kwidzynie produkcję telewizorów na licencji Philips. W lipcu 1995 roku Philips zawiązał spółkę joint venture z Fabryką Telewizorów Brabork w Kwidzynie pod nazwą Philips Consumer Elektronics Industries Poland Ltd.. W spółce 85 proc. udziałów należo do Philipsa, a 15 proc. do Braborka. Natomiast w 2004 roku Philips sprzedał fabrykę telewizorów w Kwidzynie amerykańskiej firmie Jabil Circuit.
Philips posiada w Polsce fabryki w Pile (dawny Polam-Piła), Kętrzynie (dawny Farel), Bielsku-Białej (dawny Polam-Bielsko) i Białymstoku.
Korupcja w Polsce.
W 2013 roku Philips zgodziła się zapłacić 4,5 mln dolarów kary za złamanie polskich przepisów antykorupcyjnych podczas co najmniej 30 przetargów na dostawę sprzętu medycznego do polskich szpitali między 1999 a 2007 rokiem, zaś w 2010 roku zawiadomiła oficjalnie o tej sprawie amerykański United States Securities and Exchange Commission oraz Departament Sprawiedliwości w ramach swoich obowiązków sprawozdawczych o globalnej działalności.

</doc>
<doc id="304929" url="https://pl.wikipedia.org/wiki?curid=304929" title="Wyżyna Wschodnioafrykańska">
Wyżyna Wschodnioafrykańska

Wyżyna Wschodnioafrykańska – rozległy obszar wyżynny w Afryce Wschodniej, głównie na terytorium Tanzanii, Kenii, Ugandy, Burundi, Rwandy, Etiopii i Somalii; częściowo również Mozambiku, Zambii, Malawi i Demokratycznej Republice Konga; około 4 mln km² powierzchni.
Wyżyna obejmuje Wyżynę Abisyńską, rozległą nieckę z Jeziorem Wiktorii, Wielkie Rowy Afrykańskie (Wielki Rów Zachodni i Wielki Rów Wschodni) oraz pas nizin nadbrzeżnych nad Oceanem Indyjskim (Nizina Somalijska, Nizina Mozambicka).

</doc>
<doc id="304930" url="https://pl.wikipedia.org/wiki?curid=304930" title="Akademie medyczne w Polsce">
Akademie medyczne w Polsce



</doc>
<doc id="304932" url="https://pl.wikipedia.org/wiki?curid=304932" title="Hacker (bezpieczeństwo komputerowe)">
Hacker (bezpieczeństwo komputerowe)



</doc>
<doc id="304934" url="https://pl.wikipedia.org/wiki?curid=304934" title="Bije">
Bije

Bije (port. "Bié", "Planalto do Bié") – wyżyna w środkowej Angoli, osiągają wysokość do 2619 m n.p.m. (Morro de Môco). Porasta ją roślinność sawannowa. Wypływają z niej rzeki Okawango, Kuanza, Kuando i Kunene.
Ważniejsze miasta na wyżynie Bije to Huambo i Kuito. Przez wyżynę przebiega linia kolejowa z wybrzeża w głąb kraju (na trasie Benguela-Lobito-Huambo-Kuito-Luena-Luau).

</doc>
<doc id="304935" url="https://pl.wikipedia.org/wiki?curid=304935" title="Nekropol">
Nekropol



</doc>
<doc id="304936" url="https://pl.wikipedia.org/wiki?curid=304936" title="Pierwsi Piastowie">
Pierwsi Piastowie

Pierwsi Piastowie – umowne określenie przedstawicieli dynastii Piastów czynnych od IX do końca XII wieku. Do grupy tej są zaliczani Piastowie do pokolenia potomków Bolesława III Krzywoustego włącznie. Ze względów praktycznych włącza się do nich również potomstwo Bolesława IV Kędzierzawego.
Spuściźnie Pierwszych Piastów jest poświęcone Muzeum Pierwszych Piastów na Lednicy.

</doc>
<doc id="304940" url="https://pl.wikipedia.org/wiki?curid=304940" title="Katarzyna Szwedzka">
Katarzyna Szwedzka

Katarzyna Szwedzka, Katarzyna z Vadsteny, Katarzyna Ulfsdotter, (ur. ok. 1331 – zm. 24 marca 1381 w Vadstenie) – szwedzka zakonnica katolicka, brygidka, córka św. Brygidy Szwedzkiej. Podobnie jak matka, uznawana przez Kościół katolicki za świętą. 
Żywot świętej.
Katarzyna z Vadsteny urodziła się w Szwecji, jako druga córka Ulfa Gudmarssona oraz św. Brygidy Szwedzkiej. W młodym wieku (około 13 lat) została wydana za rycerza Egarda Lyderssona von Kyren. Pod wpływem ówczesnych związanych z dziewictwem ideałów duchowych przekonała ona swojego męża, aby zachował jej dziewictwo.
W roku 1349, św. Brygida wyruszyła w długo oczekiwaną pielgrzymkę do Rzymu. W rok później podążyła za nią Katarzyna. Niedługo potem przyszła wieść, że mąż Katarzyny zmarł. Brygida i Katarzyna w Rzymie prowadziły życie zbliżone do klasztornego, pozostając w ubóstwie i spędzając czas na wspólnej modlitwie. Według niektórych źródeł Katarzyna jest autorką religijnej księgi zatytułowanej "Siælinna tröst" lub też "Själens tröst" (pol. "Pocieszenie duszy"). Zachowała się kopia tej księgi z roku 1407. Po śmierci Brygidy w roku 1373, Katarzyna przywiozła do Szwecji szczątki swojej matki. W roku 1375 Katarzyna powróciła do Rzymu, aby doprowadzić do końca zatwierdzenie reguły brygidek oraz pomagać w procesie kanonizacyjnym jej matki.
Podobnie jak jej matka, Katarzyna miała doznawać objawień. Przez ostatnie lata życia w Vadstenie Katarzyna była bardzo ciężko chora. Zmarła 24 marca 1381 roku. Uroczystości pogrzebowe nad jej ciałem prowadziło trzech biskupów, nad jej grobem zaś widziano jakoby wiele ponadnaturalnych znaków.
Kult.
Papież Innocenty VIII w roku 1484 zatwierdził kult Katarzyny w Szwecji. Uroczyste złożenie zwłok w relikwiarzu miało miejsce w Vadstenie 1 sierpnia 1489. W związku jednak z dominacją protestantyzmu w Szwecji, relikwie te bezpowrotnie zaginęły.
Jest patronką Szwecji, ludzi dotkniętych niepowodzeniami, ochrony przed aborcją oraz poronieniem.
Wspomnienie liturgiczne obchodzone jest 24 marca, w Szwecji natomiast obchody przypadają 2 sierpnia.
W ikonografii święta Katarzyna jest zwykle przedstawiana z łanią u boku, która według podań pomogła jej zachować dziewictwo, gdy pożądliwi młodzieńcy usiłowali ją go pozbawić. Bywa przedstawiana z kielichem w dłoni.

</doc>
<doc id="304943" url="https://pl.wikipedia.org/wiki?curid=304943" title="Śmierć nadejdzie jutro">
Śmierć nadejdzie jutro

Śmierć nadejdzie jutro (tytuł oryginalny "Die Another Day") – brytyjski film fabularny z 2002 roku, 20. film z cyklu o przygodach Agenta 007. Był to 4. i ostatni film z udziałem Pierce’a Brosnana w roli głównej. Film wyreżyserował Lee Tamahori.
Fabuła.
Po karkołomnym pościgu na polu minowym w Koreańskiej Strefie Zdemilitaryzowanej James Bond wpada w ręce wroga i trafia do północnokoreańskiego więzienia. Po kilkunastu miesiącach zostaje zwolniony w ramach wymiany więźniów. Szef Krajowej Agencji Bezpieczeństwa Falco jest jednak przekonany, że Bond pod wpływem tortur zdradził towarzyszy. Aby odzyskać dobre imię i licencję, agent 007 podejmuje się kolejnej misji, w której kluczową rolę odegrają dwie piękne kobiety: Jinx i Miranda Frost.
Szef Krajowej Agencji Bezpieczeństwa, agent Falco w zamian za uwolnienie Bonda z więzienia wypuścił na wolność północnokoreańskiego porucznika, Zao. Ludzie Bonda jednak myślą, że 007 zdradził swym prześladowcom różne tajemnice nad którymi pracował jego wydział. Wskutek tego Bond został pozbawiony licencji na zabijanie i miał zostać wysłany na obserwację do laboratorium na Falklandach. Uciekł jednak, znajdując się jeszcze w Hongkongu, aby rozpocząć poszukiwania prawdziwego zdrajcy i oczyścić swoje imię. Trop zaprowadził go na Kubę, gdzie spotkał agentkę NSA Jinx, a następnie do Islandii do Gustava Gravesa. W tym czasie Bond poznał również piękną Mirandę Frost – olimpijską mistrzynię w szermierce, która pracowała incognito w organizacji Gravesa. Na koniec Bond wrócił jeszcze raz do Korei, by spotkać się z Gravesem, w rzeczywistości – północnokoreańskim pułkownikiem, synem generała Moona.
Produkcja.
Prace na planie rozpoczęły się jeszcze przed oficjalnym rozpoczęciem zdjęć do filmu. Dokładnie 26 grudnia 2001, ekipa udała się na Hawaje, gdzie nakręcono sceny windsurfingowe. 14 stycznia 2002 ruszyły dalsze oficjalne prace na planie. Ekipa rozpoczęła od kręcenia scen w studiu Pinewood. Na terenie studia powstały sceny w koreańskiej bazie wojskowej. Podczas prac Pierce Brosnan uległ wypadkowi (kontuzja kolana) – co opóźniło prace. Na terenie studia powstał też pałac lodowy Gravesa, oraz jego wnętrza. Z Pinewood ekipa przeniosła się w głąb Wielkiej Brytanii. Na brytyjskich terenach wojskowych nakręcono pościg poduszkowców, scenę wymiany jeńców, oraz sceny „na granicy koreańskiej”. W lutym filmowcy opuścili Wielką Brytanię udając się do Islandii, gdzie na zamarzniętym jeziorze kręcono scenę pościgu Jaguara i Astona Martina po tafli lodowej. Następnie filmowcy pojawili się w Hiszpanii, która "zagrała" Kubę. Na planie w Hiszpanii Halle Berry uległa kilku niegroźnym wypadkom, w tym zakrztuszeniu figą podczas kręcenia sceny filmowej z Piercem Brosnanem. Z Hiszpanii ekipa ponownie powróciła do Londynu gdzie nakręcono ostatnie sceny w klubie Blades, a na planie pojawiła się Madonna. Jej spotkanie z Bondem było sceną kończącą pracę na planie. Premiera odbyła się 18 listopada 2002 roku.
Nawiązania do poprzednich części cyklu o Jamesie Bondzie.
„Śmierć nadejdzie jutro” to dwudziesty oficjalny film bondowski, poza tym wszedł na ekrany 40 lat po premierze pierwszego filmu o przygodach agenta 007, a więc w roku czterdziestych urodzin filmowej postaci szpiega Jej Królewskiej Mości. W 2002 roku postać Jamesa Bonda obchodziła także 50-lecie (dokładnie w 1952 roku wydana została pierwsza powieść o przygodach agenta 007, Casino Royale, autorstwa Iana Fleminga. Producenci postanowili przygotować na tę okazję wiele niespodzianek w fabule dwudziestego filmu. Jako obraz jubileuszowy; "Śmierć nadejdzie jutro" nawiązuje do wszystkich 19. poprzednich części cyklu. Niektóre z nawiązań:
Nawiązania do:
„Doctora No” – Jinx wychodzi z morskiej piany na plażę. Podobnie jak Honey, jest ubrana w bardzo podobny kostium kąpielowy, ma na biodrach tak samo jak Honey biały pas, z przymocowanym nożem do nurkowania. Syntezatorowe dźwięki towarzyszące ucieczce Bonda ze szpitala MI-6 bardzo przypominają te z czołówki Doktora No, pistolet który Jinx oddaje Mirandzie na pokładzie samolotu w scenach końcowych, to Beretta – Cheetah, czyli pierwszy pistolet jakim posługiwał się Bond, w Doktorze jest nawet scena gdy rusznikarz mówi 007, że takie pistolety są bardzo dobre ale dla kobiet. Jinx wyraźnie posłuchała tej rady. Podczas sceny sztucznego oddychania słyszymy te same dźwięki, które towarzyszyły gunbarrelowi (kółko i strzelający Bond w wizjerze) Doktora No. 
„Pozdrowień z Rosji” – Zarówno but z trującym kolcem Rosy Klebb, jak i nóż zakamuflowany w poręcznej aktówce znajdują się w laboratorium Q. W pałacu lodowym Gravesa znajduje się wielka pionowa plansza do gry w szachy znana z Bonda nr 2. Chińscy szpiedzy, obserwuja 007 i piękną Chinkę ukryci za hotelowym wielkim lustrem, dokładnie jak to robili Rosjanie w Pozdrowieniach. Inżynier Gravesa głaszcze konsole kontrolna Icaruca tak jakby był to perski kot. Podczas pierwszego spotkania, Jinx mówi: „Przyjaciele nazywają mnie Jinx” Bond odpowiada „A mnie moi James Bond”, w Pozdrowieniach jest za to następujący dialog: „Moi przyjaciele nazywają mnie Tania”, Bond udziela dokładnie tej samej odpowiedzi.
„Goldfingera” : Jinx w laboratorium Pana Killa, nieomal zostaje przecięta laserem dokładnie jak Bond w trzecim filmie. Aston Martin ze „Śmierci...” jest wyposażony podobnie jak ten z Goldfingera w siedzenie z katapultą. „Nigdy nie zaruje ze swojej pracy 007” – ta sama kwestia występuje w obu filmach, tylko Q już nie ten sam..., scena pojedynku szermierczego Bonda i Gravesa w której stawka jest jeden z diamentów z kopalni Gustawa to nawiązanie do golfowego meczu między Bondem i Goldfingerem o sztabę złota. Bond i jinx sa torturowani elektrowstrząsami, z podobnych przyczyn śmierć poniósł Mokra Robota (Oddjob), w teaserze 007 zdejmuje kostium płetwonurka pod którym ma inne ubranie podobnie było w teaserze trzeciego filmu.
„Operacji Piorun”: Odrzutowy plecak Bonda z „Operacji” „powraca w epizodycznej rólce” w filmie, 007 podobnie jak w czwartym filmie używa wyglądającego jak długopis aparatu tlenowego do oddychania pod wodą. Po tym jak 007 wchodzi przez okno do kliniki na Kubie, zrywa i zjada kilka winogron, tak samo zrobił w Operacji, wychodząc z pokoju w sanatorium. 
„Żyje się tylko dwa razy”- po pościgu poduszkowcami w teaserze, Bond wisi na wielkiej belce na której kołysze się uderzając w specjalny japoński dzwon, taki sam dzwon „przygrywał” 007 i jego fikcyjnej małżonce podczas ślubu w 5-tym filmie, dryfujący w kosmosie Ikarus widoczny jest na ekranach w pałacu lodowym, podobnie jak rakiety kosmiczne Blofelda w „Żyje się...”, w filmie użyte są samurajskie miecze, zaś w końcowej scenie filmu 007 i Jinx znajdują się w typowo japońskim domku, Jinx zjeżdża na linie w pałacu lodowym w podobny sposób w jakim robili to żołnierze ninja w „Żyje się...”
„W tajnej służbie Jej Królewskiej Mości”: „OHMSS” – to tytuł raportu sporządzanego przez Moneypenny w końcowej scenie filmu, podobnie jak w szóstym Bondzie, 007 ucieka przed wielką lawiną, muzyka towarzysząca pościgowi po lodowej tafli, jest zaczerpnięta z czołówki „W tajnej...”, sesje prania mózgu w kubańskiej klinice przypominają te jakie Blofeld stosował na swoich „aniołkach śmierci” w klinice na Pitz Gloria.
„Diamenty są wieczne”: Podczas pojedynku szermierczego, Graves mówi do Bonda: „Cóż, podobno diamenty są dla każdego” (gra słów, w oryginale: „Well, diamonds are for everyone” , w tej kwestii zawarty jest tytuł siódmego bonda „Diamonds are forever”), śmiercionośny diamentowy satelita Ikarus, jest niczym innym jak ulepszoną wersją bardzo podobnego urządzenia również zrobionego z diamentów i również skupiającego ich światło w celu niszczenia naziemnych obiektów, którym Blofeld posługiwał się w „Diamentach...” Główny przeciwnik (Graves) tak samo jak Blofeld zmienił wygląd (pierwszy za pomocą terapii genowej, drugi za pomocą operacji plastycznej), Jinx nazywa Mirande „Bitch” (dziwka, suka) to pierwsze wulgarne słowo, jakie padło w filmach o Bondzie zabrzmiało właśnie w „Diamentach...”
„Żyj i pozwól umrzeć”- wybuchy min na polu minowym w Korei, przypominają scenę niszczenia pól makowych Kanangi, również zaminowanych. 007 używa tego samego rewolweru, którym posługiwał się w końcowych scenach „Żyj...” na wysepce St. Monique
„Człowieka ze złotym pistoletem” – gabinet luster w klinice na Kubie przypomina ten z kwatery Scaramangi. Biuro polowe MI-6 podobnie jak w „Człowieku” znajduje się na statku, 007 umieszcza diament w pępku Jinx, w tym samym miejscu złotą kulę miała bejrucka tancerka brzucha, Ikarus podobnie jak broń Scaramangi skupia promienie słoneczne by siać zniszczenie.
„Szpiega, który mnie kochał”- Graves na konferencję prasową w Londynie, przybywa „spadając z nieba” (za pomocą spadochronu w barwach brytyjskiej flagi, bardzo podobnego do tego z teasera „Szpiega...”), Lodowy pałac jest architektonicznie podobny do kwatery podwodnej Atlantis, Stromberga. W scenie w ktorej Bond poznaje Varity, słyszymy kilka taktów piosenki „Nobody does it better”
„Moonrakera” – poduszkowiec generała Moon’a spada w przepaść z wielkiego wodospadu, podobnie jak łódź Buźki spadła z wodospadu Iguacu, 007 wynurza się w gorącym źródle otoczonym egzotyczną roślinnością, miejscu bardzo podobnym do niewielkiego stawu w którym 007 walczył z pytonem w Moonrakerze, w obu filmach występuje postać o imieniu Chang, pojedynek na miecze Gravesa i 007 to nawiązanie do pojedynku właśnie Changa z Bondem w muzeum szkła w Wenecji, Graves w końcowej scenie wyrzuca z samolotu drugi spadochron (jeden z dwóch ostatnich), podobnie zrobił Buźka w teaserze Moonrakera. 
„Tylko dla twoich oczu” – scena w ktorej 007 wisi na linie zaczepionej o lodowe urwisko to nawiązanie do jego wspinaczki na górę klasztorną w „Tylko...” (zwłaszcza gdy Bond spada na linie,obniżając nieco pułap na którym się znajduje). W pracowni Q widać żółty kask do nurkowania z filmu „Tylko dla twoich oczu”
„Ośmiorniczki” – W pracowni Q widać krokodyli kostium i niewielki odrzutowiec z „Ośmiorniczki”. Jinx rzuca się tyłem w przepaść uciekając w ten sposób strażnikom kliniki na Kubie, tak samo zrobiła Magda rzucając się tyłem z balkonu po tym jak ukradła Bondowi jajko wielkanocne od Faberge’go, w pracowni Q widać także zwój „magicznego” sznura z „Ośmiorniczki”
„Zabójczego widoku”, ucieczka Bonda przed laserowym promieniem, w wielu miejscach przypomina jego ucieczkę przed Rosjanami w teaserze Zabójczego widoku: część lodowego klifu załamuje się podobnie jak śnieżny nasyp załamał się pod nogami 007 w 14 filmie, James zdobywa śnieżny skuter w ten sam niemal sposób w obu filmach, pokrywy pojazdu Bond używa jako deski windsurfigowej, w Zabójczym... 007 z płozy skutera zrobił sobie deskę snowboardową. „Elektroniczny piesek” znajduje się w laboratorium Q.
„W obliczu śmierci” – Bond i Jinx, wydostają się z płonącego transportowca w podobny sposób jak 007 i Kara (dżip wyjechał tyłem z luku bagażowego, w „Śmierć...” w ten sam sposób z pokladu samolotu wydostaje się helikopter z 007 i jinx na pokładzie) sam lecący wielki transportowiec na pokładzie którego rozgrywają się finałowe sceny filmu to oczywiste nawiązanie do finału „W obliczu...” który miał miejsce równiez na pokładzie wielkiego transportowca, ucieczka Astonem Martinem po tafli zamarzniętego jeziora, występowała wcześniej także w „W obliczu śmierci”. 
„Licencji na zabijanie” – podobnie jak w tym filmie, także i tu M odbiera Bondowi pozwolenie na zabijanie. Gdy 007 demaskuje chińską masażystkę jako agentkę chińskiego wywiadu, ma ona pistolet umieszczony za podwiązką dokładnie tam gdzie broń trzymała Pam w Licencji. Podczas pościgu po tafli lodowej jeden z pocisków przelatuje pod Astonem Martinem Bonda, jadącego na dwóch prawych kołach, podobnie było z jedną z ciężarówek w Licencji. Jeden z wiszących paneli kontrolujących lasery jest dokładnie taki sam jak ten sterujący zapadnią w hangarach Kresta (w Licencji). 
„Goldeneye” – Zegarek Bonda zawiera laser którym Bond przecina lód, (tak samo było w GoldenEye, tam 007 przecinał metal) Jinx nastawia detonator w klinice na Kubie na 3 minuty, tyle samo czasu dal Bond Trevelianowi w Archangielsku, Bonda zdradza inny agent MI-6 (Frost) w Goldeneye 007 zdradził Trevelian, żyrandol zabija Zao, w podobny sposób zginął Trevelian, z tym że zamiast lodowego żyrandola spadła na niego olbrzymia antena, Bond mówi do Jinx że zimno musiało utrzymać ją przy życiu, to nawiązanie do rozmowy 007 z Natalią na Plaży w Puerto Rico, 
"Natalia: Dlaczego jesteś takim zimnym (czytaj pozbawionym uczuć, oziębłym)"
"człowiekiem?"
"Bond: dzięki temu żyję."
"Natalia: Nie dzięki temu jesteś samotny..."
W czołówce, tłem dla napisu „jako James Bond agent 007” jest wielkie złote oko. W bunkrze dowodzenia w Korei Płd zawieszone są monitory bardzo podobne do tych z bazy w Savernaya. 
„Jutro nie umiera nigdy” – Aston Martin 007, podobnie jak jego BMW z „Jutra...” jest zdalnie sterowany. Jinx jest wyposażona w podobne co Wai Lin w urządzenie – miotacz lin z zaczepami, które pomagały jej w ucieczce. Bond ucieka po stromym dachu pałacu lodowego biegnąc po nim zaczepiony na linach, w podobny sposób „chodziła po ścianach” Wai Lin. 007 wskakuje na poduszkowiec w podobny sposób w jaki dostał się do odrzutowca w „Jutro...” Scena wystrzelenia rakiety mającej zniszczyć Ikarusa, jest identyczna ze sceną startu rakiety mającej zniszczyć bazar terrorystów w „Jutro...”.
„Świat to za mało” – scena w której Bond rzuca się na ziemię chroniąc się przed miotaczem ognia Moon’ a jest prawie identyczna do tej w której 007 i Christmas unikają skutków wybuchu bomby, w obu filmach użyto kopuły geodezyjnej. 

</doc>
<doc id="304944" url="https://pl.wikipedia.org/wiki?curid=304944" title="Katarzyna z Vadstena">
Katarzyna z Vadstena



</doc>
<doc id="304945" url="https://pl.wikipedia.org/wiki?curid=304945" title="Ádám Batthyány">
Ádám Batthyány



</doc>
<doc id="304953" url="https://pl.wikipedia.org/wiki?curid=304953" title="Salamandry">
Salamandry



</doc>
<doc id="304956" url="https://pl.wikipedia.org/wiki?curid=304956" title="Mistrzostwa Świata we Wrotkarstwie Artystycznym 2005">
Mistrzostwa Świata we Wrotkarstwie Artystycznym 2005

Mistrzostwa Świata we Wrotkarstwie Artystycznym 2005 odbyły się w Rzymie, w dniach od 17 do 27 listopada.
Zawody rozegrano równocześnie w kilku kategoriach wiekowych i dyscyplinach:
W żadnej z konkurencji nie startowali Polacy.
Wyniki w kategorii seniorów.
Niżej podana końcowa klasyfikacja obejmuje jedynie zawodników, którzy zakwalifikowali się do programu dowolnego.

</doc>
<doc id="304957" url="https://pl.wikipedia.org/wiki?curid=304957" title="Streetball">
Streetball

Streetball (pol. koszykówka uliczna, ang. "street" – ulica, "ball" – piłka) – termin określający rekreacyjne odmiany gry w koszykówkę, najczęściej na wolnym powietrzu, z użyciem jednego lub dwóch koszów, odnoszący się do subkultury młodzieżowej.
Standardowy streetball.
Streetball to rodzaj koszykówki, w której nie kładzie się nacisku na zasady, stosuje się tylko te elementarne. Nikt tu nie liczy czasu na wyprowadzenie akcji. Nie patrzy się na błędy. Streetball jest także bardziej siłowy, więc zdarza się więcej fauli, ale tylko te brutalne są wychwytywane przez innych graczy, gdyż rzadko się zdarza, by na boisku był sędzia. Gracze sami ustalają zasady gry i się ich trzymają. Mecze rozgrywane są na jeden lub dwa kosze. W streetballu nie zawsze gra się w drużynach 5-osobowych, zdarza się także grać w 3 lub 2-osobowych składach. Miejsce mają także pojedynki jeden na jeden. Rzuty punktowane są tak jak w zwykłej koszykówce lub: 2 za rzut zza linii 6,75 m i 1 z innego miejsca boiska.
W ostatnich latach rośnie popularność streetballu w Polsce, zaś wiele miast organizuje własne turnieje streetballowe (np. rozgrywany co roku na pomorzu New Balance Basket Tour Gdynia).
W streetballu dopuszcza się wiele innych reguł innych niż w koszykówce klasycznej, nie jest to jednak zasada, a jedynie kwestia umowna między samymi zawodnikami lub organizatorami imprez masowych. Czasami zezwala się na łamanie podstawowych zasad koszykówki w celu zwiększenia widowiskowości oraz przyjemności gry. Umożliwia się np. popełnianie błędu kroków, dotknięcie piłki nogą przy wykonywaniu efektownego triku koszykarskiego. W ligach streetballowych obowiązują jednak najczęściej zasady klasycznej koszykówki, dopuszczające jedynie te zagrania (triki), które nie naruszają jej zasad.
W koszykówce ulicznej, jak i halowej tricki naruszające zasady klasycznej koszykówki spopularyzowały zespoły niezależne, promujące tę dyscyplinę, często z bardzo dużym poczuciem humoru takie jak: Harlem Globetrotters (już w I połowie XX w.) czy Harlem Wizards. Pod koniec lat 90. wraz z pojawieniem się pierwszych mixów koszykarskich firmy obuwniczo-dziewiarskiej dla koszykarzy AND1 tricki odzyskały swoją popularność. Firma dostrzegając ten fakt stworzyła streetballową trasę pokazową nazwaną And 1 Mixtape Tour, mającą na celu wypromowanie marki. Do przedsięwzięcia zaproszono czołowych amerykańskich streetballerów. Późniejsze podobne projekty tego typu to: Ball4Real Tour oraz Ball Up Tour.
Popularyzacja trików koszykarskich wzrosła do tego stopnia, iż powstała nowa dyscyplina na nich oparta nazwana koszykarskim freestylem. Polega ona na wykonywaniu jak najtrudniejszych ewolucji z piłką, opartych na połączeniu dryblingu, kręcenia piłki, trików z elementami choreografii tanecznej. Całość pokazu musi być widowiskowa, prezentująca możliwie jak najwyższy poziom trudności oraz płynności wykonywanych ruchów.
W pojedynkach jeden na jeden bardzo często nie chodzi o sam wynik (w zależności od przyjętych, umownych zasad rywalizacji), lecz o pokazanie różnych ewolucji (trików) z wykorzystaniem piłki np. Crazy Legs, który mimo słabej skuteczności jest bardzo efektowny. Przykładem takich rozgrywek może być indonezyjska liga LA Streetball, gdzie prócz zdobywania punktów dodatkowo otrzymuje się bonusowe za efektowne triki. Na podstawie sumy punktów zdobytych w tradycyjny sposób, jak i poprzez triki jest wyłaniany zwycięzca. Przeciwieństwem tych zawodów jest ogólnoświatowy turniej 1 vs 1 - King Of The Rock, podczas którego gra się w klasyczną koszykówkę, nie naruszającą podstawowych jej zasad.
Do najpopularniejszych boisk w USA, gdzie króluje streetball należą (tam też rodził się streetball):
Inne gry streetballowe.
W Polsce najpopularniejszą grą jest 21 i dwa odbicia.
Kolejną ewolucją, zaczynając od klasycznej koszykówki, przez streetball jest SlamBall - czyli połączenie trampolin, akrobatyki, elementów futbolu amerykańskiego i koszykówki.
Dyscyplina olimpijska.
Od Igrzysk Olimpijskich w Tokio, w 2020 jest dyscypliną olimpijską (wersja 3X3) i rozdane zostały pierwsze medale olimpijskie.

</doc>
<doc id="304958" url="https://pl.wikipedia.org/wiki?curid=304958" title="Memphis (ujednoznacznienie)">
Memphis (ujednoznacznienie)



</doc>
<doc id="304959" url="https://pl.wikipedia.org/wiki?curid=304959" title="Deir el-Medina">
Deir el-Medina

Deir el Medina (Dajr al-Madina) – osada rzemieślników (budowniczych i artystów) tworzących królewskie grobowce w Dolinie Królów, istniejąca w starożytnym Egipcie w okresie Nowego Państwa, współcześnie stanowisko archeologiczne. 
Odkrycie i badania archeologiczne.
Badacze historii i kultury starożytnego Egiptu okazjonalnie badali Deir el-Medina od I poł. XIX w., pozyskiwali też do muzeów i prywatnych kolekcji różne zabytki z tego stanowiska. Działali tu także miejscowi poszukiwacze zabytków zajmujący się handlem nimi. Pierwsze systematyczne badania naukowe na szeroką skalę tego stanowiska prowadził w latach 1922–1951 (z przerwą w czasie II wojny światowej) francuski archeolog Bernard Bruyère.
Osada.
Osada znajdowała się na zachodnim skraju Teb, w małym wadi na południowy zachód od Szeich Abd el Gurna. Funkcjonowała blisko 500 lat, z krótką przerwą w czasach trzech kolejno rządzących faraonów: Echnatona, Tutanchamona i Aja. Powstała w czasie panowania Totmesa I, a została opuszczona w okresie XXI dynastii. Później była niezamieszkała na stałe, choć czasami remontowano świątynie dawnej osady, ponadto na polecenie faraona Taharka zbudowano tu kaplicę Ozyrysa, a z rozkazu Ptolemeusza IV Filopatora w miejscu wcześniejszej świątyni Ramzesa II zaczęto wznosić nową świątynię, ostatecznie ukończoną za rządów Ptolemeusza XII. Z inicjatywy Juliusza Cezara zbudowano świątynię Izydy. Jedną ze świątyń przebudowano w V w n.e. na chrześcijański klasztor pw. św. Izydora, z czym wiąże się współczesna nazwa stanowiska (Deir el-Medina to po arabsku „klasztor miejski”), w bezpośredniej okolicy klasztoru osiedlali się też pustelnicy. W VII w. n.e. w efekcie zajęcia Egiptu przez Arabów życie w Deir el Medina całkowicie zanikło.
Główna część osady, zbudowana na planie prostokąta o bokach 131 na 50 m, otoczona była murem. Znajdowało się w niej 60, a później, po rozbudowie, 70 budynków mieszkalnych. Była wytyczona tylko jedna większa ulica. W czasie prosperity miejscowości istniało także do 50 domów na zewnątrz ogrodzonego obszaru. Osada składała się z małych domków, budowanych rzędami. Każdy miał podobny układ pomieszczeń, był parterowy, o ścianach w dolnej partii zbudowanych z kamienia łamanego, a powyżej z suszonej cegły. Za drzwiami wejściowymi znajdowała się komnata pełniąca głównie funkcję domowej kaplicy zdobiona malowidłami ze scenami religijnymi, następnie była większa i wyższa zdobiona komnata z jedną lub dwoma kolumnami podtrzymującym strop, wykorzystywana do bardziej reprezentacyjnych celów, np. podejmowania odwiedzających. Schody biegnące w dół prowadziły do piwnicy, gdzie przechowywano co bardziej wartościowe dobra rodziny. W dalszej kolejności w głąb domu był pokój lub pokoje prywatne, a na samym końcu ciągu niezadaszona lub przykryta matą roślinną kuchnia (z piecem) wraz z piwnicą gospodarczą. Na dachu pokoju prywatnego urządzano otwarty taras.
W osadzie znajdowała się również świątynia poświęcona protektorkom jej mieszkańców – boginiom Hathor i Maat.
W czasach funkcjonowania osada nazywała się w języku egipskim "Set Maat", co oznacza „miejsce Prawdy”.
Cmentarz.
Rzeczą niespotykaną wśród innych rzemieślników w starożytnym Egipcie był królewski przywilej, nadający członkom społeczności prawo do budowy własnych grobowców w sąsiedztwie grobów królewskich. Podczas wykopalisk odkryto około 450 niedekorowanych i 53, zawierających zdobienia ścian, grobowców mieszkańców osady. Są wśród nich arcydzieła zawierające wspaniałe malowidła o tematyce mitologicznej i religijnej, między innymi w grobowcu Nebenmaat'a, przedstawiające Anubisa dokonującego „Otwarcia Ust” oraz boginię Nieba Nut, pojącą spragnione dusze Nebenmaat'a i jego żony.
Społeczność Deir el-Medina.
Deir el-Medina nie była dużą miejscowością, w zależności od fazy rozwoju mieszkało tu od 60 do maksimum 120 pracowników, a wraz z rodzinami i służbą w okresie szczytowego rozwoju (okres XIX dynastii) cała populacja przekraczała 1200 ludzi. Zamieszkiwana była przez zamkniętą społeczność, podlegającą bezpośrednio wezyrowi (w okresach, gdy było dwóch wezyrów – wezyrowi Górnego Egiptu). Ich życie i praca objęte było najwyższą tajemnicą. Żyli w izolacji względem reszty społeczeństwa egipskiego. Z drugiej strony, ponieważ rekrutowano do pracy przy grobach królewskich najlepszych rzemieślników mieli oni szereg przywilejów: wszelkie ich potrzeby zaspokajane były przez państwo, mieli własną szkołę, specjalnie dla nich pracowali rzemieślnicy wytwarzający wszelkie potrzebne przedmioty i produkty (m.in. piekarze, garncarze, tkacze, rolnicy), a także zatrudniani przez państwo służący pomagający w pracach w gospodarstwie domowym. W ramach wynagrodzenia przekazywano artykuły spożywcze (w tym napoje), oliwę do ciała, ubrania i tkaniny. Czasowy brak tych dostaw w okresie władania Ramzesa III stał się powodem strajku rzemieślników, co jest najstarszym znanym w dziejach ludzkości strajkiem.
Znaczna część rzemieślników i ich żon potrafiła czytać . W osadzie istniał lokalny sąd. Oprócz bogów ogólnoegipskich rozkwitał tu ograniczony tylko do tej osady kult własnych bóstw i niektórych postaci historycznych, np. faraona Amenhotepa I.
W osadzie panowała wysoka dyscyplina. Pracownicy podzieleni byli na dwie ekipy, które nieustannie wymieniały się przy pracy. Podczas gdy jedni pracowali, innym nie brakowało czasu na odpoczynek.
Znaczenie badań archeologicznych w Deir el-Medina.
Grimal określił znaczenie odkryć z tego stanowiska dla poznania życia ówczesnego Egiptu jako "ogromne". Wynika to z następujących czynników: 

</doc>
<doc id="304965" url="https://pl.wikipedia.org/wiki?curid=304965" title="Grzyb skalny">
Grzyb skalny

Grzyb skalny – forma skalna składająca się z bloku wspartego na cienkiej kolumnie, przypominająca grzyb. Najczęściej zbudowana z piaskowców, rzadziej zlepieńców, skał piroklastycznych, granitów i innych.
Mogą być różne procesy prowadzące do powstania grzybów skalnych.
Korazja.
Powstaje na skutek erozyjnej działalności wiatru (korazja). Unoszony wiatrem piasek i drobne odłamki skalne uderzają w napotykane przeszkody. Erozja wietrzna działa najsilniej u podstawy formy lub na jej środku, gdzie niesionego przez wiatr materiału jest najwięcej i jest on największy. W ten sposób ów materiał żłobi w skałach zadziwiające formy (kształtem przypominają grzyba). Proces ten trwa tysiące lat. Dzięki temu procesowi powstały także mosty skalne i grzyby skalne niedaleko Wielkiego Kanionu Kolorado.
Podsiąkanie.
Inną przyczyną może być szybsza erozja dolnej części odsłoniętej skały spowodowana podsiąkaniem wody gruntowej i jej zamarzaniem, co powoduje jej rozsadzanie. Ten proces mógł zachodzić w Górach Stołowych, powodując powstanie skalnych grzybów oraz labiryntów skalnych, np. Błędnych Skał.
Zmienność skał.
Inną przyczyną może być zróżnicowanie spoiwa w poszczególnych warstwach piaskowców, lub ogólnie gdy warstwy bardziej odporne na wietrzenie zalegają na mniej odpornych (różne rodzaje piaskowców, przewarstwienia piaskowców i mułowców lub piaskowców i zlepieńców, skały piroklastyczne o zmiennym składzie).
Działalność lodowca.
Innego rodzaju skalne grzyby powstają w wyniku akumulacyjnej działalności lodowca, a nie erozji. Lodowiec transportuje bloki skalne, które topniejąc pozostawia w różnych miejscach. Jeśli taki blok osiadzie na innym, mniejszym lub na nierówności podłoża, może powstać forma przypominająca grzyb.
Ruchy masowe i trzęsienia ziemi.
Na obszarach o rzeźbie alpejskiej lub górskiej, gdzie występują strome zbocza lub ściany skalne grzyby skalne mogą powstać w wyniku obrywu, odpadnięcia, lawiny lub trzęsienia ziemi, gdy większy blok upadnie na mniejszy.
Występowanie w Polsce.
W Polsce grzyby skalne szczególnie często występują w Górach Stołowych w ziemi kłodzkiej. Mniej liczne są w Beskidach
Zobacz.
Skalne Grzyby
Rezerwat przyrody Kamień-Grzyb
Grzyb skalny w Zegartowicach

</doc>
<doc id="304966" url="https://pl.wikipedia.org/wiki?curid=304966" title="Sułkowo (powiat stargardzki)">
Sułkowo (powiat stargardzki)

Sułkowo (dawniej "Karolinek", niem. "Karolinenthal") – osada w Polsce, położona w województwie zachodniopomorskim, w powiecie stargardzkim, w gminie Stargard, po wschodniej stronie Krąpieli, około 7 km na wschód od Stargardu. Jest samodzielnym sołectwem.
W latach 1975–1998 osada położona była w województwie szczecińskim.
Dawniej XVIII-wieczny folwark, początkowo należący do Tychowa, w latach dwudziestych XX wieku przeszedł na własność Puttkamerów z Pęzina. Od 1945 roku osada była użytkowana przez Ministerstwo Bezpieczeństwa Publicznego, zaś od lat siedemdziesiątych stanowiła własność PGR Pęzino. W Sułkowie został zachowany układ majątku folwarcznego z dwukondygnacyjnym budynkiem dworu, który nie przedstawia wartości architektonicznej. 
Do Sułkowa można dojechać liniami MZK Stargard nr: 3 i 3G.

</doc>
<doc id="304970" url="https://pl.wikipedia.org/wiki?curid=304970" title="Karolewka">
Karolewka

Karolewka – struga, prawy dopływ Jasienia o długości 3,01 km i powierzchni zlewni 8,96 km².
Struga płynie w Łodzi przez osiedla Karolew oraz Rokicie. Współcześnie kryty kanał Karolewki rozpoczyna się przelewem burzowym o wymiarach 4 × 2 m w rejonie dworca Kaliskiego (). W otwartym korycie struga ukazuje się w okolicy ulicy Pienistej, skąd po przepłynięciu około 1 km wpada do Jasienia.

</doc>
<doc id="304973" url="https://pl.wikipedia.org/wiki?curid=304973" title="Klępino">
Klępino

Klępino (niem. "Klempin") – wieś w Polsce położona w województwie zachodniopomorskim, w powiecie stargardzkim, w gminie Stargard.
W latach 1945–54 należała i była siedzibą gminy Klępino. W latach 1954–1961 wieś należała i była siedzibą władz gromady Klępino, po jej zniesieniu w gromadzie Stargard Szczeciński. W latach 1975–1998 miejscowość administracyjnie należała do województwa szczecińskiego.
Miejscowość została założona na początku XIII wieku przez joannitów. Od zakupu w 1364 do końca XIX wieku pozostawała własnością Stargardu. W XIX wieku stanowiło największą spośród podstargardardzkich wsi. Zabudowa w formie ulicówki, wzdłuż Iny.
Najwyższy punkt miejscowości osiąga 49 m n.p.m. i znajduje się przy rozwidleniu dróg asfaltowej w kierunku Małkocina i polnej w kierunku Grabowa.

</doc>
<doc id="304981" url="https://pl.wikipedia.org/wiki?curid=304981" title="Caer">
Caer

Caer - dziewczyna, w której zakochał się iryjski bóg miłości Aengus.
Jej ojciec Ethal, był jednym z bogów Tuatha Dé Danann. Aengus najpierw ujrzał Caer we śnie i tak oczarowała go jej piękność, że ciężko zachorował. Kiedy dowiedział się, kim jest owa dziewczyna, natychmiast poprosił Ethala o jej rękę. Ten odpowiedział jednak, że nie jest w jego mocy decydowanie o tym, gdyż córka przybrała postać łabędzia. Uzgodnili wszakże, iż Aengus będzie mógł sam poprosić Caer, by wyszła za niego, jeśli tylko zdoła ją rozpoznać w wielkim stadzie łabędzi. Kiedy łabędzie nadleciały na Jezioro Smoczych Ust, Aengus podszedł do brzegu i rozpoznając Caer, zawołał jej imię. Później Aengus i Caer pobrali się.

</doc>
<doc id="304982" url="https://pl.wikipedia.org/wiki?curid=304982" title="Edward Maniura">
Edward Maniura

Edward Makary Maniura (ur. 24 lutego 1960 w Lubszy) – polski polityk, samorządowiec, burmistrz Lublińca, poseł na Sejm III, IV i V kadencji.
Życiorys.
Ukończył studia na Uniwersytecie Śląskim na Wydziale Techniki i na Politechnice Śląskiej na Wydziale Transportu. W latach 1990–1998 pełnił funkcje radnego i burmistrza Woźnik. Był także radnym powiatu lublinieckiego. Należał do Stronnictwa Konserwatywno-Ludowego, później wstąpił do Platformy Obywatelskiej. Był też członkiem Stowarzyszenia Ordynacka.
W latach 1997–2006 sprawował mandat posła na Sejm III kadencji z ramienia Akcji Wyborczej Solidarność oraz IV i V kadencji z ramienia PO z okręgu częstochowskiego. Utracił mandat poselski 26 listopada 2006 w związku z wyborem na burmistrza Lublińca w drugiej turze wyborów samorządowych. W 2010, 2014 i 2018 uzyskiwał reelekcję w pierwszej turze.
W 2008, "za wybitne osiągnięcia w odkrywaniu, gromadzeniu i upowszechnianiu prawdy o Holokauście, za zasługi w działalności na rzecz upamiętniania historii Powstania w Getcie Warszawskim", otrzymał Krzyż Kawalerski Orderu Odrodzenia Polski.

</doc>
<doc id="304984" url="https://pl.wikipedia.org/wiki?curid=304984" title="Monica Vitti">
Monica Vitti

Monica Vitti, właśc. Maria Luisa Ceciarelli (ur. 3 listopada 1931 w Rzymie, zm. 2 lutego 2022 tamże) – włoska aktorka. Była muzą reżysera Michelangela Antonioniego, u którego we wczesnych latach 60. grała główne role. Potem była obsadzana głównie w komediach, współpracując z reżyserem Mario Monicellim. Wystąpiła z Marcellem Mastroiannim, Alainem Delonem, Richardem Harrisem, Terence’em Stampem, Michaelem Caine’em i Dirkiem Bogarde’em.
Vitti zdobyła pięć nagród Davida di Donatello dla najlepszej aktorki, siedem włoskich Złotych Globów dla najlepszej aktorki, Srebrnego Niedźwiedzia za wybitne osiągnięcie artystyczne (1984) na Festiwalu Filmowym w Berlinie oraz nagrodę Honorowego Złotego Lwa (1995) za całokształt twórczości na Festiwalu Filmowym w Wenecji.
Życiorys.
Wczesne lata.
Urodziła się w Rzymie jako córka Adele Vittiglii i Angela Ceciarelliego. Występowała w domu przed młodszym rodzeństwem. Zaczynała od amatorskich przedstawień teatralnych. W 1953 ukończyła studia aktorskie w Centro Sperimentale di Cinematografia w Rzymie.
Kariera.
Pierwszą rolę filmową powierzył jej Ettore Scola w swoim "Ridere! Ridere! Ridere!" (1954). W 1957 przyłączyła się do Teatro Nuovo di Milano, sceny kierowanej wówczas przez Michelangela Antonioniego.
Wkrótce zagrała w jego znanym filmie "Przygoda" (1960), za rolę w którym otrzymała nagrodę jury na 13. MFF w Cannes. Krytycy zachwycili się rolą Claudii, chłodnej kobiety z zamożnego towarzystwa, która rozwija romans z chłopakiem swojej zaginionej przyjaciółki. Później wzięła jeszcze udział w innych produkcjach Antonioniego: "Nocy", "Zaćmieniu" i "Czerwonej pustyni".
Spróbowała też hollywoodzkiej kariery, grając tytułową rolę w filmie "Modesty Blaise" (1966), opartym na komiksie o tym samym tytule. Film był jednak porażką w zgodnej opinii zarówno krytyków jak i publiczności. Vitti wróciła więc do Europy, gdzie zagrała u Luisa Buñuela w "Widmie wolności" i raz jeszcze pracowała z Antonionim przy realizacji "Tajemnicy Oberwaldu".
Zasiadała w jury konkursu głównego na 21. (1968) oraz na 27. MFF w Cannes (1974).
W 1989 napisała scenariusz do dramatu "Sekretny skandal" ("Scandalo segreto"), który sama wyreżyserowała i w którym zagrała główną rolę z Elliottem Gouldem. Był to jej ostatni występ na dużym ekranie.
O jej życiu prywatnym wiadomo niewiele, choć w 1993 opublikowała swoją autobiografię pod tytułem "Sette sotane" (wł. "Siedem spódnic"). Dwa lata później poślubiła Roberta Russo.
Była na okładkach magazynów takich jak „L’Europeo”, „Film”, „Elle” czy „Vogue”.
Życie prywatne.
W latach 1957–1967 była związana z Michelangelem Antonionim. W 1995 Vitti wyszła za mąż za Roberto Russo, z którym była w związku od 1973.
Śmierć.
Ostatni raz wystąpiła publicznie w 2002 na paryskiej premierze musicalu scenicznego "Notre-Dame de Paris". W 2015 wycofała się z życia publicznego z powodu choroby Alzheimera. W 2018 jej mąż potwierdził, że nadal mieszka z nim w domu w Rzymie i że osobiście się nią opiekował z pomocą opiekunki. Vitti zmarła z powodu powikłań choroby Alzheimera 2 lutego 2022 w wieku 90 lat.

</doc>
<doc id="304986" url="https://pl.wikipedia.org/wiki?curid=304986" title="Mistrzostwa Świata w Gimnastyce Sportowej 2005">
Mistrzostwa Świata w Gimnastyce Sportowej 2005

Mistrzostwa Świata w Gimnastyce Sportowej 2005 rozgrywały się w australijskim Melbourne w dniach od 21 do 27 listopada. 
W zawodach brali udział przedstawiciele kilkunastu krajów świata, w tym - Polski.
Medaliści.
Pełne wyniki imprezy dostępne są na oficjalnej stronie. 

</doc>
<doc id="304987" url="https://pl.wikipedia.org/wiki?curid=304987" title="Herb Opola">
Herb Opola

Herb Opola – jeden z symboli miejskich Opola w postaci herbu.
Wygląd i symbolika.
Herb przedstawia w polu błękitnym tarczy dzielonej w słup, otoczonym skrajem barwy złotej ze złotym murem o pięciu blankach u góry, połowę orła górnośląskiego barwy złotej na prawym polu i połowę złotego krzyża trójlistnego na polu lewym.
Historia.
Herb Opola ma średniowieczny rodowód, swoje barwy dał mu herb książąt opolsko-raciborskich (złoty orzeł na błękitnym polu).
Już w XII wieku bito w Księstwie Opolskim srebrne monety z herbem Opola. Znak ten widnieje też na pochodzących z tego wieku pierwszych pieczęciach miejskich, którymi sygnowano pisma wychodzące z miejskiej kancelarii. Ponieważ w roku 1024 biskup wrocławski Klemens przekazał nowo powstałemu kościołowi w Opolu relikwie Świętego Krzyża, które otrzymał w podarunku od św. Emeryka, stały się one również symbolem miasta i motyw krzyża znalazł się w herbie Opola.

</doc>
<doc id="304988" url="https://pl.wikipedia.org/wiki?curid=304988" title="Aongus">
Aongus



</doc>
<doc id="304989" url="https://pl.wikipedia.org/wiki?curid=304989" title="Ustrój polityczny Węgier">
Ustrój polityczny Węgier

Węgry są republiką parlamentarną, w której panuje pluralizm polityczny. Parlament jest unikameralny, posiada władzę legislacyjną, prezydent republiki ma bardzo skromne uprawnienia, ale wraz z rządem stanowi egzekutywę. Władzę sądowniczą stanowią niezawisłe sądy, a nad zgodnością ustaw z konstytucją czuwa Trybunał Konstytucyjny.
Dotychczas obowiązywała konstytucja z 18 sierpnia 1949 roku (weszła w życie 20 sierpnia 1949 roku), wzbogacona o poprawki z 19 kwietnia 1972 roku i 18 października 1989 roku, wprowadzające demokratyczne rozwiązania systemowe. Nowa konstytucja została przyjęta przez Zgromadzenie Narodowe 18 kwietnia 2011 roku. Weszła w życie z początkiem roku 2012.
Zgromadzenie Krajowe.
Zgromadzenie Krajowe () jest jednoizbowym węgierskim parlamentem. Jest "najwyższym organem władzy państwowej i przedstawicielstwa ludu". Wybierane jest w wyborach powszechnych na kadencję trwającą 4 lata. Od czasu wprowadzenia nowej konstytucji Węgier z roku 2011 składa się ze 199 członków. Pierwsza kadencja zredukowanego parlamentu upływa od czasu wyborów z roku 2014.
Parlament może zostać rozwiązany przez prezydenta, jeśli podczas tej samej kadencji uchwali on co najmniej 4 razy wotum nieufności wobec rządu lub też w wyniku ustania pełnomocnictw rządu, w ciągu 40 dni nie dokona wyboru na premiera osoby proponowanej przez prezydenta. Dodatkowo prezydent ma prawo rozwiązać parlament i ogłosić nowe wybory, o ile rząd nie zatwierdzi budżetu do kwietnia każdego roku.
Parlament może także dokonać samorozwiązania poprzez wydanie specjalnej uchwały. Zgromadzenie Narodowe nie może być rozwiązane lub samo się rozwiązać podczas stanu wyjątkowego bądź wojennego.
Zgromadzenie Narodowe obraduje w systemie sesyjnym – dwie sesje zwyczajne co roku. Sesja nadzwyczajna może zostać zwołana na wniosek prezydenta, rządu lub minimum 1/5 ogólnej liczby deputowanych. Uchwały zapadają większością głosów więcej niż połowy obecnych deputowanych (większość zwykła). Do zmiany konstytucji oraz podjęcia decyzji w niej określonych (np. użycia sił zbrojnych), wymagana jest większość 2/3 głosów deputowanych (większość kwalifikowana).
Pracami izby kieruje marszałek, zastępowany przez trzech wicemarszałków.
Wśród deputowanych obowiązuje zakaz łączenia stanowisk (tzw. incompatibilitas). Deputowanym nie może być np. prezydent czy członek Trybunału Konstytucyjnego.
Inicjatywę ustawodawczą posiadają:
Zgromadzenie Krajowe wybiera także trzech ombudsmanów:
System wyborczy.
System wyborczy do parlamentu na Węgrzech jest mieszany. Wraz ze zmianą konstytucji w roku 2011 została zlikwidowana druga tura wyborów. W trakcie wyborów:
Każdy głosujący oddaje zatem dwa głosy, jeden na indywidualnego kandydata, a drugi na listę partyjną. Zarówno prawo wyborcze czynne (możliwość głosowania), jak i bierne (prawo kandydowania) przysługuje osobom, które ukończyły przynajmniej 18 lat.
Partie polityczne.
Główne partie polityczne na Węgrzech:
Prezydent.
Prezydent Węgier uznawany jest za najsłabszego, pod względem uprawnień i kompetencji, prezydenta w krajach Europy Środkowej. Wybierany jest przez Zgromadzenie na 5 lat, dopuszczalna jest jedna reelekcja. Kandydat na prezydenta musi mieć minimum 35 lat. W miarę potrzeby odbywają się 3 tury głosowania, w pierwszej turze zostaje wybrany ten, kto uzyskał 2/3 głosów. Cała procedura musi odbyć się w ciągu trzech dni.
Prezydent jest głową państwa, wyraża jedność narodu i stoi na straży demokratycznego funkcjonowania państwa. Jest również naczelnym dowódcą sił zbrojnych.
Prezydent nie ponosi odpowiedzialności politycznej. Jeżeli w trakcie pełnienia kadencji naruszy konstytucję lub inną ustawę, wtedy minimum 1/5 deputowanych może wystąpić z wnioskiem o pociągnięcie go do odpowiedzialności. Do tego wymagane jest 2/3 głosów deputowanych. Osądzenie tego czynu należy do Trybunału Konstytucyjnego.
W razie niemożności pełnienia funkcji przez prezydenta, zastępuje go przewodniczący Zgromadzenia Narodowego.
Wszystkie akty prawne wydawane przez prezydenta wymagają kontrasygnaty (podpisu) premiera lub właściwego ministra. Wyjątkiem tutaj są te akty, które wydaje reprezentując kraj na zewnątrz, zarządza wybory, za pomocą których bierze udział w obradach izby, są wykorzystaniem inicjatywy ustawodawczej lub zarządzeniem referendum.
Rząd.
Składa się z ministrów i premiera. W konstytucji nie ma zapisu o stanowisku wicepremiera, ale premier wskazuje swojego zastępcę. Premiera wybiera na wniosek prezydenta Zgromadzenie Narodowe większością głosów swoich członków. Natomiast ministrów powołuje prezydent na wniosek premiera.
Zadaniem rządu jest ochrona ustroju konstytucyjnego państwa, ochrona i zapewnianie praw obywatelskich, jak również wykonywanie ustaw, kierowanie pracą ministerstw i innych organów podległych mu bezpośrednio i koordynacja ich działalności.
Rząd odpowiada za swoją działalność przez parlamentem. Wotum nieufności jest konstruktywne – parlamentarzyści w liczbie minimum 1/5 składu izby zgłaszają wniosek wraz z kandydaturą nowego premiera. Większość zwykła jest wymagana dla przejścia wniosku.
Trybunał Konstytucyjny.
Organ, którego zadaniem jest kontrola zgodności przepisów prawnych z konstytucją, w przypadku stwierdzenia niezgodności, taki akt prawny uchyla. Z inicjatywą wszczęcia postępowania (skargą konstytucyjną) może wystąpić każdy.
Uchwały Trybunału są bezwzględnie wiążące i nie można się od nich odwołać. Sprawy dotyczące uchwał Zgromadzenia Narodowego rozpatrywane są na posiedzeniach plenarnych, natomiast sprawy dotyczące dekretów rządowych oraz statutów niższego stopnia rozpatrywane są w izbach złożonych z trzech sędziów.
Trybunał Konstytucyjny składa się z 15 sędziów, wybieranych przez Zgromadzenie Narodowe. Kandydatów wysuwa Komisja Izby, złożona z przedstawicieli wszystkich frakcji parlamentarnych (po jednym z każdej). Do wyboru członków Trybunału wymagana jest liczba 2/3 deputowanych. Kadencja sędziego trwa 12 lat.

</doc>
<doc id="304994" url="https://pl.wikipedia.org/wiki?curid=304994" title="Age of empires 3">
Age of empires 3



</doc>
<doc id="305000" url="https://pl.wikipedia.org/wiki?curid=305000" title="Marian Jacek Woszczerowicz">
Marian Jacek Woszczerowicz



</doc>
<doc id="305003" url="https://pl.wikipedia.org/wiki?curid=305003" title="Stanisław Witkowski (filolog)">
Stanisław Witkowski (filolog)

Stanisław Józef Witkowski (ur. 2 marca 1866 w Andrychowie, zm. 2 października 1950 w Warszawie) – polski filolog klasyczny, papirolog, mediewista, profesor Uniwersytetu Lwowskiego, członek Polskiej Akademii Umiejętności.
Życiorys.
Był synem Karola (właściciela niewielkiego majątku ziemskiego) i Marii z domu Paszków. Uczęszczał do gimnazjum w Wadowicach, w latach 1887–1891 studiował filologię klasyczną i słowiańską na Uniwersytecie Jagiellońskim, m.in. u Kazimierza Morawskiego i Maksymiliana Iskrzyckiego. Studia kontynuował na uniwersytecie w Berlinie (1892–1893), a następnie w Getyndze (1893–1894), gdzie oprócz filologii klasycznej kształcił się w dziedzinie archeologii, gramatyki porównawczej i sanskrytu. W 1893 na podstawie rozprawy "De vocibus Hybridis apud antiquos poetas Romanos" obronił na Uniwersytecie Jagiellońskim doktorat. W latach 1895–1896 uczył języków starożytnych w Gimnazjum Św. Anny w Krakowie, a 1896–1898 w K. K. Gimnazjum im. Rudolfa w Brodach z językiem niemieckim wykładowym; jednocześnie w latach 1895–1900 pracował jako referent w Radzie Szkolnej Krajowej.
W 1898 habilitował się na Uniwersytecie Lwowskim i został docentem w II Katedrze Filologii Klasycznej tej uczelni; w 1902 mianowany profesorem nadzwyczajnym, objął po Ludwiku Ćwiklińskim kierownictwo tej Katedry. W 1905 otrzymał tytuł profesora zwyczajnego; w roku akademickim 1908/1909 pełnił funkcję dziekana Wydziału Filozoficznego. Był też rektorem Uniwersytetu Jana Kazimierza we Lwowie w roku akademickim 1930/1931. Wykłady na Uniwersytecie Lwowskim prowadził do 1935. Od 1910 był członkiem korespondentem Akademii Umiejętności w Krakowie (późniejszej Polskiej Akademii Umiejętności), od 1914 jej członkiem czynnym; w latach 1931–1945 był wicedyrektorem Wydziału I PAU. Należał także m.in. do Towarzystwa Naukowego Warszawskiego (od 1945 członek zwyczajny) oraz Towarzystwa Naukowego we Lwowie (od 1920 członek czynny). 27 listopada 1929 został odznaczony Krzyżem Komandorskim Orderu Odrodzenia Polski. W październiku 1936 otrzymał tytuł profesora honorowego Uniwersytetu Jana Kazimierza we Lwowie.
Jego zainteresowania naukowe obejmowały papirologię, hellenistykę, literaturę polsko-łacińską, historię starożytnego Egiptu. Dwie prace poświęcił również literaturze rzymskiej. Jest uważany za twórcę naukowych podstaw papirologii polskiej. W pracy "Historjografja grecka i nauki pokrewne" (1925–1927, trzy tomy) dał pierwszą europejską syntezę dziejopisarstwa greckiego - od początków do pierwszych wieków cesarstwa. Dla potrzeb "Wielkiej Historii Powszechnej" opracował dzieje epoki Peryklesa. Zajmował się twórczością Homera, Safony, Arystofanesa, Kallimacha. Przygotował wzorową edycję greckich "Listów prywatnych" z epoki Ptolemeuszów, wznawianych wielokrotnie w Polsce i Niemczech. W ramach podróży naukowych prowadził badania m.in. w Grecji, Sycylii i Maroku. Współpracował z pismem „Eos” od 1895 (w latach 1902–1909 jego redaktor), był znanym recenzentem prac polskich filologów (m.in. "Historia poezji humanistycznej łacińskiej w Polsce" Tadeusza Sinki, 1916; "Demy Eupolisa" Stefana Srebrnego, 1923; "Dwie wiosny" Jana Parandowskiego, 1929). W latach 1913–1927 wydał trzy tomy „Studia Leopolitana”.
Pochowany na cmentarzu Powązki Wojskowe w Warszawie (kwatera A-11-1).
Uczniowie.
Do grona jego studentów należeli m.in. Andrzej Gawroński, Tadeusz Kotarbiński, Franciszek Smolka, Jan Smereka, Andrzej Kuś, Jan Parandowski. Witkowski miał opinię sumiennego wykładowcy i wyjątkowo surowego egzaminatora.
Publikacje.
Z prac Stanisława Witkowskiego można wymienić:
Ogłosił także wspomnienia z podróży - "Wrażenia z Południa: Grecja, Sycylia, Hiszpania, Maroko" (1914) i "Z podróży po Hiszpanii i Portugalii. Hiszpania dziś i przed dwudziestu laty" (1928).

</doc>
<doc id="305004" url="https://pl.wikipedia.org/wiki?curid=305004" title="Kazimierz Stadnicki">
Kazimierz Stadnicki

Kazimierz Piotr Hieronim Stadnicki (ur. 29 czerwca 1808 w Żmigrodzie, zm. 9 kwietnia 1886 we Lwowie) – historyk polski, członek Akademii Umiejętności w Krakowie, hrabia.
Był synem hrabiego Antoniego właściciela Żmigrodu i Józefy z książąt Jabłonowskich, bratem Aleksandra (prawnika, autora prac historycznoprawnych). Nauki początkowe pobierał w domu, gdzie zachęcony przez ojca zainteresował się historią; w latach 1826-1830 studiował prawo na Uniwersytecie Wiedeńskim studia ukończył bez stopnia naukowego, później jednak tytułował się doktorem praw. W latach 1843–1845 sprawował urząd drugiego dyrektora w Galicyjskim Towarzystwie Kredytowym Ziemskim. Z ramienia sejmu zajmował się sprawami uposażenia emerytalnego aktorów i innych pracowników Teatru Lwowskiego. W latach 1842-1850 był członkiem Wydziału Stałego Stanów Galicyjskich, od 13 kwietnia 1855 radcą Namiestnictwa we Lwowie. Nosił tytuł cesarsko-królewskiego podkomorzego. W 1873 został powołany na członka czynnego Akademii Umiejętności w Krakowie, nie był związany z żadnym ośrodkiem uniwersyteckim. Został odznaczony w 1854 Krzyżem Kawalerskim Orderu Żelaznej Korony. Od r. 1859 był członkiem Wydziału Galicyjskiej Kasy Oszczędności we Lwowie. Nie założył rodziny, został pochowany na Cmentarzu Łyczakowskim obok brata Aleksandra w grobowcu rodzinnym.
Jego zainteresowania naukowe obejmowały historię średniowieczną Litwy i Rusi, heraldykę, genealogię. W pracy "Piasty" (1842) omówił proces organizowania się Kościoła katolickiego na ziemiach polskich oraz jego znaczenie w nawracaniu słowiańskich plemion na Pomorzu. Wykorzystując nieznane bądź mało znane wcześniej ruskie i litewskie kroniki przedstawił dzieje polityczne XIV-wiecznej Litwy ("Synowie Gedymina", dwa tomy, 1849-1853). Opracował komentarze historyczne do dzieł Szekspira. Znany był z ostrych publicznych polemik.
Z innych prac Stadnickiego można wymienić:

</doc>
<doc id="305006" url="https://pl.wikipedia.org/wiki?curid=305006" title="Agora ateńska">
Agora ateńska

Agora ateńska – najsłynniejsza agora znajdująca się w Atenach w starożytnej Grecji. 
Usytuowano na niej świątynie, biblioteki i budynki użytku publicznego. Charakterystycznymi budowlami były "stoa", czyli zadaszone kolumnady, które chroniły przed deszczem lub słońcem. Agora mieściła się u podnóża stromego, skalistego wzgórza – Akropolu. Działały tu najważniejsze państwowe urzędy, kupcy oferowali swe towary, odbywały się uroczystości publiczne.
Miejsce, w którym powstała, zostało wybrane jeszcze w czasach Solona (około roku 600 p.n.e.). Był to nieregularny plac o lekkim nachyleniu, co zapewniało naturalny odpływ wody deszczowej, przy głównej drodze wiodącej na Akropol. Otoczenie było zdatne do zabudowy, sąsiadujące ze strefą mieszkalną Aten.
W okresie klasycznym Agora ateńska była miejscem handlu, a także wielkich zgromadzeń mieszkańców i debat politycznych. W tym miejscu odbywały się wybory urzędników i sądy skorupkowe (ostracyzm), wystawiano (zanim wzniesiono stały teatr Dionizosa na południowych stokach Akropolu) sztuki teatralne, a także organizowano zawody sportowe.
Budowle wokół agory wznosili Kimon (V wiek p.n.e.), Likurg (IV wiek p.n.e.), władcy hellenistyczni (II wiek p.n.e.), a także Rzymianie: ostatnią monumentalną budowlą była biblioteka Hadriana z II wieku n.e.
Splądrowana przez wojska Sulli w 86 roku p.n.e. uległa ostatecznej zagładzie podczas najazdu Herulów w roku 267 n.e. Z biegiem czasu w miejscu dawnej agory powstawać zaczęła chaotyczna zabudowa miejska, którą wyburzono dopiero w latach sześćdziesiątych XX wieku, co pozwoliło wejść na teren archeologom i konserwatorom zabytków.
Aktualnie ateńską agorę dzielimy na tzw. Agorę Grecką i Agorę Rzymską. W czasach nam współczesnych, Agora Grecka, w zrekonstruowanym budynku, zwanym "Stoą Attalosa", na co dzień mieszczącym Muzeum Agory, gościła m.in. ceremonię rozszerzenia Unii Europejskiej w maju 2004. Z kolei Agora Rzymska bywa miejscem najbardziej eleganckich i oficjalnych, międzynarodowych wydarzeń kulturalnych, zwykle łączonych z koncertem, odbywanym na otwartej przestrzeni terenu archeologicznego.
Budynki i konstrukcje na Agorze Greckiej.
Część północna agory (na planie u góry po prawej) nie została jeszcze w całości odkopana, ale zgodnie z przekazami autorów starożytnych znajdują się tam zapewne fundamenty stoi Hermesa i Poikile. 

</doc>
<doc id="305007" url="https://pl.wikipedia.org/wiki?curid=305007" title="Bohdan Winiarski">
Bohdan Winiarski

Bohdan Stefan Winiarski (ur. 27 kwietnia 1884 w Bohdanowie koło Nowogrodu, zm. 4 grudnia 1969 w Poznaniu) – polski prawnik, profesor Uniwersytetu Poznańskiego, sędzia i przewodniczący Międzynarodowego Trybunału Sprawiedliwości w Hadze, członek Polskiej Akademii Umiejętności, poseł na Sejm II i III kadencji w II RP z listy Związku Ludowo-Narodowego oraz Stronnictwa Narodowego.
Życiorys.
Był synem Stanisława (leśnika, sędziego pokoju) i Jadwigi z Mystkowskich. Do szkoły powszechnej uczęszczał w Szczuczynie, do gimnazjum – w Łomży (dzisiejsze Liceum Ogólnokształcące im. Tadeusza Kościuszki w Łomży). W latach 1905–1909 studiował prawo na Uniwersytecie Warszawskim i Jagiellońskim, gdzie w 1910 obronił doktorat; uzupełniał studia na uniwersytetach w Paryżu i Heidelbergu (1910–1911). Był członkiem Ligi Narodowej przed 1914 rokiem. W latach 1911–1914 wykładał francuskie prawo polityczne oraz rosyjskie prawo administracyjne i polityczne w Polskiej Szkole Nauk Politycznych i na Wyższych Kursach im. A. Baranieckiego w Krakowie, w okresie 1916–1917 historię ustroju ziem polskich w XIX w. na Wyższych Kursach Polskich w Piotrogrodzie. Od 1921 prowadził wykłady z prawa międzynarodowego publicznego na Uniwersytecie Poznańskim, od 1922 z tytułem profesora nadzwyczajnego kierował Katedrą Prawa Międzynarodowego; w 1930 mianowany profesorem zwyczajnym, w latach 1936–1939 pełnił funkcję dziekana Wydziału Prawa. W 1933 wykładał prawo rzeczne w Akademii Prawa Międzynarodowego w Hadze, a w czasie II wojny światowej prawo międzynarodowe na Uniwersytecie Oksfordzkim.
W 1919 był radcą prawnym delegacji polskiej na Konferencji Pokojowej w Paryżu. Wchodził także w skład polskiej delegacji na konferencji w sprawie komunikacji i transportu w Barcelonie oraz na I Zjeździe Zgromadzenia Ligi Narodów (1921); został następnie członkiem, później wiceprezesem (1924–1927) Stałej Komisji Komunikacyjnej i Tranzytowej Ligi Narodów. W latach 1926-1939 przewodniczył Komisji Prawa Rzecznego Ligi Narodów. Reprezentował Polskę w Międzynarodowej Komisji Odry (1923–1931), w 1929 występował w sprawie statusu prawnego Odry przed Trybunałem Sprawiedliwości w Hadze.
Jeszcze w czasie nauki gimnazjalnej działał w młodzieżowych organizacjach patriotycznych („Przyszłość”, „X”, „Czerwona Róża”), w latach 1903–1909 był członkiem zarządu Związku Młodzieży Polskiej „Zet”; za działalność w „Zet” przebywał przez pewien czas w rosyjskim więzieniu w Warszawie. Od 1914 był sekretarzem Sekcji Prawnej Komitetu Narodowego Polskiego kolejno w Warszawie, Piotrogrodzie i Paryżu. W latach 1924–1927 występował jako komisarz ds. likwidacji własności niemieckich na terenie byłego zaboru pruskiego. Po przewrocie majowym w 1926 wszedł w skład zarządu Komitetu Wojewódzkiego Organizacji Obrony Państwa w Poznaniu, zrzeszającej przeciwników Piłsudskiego. W latach 1928–1935 pełnił mandat poselski z ramienia Stronnictwa Narodowego.
Po agresji Niemiec na Polskę we wrześniu 1939 został aresztowany przez Niemców i do listopada 1939 był więziony na poznańskim ratuszu jako zakładnik; deportowany następnie do Generalnego Gubernatorstwa, w styczniu 1940 przedostał się do Paryża, później do Londynu. Od kwietnia 1941 prezes Banku Polskiego mianowany przez Rząd RP na uchodźstwie. Współpracownik Władysława Sikorskiego, występował przeciwko polityce Stronnictwa Narodowego na emigracji. Po wojnie zadecydował o przekazaniu rządowi w Warszawie rezerw złota będącego własnością Banku Polskiego S.A. ewakuowanych w 1939 z kraju. W uznaniu tej zasługi został wysunięty w 1946 przez Tymczasowy Rząd Jedności Narodowej na przysługujące Polsce stanowisko sędziego Międzynarodowego Trybunału Sprawiedliwości w Hadze. Pełnił tę funkcję aż do 1967, w latach 1961–1964 jako przewodniczący Trybunału.
W 1939 został powołany na członka korespondenta Polskiej Akademii Umiejętności. Należał także do Towarzystwa Warszawskiego Naukowego (od 1950), Poznańskiego Towarzystwa Przyjaciół Nauk (od 1923), American Academy of Political and Social Sciences. W 1929 został członkiem korespondentem, w 1947 członkiem zwyczajnym Instytutu Prawa Międzynarodowego w Hadze; w latach 1964-1967 pełnił funkcję prezesa tego Instytutu. Uniwersytet Wrocławski nadał mu w 1965 doktorat "honoris causa"; był odznaczony m.in. Odznaką Honorową PCK, Krzyżem Komandorskim Orderu Korony Rumunii i francuskim Krzyżem Oficerskim Orderu Legii Honorowej.
Został pochowany na Cmentarzu Junikowo w Poznaniu (pole 20-A-B-5).
Zainteresowania naukowe Bohdana Winiarskiego obejmowały prawo międzynarodowe publiczne oraz prawo państwowe. Był uważany za jednego z najwybitniejszych na świecie znawców zagadnień prawnych komunikacji międzynarodowej, szczególnie komunikacji rzecznej. Był jednym z twórców statutu Międzynarodowego Trybunału Sprawiedliwości w Hadze. Przygotował do wydania "Królestwo Polskie. Dokumenty dotyczące stosunku prawnego Królestwa Polskiego do cesarstwa rosyjskiego" (1914, z Maciejem Radziwiłłem) i "Wybór źródeł do nauki prawa międzynarodowego" (1938).
Publikacje.
Był autorem szeregu prac naukowych, m.in.:

</doc>
<doc id="305009" url="https://pl.wikipedia.org/wiki?curid=305009" title="Artur Rapaport">
Artur Rapaport

Artur Rapaport (ur. 12 marca 1889 we Lwowie, zm. 13 sierpnia 1937 w Skolem) – polski filolog klasyczny, nauczyciel gimnazjalny żydowskiego pochodzenia, edytor i tłumacz dzieł antycznych, autor słownika grecko-polskiego.
Edukacja.
W latach 1899-1907 uczęszczał do Gimnazjum im. Franciszka Józefa we Lwowie, następnie studiował na Wydziale Filozoficznym Uniwersytetu Lwowskiego, m.in. pod kierunkiem Bronisława Kruczkiewicza, Tadeusza Sinki i Stanisława Witkowskiego. W 1913 obronił na Uniwersytecie Lwowskim doktorat na podstawie rozprawy "Novi Testamenti Graeci verba recipiantne praefixa vim perfectivae actionis necne" (opublikowanej we Lwowie w 1924 w serii "Studia Leopolitana"). Egzamin nauczycielski zdał w 1912.
Praca zawodowa i naukowa.
W latach 1912-1919 był nauczycielem w C. K. VI Gimnazjum we Lwowie, następnie pracował w II Państwowym Gimnazjum im. Karola Szajnochy we Lwowie. Od 1926 był członkiem Komisji Filologicznej Polskiej Akademii Umiejętności, od 1930 członkiem przybranym Towarzystwa Naukowego we Lwowie. Działał w Polskim Towarzystwie Filologicznym. W ogłaszanych publikacjach (także pod kryptonimem A. R.) zajmował się dorobkiem pisarzy klasycznych (Platona, Ksenofonta, Liwiusza). Opracował kilka wyborów dla potrzeb gimnazjów klasycznych (m.in. "Iliadę" Homera, (1927); "Wybór z pism" Platona (1927); "Dzieje rzymskie" Liwiusza (1925). Współpracował z czasopismami "Eos", "Muzeum", "Kwartalnikiem Klasycznym" i innymi periodykami naukowymi. Przełożył na język polski dzieła Ksenofonta: "Wyprawa Cyrusa" (1924), "Sympozjon oraz wybór z pism" (1929). Jedną z najcenniejszych prac Rapaporta jest "Słownik grecko-polski do wyboru z pieśni Homera" (Lwów, Warszawa 1932).

</doc>
<doc id="305011" url="https://pl.wikipedia.org/wiki?curid=305011" title="Charlotta Ludorf">
Charlotta Ludorf

Charlotta Ludorf (ur. 3 lutego 1866 w Kałęczynie, powiat Szczytno, zm. 25 lipca 1961 w Wawrochach, powiat Szczytno) – mazurska pieśniarka ludowa.
Pochodziła z rodziny chłopskiej, była córką Fryderyka i Anorty z Graboszów. Wyniosła z domu rodzinnego przywiązanie do tradycji polskich. Była znaną na Mazurach propagatorką słowa polskiego, głównie w formie pieśni i bajek. Pieśni wykonywała także po II wojnie światowej, dzięki czemu zostały one utrwalone przez folklorystów polskich pod kierunkiem Władysława Gębika; ukazały się m.in. w zbiorach "Pieśni ludowe Mazur i Warmii" Gębika (1953) i "Śpiewa wiatr od jezior. Pieśni ludowe Warmii i Mazur" Maryny Okęckiej-Bromkowej (1966).
W 1958 Charlotta Ludorf została uhonorowana Złotym Krzyżem Zasługi.
Źródła:

</doc>
<doc id="305012" url="https://pl.wikipedia.org/wiki?curid=305012" title="Marta Rzewuska-Frankowska">
Marta Rzewuska-Frankowska

Marta Zofia Rzewuska-Frankowska, ps. "Izia" (ur. 12 marca 1889 w Siedlcach, zm. 24 maja 1954) – dr filozofii, antropolog, nauczycielka.
Życiorys.
Ukończyła Wyższe Kursy Pedagogiczne dla Kobiet Jana Miłkowskiego w Warszawie i podjęła pracę jako nauczycielka w Szkole Kolejowej w Żbikowie k. Warszawy, prowadziła jednocześnie koła robotnicze i była kurierką przewożącą z Krakowa do Warszawy transporty bibuły socjalistycznej. Za działalność polityczną została usunięta ze szkolnictwa i w 1913 r. wyjechała do Zurychu, gdzie rozpoczęła studia antropologiczne, lecz przerwała je ze względu na kłopoty finansowe. W okresie I wojny światowej pracowała w zarządzie Polskiego Komitetu Samopomocy w Szwajcarii. Po wojnie ukończyła studia antropologiczne na Uniwersytecie we Lwowie, a w 1924 uzyskała tytuł doktora filozofii za pracę "Czaszki z lwowskiej katedry łacińskiej XVII i XVIII-wiecznej". Przyczyniła się do założenia Polskiego Towarzystwa Antropologicznego. Przez cały okres dwudziestolecia międzywojennego, a także po II wojnie, pracowała jako nauczycielka w różnych szkołach podstawowych i średnich w Warszawie (m.in. w X LO im. Królowej Jadwigi, gdzie w latach 1933–1939 była dyrektorką państwowego gimnazjum, a po wojnie w latach 1947–1948 dyrektorką liceum) i Poznaniu, gdzie także od 1928 prowadziła ćwiczenia z pedagogiki w czasopismach naukowych: „Przeglądzie Antropologicznym” i „Czasopiśmie Przyrodniczym”. Zajmowała się popularyzacją wiedzy przyrodniczej m.in. we Wszechnicy Radiowej.
Zmarła 24 maja 1954 i została pochowana na warszawskich Powązkach (kwatera 116-2-11).

</doc>
<doc id="305013" url="https://pl.wikipedia.org/wiki?curid=305013" title="Memphis (Michigan)">
Memphis (Michigan)

Memphis – miejscowość położona na granicy dwóch hrabstw, Macomb i St. Clair County w stanie Michigan w Stanach Zjednoczonych. Miasto według danych z 2010 roku liczyło około 1183 mieszkańców. Miejscowość ta, o powierzchni 3,0 km², została nazwana na cześć miasta w Egipcie nad Nilem (polska nazwa: Memfis) i powstała w 1835 roku.

</doc>
<doc id="305016" url="https://pl.wikipedia.org/wiki?curid=305016" title="Hubert Linde">
Hubert Linde

Hubert Ignacy Linde (ur. 3 listopada 1867 w Stanisławowie, zm. 17 kwietnia 1926 w Warszawie) – polski działacz państwowy i gospodarczy, minister poczty i telegrafów oraz skarbu w II RP.
Życiorys.
Był synem Ferdynanda (ziemianina) i Kamili ze Stańkowskich. W 1887 ukończył gimnazjum klasyczne w Stanisławowie. Od czerwca 1889 pracował jako urzędnik pocztowy; w latach 1891–1895 studiował na Wydziale Prawa Uniwersytetu Lwowskiego, którego został absolwentem. W latach 1897–1905 był naczelnikiem urzędu pocztowego w Szczakowej, 1905-1907 dyrektorem urzędu w Samborze, od 1907 dyrektorem urzędu w Tarnowie. Działał w tym okresie w polskich organizacjach społecznych, narodowych i oświatowych, był m.in. współpracownikiem Związku Młodzieży Polskiej „Zet” i Ligi Narodowej. Należał także do Towarzystwa Szkoły Ludowej, wchodził w skład władz tej organizacji oraz przewodniczył kołu tarnowskiemu.
W czasie I wojny światowej współorganizował 180-osobowy oddział „Dzieci Tarnowskich”, który wszedł później w skład I Brygady Legionów.
W 1917 przedstawił Radzie Regencyjnej projekt organizacji poczty polskiej oraz Pocztowej Kasy Oszczędności. W grudniu 1918 premier Jędrzej Moraczewski powołał go na dyrektora Kasy (jeszcze wówczas nieistniejącej). W styczniu 1919 Linde został ministrem poczt i telegrafów; przyczynił się na tym stanowisku do odbudowy systemu pocztowego, zrealizował również projekt powołania Pocztowej Kasy Oszczędności (PKO) (w lutym 1919) i niezależnie od stanowiska ministra objął jej prezesurę. Będąc ministrem pozostawał w stałym konflikcie z socjalistycznym Związkiem Zawodowym Pracowników Pocztowych i Telegraficznych i był poddawany krytyce lewicy parlamentarnej, m.in. Ignacego Daszyńskiego; odszedł z rządu w grudniu 1919. Skoncentrował się wówczas na pracy w Kasie, którą przyszło mu kierować w czasie narastających trudności gospodarczych.
Ponownie znalazł się w rządzie w lipcu 1923, obejmując w gabinecie Wincentego Witosa stanowisko ministra skarbu. W czasie krótkiego pełnienia funkcji ministra szansę naprawy skarbu i waluty polskiej widział w pożyczce zagranicznej, ale zabiegi o jej uzyskanie w Anglii i USA nie powiodły się. 1 września 1923 został zdymisjonowany.
Kontynuował pracę na stanowisku prezesa Pocztowej Kasy Oszczędności do października 1925. Najwyższa Izba Kontroli wykryła w pracy Kasy szereg nieprawidłowości, co doprowadziło do odwołania Lindego i wytoczenia mu procesu w Sądzie Okręgowym w Warszawie. Byłemu prezesowi zarzucono popełnienie sprzecznych z prawem czynów, które umożliwiły czerpanie korzyści osobom trzecim (nie jemu samemu, ale wśród beneficjentów tych działań miał być brat Lindego – Marian). W napiętej atmosferze (Lindego atakowała prasa – „Robotnik”, „Kurier Poranny”, „Dziennik Bydgoski”) na dwa dni przed planowanym ogłoszeniem wyroku Linde został zastrzelony na ulicy. Zabójca, sierżant WP Wacław Trzmielowski tłumaczył, że obawiał się wydania zbyt łagodnego wyroku; ze względu na kryminalną przeszłość Trzmielowskiego przed służbą wojskową pojawiła się teoria, że był on jedynie opłaconym mordercą. Wobec śmierci Lindego postępowanie karne wobec niego umorzono. Pochowany na Cmentarzu Rakowickim w Krakowie (kwatera GB, narożnik południowo-wschodni).
Linde działał w organizacjach społecznych, szczególnie Towarzystwie Szkoły Ludowej, także w niepodległej Polsce. Był autorem publikacji o tematyce historycznej i pocztowej, m.in. "Ustrój poczty", "Projekt organizacji Pocztowej Kasy Oszczędności w Polsce", głównie na łamach pisma „Przemysł i Handel”. Został odznaczony Krzyżem Kawalerskim Orderu Polonia Restituta.
Z małżeństwa z nauczycielką Wandą Dwernicką (zawartym w 1895) miał pięcioro dzieci. Troje zmarło w dzieciństwie; córka Zofia wyszła za mąż za Ignacego Rapacza, córka Janina – za Tadeusza Kochmańskiego (inżyniera górniczego, profesora Akademii Górniczo-Hutniczej w Krakowie).

</doc>
<doc id="305017" url="https://pl.wikipedia.org/wiki?curid=305017" title="Małgorzata Łabęcka-Koecherowa">
Małgorzata Łabęcka-Koecherowa

Małgorzata Łabęcka-Koecherowa (ur. 28 września 1917 w Bronicach w gminie Nałęczów, zm. 11 lipca 2011 w Warszawie) – polska tłumaczka literatury tureckiej i autorka prac teoretycznych z teatrologii i religioznawstwa.
Życiorys.
Pochodziła z rodziny ziemiańskiej Wołk-Łaniewskich herbu Korczak, która miała rodowód ruski. W końcu XVI w. bojar Maksym Wołk otrzymał polskie szlachectwo od króla Zygmunta III, w następnych wiekach Wołk-Łaniewscy posiadali starostwo niegrodowe w Grabowcu w ziemi chełmskiej. Jej rodzice posiadali folwarki Bronice, Łopatki i Drzewce w okolicach Lublina. Od lat 60. używała nazwiska Łabęcka-Koecherowa: jest to zbitka nazwisk po pierwszym mężu, Łabęckim, oficerze AK, poległym w okresie okupacji hitlerowskiej, i drugim mężu, aktorze i reżyserze Janie Koecherze.
Studiowała orientalistykę na Uniwersytecie Warszawskim, ukończyła także Instytut Wschodni w Warszawie. W latach 1938–1939 pracowała jako urzędniczka w placówce polskiej Izby Rozrachunkowej w Turcji. Po II wojnie światowej była m.in. redaktorką Polskiego Radia w Warszawie.
Tłumaczyła na polski m.in. poezję Nâzıma Hikmeta, Hafiza i Yunusa Emre. W 1977 opublikowano zbiór legend tureckich "Synowie Bozkurta" w jej przekładzie. Ważne miejsce w twórczości Łabęckiej-Koecherowej zajmują prace teoretyczne z tradycji teatru orientalnego i szamanizmu. W 1998 ukazała się jej monografia "Mitologia ludów tureckich". Przez wiele lat prowadziła dział literatury pięknej w redakcji „Przeglądu Orientalistycznego”. Była członkiem Związku Literatów Polskich i Stowarzyszenia Pisarzy Polskich.

</doc>
<doc id="305019" url="https://pl.wikipedia.org/wiki?curid=305019" title="Franciszek Góralski">
Franciszek Góralski

Franciszek Góralski (ur. 22 kwietnia 1888 w Ulnowie, powiat Ostróda, zm. 27 lipca 1968 w Ulnowie), działacz mazurski, gawędziarz ludowy, rolnik.
Był synem rolnika Adama. W czasie I wojny światowej służył w armii niemieckiej. Był aktywnym działaczem plebiscytowym, prezesem komórki Mazurskiego Związku Ludowego w Ulnowie; służył jako łącznik między księdzem Gustawem Działowskim a księdzem Janem Ziemkowskim, liderami ruchu polskiego odpowiednio w Turowie i Dąbrównie. Od 1945 pełnił funkcję sołtysa w rodzinnym Ulnowie.
Jako jeden z najbardziej znanych gawędziarzy mazurskich przekazał badaczom szereg tekstów w gwarze mazurskiej, m.in. gawędę o bitwie pod Grunwaldem.
Źródła:

</doc>
<doc id="305023" url="https://pl.wikipedia.org/wiki?curid=305023" title="Etnolekt">
Etnolekt

Etnolekt – odmiana językowa (lekt) właściwa dla wyodrębnionej grupy etnicznej, postrzegana jako wyznacznik jej tożsamości. Stanowi zbiór bardzo zbliżonych do siebie idiolektów. W ścisłej klasyfikacji lingwistycznej etnolekt może odpowiadać takim jednostkom, jak: gwara (poddialekt), dialekt, zespół dialektów, język czy też kompleks językowy.
W językoznawstwie polskim termin „etnolekt” znajduje szczególne zastosowanie w przypadkach, gdy dokładne określenie statusu danego bytu językowego (jako dialektu lub odrębnego języka) byłoby kwestią sporną.
W innym znaczeniu etnolekt to odmiana języka dominującego właściwa dla pewnej grupy mniejszościowej, wykazująca wpływy języka pierwotniego używanego przez tę społeczność (substrat językowy). Przykładem tak pojmowanego etnolektu jest czeszczyzna używana przez społeczność romską, kumulująca właściwości języka słowackiego oraz języka romskiego.
Przykłady.
Przykłady etnolektów, których przynależność budzi kontrowersje:

</doc>
<doc id="305024" url="https://pl.wikipedia.org/wiki?curid=305024" title="John Frusciante">
John Frusciante

John Anthony Frusciante (IPA []) (ur. 5 marca 1970 w Nowym Jorku) – amerykański muzyk, gitarzysta, wokalista, autor tekstów i producent muzyczny. 
Najdłużej związany z Red Hot Chili Peppers, z którym nagrał i wydał sześć albumów studyjnych. W 1994 roku Frusciante rozpoczął karierę solową – pod własnym nazwiskiem wydał dziewięć albumów oraz dwa wraz z Joshem Klinghofferem i Joe Lally w ramach formacji Ataxia. Jego solowe nagrania są różnorodne gatunkowo – w jego albumach przewijają się style od rocka awangardowego przez ambient i muzykę z nurtami nowej fali po muzykę elektroniczną uzupełnianą o riffy gitarowe. Czerpiąc inspiracje od gitarzystów z różnych stylów muzycznych (często z jazzu i folku), Frusciante w swojej karierze położył nacisk na melodię i emocje. Muzyk preferuje nieskomplikowanie skonstruowane gitary (Gretsch White Falcon) i analogowe nagrywanie utworów, co prowadzi do zmniejszenia wyraźności nagrań i trudności w odsłuchu ("Niandra Lades and Usually Just a T-Shirt" i "Smile from the Streets You Hold"). Nagrywa we własnym studiu mieszczącym się w jego domu w Kalifornii.
Frusciante dołączył do Red Hot Chili Peppers w 1988 roku, w wieku 18 lat. Po roku wydał wraz z zespołem pierwszy album, "Mother’s Milk". Następny album grupy – "Blood Sugar Sex Magik" stał się ważnym momentem w historii zespołu i dużym sukcesem komercyjnym. Frusciante został przytłoczony dużą popularnością jaka spadła na zespół i opuścił formację w 1992 roku. Stał się samotnikiem i uzależnił się od narkotyków: heroiny i kokainy. W tym czasie wydał dwa albumy: "Niandra Lades and Usually Just a T-Shirt" (1994) i "Smile from the Streets You Hold" (1997). W 1998 roku zakończył kurację odwykową i wrócił do Red Hot Chili Peppers, by nagrać z grupą album "Californication", który okazał się największym sukcesem komercyjnym w historii zespołu. Przez kolejne dziesięć lat nagrał z grupą albumy "By the Way" (2002) i "Stadium Arcadium" (2006), jednak w 2009 opuścił formację, by poświęcić się karierze solowej. W 2019 roku po dziesięcioletniej przerwie od grania w Red Hot Chili Peppers, gitarzysta powrócił do zespołu. Frusciante został dwukrotnie umieszczony na liście 100 najlepszych gitarzystów wszech czasów magazynu Rolling Stone, w 2003 roku (18. miejsce) i 2011 (72. miejsce).
Życiorys.
Młodość.
Frusciante urodził się w Queens, jednej z pięciu dzielnic Nowego Jorku. Jego ojciec John senior był pianistą wykształconym w nowojorskiej Juilliard School. Matka Gail była obiecującą wokalistką, ale przerwała karierę, by zostać w domu i zaopiekować się dziećmi. Frusciante ma dwie siostry przyrodnie ze strony matki i dwóch przyrodnich braci ze strony ojca. Rodzina Johna przeniosła się do Tucson w Arizonie, następnie na Florydę. Gdy sąd orzekł separację rodziców, Frusciante wraz z matką przeniósł się do Santa Monica w Kalifornii. Rodzice muzyka rozwiedli się, gdy Frusciante miał sześć lat.
Rok później przeprowadził się do Los Angeles wraz ze swoim ojczymem, który, jak powiedział Frusciante, „bardzo mnie wspierał i sprawił, że czułem się dobrze jako muzyk”. Podobnie jak większość młodzieży z tego miasta, bardzo związał się z lokalną sceną punkrockową. W wieku dziewięciu lat zafascynował się muzyką zespołu The Germs, zakupił kilkanaście kopii płyty "(GI)". W wieku dziesięciu lat nauczył się improwizować większość piosenek z albumu ("GI") na słabo dostrojonej gitarze, co pozwoliło mu grać każdy akord za pomocą jednego palca. Niedługo później Frusciante za sprawą swojego nauczyciela gry na gitarze zainteresował się zespołem Red Hot Chili Peppers.
Starał się naśladować grę takich wirtuozów gitary jak: Jeff Beck, Jimmy Page i Jimi Hendrix (naukę rozpoczął w wieku jedenastu lat). Gdy opanował grę dźwięków bluesowych, odkrył twórczość Franka Zappy, którego muzyki uczył się godzinami. Zakończył edukację w wieku szesnastu lat, po zdaniu matury. Przy wsparciu rodziców zamieszkał samodzielnie w Los Angeles w celu rozwijania swojego talentu muzycznego. Zaczął studiować w Musicians Institute w Hollywood, jednak szybko rzucił lekcje, gdyż zdał sobie sprawę, że nie poświęca uwagi wskazówkom nauczycieli.
1988–1992: Red Hot Chili Peppers.
Na pierwszy koncert Red Hot Chili Peppers Frusciante wybrał się w wieku piętnastu lat. Jego idolem stał się Hillel Slovak – Frusciante poznał wszystkie akordy i partie solowe Slovaka z pierwszych trzech albumów Red Hot Chili Peppers, zaznajomił się osobiście z gitarzystą – rozmawiali dwa razy po koncertach, na krótko przed śmiercią Slovaka w wyniku przedawkowania narkotyków. Slovak zadał Frusciantemu pytanie:
Frusciante odpowiedział:
Frusciante napisał w pamiętniku wydanym na początku XXI wieku:
Na początku 1988 roku Frusciante zaprzyjaźnił się z byłym perkusistą zespołu Dead Kennedys – D.H. Peligro. Improwizowali razem w kilku klubach. W czerwcu 1988 do współpracy został zaproszony basista Red Hot Chili Peppers, Flea. Frusciante i Flea szybko zostali przyjaciółmi i wspólnie rozwijali swój talent muzyczny. Flea później przyznał, że z Frusciantem po raz pierwszy wymyślili i zagrali akordy do piosenki „Nobody Weird Like Me” z albumu "Mother’s Milk". W tym samym czasie muzyk zamierzał udać się na przesłuchanie do chórku Franka Zappy, jednak zarzucił ten pomysł tuż przed samą próbą, gdyż Zappa stanowczo zabronił zażywania narkotyków przez osoby należące do jego zespołu.
W wywiadzie Frusciante powiedział:
Slovak zmarł z powodu przedawkowania narkotyków w 1988 roku, a perkusista Red Hot Chili Peppers, Jack Irons, który nie był w stanie sobie poradzić ze śmiercią gitarzysty, opuścił zespół. Chcąc pozostać na rynku muzycznym, Flea i Anthony Kiedis rozpoczęli poszukiwania gitarzysty i perkusisty. Do zespołu dołączyli D.H. Peligro i DeWayne „Blackbyrd” McKnight. McKnight szybko opuścił zespół z powodu nieporozumień między nim a resztą zespołu. Wtedy Flea zaproponował przesłuchanie Frusciantego (Flea był zaskoczony jego znajomością całego repertuaru zespołu). Flea i Kiedis przesłuchali gitarzystę i jednogłośnie ogłosili go nowym gitarzystą grupy. Gdy Flea poinformował muzyka o jego przyjęciu, ten był podekscytowany – zaczął biegać dookoła swojego domu krzycząc, a następnie skoczył na ścianę zostawiając na niej ślad swoich butów. W tym czasie Frusciante był bliski podpisania kontraktu z zespołem Thelonious Monster (grał z tym zespołem przez dwa tygodnie), jednak zgoda na występy z Red Hot Chili Peppers spowodowała zmianę planów.
Kilka tygodni po przyjściu do zespołu Peligro został wydalony z grupy z powodu uzależnienia od narkotyków. Niedługo potem do zespołu dołączył nowy perkusista, Chad Smith. Grupa w nowym składzie zaczęła nagrywać materiał na album "Mother’s Milk". W czasie nagrywania Frusciante skupił się na naśladowaniu stylu gry Slovaka, nie wprowadził swojego sposobu gry na gitarze. Producent albumu Michael Beinhorn sprzeciwił się takiemu stylowi i zmusił gitarzystę do grania muzyki o heavymetalowym brzmieniu, którego zdaniem producenta brakowało na trzech poprzednich albumach. Frusciante i Beinhorn przez długi czas walczyli o styl grania na gitarze i o ogólne brzmienie albumu. Wreszcie Frusciante ustąpił i koncepcja producenta zwyciężyła, gdyż jak powiedział Frusciante:
Zespół Red Hot Chili Peppers porozumiał się z Rickiem Rubinem na początku lat 90. XX wieku i przy jego współpracy powstał album "Blood Sugar Sex Magik". Rubin stwierdził, że album trzeba nagrać w ciszy i pełnym skupieniu, dlatego zaproponował niezamieszkaną willę w Hollywood Hills jako miejsce nagrywania materiału na nowy album, na co zespół się zgodził. Frusciante, Kiedis i Flea odizolowali się od otoczenia w willi na czas nagrywania. Frusciante i Flea spędzali większość czasu zażywając znaczne dawki marihuany. W tym czasie Frusciante rozpoczął współpracę z Flea i perkusistą zespołu Jane’s Addiction, Stephenem Perkinsem, nazywanym Trzy Ameby (ang. The Three Amoebas). Muzycy nagrali razem dziesięć do piętnastu godzin materiału, który nigdy nie został wydany.
"Blood Sugar Sex Magik" stał się hitem natychmiast po premierze, która miała miejsce 24 września 1991. Album uplasował się na trzecim miejscu listy przebojów magazynu Billboard i sprzedał się w nakładzie siedmiu milionów kopii w Stanach Zjednoczonych i dwunastu milionów kopii na całym świecie. Nieprzewidywany sukces komercyjny albumu sprawił, że muzycy Red Hot Chili Peppers stali się gwiazdami rocka. Frusciante był zaskoczony i zdegustowany tą sławą i z trudem próbował radzić sobie z popularnością. Krótko po wydaniu albumu muzyk zaczął żywić niechęć do popularności zespołu. Anthony Kiedis w jednym z wywiadów powiedział:
Frusciante uważał, że przeznaczenie odsuwa go od zespołu. Gdy Red Hot Chili Peppers zaczął ogólnoświatową trasę koncertową promującą album "Blood Sugar Sex Magik", Frusciante zaczął słyszeć w swojej głowie głosy nawołujące go do opuszczenia grupy: „nie zrobisz tego w czasie trasy, musisz odejść teraz” (ang. "you won’t make it during the tour, you have to go now"). Muzyk przyznał się, że w młodości czerpał przyjemność z hedonistycznego trybu życia, jednak:
Frusciante nie zgodził się na udział w koncercie w Tokio (klub Tokyo’s Club Quattro) 7 maja 1992, informując swoich kolegów z zespołu o swoim odejściu z Red Hot Chili Peppers. Był przekonywany do pozostania w grupie, jednak odmówił i następnego ranka udał się do Kalifornii.
1992–1997: Uzależnienie od narkotyków.
Frusciante zaczął intensywnie zażywać narkotyki w czasie trasy koncertowej promującej album "Blood Sugar Sex Magik". W jednym z wywiadów powiedział: „Gdy zdałem sobie sprawę z tego, że Flea w trakcie każdego koncertu jest kompletnie upalony, również postanowiłem zostać jaraczem” (ang. "When I found out that Flea was stoned out of his mind at every show, that inspired me to be a pothead"). Oprócz marihuany Frusciante zażywał duże ilości heroiny; był uzależniony od obu środków. Po powrocie do Kalifornii latem 1992 wpadł w depresję; uważał, że jego życie jest skończone i że nie jest już w stanie pisać muzyki czy grać na gitarze. Przez krótki czas skupił się na malarstwie, wyprodukował cztery utwory muzyczne, które napisał w trakcie nagrywania albumu "Red Hot Chili Peppers" oraz napisał kilka nowel i scenariuszy filmowych. By poradzić sobie z postępującą depresją, Frusciante znacznie zwiększył przyjmowane dawki heroiny. Według muzyka, zażywanie heroiny w celu leczenia depresji było świadomą decyzją:
Frusciante otwarcie przyznał, że jest uzależniony (ang. „junkie”), ale długi okres zażywania narkotyków spowodował zmiany jego osobowości – twierdził, że narkotyki są jedynym sposobem, by „być pewnym, że ma się kontakt z pięknem, zamiast pozwolić całej brzydocie świata, by złamała twoją duszę”.
Pierwszy solowy album "Niandra Lades and Usually Just a T-Shirt" wydał 8 marca 1994. Większość utworów została nagrana w willi artysty w Hollywood Hills (w czasie nagrywania większości z nich Frusciante znajdował się pod wpływem narkotyków). Efekt długotrwałego zażywania heroiny uwidocznił się w utworze „Your Pussy’s Glued to a Building on Fire”. Pierwsza połowa albumu "Niandra Lades and Usually Just a T-Shirt" została nagrana krótko po zakończeniu nagrań do albumu "Blood Sugar Sex Magik"; druga połowa została nagrana w końcowych miesiącach 1991 roku i na początku 1992, w czasie trasy koncertowej promującej album. „Running Away Into You” to jedyna piosenka nagrana po odejściu Frusciante z Red Hot Chili Peppers. Nagranie jest przykładem rocka awangardowego, którego głównym celem była ekspresja muzyka:
Frusciante podkreślał, że album „ma się zapisać w historii jako spójny materiał. Nie jako zbiór pojedynczych piosenek”. "Niandra Lades and Usually Just a T-Shirt" został wydany za pośrednictwem wytwórni Ricka Rubina, American Recordings. Warner Music, wytwórnia zespołu Red Hot Chilli Peppers, była pierwotnie właścicielem praw do albumu (zgodnie z kontraktem podpisanym z Frusciantem w trakcie jego odejścia z zespołu), jednak z powodu problemów muzyka z narkotykami wytwórnia przekazała prawa Rubinowi i pozwoliła mu wydać album za pośrednictwem American Recordings.
Artykuł opublikowany przez gazetę „New Times LA” określił muzyka jako „szkielet pokryty chudą skórą”. Frusciante w kulminacyjnym momencie swojego uzależnienia niemal umarł w wyniku zakażenia krwi. Jego ramiona pokryły się bliznami w wyniku dożylnego przyjmowania heroiny i kokainy, pozostawiając ropnie. Muzyk spędził następne trzy lata, ukrywając się w swojej willi w Hollywood Hills, której ściany były odrapane i pokryte graffiti. W tym czasie przyjaciele muzyka, Johnny Depp i Gibby Haynes nakręcili nigdy niewydany dokument pt. "Stuff" opisujący nędzę, w jakiej przebywał Frusciante. Ostatecznie dom uległ zniszczeniu w trakcie pożaru, który strawił także kolekcję gitar, kilka niewydanych utworów nagranych na taśmę oraz spowodował kilka poważnych ran Frusciantego. Swój drugi solowy album, "Smile from the Streets You Hold", Frusciante wydał w 1997 roku. Uzyskane środki miały być przeznaczone na narkotyki. Pierwszy utwór z płyty, „Enter a Uh”, wyróżniał się zagadkowym tekstem i histerycznymi wrzaskami. Muzyk wiele razy kaszlał w trakcie nagrania, co świadczyło o jego stale pogarszającym się stanie zdrowia. Album został wycofany z rynku w 1999 roku. Pomimo bardzo kontrowersyjnych motywów wydania albumu, muzyk zapowiedział jego wznowienie.
1997–2002: Kuracja odwykowa i powrót do Red Hot Chili Peppers.
Pod koniec 1997 roku Frusciante zaprzestał zażywania heroiny metodą zwaną cold turkey. Pomimo tego nie mógł sobie poradzić z uzależnieniem od sproszkowanej kokainy (ang. crack cocaine) i alkoholizmem. W styczniu 1998, po namowach przyjaciela Boba Forresta, udał się do kliniki Las Encinas w Pasadenie na kurację odwykową. W klinice zdiagnozowano u niego śmiertelną infekcję ust, która mogła być zwalczona (lub przynajmniej opóźniona w rozwoju) poprzez usunięcie wszystkich zębów i zastąpienie ich protezami. Przeszczepiono mu również skórę na ramionach, by blizny i ropnie były niewidoczne. Miesiąc później Frusciante zakończył kurację i opuścił szpital.
Po rzuceniu narkotyków Frusciante zaczął prowadzić bardziej uduchowione, wręcz ascetyczne życie. Zmienił sposób odżywiania, stał się bardziej świadomy swojego stanu zdrowia, zaczął spożywać jedynie nieprzetworzone chemicznie posiłki. Zaczął treningi jogi i vipassany, odkrył, jaki wpływ na jego zdrowie ma samodyscyplina. By skupić się na muzyce, stał się abstynentem seksualnym, twierdząc „dobrze mi z tym” (ang. "I’m very well without it"). Te życiowe decyzje pozwoliły mu zmienić nastawienie do narkotyków:
Pomimo ciężkiego uzależnienia, Frusciante nie uważa tego fragmentu swojego życia za „czarny okres”. Uważa, że był to czas odrodzenia, w którym odnalazł siebie i oczyścił swój umysł. Muzyk zaprzestał praktykowania jogi, gdyż wywierało to negatywny wpływ na jego kręgosłup, jednak stara się medytować codziennie.
Na początku 1998 roku z Red Hot Chili Peppers odszedł gitarzysta Dave Navarro i zespołowi groziło rozwiązanie. Flea powiedział Kiedisowi, że „jedyna droga do podtrzymania zespołu to sprowadzenie Johna jeszcze raz (ang. "the only way I could imagine carrying on [with the Red Hot Chili Peppers] is if we got John back in the band"). Jako że Frusciante był wolny od uzależnienia, Kiedis i Flea uznali za stosowne, by ponownie zaprosić go do zespołu. Gdy Flea odwiedził muzyka w jego domu i zaprosił go do zespołu, Frusciante zaczął płakać i powiedział „nic na świecie nie uszczęśliwiłoby mnie bardziej”. W powiększonym składzie zespół zaczął nagrania do albumu " Californication", który został wydany w 1999 roku. Powrót Frusciante przywrócił zespołowi dawne brzmienie. Jego głębokie oddanie muzyce miało znaczący wpływ na styl nagrań do albumu. Frusciante często mówił, że praca nad "Californication" była najlepiej zorganizowana w całej historii zespołu i najbardziej przypadła mu do gustu.
Podczas ogólnoświatowej trasy koncertowej promującej album "Californication" Frusciante kontynuował pisanie własnych utworów, z których większość znalazła się na trzecim solowym albumie muzyka, "To Record Only Water for Ten Days". Album ten nie jest już tak wyraźnym przykładem rocka awangardowego i strumienia świadomości w muzyce jak "Niandra Lades and Usually Just a T-Shirt" i "Smile from the Streets You Hold". Teksty piosenek były jednak nadal zagadkowe, a jakość nagrania była obniżona. Proces pisania piosenek i produkcji był sprawniejszy niż na poprzednich dwóch solowych albumach artysty. Album odchodzi od rocka alternatywnego, jaki Frusciante komponował na potrzeby płyty "Californication", przybliżając się do muzyki elektronicznej i elementów nowej fali. Zamiast skupić się na grze gitarowej, Frusciante położył nacisk na dźwięk syntezatora, co jest charakterystyczną cechą albumu.
W 2001 roku Frusciante wraz z Red Hot Chili Peppers rozpoczął nagrania do albumu "By the Way". Wyznał, że okres nagrań był najszczęśliwszym okresem w jego życiu, że album dał mu szansę na „pisanie coraz lepszych piosenek”. W tym czasie skomponował większość utworów, które znalazły się na albumie "Shadows Collide With People" i na soundtracku do filmu The Brown Bunny. Jego cel, którym było doskonalenie umiejętności gry na gitarze, był stopniowo osiągany przez naśladowanie takich gitarzystów jak: Andy Partridge, Johnny Marr i John McGeoch. Zadeklarował, że będzie wzorował się na każdym gitarzyście, który „używa dobrych strun i gra dobre akordy”. Album uwidocznił wkład Frusciante w ugruntowanie mentalności zespołu, nagranie przedstawiło Red Hot Chili Peppers jako spójną grupę muzyków. "By the Way" został wydany w Stanach Zjednoczonych 9 lipca 2002.
2002–2007: Nagrania w 2004 roku i Stadium Arcadium.
Frusciante napisał i nagrał kilkadziesiąt piosenek w trakcie i po zakończeniu trasy koncertowej promującej "By the Way". W lutym 2004 założył wraz z Joe Lally z zespołu Fugazi i Joshem Klinghofferem zespół Ataxia. Grupę rozwiązano po dwóch tygodniach, w czasie których nagrano ok. 90 minut materiału. Po dwóch dniach pracy w studiu nagraniowym, zespół zagrał dwa koncerty w klubie Knitting Factory w Hollywood oraz spędził jeszcze dwa dni w studiu przed rozwiązaniem formacji. Pod koniec roku pięć napisanych piosenek pojawiło się na soundtracku do filmu "The Brown Bunny".
Czwarty solowy album studyjny pt. "Shadows Collide With People" Frusciante wydał 24 lutego 2004. W nagraniu albumu gościnnie wzięli udział przyjaciele muzyka: Klinghoffer, Smith i Flea. Frusciante zapowiedział wydanie sześciu nagrań w ciągu sześciu miesięcy: "The Will to Death", "Automatic Writing" (w ramach formacji Ataxia), "DC EP", "Inside of Emptiness", "A Sphere in the Heart of Silence" i "Curtains". Album "Curtains" przyniósł muzykowi jedyny teledysk w 2004 roku – „The Past Recedes”. Gitarzysta chciał wyprodukować te nagrania szybko i niedrogo, posługując się taśmą analogową, jednocześnie unikając profesjonalnych studiów nagraniowych i komputerowego modulowania głosu i brzmienia instrumentów.
Na początku 2005 roku Red Hot Chili Peppers zaczął prace nad piątym albumem Frusciantego wydanym razem z zespołem – "Stadium Arcadium". Na albumie dominuje gra gitarowa Frusciantego, który dodał dodatkową linię wokalną i chórki do większości utworów. Ten zwolennik zasady „mniej znaczy więcej”, jeśli chodzi o styl gry na gitarze, zaczął używać dwudziestoczterościeżkowego mixera w celu przedstawienia swojego całego talentu muzycznego. Frusciante na albumie łączy szeroki układ dźwięków i stylów, począwszy od brzmienia funkowego (obecnego na "Blood Sugar Sex Magik"), a kończąc na melodyjnym ("By the Way"). Frusciante zmienił spojrzenie na swoją grę na gitarze, zaczął wysuwać na pierwszy plan solówki. Kilka recenzji albumu zaakcentowało fakt wpływu gry Jimiego Hendriksa na grę solową gitarzysty. Muzyk rozszerzył używanie skomplikowanych efektów i riffów gitarowych na "Stadium Arcadium" oraz zaczął używać innych instrumentów, takich jak syntezator i melotron. Kontynuował współpracę z Rickiem Rubinem, który skupił się na ulepszaniu gitar muzyka i zmienianiu harmonii. Frusciante zaczął używać każdego instrumentu, jaki miał na wyposażeniu.
Wtedy również rozpoczął współpracę z zespołem The Mars Volta, którego liderem jest Omar Rodríguez-López. Frusciante dodał linie wokalne i zagrał na gitarze muzykę do albumu "De-Loused in the Comatorium". Zagrał również na gitarze muzykę do albumu "Frances the Mute". W 2006 roku pomagał zespołowi przy wydaniu albumu "Amputechture" – zagrał siedem z ośmiu utworów, jakie znalazły się na płycie. W zamian Rodríguez-López nagrał muzykę do kilku albumów solowych Frusciante oraz "Stadium Arcadium"
Od 2007: Zawieszenie działalności Red Hot Chili Peppers, "The Empyrean," Trickfinger i działalność producencka.
Po wydaniu przez grupę Ataxia drugiego albumu studyjnego ("AW II") 29 maja 2007, Frusciante tymczasowo zawiesił działalność solową. Po zakończeniu trasy koncertowej promującej album "Stadium Arcadium" zespół podjął decyzję o zawieszeniu działalności na czas nieokreślony. Wiadomość tę oficjalnie potwierdził Anthony Kiedis na początku 2008 roku, za powód podając ciągłe zmęczenie od czasu wydania albumu "Californication". W czasie tego okresu gitarzysta ostatecznie opuścił zespół, oficjalnie jednak potwierdził ten fakt w grudniu 2009.
Frusciante wydał swój dziesiąty solowy album studyjny pt. "The Empyrean" 20 stycznia 2009 za pośrednictwem Record Collection. Jego nowy album (będący albumem koncepcyjnym) był produkowany z przerwami od grudnia 2006 roku do marca 2008. Na albumie wystąpili przyjaciele muzyka: Flea, Josh Klinghoffer i Johnny Marr. Ponadto na nagraniu wystąpili gościnnie Sonus Quartet i New Dimension Singers. Frusciante tuż po zakończeniu nagrań do albumu powiedział w jednym z wywiadów:
W kolejnych latach Frusciante skupił się m.in. na nagrywaniu albumów i EP, w których dominowała przede wszystkim muzyka stworzona za pomocą syntezatorów. Oprócz nagrań pod własnym nazwiskiem ("Letur-Lefr, PBX Funicular Intaglio Zone, Outsides EP, Enclosure, Foregrow EP") wydał także dwa albumy w gatunku Acid House pod pseudonimem Trickfinger. Zostały one nagrane zimą 2007 roku, ale ujrzały światło dzienne w 2015 i 2017 roku. Był także producentem trzech albumów hiphopowej grupy Black Knights – "Medieval Chamber" (2014)"," "The" "Almighty" (2015) i "Excalibur" (2017)"."
2019: Drugi powrót do Red Hot Chili Peppers.
W grudniu 2019 roku grupa Red Hot Chili Peppers ogłosiła na oficjalnym profilu w serwisie Instagram, że gitarzysta Josh Klinghoffer grający w zespole od 2009 roku opuszcza formację, a jego miejsce zajmuje John Frusciante, który po dziesięciu latach postanowił powrócić do Red Hot Chili Peppers.
Styl w muzyce.
Na przestrzeni lat styl gry Frusciantego rozwijał się i znacząco zmieniał. Mimo że już wcześniej był ceniony za swoją grę na gitarze, dopiero po wydaniu „Stadium Arcadium” zyskał pełne uznanie i status jednego z najlepszych gitarzystów na świecie. Opinię tę zawdzięcza swojej umiejętności koncentracji na grze (twierdzi, że wybrał podejście do muzyki oparte na wzorach, jakie dawały skomplikowane nagrania Jimiego Hendriksa i Eddiego Van Halena). Na swoich pierwszych nagraniach większość materiału skupiał wokół punka i dźwięków nowej fali. Używa wielu podobnych do siebie klasycznych modeli gitar nierzadko o zbliżonym dźwięku. Wszystkie jego gitary, nagrania, trasy koncertowe są inspirowane muzyką sprzed roku 1970. Często do każdego utworu Frusciante używa innej gitary, w zależności od uznania, która gitara jest właściwa brzmieniowo do zagrania danej piosenki. Wszystkie gitary, jakie miał przed odejściem z grupy, uległy spaleniu w pożarze jego domu w 1996 roku. Pierwszą gitarą, jaką nabył po powrocie do Red Hot Chili Peppers był czerwony Fender Jaguar z 1967 roku. Najczęściej używany przez niego instrument to Fender Stratocaster wyprodukowany w 1962 roku. Grał na nim podczas nagrań wszystkich albumów po powrocie do zespołu oraz na trasach koncertowych. Najbardziej ceniony i najefektowniejszy instrument z kolekcji to Gretsch White Falcon z 1957 roku, na którym Frusciante zagrał na dwóch koncertach podczas trasy koncertowej promującej album „By the Way”. Po zakończeniu trasy wycofał ten instrument ze swojego zestawu, gdyż stwierdził, że nie było dla niego miejsca. Większość muzyki akustycznej Frusciante komponuje za pomocą gitary Martin 0-15 wyprodukowanej w latach 50. XX wieku.
Frusciante używał wielu rodzajów śpiewu na swoich solowych albumach, od rozpaczliwych pisków ("Niandra Lades and Usually Just a T-Shirt" i "Smile from the Streets You Hold") do bardziej typowego, spokojnego śpiewu na kolejnych albumach. Na albumach Red Hot Chili Peppers Frusciante dodaje wokal wspierający w stylu falsetowym, który opanował w trakcie nagrań do "Blood Sugar Sex Magik". Lubił rolę wokalisty wspierającego w zespole; opisał te swoje działania jako „prawdziwą formę artystyczną, prawdziwy artyzm”. Pomimo swojego oddania i zaangażowania w sprawy zespołu, muzyk twierdzi, że jego materiał solowy i wkład w rozwój grupy to dwie różne sprawy. Gdy gitarzysta powrócił w 1999 roku do Red Hot Chili Peppers, Kiedis chciał nagrać „Living in Hell”, utwór, który Frusciante napisał na początku lat 90. Muzyk nie zgodził się na tę propozycję, argumentując swoją decyzję tym, że jego solowa twórczość może wejść w konflikt z jego rolą w zespole.
Technika gry.
Muzyka Frusciantego opiera się na melodii i emocji, a nie na wirtuozerii. Choć zauważalne są pewne wpływy zaawansowanych technik gry na gitarze, muzyk twierdzi, że stara się „marginalizować to, na ile to tylko możliwe”. Uważa, że gitarowa wirtuozeria nie ewoluowała od lat 60. XX wieku i uznaje ówczesnych gitarzystów za niezwyciężonych fachowców. Gdy dorastał (lata 80.), wielu gitarzystów głównego nurtu skupiało się na szybkości grania. Twierdzi, że z tego powodu wielu niechętnych nowym trendom gitarzystów punkowych nie zostało zauważonych. Zaczął podkreślać w swoich kompozycjach technikę gry takich wirtuozów jak: Matthew Ashman (Bow Wow Wow) i Bernard Sumner (Joy Division). Uważa, że ich talent i styl gry nie zostały w pełni rozwinięte, bo nie zostali zauważeni. Frusciante zaczął uczyć się od tych muzyków trudnych akordów, starając się zyskać jak najwięcej z obserwacji ich techniki. Największe gitarowe autorytety według Frusciantego to Randy Rhoads i Steve Vai, jednak w tym przypadku muzyk powstrzymał chęć naśladowania ich gry.
Podążając za zasadą, że używanie wyłącznie czystych dźwięków jest złe i psuje brzmienie, Frusciante stworzył swój własny rodzaj nieczystego dźwięku (fałszu), który nazywa „grimy sound”. W rezultacie zauważył, że nieczyste dźwięki pozwalają mu „znęcać się nad gitarą” i dodawać przestery (ang. distortion) do partii solowych. Muzyk stara się złamać „jak najwięcej zasad w grze na gitarze” w celu poszerzania swoich muzycznych horyzontów. Uważa, że wielu współczesnym gitarzystom brakuje oryginalności i że „bez ryzyka przestrzegają wszystkich zasad”.
Na przestrzeni lat zmieniał się jego styl komponowania albumów. Na wczesnych nagraniach Frusciantego dominują niedoskonałości w jakości dźwięku, gitarzysta zwraca jednak uwagę na to, że „jeszcze nawet na "To Record Only Water for Ten Days" można znaleźć skrzeczący śpiew i stale wypadające z rytmu gitary”. Na kolejnych albumach, np. na "Shadows Collide With People", jego teksty stały się bardziej ascetyczne, wyważone: „Chciałem, żeby wszystko było perfekcyjnie dopracowane – żadnych fałszów, żadnego wypadania z rytmu czy innych takich” (ang. "I just wanted everything to be perfect – I didn’t want anything off pitch, or off time, or any unintentional this or that"). Frusciante uważa, że proces pisania piosenek to postępujący rozwój, jednak nie wymusza go na sobie: „Jeśli jakaś piosenka chce do mnie przyjść, jestem gotów ją przyjąć. Ale nie pracuję nad nią.”. Większość jego solowego materiału była początkowo grana na akustycznej lub na elektrycznej gitarze bez wzmacniacza. Frusciante kultywuje atmosferę sprzyjającą pisaniu utworów poprzez bezustanne słuchanie muzyki innych twórców oraz uleganie ich wpływom. Muzyk woli nagrywać albumy na taśmach analogowych i na innym niezaawansowanym technicznie sprzęcie. Preferencja ta wynika z jego przekonania, że używanie starszego sprzętu może wspomóc szybkość nagrywania materiału i że nowoczesny sposób nagrywania albumów (sprzęt komputerowy itp.) dają jedynie iluzję prawdziwej skuteczności. Frusciante zawsze próbuje poprawiać wydajność nagrywania albumów tak jak to tylko możliwe, ponieważ uważa, że „muzyka staje się żywa wtedy, gdy tworzysz ją szybko”. Lubi wyzwania, kiedy musi nagrać piosenkę w zaledwie kilku próbach. Ponadto uważa, że kiedy muzycy nie mogą wytrzymać presji szybkiego nagrania utworu, często wpadają we frustrację.
Wpływ, inspiracje.
Pomimo tego, że największy wpływ na Frusciantego bezspornie wywarł Hendrix, muzyk wzorował się na artystach takich jak: Captain Beefheart, The Residents, The Velvet Underground, Neu! i Kraftwerk. Uważa, że jego chęć uczenia się gry na gitarze była spowodowana fascynacją takimi muzykami jak: Greg Ginn, Pat Smear i Joe Strummer. W czasach młodzieńczych swoją uwagę skupił na Hendriksie i Led Zeppelin oraz na takich formacjach jak: Public Image Ltd, Siouxsie and the Banshees i The Smiths. W trakcie nagrań do "Blood Sugar Sex Magik" zainspirował się muzyką Leadbelly i Roberta Johnsona. Do albumów "Californication" i "By the Way" Frusciante technikę tworzenia tonalnej tekstury utworów czerpał z wielu rodzajów akordów autorstwa takich artystów jak: Vini Reilly (The Durutti Column) i zespołów Fugazi i The Cure. Pierwotnie zamierzał skomponować "By the Way" na wzór „punkowych, szorstkich piosenek”, czerpiąc inspiracje od takich muzyków jak The Germs i The Damned. Zamiar ten został jednak odrzucony przez producenta Ricka Rubina i zamiast tego Frusciante zdecydował się zbudować melodyczny podkład do piosenki „Californication”. W czasie nagrywania "Stadium Arcadium" Frusciante odszedł od swojego zainteresowania nową falą i skoncentrował się na naśladowaniu takich gitarzystów jak Hendrix i Van Halen. Zapowiedział, że na najnowszym albumie będzie można usłyszeć muzykę elektroniczną, którą się zainspirował. Wzorował się na takich artystach muzyki elektronicznej jak: Ekkehard Ehlers, Peter Rehberg i Christian Fennesz. Jego zainteresowania ulegają bezustannym zmianom, wierzy, że bez tego straciłby całe zainteresowanie graniem na gitarze:
Życie prywatne.
Wieloletnią przyjaciółką Frusciante jest aktorka Milla Jovovich, z którą nigdy jednak nie łączył go romans. Według najbliższego otoczenia muzyka, Frusciante zdaje się bardziej cenić więzi ze swoimi przyjaciółmi niż związki z rodziną. Gitarzysta nie ma potomstwa. 31 lipca 2011 Frusciante zawarł związek małżeński z Nicole Turley. Cztery lata później para rozpoczęła sprawę rozwodową, która zakończyła się w 2017 roku. Dziewczyną Frusciante od 2020 roku jest Marcia Pinna. Oboje założyli markę Evar Records, w ramach której wydali nagranie EP "Look Down, See Us" autorstwa Johna, oraz singiel Marcii pod pseudonimem Aura T-09.
Muzyk posiada dwie rezydencje – w Nowym Jorku i Venice Beach (dom, w którym nagrywał album "Niandra Lades and Usually Just a T-Shirt").
Działalność charytatywna.
Muzyk wspiera z Red Hot Chili Peppers działalność charytatywną. W latach 2000–2008 Red Hot Chili Peppers przekazali ćwierć swoich dochodów z koncertów na cele charytatywne. Frusciante wraz z zespołem wspiera fundację Unite The United Foundation dofinansowującą fanów i producentów muzyki rockowej. Formacja przekazała swój album "Stadium Arcadium Box" wraz ze swoimi podpisami na 19th Annual Rock N Roll Charity Auction w 2007 roku, by wspomóc bezdomne dzieci z Chicago.
Instrumentarium.
Menedżerem Frusciantego odpowiedzialnym za jego sprzęt jest Henry Trejo, zaś menedżerami odpowiedzialnymi za trasy koncertowe muzyka są Jon Pope i Louis Mathieu.
Dyskografia.
Współpraca z innymi artystami.
Frusciante rozpoczął intensywną współpracę z innymi artystami po powrocie do Red Hot Chili Peppers w 1999 roku, gdy definitywnie zaprzestał zażywania narkotyków. Oprócz długotrwałej współpracy z "RHCP", muzyk związał się z Joe Lally i Joshem Klinghofferem formując zespół Ataxia oraz z Omarem Rodríguezem-Lópezem i formacją The Mars Volta. Współpracował z takimi gwiazdami jak David Bowie (będącym idolem Frusciante) i Johnny Cash, wydając z tym ostatnim album "Unearthed" na dwa miesiące po jego śmierci.

</doc>
<doc id="305033" url="https://pl.wikipedia.org/wiki?curid=305033" title="Boris Papandopulo">
Boris Papandopulo

Boris Papandopulo (ur. 25 lutego 1906 w Honnef nad Renem, zm. 16 października 1991 w Zagrzebiu) – chorwacki kompozytor i dyrygent. 
Studiował w Zagrzebiu i Wiedniu; działał jako dyrygent w Sarajewie, Rijece, Zagrzebiu i Splicie. 
W swojej twórczości nawiązywał do muzyki folkloru bałkańskiego (serbsko-chorwackiego oraz macedońskiego), dzięki czemu jego kompozycje charakteryzują się niepowtarzalną, mistyczną atmosferą.

</doc>
<doc id="305037" url="https://pl.wikipedia.org/wiki?curid=305037" title="Messier 77">
Messier 77

Messier 77 (również NGC 1068, M77 lub Arp 37) – jedna z grupy galaktyk Seyferta położona w gwiazdozbiorze Wieloryba. Odkrył ją Pierre Méchain 29 października 1780 roku. W katalogu Messiera od 17 grudnia 1780 roku.
M77 ma rozmiary kątowe 2,5′ × 1,7′ i znajduje się w odległości 47 milionów lat świetlnych od Ziemi. Można ją zobaczyć już w niewielkiej lunecie jako mglistą plamkę – jej jasność obserwowana wynosi 8,9.
Aktywność.
W jądrze galaktyki M77 przebiegają gwałtowne procesy, o czym świadczy obecność zjonizowanego gazu i obserwowane dyskretne obłoki materii, poruszające się wokół centrum galaktyki z prędkością 600 km/s. Średnica tych obłoków wynosi 800–1100 lat świetlnych, a masa 10 mln mas Słońca. Ich energia kinetyczna wynosi co najmniej 1048 J, odpowiada więc wybuchowi ponad miliona supernowych. Centralne części jądra, aż do odległości 880 lat świetlnych od środka, zawierają materię, której masa wynosi około 400 mln mas słonecznych, a masa całej galaktyki jest oceniana na 160 mld mas słonecznych. Jądro galaktyki w widocznej części widma wypromieniowuje energię równoważną 5 J/s, w zakresie radiowym 7 J/s. Choć galaktyka należy do galaktyk słabych radiowo, jej promieniowanie radiowe jest jednak czterokrotnie silniejsze niż w przypadku normalnych galaktyk. M77 klasyfikowana jest jako galaktyka Seyferta typu 2.

</doc>
<doc id="305041" url="https://pl.wikipedia.org/wiki?curid=305041" title="M77">
M77



</doc>
<doc id="305043" url="https://pl.wikipedia.org/wiki?curid=305043" title="Minardi">
Minardi

Minardi – włoski zespół wyścigowy założony przez Giancarlo Minardiego w 1979. Team zadebiutował w Formule 1 w sezonie 1985. Przez 20 lat startów (do końca sezonu 2005) uczestniczył w 340 wyścigach Grand Prix. Zespół nigdy nie wywalczył miejsca na podium. W 2005 roku ówczesny właściciel, Australijczyk Paul Stoddart, sprzedał Minardi koncernowi Red Bull, w wyniku czego został on przekształcony w zespół Scuderia Toro Rosso.
Początki – lata 1960–1980.
Historia startów Minardi sięga późnych lat 60, kiedy to Giancarlo Minardi startował w Fiacie 500. W 1972 roku założył on zespół Scuderia del Passatore, który wystawiał bolidy w Formule 2. Dwa lata później zespół obrał nazwę Scuderia Everest i wystawiał bolidy March-BMW dla Giancarlo Martiniego oraz Lamberto Leoniego. W roku 1976 Enzo Ferrari podarował zespołowi dwa bolidy Ferrari 312T, aby ten promował młodych kierowców z Włoch.
Giancarlo Martini rozbił jeden z nich na okrążeniu rozgrzewkowym podczas Race of Champions na torze Brands Hatch. Auto udało się naprawić i zespół pojawił się jeszcze w tym samym roku na International Trophy. Po tych wydarzeniach zespół skupił się na bolidach March-BMW. Martini skończył sezon Europejskiej Formuły 2 na siódmym miejscu.
W 1977 roku Minardi zakupiło Martini-Renault dla Giancarlo Martiniego, przy okazji podpisując umowę z Ferrari na dostawę silników Dino do dwóch nadwozi Ralt. Ralt-Ferrari prowadzone były przez Gianfranco Brancatelliego i Lamberto Leoniego. Leoni odniósł pierwsze zwycięstwo dla Scuderii Everest na torze Misano. W tym samym roku dla Minardi jeździli Elio de Angelis, Beppe Gabbiani i Clay Regazzoni na Chevron-Ferrari.
Formuła 2 – lata 1980–1984.
W roku 1980 do zespołu dołączył były inżynier Ferrari – Giacomo Caliri, który miał za zadanie stworzyć nadwozie Formuły 2. Wsparcie finansowe zapewnił zespołowi mecenas motosportu we Włoszech, Piero Mancini. Zostały wybudowane dwa bolidy Minardi-BMW M280. Ścigały się one w sezonie 1980 w Europejskiej Formule 2, a kierowcami byli Miguel-Angel Guerra oraz Bruno Corradi, Beppe Gabbiani i Johnny Cecotto. Zespół nie odniósł jednak większych sukcesów. W 1981 roku wyprodukowano model M281. Giancarlo Minardi podpisał kontrakt z Michele Alboreto, którego partnerem został Cecotto. Włoch zdobył pole postion w Pau Ville i wygrał wyścig w Misano. Po udanym sezonie Alboreto został kierowcą w Formule 1, natomiast zespół pozyskał dwóch młodych kierowców: Alessandro Nanniniego i Paolo Barillę. Caliri zmodyfikował bolid M281 do specyfikacji "B". W swoim debiucie w Formule 2 na torze Silverstone Nannini zajął piąte miejsce, a w Misano – drugie. Na sezon 1983 stworzono nowy samochód – M283. Kierowcami byli Nannini i Pierluigi Martini. Zespół zdobył dwa drugie miejsca. W Eifelrennen na Nürburgringu drugi był Nannini, a w GP dell Adriatico – Martini. Nannini zakończył sezon na 7 miejscu, Martini – 10. W ostatnim sezonie Formuły 2 obok Nanniniego dla Minardi jeździł Włoch Roberto del Castello. Najlepszym wynikiem było trzecie miejsce Nanniniego w GP di Mediterraneo.
Minardi Team – lata 1985–1993.
1985.
Bolid M283 był pierwszym zbudowanym z kompozytów. Nadwozie stworzone zostało z myślą o Formule 1 w 1984 roku, lecz program został zawieszony, gdyż nie udało się znaleźć silnika z turbodoładowaniem. Podczas sezonu odbyły się testy tego nadwozia z silnikiem Alfy Romeo, lecz ostatecznie Alfa odmówiła współpracy. Nannini nadal startował w Formule 2, ale nie odniósł większych sukcesów. Chiti, za namową Manciniego, opuścił zespół i założył firmę produkującą silniki – Motori Moderni. Pierwszym silnikiem napędzającym samochody Minardi w Formule 1 był Ford. Brytyjskie silniki były jednak słabe i nietrwałe, dlatego od Grand Prix San Marino korzystano z turbodoładowanych silników Motori Moderni. Nannini ciągle nie miał superlicencji, więc kierowcą był Pierluigi Martini. Martini, mimo że kwalifikował się do wyścigów, często ich nie kończył. Na 15 wyścigów, w których brał udział, ukończył zaledwie trzy. Minardi – bez punktu na koncie – zajęło 18 miejsce. Po sezonie Martini powrócił do Formuły 3000.
1986.
Starty Minardi w sezonie 1986 nie były pewne z powodu skromnych funduszy. Mimo braku pieniędzy, zespół pojawił się na starcie pierwszego wyścigu sezonu – Grand Prix Brazylii. Nannini w końcu otrzymał pozwolenie na starty, a jego zespołowym partnerem został Andrea de Cesaris. Podobnie jak w poprzednim sezonie, samochody M185B i M186 nieczęsto dojeżdżały do mety. Minardi Team nie zdobył żadnego punktu i zakończył sezon na 12. miejscu w klasyfikacji konstruktorów. Po zakończeniu słabego sezonu, de Cesaris opuścił zespół.
1987.
W sezonie 1987 do Nanniniego dołączył Hiszpan Adrián Campos. Jak w poprzednich dwóch sezonach, team nie ukończył większości wyścigów. Na 32 zgłoszenia w sezonie, samochody Minardi ukończyły wyścig czterokrotnie (trzy razy Nannini, raz Campos). Kierowcy kończą sezon na odległych miejscach bez żadnych punktów. Po zakończeniu sezonu, Nannini przeszedł do Benettona.
1988.
W sezonie 1988 Minardi napędzane były Cosworthem DFV. Do Camposa dołączył jego rodak, Luis Pérez-Sala. Zespół używał modelu M188. Przed Grand Prix USA Wschód Campos został zastąpiony przez Martiniego, który ukończył ten wyścig jako szósty. Oznaczało to, że Minardi zdobyło pierwszy w historii punkt w Formule 1. Zespół zatrudnił 27-letniego Aldo Costę (specjalistę od zawieszeń) oraz Brytyjczyka Nigela Cowperthwaite'a, który zajmował się aerodynamiką.
1989.
W sezonie 1989 Minardi ponownie podpisał kontrakt z włoskim dostawcą opon – Pirelli. W Grand Prix Wielkiej Brytanii Pierluigi Martini startujący z dziesiątej pozycji dotarł do mety na piątym miejscu, tuż przed Perezem-Salą. Punkty te pozwoliły kierowcom zespołu na branie udziału w bezpośrednich sesjach kwalifikacyjnych, bez potrzeby prekwalifikacji. W Portugalii Włoch po starcie z piątej pozycji utrzymał ją i zdobył kolejne dwa punkty. Wtedy też przez jedno okrążenie Martini prowadził w wyścigu – był to jedyny taki przypadek w historii Minardi. 5 listopada w Australii Martini ponownie dotarł do mety w czołowej szóstce – po starcie z trzeciej pozycji zajął w wyścigu szóste miejsce. Zespół ukończył sezon na 9 miejscu z 6 punktami. Martini był 15 w klasyfikacji kierowców, a Perez-Sala – 28.
1990.
Sezon 1990 Pierluigi Martini rozpoczął od zakwalifikowania się w pierwszym rzędzie w Grand Prix Stanów Zjednoczonych, wyścig ukończył jednak na 7 miejscu. Partnerem Martiniego w drugim bolidzie został Paolo Barilla, który startował już dla Minardi podczas Grand Prix Japonii 1989, zastępując właśnie Martiniego. Na dwa wyścigi przed końcem sezonu, często nie kwalifikującego się Barillę, w Minardi M190 zastąpił inny Włoch – Gianni Morbidelli. Zespołowi ciągle brakowało funduszy. Mimo dobrego startu sezonu, zespół nie zdobył żadnego punktu.
1991.
Giancarlo Minardi przed sezonem 1991 zapewnił zespołowi mocne silniki V12 od Ferrari. Skład kierowców pozostał bez zmian – nadal byli nimi Martini i Morbidelli (w ostatnim wyścigu Morbidelliego zastąpił Roberto Moreno. Ferrari podpisało umowę z Pioneerem, który pierwotnie miał być tytularnym sponsorem Minardi. To Pioneer miał w głównej mierze zapłacić za silniki Ferrari, tak więc kłopoty finansowe pozostały. Mimo tego, był to najlepszy sezon Minardi w historii. Martini dwukrotnie ukończył wyścig na czwartym miejscu (w Grand Prix San Marino i Grand Prix Portugalii). Zespół ponownie ukończył sezon z sześcioma punktami na koncie, lecz tym razem na siódmej pozycji w klasyfikacji konstruktorów. Martini był jedenasty w klasyfikacji kierowców.
1992.
Na ósmy z kolei sezon startów nie udało się zapewnić silników Ferrari. Minardi podpisało umowę z Lamborghini na dostawę ich silników V12. Kierowcami bolidu M191B w sezonie 1992 byli Morbidelli oraz Brazylijczyk Christian Fittipaldi. Pieniądze ciągle stanowiły największy problem. Podczas kwalifikacji do Grand Prix Francji Fittipaldi uległ poważnemu wypadkowi i został zastąpiony przez Alessandro Zanardiego. Brazylijczyk powrócił jednak przed końcem sezonu i zdobył jedyny punkt Minardi w sezonie, w Japonii. Zespół zakończył sezon na 12 pozycji.
1993.
Nadwozie do sezonu 1993 zaprojektował Gustav Brunner, który wcześniej współpracował m.in. z ATS, RAM, Ferrari, Zakspeedem i Leyton Housem. Kierowcami nowego M193 zostali Fittipaldi (którego na dwa ostatnie wyścigi zastąpił Jean-Marc Gounon) i Fabrizio Barbazza (którego po GP Francji zastąpił Martini). Samochody napędzały silniki V8 Forda. Pod koniec roku, Minardi Team, mające bardzo poważne problemy finansowe, połączyli się ze Scuderią Italia. Pomimo tego, ukończył sezon na ósmej pozycji wśród konstruktorów z 7 punktami (czwarte miejsce Fittipaldiego w RPA, piąte w Monako oraz dwa szóste miejsca Barbazzy – w Grand Prix Europy i San Marino).
Minardi, Scuderia Italia i Fondmetal – lata 1994–2000.
1994.
W połowie sezonu 1993 Brunner odszedł do Ferrari. Na sezon 1994 zespół zatrudnił w charakterze kierowców Michele Alboreto oraz Martiniego. Minardi zdobyło 5 punktów (szóste miejsce Alboreto w Monako, piąte Martiniego w Hiszpanii i Francji) i ukończył sezon na dziesiątym miejscu. Te rezultaty pozwoliły podpisać wstępny kontrakt z firmą Mugen Honda na dostawy silników. Jednakże Mugen został ostatecznie dostawcą silników nie dla Minardi, a dla Ligiera. W tej sprawie Minardi pozwało firmę Mugen do sądu, a w ramach odszkodowania właściciel Ligiera, Flavio Briatore, wypłacił Minardi milion dolarów.
1995.
W sezonie 1995 Minardi ponownie było napędzane silnikami V8 Forda. Kierowcami byli Pedro Lamy (zdobył jedyny punkt dla zespołu w sezonie, w ostatnim wyścigu w Australii), Pierluigi Martini i Luca Badoer. Słabsze wyniki mogły być spowodowane faktem, iż konstrukcja modelu M195 była specjalnie przygotowana pod silniki Mugen, których zespół nie otrzymał.
1996.
Na rok 1996 podpisany został kontrakt z debiutantem, Włochem Giancarlo Fisichellą, który został partnerem Pedro Lamy’ego. W drugim i trzecim wyścigu sezonu Fisichellę w bolidzie M195B zastąpił Tarso Marques. Od Grand Prix Niemiec obok Lamy’ego jeździł Giovanni Lavaggi. Wskutek problemów finansowych Giancarlo Minardi sprzedał 70% udziałów nowemu konsorcjum, kontrolowanemu przez Flavio Briatore, w którego skład wchodzili także Gabriele Rumi z Fondmetalu i były kierowca Alessandro Nannini. Minardi i Scuderia Italia zachowały po 14,5% udziałów. Po sezonie Fisichella odszedł do Jordana. Sezon 1996 był pierwszym sezonem od 1990 roku, kiedy to Minardi nie zdobyło ani jednego punktu.
1997.
W sezonie 1997 kierowcami zespołu zostali Włoch Jarno Trulli i Japończyk Ukyō Katayama. Katayama wniósł również wsparcie finansowe. Po Grand Prix Kanady Trulli odchodzi do Prosta, a jego miejsce zajmuje Tarso Marques. Silniki pochodziły od firmy Hart. Minardi w 1997 stosowało opony Bridgestone, będąc w grupie zespołów które jako pierwsze w sezonie debiutu japońskiej marki zdecydowały się używać ich ogumienia. Ponownie zespół nie zdołał zdobyć punktu.
1998.
Porozumienie między Minardim a Briatore nie trwało długo, ponieważ Briatore starał się sprzedać swoje udziały w zespole koncernowi British American Tobacco. Minardi i Rumi zablokowali sprzedaż zespołu, a ostatecznie udziały Briatore wykupił Rumi. Zainwestowano w zatrudnienie nowych pracowników – do zespołu powrócili Brunner, Cowperthwaite i Fiorio. Sponsorów i pieniądze wnieśli Japończyk Shinji Nakano i Argentyńczyk Esteban Tuero, lecz rezultaty były bardzo słabe – najlepszym rezultatem zespołu było siódme miejsce Nakano w Grand Prix Kanady. W wyścigu tym Nakano walczył o szóstą pozycję z Janem Magnussenem, ale z powodu słabego samochodu nie był w stanie go wyprzedzić.
1999.
W 1999 roku Minardi po raz pierwszy wystawiło auto z jednostką Ford V10. Nowi kierowcy, Hiszpan Marc Gené (który zapewnił wsparcie Telefóniki) oraz Włoch Luca Badoer zostali kierowcami nowego M01. Gené zdobył punkt w chaotycznym wyścigu o Grand Prix Europy, broniąc się na ostatnim okrążeniu przed atakami Eddiego Irvine'a, walczącego w tym czasie o tytuł mistrza świata. Przerwał tym samym złą passę trwającą od 3 lat, w których to Minardi nie zdobyło w sezonie ani jednego punktu. W tym samym wyścigu Luca Badoer jechał na czwartym miejscu, ale na 13 okrążeń przed metą w jego samochodzie zepsuła się skrzynia biegów. Mimo tych wyników Gabriele Rumi próbował sprzedać zespół, lecz próba ta nie powiodła się.
2000.
Rok 2000 rozpoczął się od informacji, iż Rumi wykupił prawa od Forda na tuning ich silników. Od tej pory silniki te występowały pod nazwą Fondmetal. Kierowcami zostali Marc Gené, zachowujący Telefónikę jako sponsora Minardi oraz Gastón Mazzacane, który sprowadził do Formuły 1 południowoamerykańskie konsorcjum telewizyjne – PanAmerican Sport Network (PSN). W połowie 2000 roku znów nastąpiła próba sprzedaży Minardi, konsorcjum PSN, lecz umowa nie została sfinalizowana i w styczniu 2001 roku zespół przejął australijski biznesmen, właściciel linii lotniczych European Airlines, Paul Stoddart.
European Minardi – lata 2001–2005.
2001.
Na bazie Minardi M02 z 2000 roku stworzono PS01. Kierowcami zostali młody Hiszpan Fernando Alonso i Brazylijczyk Tarso Marques, który podczas Grand Prix Włoch na torze Monza zastąpiony został przez Malezyjczyka Alexa Yoonga. Po odejściu Brunnera do Toyoty, dyrektorem technicznym znowu został Tredozi, który w Minardi wcześniej pracował w latach 1996–1998. Zakończyła się czteroletnia współpraca z Bridgestonem i podpisany został kontrakt z firmą oponiarską Michelin. Zadowalające rezultaty uzyskiwał jedynie Fernando Alonso, który w 2002 objął funkcję testera w Renault, by w 2003 reprezentować już barwy francuskiego zespołu w wyścigach.
2002.
Alex Yoong pozostał na rok 2002 w Minardi, zapewniając tym samym pieniądze od sponsorów. Silniki o oznaczeniu AT02 V10 dostarczała firma Asiatech, która rok wcześniej współpracowała z Arrowsem. Drugim kierowcą został Australijczyk Mark Webber, do tej pory ścigający się w Formule 3000. Już w swoim pierwszym wyścigu, w Grand Prix Australii Webber zdobył dwa punkty, kończąc wyścig na 5. miejscu. Alex Yoong natomiast często nie zdołał na skutek limitu 107% kwalifikować się, a w samych wyścigach również spisywał się bardzo słabo. Dlatego na Grand Prix Belgii Yoonga zastąpił Anthony Davidson, były kierowca testowy BAR. Yoong wraca w Grand Prix Włoch, ale ponownie spisuje się słabo.
2003.
Webber w 2003 przechodzi do Jaguara, a zespół zrezygnował z usług z Alexa Yoonga. Na ich miejsce zatrudniony został Holender Jos Verstappen oraz kolejny kierowca z Formuły 3000, Justin Wilson. Verstappen zapewnił wsparcie firmy Trust, natomiast Wilson sprzedał swoje udziały w przyszłych ewentualnych wynikach, na sumę 2,1 miliona dolarów. Zespół nadal borykał się z problemami finansowymi. W ciągu sezonu Bernie Ecclestone pomógł przetrwać Minardi. Gdy po Grand Prix Wielkiej Brytanii Jaguar zrezygnował z Antônio Pizzonii, Wilson zastąpił go, natomiast na jego miejsce w Minardi pojawił się Duńczyk Nicolas Kiesa. Zespół jako jedyny w całej stawce ukończył sezon z brakiem jakiegokolwiek punktu na swoim koncie.
2004.
W sezonie 2004 barwy zespołu z Faenzy reprezentowali Węgier Zsolt Baumgartner i Włoch Gianmaria Bruni. Podczas tego sezonu, zespół świętował dwudziestolecie obecności w Formule 1. Węgier wywalczył pierwszy punkt dla Minardi od 2 lat, co miało miejsce podczas Grand Prix Stanów Zjednoczonych, finiszując na ostatnim, 8 miejscu.
2005.
W ostatnim sezonie startów kierowcami Minardi byli Christijan Albers i Patrick Friesacher. Zdobyli oni 7 punktów podczas kontrowersyjnego wyścigu o Grand Prix Stanów Zjednoczonych, kończąc wyścig na piątym i szóstym miejscu na sześciu startujących. Kiedy sponsorzy Friesachera przestali płacić za starty swojego podopiecznego, po Grand Prix Wielkiej Brytanii, Austriak zastąpiony został testerem Jordana, Holendrem Robertem Doornbosem. W ten sposób powstał pierwszy w pełni holenderski skład kierowców w historii Formuły 1.
Dalsze losy Minardi.
Red Bull w Formule 1 jako sponsor udzielał się od przeszło 10 lat (sponsorował między innymi Saubera czy Arrowsa). W 2005 roku wykupiono zespół Jaguar Racing i jego entry-fee (prawo do startów w F1). W 2006 roku Red Bull utworzył z Minardi swój zespół "B", Scuderia Toro Rosso, zachowując jego włoskie korzenie. Szefem został były kierowca Formuły 1, Austriak Gerhard Berger. Paul Stoddart po sprzedaży zachował prawa do nazwy Minardi.
Próby powrotu do Formuły 1.
W 2006 roku, Paul Stoddart oświadczył, że zamierza powrócić z European Minardi F1 Team Limited do Formuły 1 w sezonie 2008. Aplikacja została jednak odrzucona przez FIA. 12. miejsce w stawce zostało przyznane Prodrive (które "de facto" nie wystartowało).
Dwa lata później Australijczyk oznajmił, że jest skłonny wrócić do Formuły 1, ale po rezygnacji z funkcji ówczesnego prezydenta FIA – Maksa Mosleya.
W 2010 roku, po niepowodzeniu US F1 Team pojawiły się spekulacje, jakoby Paul Stoddart miał powrócić do Formuły 1 i zgłosić Minardi do wyścigu o trzynaste miejsce w stawce w sezonie 2011, jednak 21 marca 2010 właściciel praw do Minardi kategorycznie zdementował te plotki.
Minardi w innych seriach.
Giancarlo Minardi i Paul Stoddart postanowili użyć marki Minardi w innych przedsięwzięciach.
1 stycznia 2006, Giancarlo Minardi odzyskał prawa do nazwy Minardi. 30 stycznia ogłosił, że posiada licencję na utworzenie zespołu Minardi Team w juniorskiej Europejskiej Formule 3000. Zespół w debiucie osiągnął spory sukces, zdobywając podium w rundzie na torze Spa w czerwcu 2006. W kolejnym sezonie Minardi Team połączył siły z występującym w serii GP2 zespole Piquet Sports, tworząc Minardi Piquet Sports. W sezonie 2008 Minardi wycofało się z serii i team powrócił do nazwy Piquet Sports.
Po fiasku rozmów z Fédération Internationale de l’Automobile na temat powrotu do Formuły 1, Stoddart zainteresował się amerykańską serią Champ Car. 18 grudnia 2006, Australijczyk potwierdził kupno pakietu kontrolnego zespołu CTE Racing-HVM występującego w serii Champ Car i zmianę nazwy na Minardi Team USA. W roku 2007 team odniósł duży sukces. Robert Doornbos odniósł dwa zwycięstwa oraz kilka podiów, zajmując trzecie miejsce na koniec sezonu i zdobywając nagrodę "Debiutanta Roku". Przed sezonem 2008 Stoddart wycofał swoje udziały i team przeszedł do serii IndyCar pod nazwą HVM.
Starty w Formule 1.
Źródło: Wyprzedź Mnie!

</doc>
<doc id="305048" url="https://pl.wikipedia.org/wiki?curid=305048" title="Epoka uniksowa">
Epoka uniksowa



</doc>
<doc id="305049" url="https://pl.wikipedia.org/wiki?curid=305049" title="Messier 94">
Messier 94

Messier 94 (również M94 lub NGC 4736) – galaktyka spiralna znajdująca się w gwiazdozbiorze Psów Gończych. Odkrył ją Pierre Méchain 22 marca 1781 roku. Dwa dni później Charles Messier dodał ją do swego katalogu pod numerem 94.
M94 ma masę około 160 miliardów mas Słońca. Ma rozmiary kątowe 11,2' × 9,1' i znajduje się w odległości około 16 milionów lat świetlnych. Dostrzeżemy ją w lunecie jako mglistą plamkę o jasności 8,24.
Należy do galaktyk Seyferta.
Galaktyka M94 należy do grupy galaktyk M94 zwanej też "Grupą w Psach Gończych I" i jest najjaśniejszą galaktyką tej grupy.

</doc>
<doc id="305053" url="https://pl.wikipedia.org/wiki?curid=305053" title="M94">
M94



</doc>
<doc id="305056" url="https://pl.wikipedia.org/wiki?curid=305056" title="Brona (rolnictwo)">
Brona (rolnictwo)

Brona – narzędzie uprawowe do spulchniania i rozdrabniania roli (bronowania). Stosowane najczęściej po orce do rozdrabniania roli, lub po zasiewie, w celu przykrycia materiału siewnego cienką warstwą rozdrobnionej gleby. Stosowane jest także do usuwania kłączy i rozłogów chwastów, jako jedna z metod zwalczania chwastów.
Napędzane (ciągnięte) przy pomocy ciągnika lub konia. Rozróżnia się:
Według masy wyróżnia się brony:
W heraldyce.
Element brony występuje w heraldyce.

</doc>
<doc id="305061" url="https://pl.wikipedia.org/wiki?curid=305061" title="Galaktyka Czarne Oko">
Galaktyka Czarne Oko

Galaktyka Czarne Oko (również Messier 64, M64 lub NGC 4826) – galaktyka spiralna znajdująca się w gwiazdozbiorze Warkocza Bereniki w odległości około 17 milionów lat świetlnych od Ziemi. Po raz pierwszy została opisana 23 marca 1779 roku przez Edwarda Pigotta. 12 dni później (4 kwietnia) niezależnie odkrył ją Johann Elert Bode. 1 marca 1780 roku, również niezależnie, odkrył ją Charles Messier i dodał do swego katalogu pod numerem 64.
Galaktyka ta ma jasność 8,8, a rozmiary kątowe 9,3′ × 5,4′.
M64 należy do galaktyk Seyferta. Ma dobrze rozwinięte ramiona spiralne. Zawiera wielkie ilości pyłu, częściowo przesłaniającego jasne jądro galaktyki. Badania wykazały, że obszar w centrum galaktyki o promieniu około 3000 lat świetlnych obraca się w przeciwnym kierunku niż reszta dysku galaktycznego. Ten nietypowy ruch wewnątrz M64 jest spowodowany najprawdopodobniej zderzeniem z małą galaktyką.

</doc>
<doc id="305062" url="https://pl.wikipedia.org/wiki?curid=305062" title="M64">
M64



</doc>
<doc id="305068" url="https://pl.wikipedia.org/wiki?curid=305068" title="Djurgården">
Djurgården

Djurgården – wyspa w Sztokholmie. 
Historia.
Djurgården to dawne królewskie tereny łowieckie. Większość obszaru Djurgården stanowią tereny zielone, popularne miejsce spacerów i wycieczek. Zabudowań na wyspie jest niewiele, a stałych mieszkań zaledwie 800. 
Od 1580 Djurgården stanowił zwierzyniec królewski, gdzie król Jan III Waza trzymał renifery, jelenie i łosie. Sto lat później Karol XI odgrodził teren i uczynił go miejscem polowań. W XVIII wieku zamknięty obszar stał się chętnie odwiedzanym terenem, a w czasach trubadura Carla Bellmana pojawiły się liczne gospody. 
Turystyka.
Położone są tu licznie odwiedzane atrakcje m.in. skansen z popularnym ZOO z ekspozycją zwierząt Szwecji, Muzeum Vasa, Muzeum Nordyckie oraz wesołe miasteczko Gröna Lund. Niewielką zabudowę mieszkalną Djurgården, stanowią w większości ekskluzywne rezydencje. 
Komunikacja.
Na Djurgården można dojechać autobusem, tramwajem linii nr 7, zabytkowym tramwajem linii nr 7N (od kwietnia do grudnia) i promem z nabrzeża Slussen.

</doc>
<doc id="305072" url="https://pl.wikipedia.org/wiki?curid=305072" title="William E. Miller">
William E. Miller

William Edward Miller (ur. 22 marca 1914 w Lockport w stanie Nowy Jork, zm. 24 czerwca 1983 w Buffalo) - amerykański polityk, republikanin.
Życiorys.
Miller ukończył studia na uniwersytecie Notre Dame i w "Albany Law School". W czasie II wojny światowej służył w armii, a niedługo po jej zakończeniu pracował w zespole prokuratorów podczas procesu norymberskiego.
Miller został po powrocie do Stanów (1948) mianowany przez ówczesnego gubernatora Nowego Jorku Thomasa E. Deweya prokuratorem okręgu Niagara.
W latach 1951-1965 był członkiem Izby Reprezentantów. W roku 1964 nie ubiegał się jednak o kolejną dwuletnią kadencję kongresmena, gdyż mianowano go kandydatem republikanów na urząd wiceprezydenta USA u boku senatora z Arizony Barry’ego Goldwatera. Jednakże obaj przegrali wysoką różnicą głosów w kandydatami demokratów Lyndonem B. Johnsonem i Hubertem Humphreyem. Miller ponadto pełnił w latach 1961-1964 funkcję przewodniczącego partii.
Jego córka Stephanie Miller jest obecnie znaną lewicową dziennikarką radiową.

</doc>
<doc id="305074" url="https://pl.wikipedia.org/wiki?curid=305074" title="John Hospers">
John Hospers

John Hospers (ur. 9 czerwca 1918, zm. 12 czerwca 2011 w Los Angeles) – amerykański polityk ze stanu Kalifornia, założyciel, pierwszy lider i kandydat na urząd prezydenta USA z ramienia Partii Libertariańskiej; także profesor, filozof.
Edukacja.
Urodził się w Pella, gdzie chodził do koledżu Central College. Dyplomy ukończenia studiów wyższych otrzymał na University of Iowa oraz Columbia University. Prowadził badania, pisał oraz nauczał z różnych dziedzin filozofii (w tym z etyki i estetyki). Przez wiele lat pracował jako wykładowca Brooklyn College oraz University of Southern California, gdzie był kierownikiem katedry filozofii.
Kariera polityczna.
Brał udział w wyborach prezydenckich roku 1972. Wystartował wówczas tylko w stanie Kolorado, zdobywając 3674 głosów. Jeden z elektorów republikańskich z Tennessee (Roger MacBride, który sam w kolejnych wyborach prezydenckich startował z ramienia Partii Libertariańskiej) oddał na niego swój głos. Hospers był, jak dotąd, ostatnim kandydatem z ramienia tzw. "trzeciej partii", który zdobył głos elektorski (nawet Ross Perot, który w wyborach roku 1992 zebrał 18,9% głosów nie miał żadnego w kolegium elektorskim). Jego kandydatem na wiceprezydenta była Theodora Nathan.
W 1974 ubiegał się o stanowisko gubernatora Kalifornii. Natomiast w 2004 Hospers, który był redaktorem wielu pism, poparł kandydaturę George’a W. Busha.

</doc>
<doc id="305075" url="https://pl.wikipedia.org/wiki?curid=305075" title="Djurgårdens IF (piłka nożna)">
Djurgårdens IF (piłka nożna)

Djurgårdens IF Fotboll (znany też jako Djurgården [wym. ; oficjalnie: Djurgårdens Idrottsförening, lub DIF) – szwedzki klub piłkarski z siedzibą w Sztokholmie (wyspa Djurgården), założony 12 marca 1891. Stadionem klubu jest Tele2 Arena, położony w dzielnicy Sztokholmu Johanneshov. Największymi rywalami klubu są AIK Fotboll i Hammarby IF.
Historia.
Djurgårdens IF został założony 12 marca 1891 w kawiarni przy Alberget 4A na wyspie Djurgården w Sztokholmie. Pierwsze boisko wybudowano w 1896, a wydział piłkarski Djurgårdens IF został utworzony w 1899 przy udziale byłego gracza GAIS Teodora Anderssona. Djurgårdens IF swój pierwszy mecz rozegrał w lipcu 1899, przegrywając 1:2 z AIK Fotboll.
W sezonie 2022/2023 Djurgårdens IF wygrał swoją grupę w Lidze Konferencji Europy UEFA (16 punktów w grupie z KAA Gent, Molde FK i Shamrock Rovers F.C.). W 1/8 finału Szwedzi odpadli z Lechem Poznań (0:2 i 0:3).
Fani.
Djurgårdens IF jest jednym z najbardziej wspieranych klubów w Szwecji, a większość jego kibiców mieszka w Sztokholmie i jego przedmieściach. Fanklub Djurgårdens IF został założony w 1981 roku pod nazwą "Niebiescy Święci". Od 1997 roku nosi nazwę Järnkaminerna, czyli ("Żelazne Piece"). Najstarszą aktywną grupą ultras jest Ultra Caos Stockholm, która powstała w 2003 i jest pod dużym wpływem południowoeuropejskiej kultury kibiców.
Znanymi kibicami klubu są m.in.: muzyk Joakim Thåström, biznesmen Stefan Persson, astronauta Christer Fuglesang i król Szwecji Karol XVI Gustaw.
Stadion.
Piłkarze Djurgårdens IF swoje mecze rozgrywali na Stadionie Olimpijskim w Sztokholmie, który może pomieścić od 13 145 do 14 500 kibiców. Został wybudowany na Igrzyska Olimpijskie w 1912 roku. Po Igrzyskach na stadionie swoje mecze rozgrywał największy rywal zespołu Djurgårdens IF, czyli AIK Fotboll. Po ich wyprowadzce w 1936, stadion do 2013 był areną zmagań Djurgårdens IF. Obecnie mecze rozgrywane są na stadionie Tele2 Arena, który może pomieścić ponad 30 000 ludzi.

</doc>
<doc id="305078" url="https://pl.wikipedia.org/wiki?curid=305078" title="Dzwony (Rachmaninow)">
Dzwony (Rachmaninow)

Dzwony, op. 35 (ros. "Колокола") to tytuł symfonii chóralnej Siergieja Rachmaninowa na tenor, sopran, baryton, chór i orkiestrę symfoniczną, skomponowanej w latach 1912-1913.
Inspiracją do napisania utworu, uważanego przez kompozytora za swoje najlepsze dzieło, był poemat "Dzwony" Edgara Allana Poego w tłumaczeniu Konstantina Balmonta, wysłany Rachmaninowowi przez uczennicę i wielbicielkę kompozytora, Marię Daniłową. Tematyka poematu podziałała na wyobraźnię kompozytora, od wczesnego dzieciństwa zafascynowanego dźwiękiem cerkiewnych dzwonów oraz ich obecnością w najważniejszych momentach życia każdego Rosjanina i zaowocowała symfonią chóralną napisaną w latach 1912-1913 częściowo w Rzymie, częściowo w rosyjskiej posiadłości Rachmaninowa. Premiera utworu (pod batutą kompozytora) odbyła się w listopadzie 1913 roku w Sankt-Petersburgu. Utwór został opublikowany w 1920, natomiast wersja poprawiona ukazała się w 1936.
Symfonia składa się z czterech części:

</doc>
<doc id="305082" url="https://pl.wikipedia.org/wiki?curid=305082" title="Djurgarden">
Djurgarden



</doc>
<doc id="305083" url="https://pl.wikipedia.org/wiki?curid=305083" title="Juan Bautista José Cabanilles y Barrerá">
Juan Bautista José Cabanilles y Barrerá



</doc>
<doc id="305084" url="https://pl.wikipedia.org/wiki?curid=305084" title="Juan Bautista José Cabanilles">
Juan Bautista José Cabanilles



</doc>
<doc id="305085" url="https://pl.wikipedia.org/wiki?curid=305085" title="Djurgården IF">
Djurgården IF



</doc>
<doc id="305086" url="https://pl.wikipedia.org/wiki?curid=305086" title="Słowo Ludu">
Słowo Ludu

Słowo Ludu (od października 2005 Słowo) – kielecki dziennik lokalny wydawany od 27 września 1949 roku do 31 maja 2006 roku.
W latach 1949–1990 gazeta była prasowym organem Komitetu Wojewódzkiego PZPR w Kielcach. W 1990 właścicielem dziennika została firma Exbud S.A., w 1999 kielecki biznesmen Michał Sołowow, a w 2005 norweski koncern Orkla.
Gazeta ukazywała się sześć razy w tygodniu, w trzech wydaniach: A – w Kielcach i okolicy, AB – na terenie dawnego województwa radomskiego i ABC – na terenie województwa świętokrzyskiego.
Większość miejsca w gazecie poświęcone było na wiadomości lokalne. Pojawiały się także dodatki tematyczne oraz rubryka „Dobre rady”. W piątki ukazywał się „Magazyn”, w którym pojawiały się artykuły o ciekawych ludziach i sprawach oraz „Telesłowo” z tygodniowym programem telewizyjnym i tekstami o gwiazdach małego ekranu.
Dziennikarze pracowali w dwóch redakcjach: w Kielcach i w Radomiu.
Ostatnim redaktorem naczelnym tytułu był Stanisław Wróbel. Po 57 latach istnienia wydawca dziennika uznał jego wydawanie za nieekonomiczne i połączył go z inną wydawaną przez siebie gazetą – Echo Dnia.

</doc>
<doc id="305088" url="https://pl.wikipedia.org/wiki?curid=305088" title="Jean Georges Noverre">
Jean Georges Noverre



</doc>
<doc id="305089" url="https://pl.wikipedia.org/wiki?curid=305089" title="Hydroksyprolina">
Hydroksyprolina

Hydroksyprolina (Hyp) – organiczny związek chemiczny, jeden z aminokwasów niebiałkowych, występujący w dużych ilościach w żelatynie. Hydroksyprolina różni się od proliny obecnością dodatkowej grupy hydroksylowej (-OH) przy atomie węgla gamma. Pierwszy raz została wyizolowana przez Hermanna Fischera w roku 1902. Enzymem odpowiedzialnym za biosyntezę hydroksyproliny jest hydroksylaza prolylowa, która potranslacyjnie modyfikuje prolinę dołączając grupę hydroksylową (reakcja przebiega wewnątrz retikulum endoplazmatycznego). Chociaż hydroksyprolina nie jest składnikiem budulcowym białek syntetyzowana jest ona w dużych ilościach (stanowi ok. 4% wszystkich aminokwasów w organizmie czyli więcej niż kilka ze standardowych aminokwasów białkowych). Jest ona głównym składnikiem kolagenu stanowiąc ok. 13,5% kolagenu u ssaków. Hydroksyprolina i prolina mają decydujące znaczenie dla wytrzymałości mechanicznej kolagenu.

</doc>
<doc id="305094" url="https://pl.wikipedia.org/wiki?curid=305094" title="Furman v. Georgia">
Furman v. Georgia

Furman v. Georgia – nazwa decyzji Sądu Najwyższego Stanów Zjednoczonych, która została podjęta 29 czerwca 1972 roku. Sam proces decyzyjny rozpoczął się 31 marca tegoż roku. Przewodniczącym sądu był wówczas Warren Earl Burger.
Od 1967 roku obowiązywało co prawda nieformalne moratorium na wykonywanie kary śmierci w USA, ale nie na jej orzekanie i w celach śmierci wciąż znajdowali się skazańcy, znajdujący się niejako „w stanie zawieszenia”. W sprawie tej amerykański Sąd Najwyższy uznał, iż w większości stanów, nadzwyczaj arbitralny sposób jej orzekania, powoduje naruszenie 8. i 14. poprawki do Konstytucji. Jedynym stanem, w którym przepisy dotyczące kary śmierci pozostały niezmienione było Rhode Island, utrzymano także w mocy kilka statutów w innych stanach.
Nie rozstrzygnięto zagadnienia, czy kara śmierci jako taka jest sprzeczna z Konstytucją. Pomimo to, aż do 1976 roku, gdy w sprawie Gregg v. Georgia ten sam Sąd jasno potwierdził zgodność z Konstytucją kary śmierci, wyroki nie były wykonywane. Pomimo że często pojawiają się takie twierdzenia, Sąd Najwyższy nigdy nie uznał, że kara śmierci jest "per se" sprzeczna z Konstytucją.

</doc>
<doc id="305099" url="https://pl.wikipedia.org/wiki?curid=305099" title="Jan Moll">
Jan Moll

Jan Witold Moll (ur. 24 października 1912 w Kowalewie Pomorskim, zm. 2 czerwca 1990 we Wrocławiu) – kardiochirurg, jeden z pionierów kardiochirurgii w Polsce. Pierwszy w Polsce podjął (nieudaną) próbę operacji przeszczepu serca.
Rodzice i rodzeństwo.
Ojciec, Tadeusz Moll, był magistrem farmacji i właścicielem apteki „Pod Lwem” w Inowrocławiu. Matka – Bronisława, z d. Stachanowska. Miał dwoje rodzeństwa: starszą siostrę Marię Izabelę (1910–1972) i młodszego brata Henryka (1918–1980).
Życiorys.
Absolwent ówczesnego gimnazjum, dziś Liceum im. Jana Kasprowicza w Inowrocławiu. Studiował medycynę w Poznaniu, Nancy i w Warszawie, gdzie w czerwcu 1939 uzyskał dyplom lekarza. W czasie wojny pracował jako chirurg w Radomiu pod kierownictwem profesora Kazimierza Nowakowskiego, z narażeniem życia ratując m.in. żołnierzy AK. Po wojnie był związany początkowo ze Szpitalem im. Józefa Strusia w Poznaniu, gdzie w 1949 stworzył od podstaw Oddział Chirurgii Torakalnej. W Poznaniu w 1946 doktoryzował się, a w 1957 uzyskał stopień doktora habilitowanego i stanowisko docenta w tamtejszej Akademii Medycznej. W 1961 otrzymał tytuł profesora.
1 czerwca 1958 został przeniesiony z Akademii Medycznej w Poznaniu do Akademii Medycznej w Łodzi na stanowisko kierownika II Kliniki Chirurgicznej w Szpitalu Klinicznym im. dr. Seweryna Sterlinga w Łodzi, przekształconej w 1975 w Klinikę Kardiochirurgiczną Instytutu Kardiologii Akademii Medycznej w Łodzi i nieprzerwanie piastował to stanowisko aż do przejścia w stan spoczynku w 1983. Od 1977 był ponadto dyrektorem Instytutu Kardiologii Akademii Medycznej w Łodzi.
W 1958 wyjechał na roczne stypendium w ramach Fundacji Rockefellera do kliniki chirurgicznej uniwersytetu w Minneapolis w USA pod kierownictwem profesora Clarence’a W. Lilleheia, gdzie zapoznał się z aktualnymi osiągnięciami w kardiochirurgii. W trakcie pobytu wielokrotnie odwiedzał Klinikę Mayo w Rochester, gdzie jako czołowy kardiochirurg pracował John W. Kirklin. Na zakończenie pobytu w USA zwiedził przodujące ośrodki chirurgii serca i naczyń w Ameryce i Wielkiej Brytanii, między innymi klinikę profesora Michaela DeBakeya w Houston.
Po powrocie do Łodzi wiedzę i umiejętności zdobyte podczas pobytu w USA zastosował w swojej klinice, co zaowocowało stworzeniem i rozwojem łódzkiego ośrodka kardiochirurgii. Wkrótce głównym zainteresowaniem Kliniki stały się choroby serca, klatki piersiowej i naczyń. W 1959 w Łodzi wykonał pierwszą operację z wykorzystaniem krążenia pozaustrojowego. Należy podkreślić, że operacje z krążeniem pozaustrojowym były wykonywane z użyciem aparatu płuco-serce skonstruowanym przez prof. Jana Molla we współpracy z inżynierami – Franciszkiem Płużkiem i Stanisławem Szymkowiakiem z Zakładów im. Hipolita Cegielskiego w Poznaniu. Przeważały operacje wad wrodzonych i zastawkowych serca.
W 1963 wykonał pierwszą w Polsce komisurotomię mitralną (poszerzenie zwężonej zastawki mitralnej) u ciężarnej z krytycznym zwężeniem zastawki mitralnej. 24 stycznia 1967 wszczepił pierwszą w Polsce sztuczną zastawkę aortalną. W tym samym roku dokonał wszczepienia pierwszego sztucznego rozrusznika serca z wykorzystaniem elektrod nasierdziowych.
W styczniu 1969 podjął próbę pierwszego przeszczepu serca w Polsce. Rok później rozpoczął leczenie choroby wieńcowej za pomocą żylnych pomostów aortalno-wieńcowych. W 1972 wykonał arterializację żył serca, modyfikując metodę Becka, podwiązaniem żyły wielkiej serca przy spływie do zatoki wieńcowej. W piśmiennictwie ta zmodyfikowana operacja jest znana jako „arterializacja żył serca sposobem Becka-Molla”.
W połowie lat 70. XX wieku w klinice wprowadzono przeszczepy aortalnych zastawek allogennych i przeszczepy allogennej aorty wraz z zastawką aortalną w tętniakach aorty wstępującej, głównie w zespole Marfana.
Wprowadził także, we współpracy z położnikami i anestezjologami, kompleksowy program prowadzenia kobiet w ciąży z wadami serca i sztucznymi zastawkami, co było ewenementem nie tylko w skali krajowej.
Należał do wielu krajowych i zagranicznych towarzystw naukowych. Był członkiem licznych międzynarodowych i krajowych towarzystw naukowych oraz członkiem honorowym wielu uniwersytetów w kraju i zagranicą.
Wykształcił wielu specjalistów w zakresie chirurgii ogólnej, oraz kardiochirurgii i stworzył szkołę chirurgiczną, której uczniowie zajęli wiele stanowisk kierowniczych w ośrodkach akademickich całego kraju.
Za swoje osiągnięcia odznaczony został między innymi Krzyżem Komandorskim i Oficerskim Orderu Odrodzenia Polski, Srebrnym Krzyżem Zasługi, Medalem 10-lecia Polski Ludowej, Medalem 30-lecia Polski Ludowej, Medalem 40-lecia Polski Ludowej oraz był laureatem nagród naukowych Ministra Zdrowia.
W 1984 uhonorowano go tytułem doctora honoris causa Akademii Medycznej w Białymstoku.
W 1990 został uhonorowany ponownie tytułem doctora honoris causa przez Śląski Uniwersytet Medyczny.
Zmarł we Wrocławiu uczestnicząc w medycznym zjeździe naukowym. Pochowany na Starym Cmentarzu w Łodzi.
Życie prywatne.
Żona, Izabela ze Staniewskich, magister farmacji, pochodziła także z rodziny aptekarskiej. Pracowała jako farmaceuta początkowo w aptece rodzinnej, a następnie w aptece Szpitala im. Józefa Strusia w Poznaniu. Po narodzinach trzeciego dziecka przestała pracować zawodowo. Zajęła się wychowaniem trójki, a następnie czwórki dzieci (córki – Jolanta, Jadwiga, Izabella i syn Jacek Moll – kardiochirurg dziecięcy) i przez całe życie wspierała karierę lekarską oraz naukową męża.

</doc>
<doc id="305100" url="https://pl.wikipedia.org/wiki?curid=305100" title="Grzegorz Wagner (piłkarz)">
Grzegorz Wagner (piłkarz)

Grzegorz Wagner (ur. 16 stycznia 1966 w Chorzowie) – polski piłkarz.
Swoją karierę zaczął w 1985 jako piłkarz Ruchu Chorzów, z którym zdobył mistrzostwo Polski w 1989. W 1995 przeszedł do Stomilu Olsztyn, potem do Sokoła Tychy i wreszcie w 1997 do GKS-u Bełchatów, gdzie grał dwa sezony. Następnie grał w TPV Tampere w Finlandii. W 2001 przyszedł do Śląska Świętochłowice, w którym to też parę lat później zakończył karierę. Pracował jako trener LZS-u Piotrówka (IV liga - grupa opolska). Obecnie pracuje w Uczniowskim Klubie Sportowym Ruch Chorzów.
W polskiej ekstraklasie rozegrał łącznie 215 meczów i strzelił 4 gole.

</doc>
<doc id="305101" url="https://pl.wikipedia.org/wiki?curid=305101" title="Rogulewo">
Rogulewo

Rogulewo (kaszb. "Regùléwò") - część wsi Łężyce w Polsce, położona w województwie pomorskim, w powiecie wejherowskim, w gminie Wejherowo. 
Rogulewo wchodzi w skład sołectwa Łężyce.
W latach 1975–1998 Rogulewo administracyjnie należało do województwa gdańskiego.
Rogulewo rozciąga się wzdłuż drogi Gdynia Chylonia-Koleczkowo w enklawie Trójmiejskiego Parku Krajobrazowego otoczonej terenami leśnymi. W tej samej enklawie położone są Łężyce i sąsiadujące z Rogulewem Głodówko - osada o bardzo podobnym charakterze.
Jeszcze w latach dziewięćdziesiątych Rogulewo było niewielką osadą złożoną z kilku domostw. Obecnie znaczną jego część zajmuje osiedle nowych domów jednorodzinnych o dość zwartej zabudowie. Mieści się tu również kilka przedsiębiorstw produkcyjnych i handlowych - min. zakłady stolarskie, wytwórnia biżuterii z bursztynu, centrum ogrodnicze, stacja paliw, myjnia bezdotykowa.
Część Rogulewa położona jest w administracyjnych granicach Gdyni. Tam też swoją siedzibę ma Leśnictwo Rogulewo, przynależne do Nadleśnictwa Gdańsk. Przed budynkiem leśnictwa rośnie drzewo-pomnik przyrody: tulipanowiec amerykański.
Pierwsze wzmianki o Rogulewie pochodzą z XVII w. Dawna nazwa miejscowości brzmiała Rogalewo, natomiast Leśnictwo Rogulewo na historycznych mapach spotykane jest pod nazwą Leśnictwo Głodowo.
Obecnie można spotkać się niekiedy z niepoprawną formą nazwy miejscowości: Regulewo (powstałą najprawdopodobniej na skutek błędnego spolszczenia nazwy kaszubskiej).
Połączenie z Gdynią umożliwiają autobusy komunikacji miejskiej (linia nr "288" i "191").

</doc>
<doc id="305102" url="https://pl.wikipedia.org/wiki?curid=305102" title="Głodówko">
Głodówko

Głodówko (niem. "Karneyen") – osada w Polsce, położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Wieś wzmiankowana w dokumentach z roku 1448, jako wieś pruska na 9 włókach. Pierwotna nazwa "Gornyn" najprawdopodobniej wywodzi się od imienia Prusa – "Kornina". W roku 1782 we wsi odnotowano 8 domów (dymów), natomiast w 1858 w ośmiu gospodarstwach domowych było 119 mieszkańców. W latach 1937–39 było 115 mieszkańców. W roku 1973 jako majątek Głodówko należało do powiatu morąskiego, gmina i poczta Miłakowo.

</doc>
<doc id="305103" url="https://pl.wikipedia.org/wiki?curid=305103" title="Honda F1">
Honda F1



</doc>
<doc id="305104" url="https://pl.wikipedia.org/wiki?curid=305104" title="Historia Tristan da Cunha">
Historia Tristan da Cunha

Historia Tristan da Cunha, archipelagu sześciu wysp wulkanicznych, położonych w południowej części Oceanu Atlantyckiego.
Wczesna historia.
W 1506 Alfonso de Albuquerque, pierwszy wicekról Indii Portugalskich, wyprawiał się drogą morską z Lizbony do Indii przez Przylądek Dobrej Nadziei, kiedy rozpętał się silny sztorm, który rozproszył jego flotę złożoną z trzynastu statków. Tristão da Cunha, jeden z wicekrólewskich kapitanów, oddalił się tak daleko na południe, że jego załoga zaczęła cierpieć z powodu dotkliwego zimna. Natknął się on na oddaloną wyspę, która do dziś nosi jego imię.
Wyspa po raz pierwszy pojawiła się na mapach w 1563, a umieścił ją tam grecki kartograf G.S. Siederi Callapoda.
Pierwsze udokumentowane zejście na ląd Tristan miało miejsce 17 lutego 1643. Kilku członków załogi holenderskiego statku "Heemstede" zeszło na wybrzeże i zostawiło tablicę informującą o tym zdarzeniu. Tablica została później odnaleziona przez marynarzy z innego holenderskiego statku "Nachtglas".
6 października 1654 władze holenderskiej Kompanii Wschodnioindyjskiej zwróciły się do kapitana Johana van Riebeecka o przeprowadzenie rekonesansu na Tristan, w celu sprawdzenia czy wyspa nadaje się na bazę zaopatrzeniową dla statków płynących do Indii.
22 listopada 1655 z Kapsztadu w stronę archipelagu odpłynął statek Nachtglas pod komendą kapitana Jana Jacobsza. Ekspedycja przebywała na archipelagu od 5 do 13 stycznia 1656 roku, lądując na większości z wysp.
W roku 1660 Jan Jacobsz opracował pierwszą kompletną, dość dokładną mapę archipelagu.
W XVII wieku brytyjska Kompania Wschodnioindyjska wysyłała statki ze Świętej Heleny w celu zbadania ewentualnej możliwości zasiedlenia wyspy. Plany te jednak nie zostały zrealizowane.
W 1760 brytyjski oficer marynarki, który odwiedził archipelag, nadał nazwę wyspie Nightingale.
Pierwsze prace badawcze na wyspie zostały przeprowadzone przez załogę francuskiej fregaty "L'heure du Berger" w 1767. Dokonano pomiarów wyspy i sporządzono szkic kartograficzny linii brzegowej. Odnotowano występowanie źródeł wody pitnej w postaci dużego wodospadu Big Watron i jeziora w północnej części wyspy. Rezultaty badań zostały opublikowane w 1781.
John Patten, kapitan brytyjskiego statku handlowego i część jego załogi spędzili na Tristan okres pomiędzy sierpniem 1790 a kwietniem 1791, podczas którego upolowali 3600 fok.
Pierwszym stałym mieszkańcem był Thomas Currie, który wylądował na wyspie w 1810. W tym czasie amerykańscy wielorybnicy często odwiedzali sąsiadujące wody i w tym samym roku na wyspie osiedlili się Amerykanin Jonathan Lambert (wcześniej marynarz i obywatel miasta Salem) oraz mężczyzna o nazwisku Williams. Lambert ogłosił się władcą i jedynym właścicielem archipelagu (które przemianował na "Islands of Refreshment") “osadzając swoje prawo i żądanie na racjonalnej i słusznej podstawie całkowitej własności”. Samowładza Lamberta trwała krótko – utonął wraz z Williamsem podczas połowów w maju 1812. Do Curriego dołączyło jednak dwoje innych ludzi i razem zajęli się uprawą warzyw, pszenicy i owsa, oraz hodowlą świń.
Przed swoją śmiercią Lambert miał rzekomo zgromadzić spory majątek, który uzyskał ze sprzedaży tłuszczu słoni morskich i foczych futer. Pogłoski o ukrytych kosztownościach rozpuszczał Currie - ocalały towarzysz Lamberta. Nigdy jednak nie wyjawił miejsca, gdzie miałyby być one schowane. Umarł w 1816 w wyniku zatrucia alkoholem, który w zamian za informacje dotyczące miejsca ukrytego skarbu dostarczali mu stacjonujący na wyspie żołnierze. Legenda o znajdujących się gdzieś na wyspie złotych suwerenach utrzymuje się do dziś.
W 1812 wybuchła wojna brytyjsko-amerykańska i wyspy pełniły funkcje bazy dla amerykańskich krążowników “polujących” na brytyjskie statki handlowe. Te i inne względy doprowadziły brytyjski rząd, ponaglany przez lorda Charlesa Somerseta (późniejszego gubernatora Kraju Przylądkowego), do decyzji o wzięciu wysp w posiadanie jako zależnych od Przylądka. Formalna proklamacja aneksji została uchwalona 14 sierpnia 1816.
Również w 1816 wydarzyła się pierwsza duża tragedia w historii wyspy. Statek "HMS Julia" zderzył się z rafą, która potem została nazwana "Rafą Julii". Utonęło 55 osób a rozbitkowie nie mogli być ewakuowani z wyspy przez kolejny miesiąc.
Pod rządami Williama Glassa.
Niewielki garnizon był utrzymywany na Tristan do listopada 1817.
William Glass urodził się w 1786 w Kelso, w hrabstwie Roxburgshire, w Szkocji. Przed zaciągnięciem się do armii Glass był służącym u pewnej rodziny z Alnwick, w Nortumbrii.
W garnizonie na wyspie Tristan pełnił funkcję kaprala artylerii i oficerskiego ordynansa. 19 listopada 1817 roku na własne życzenie, wraz z koloredzką żoną z Przylądka i dwójką dzieci (chłopcem i dziewczynką), postanowił pozostać na Tristan. Razem z nim pozostało dwóch murarzy: John W. Nankiwell i Samuel Burnell, oboje pochodzący z Plymouth w Anglii.
Glass powinien być postrzegany jako właściwy założyciel osadnictwa na Tristan. Dowódca "Eurydice" podarował Glassowi byka, krowę i kilka owiec, które z czasem rozrosły się w stado.
W listopadzie 1819 Glass polecił Nankiwellowi i Burnellowi, by udali się do Kapsztadu z ładunkiem tłuszczu, foczych skór i ziemniaków na sprzedaż. Burnell otrzymawszy pieniądze wydał wszystko na alkohol i zamiast wracać na Tristan udał się z powrotem do Anglii, gdzie nikt o nim więcej nie słyszał. Nankiwell opuścił wyspę 3 lata później.
26 marca 1824 wyspę odwiedził statek "Duke of Gloucester" odbywający rejs z Rio de Janeiro do Kapsztadu. Znajdujący się na pokładzie artysta malarz Augustus Earle otrzymał pozwolenie na spędzenie jednego dnia na wyspie. Nieszczęśliwym zbiegiem okoliczności po jego zejściu na ląd rozpętał się sztorm, który uwięził go na osiem miesięcy. Schodząc na wyspę, Earle miał ze sobą tylko ubranie i przybory malarskie. Earle zyskał później sławę jako malarz pokładowy na statku "HMS Beagle", na którym naukowe podróże odbywał Karol Darwin. Earle namalował kilka płócien przedstawiających wyspę i życie na niej.
Earle został ugoszczony przez Glassa i jego żonę. Sprawował funkcje pastora i nauczyciela dzieci Glassa. W każdą niedzielę wygłaszał kazanie dla wszystkich mieszkańców. Earle w towarzystwie dwóch wyspiarzy wspiął się na najwyższy na wyspie szczyt.
W 1827 liczba mieszkańców wyspy wynosiła 14 osób, w tym 5 kawalerów. Gdy powrócił "Duke of Cloucester", jego kapitan został poproszony o pomoc w poszukiwaniu żon dla zdesperowanych mężczyzn. Akcja zakończyła się sukcesem i wkrótce statek powrócił z koloredzkimi ochotniczkami ze Świętej Heleny. Gdy w 1829 na wyspę zawitała załoga amerykańskiej fregaty "Antarctica", wszystkie one wciąż współtworzyły szczęśliwe związki małżeńskie.
17 stycznia 1834 mieszkańcy Tristan wystąpili z petycją do gubernatora Kolonii Przylądkowej, w której prosili o przysłanie na wyspę kogoś, kto mógłby pełnić funkcję nauczyciela. W zamian oferowali dom, wyżywienie i dziesiątą część dochodów ze sprzedaży produktów wyspy. W tamtym czasie liczba mieszkańców wynosiła 41 osób: 7 mężczyzn, 7 kobiet i 27 dzieci.
W 1842 mieszkańcy nazwali swoją osadę Somerset City. Na wyspie przebywały 73 osoby, z czego 15 to dzieci, a 27 to wnuki Glassa.
5 lutego 1851 na wyspę przybył W.F. Taylor, pierwszy misjonarz kolonii Tristan. Na wyspie żyło wtedy 9 rodzin, na które składały się 84 osoby, w tym 64 dzieci.
4 sierpnia 1853 na wyspie odbył się pierwszy formalnie legalny ślub pomiędzy Mary Riley a Jamesem Glassem (jednym z synów gubernatora wyspy). 24 listopada 1854 umarł na raka gubernator wyspy William Glass, pozostawiając żonę i szesnaścioro dzieci. Następcą Glassa został stary żołnierz Alexander Cotton, we współpracy z Peterem Williamem Greenem. Wcześniej Cotton przez kilka lat był strażnikiem Napoleona na Świętej Helenie. Następcą Cottona został Peter Williem Green, urodzony w Katwijk w okolicach Amsterdamu, osiadły na wyspie w 1836.
W styczniu 1856 wyspę wraz z częścią dzieci, wnucząt i krewnych (łącznie 25 osób) opuściła wdowa po Williamie Glassie. Osiedliła się w Kapsztadzie.
Druga połowa XIX wieku. Pod przewodnictwem Petera Greena.
W przeciągu XIX stulecia na ląd schodziły załogi wielu statków. Wyspa też często stawała się schronieniem dla rozbitków, którzy zasilali męską część populacji wyspy. Z drugiej strony kolejnymi kobietami, które osiedliły się na Tristan, były dopiero dwie irlandzkie siostry, które sprowadziły się na początku XX wieku.
Oprócz uprawy roślin, osadnicy zajmowali się hodowlą bydła, owiec i świń, ale do najbardziej lukratywnego zajęcia należało łowienie fok. Wyspa była wciąż często odwiedzana przez amerykańskich wielorybników.
W 1856 roku 25 osób z całkowitej liczby 100 mieszkańców opuściło wyspę, a następnego roku 45 mieszkańców przeniosło się do Kraju Przylądkowego, gdzie młodsi albo bardziej niespokojni duchem członkowie społeczności wybrali życie żeglarzy.
Z czasem mieszkańcy znaleźli się w potrzebie wybudowania osady, która została umiejscowiona na równinie w północno-zachodniej części Tristan. Tam powstała też większa część kamiennych domów.
Pierwsza królewska wizyta na Tristan miała miejsce 5 sierpnia 1867. Wyspę odwiedził Alfred, książę Edynburga, dowodzący wtedy statkiem "HMS Galatea". Peter Green wraz z siedmioma wyspiarzami podpłynęli łodzią do fregaty, gdzie Green wytłumaczył, że chociaż on pełni funkcję rzecznika, to wszyscy mieszkańcy wyspy cieszą się równym statusem. Na polecenie księcia Alfreda wyspie przekazano dużą ilość zapasów, na co mieszkańcy wyspy odpowiedzieli wzajemnością w postaci 500 kg świeżego mięsa z dwóch byków. Następnie książę zwiedził wyspę, odwiedzając każdy z domów zbudowanych z bloków wulkanicznego tufu. Kapelan "Galatei" ochrzcił 16 dzieci z wyspy. Późnym popołudniem pogoda popsuła się i goście wrócili na "Galateę". Peter Green zasugerował nadanie znajdującej się na wyspie osadzie nazwy Edynburg na cześć księcia, na co ten przystał.
W październiku 1873 wyspy zostały szczegółowo zbadane przez załogę statku HMS „Challenger”, który przewiózł do Kapsztadu dwóch Niemców, braci o nazwisku Stoltenhoff, którzy żyli na wyspie Inaccessible od listopada 1871. Była to jedyna próba kolonizacji innej niż główna wyspy archipelagu.
Podczas "panowania" Greena gospodarka wyspy została znacząco naruszona przez opuszczenie okolicznych wód przez wielorybników. Przede wszystkim miało to związek z wybuchem wojny secesyjnej oraz łupieżczą działalnością krążowników konfederatów "CSS Alabama" i "CSS Shenandoah", które złupiły i zatopiły wiele wielorybniczych statków. W związku z tymi wydarzeniami liczba statków odwiedzających Tristan znacząca zmalała, a handel zamarł.
Do roku 1881 liczba mieszkańców Tristan wzrosła do 110. Na statku "Edward Vittery" przybył na wyspę nowy kapelan, wielebny Charles Dodgson, brat słynnego brytyjskiego pisarza Lewisa Carrolla. Opuścił on wyspę w 1884 z powodów zdrowotnych.
Rok 1885 zapisał się jako jeden z najtragiczniejszych w historii wyspy. Zupełnie nie udał się zbiór ziemniaków i pomimo złej pogody, mężczyźni byli zmuszeni próbować przedostać się na przepływający koło wyspy "West Riding" celem kupna zaopatrzenia. W katastrofie morskiej zginęło 15 z 18 mieszkających na wyspie mężczyzn.
W tym samym czasie plaga szczurów, które przedostały się na wyspę z wraku rozbitego statku, spustoszyła zbiory. Powzięto plany całkowitego przeniesienia mieszkańców do Kraju Przylądkowego, ale większość wolała zostać na wyspie.
Wieści o tragedii dotarły do wielebnego Dodgsona, który powrócił na wyspę w 1886, by zaopiekować się społecznością. Dodgson został tam przez następne trzy lata. Douglas Gane, który odwiedził wyspę na pokładzie klipra "Ellen", wielokrotnie apelował na łamach "The Times" w Londynie, by wyspiarze nie zostali zostawieni samym sobie. Rozpoczął też zbieranie funduszy na rzecz społeczności, za które zakupiono drewno, żywność i świece.
Spustoszenia wywołane przez szczury sprawiły, że wznowienie uprawy pszenicy okazało się niemożliwe. Od tego czasu gospodarka wyspy opierała się na bydle, owcach, ziemniakach oraz sadach jabłkowych i owocowych. W 1897 liczba mieszkańców wynosiła 64, w 1901 – 74 a w 1909 – 95.
W 1892 statek "Italia" przewożący ładunek węgla ze Szkocji do Kapsztadu zatrzymał się na mieliźnie przy południowym wybrzeżu wyspy. Na znajdującym się na środku Atlantyku statku wybuchł pożar i jedyną nadzieją marynarzy było kierowanie się na Tristan. Wszyscy członkowie załogi przeżyli, a dwóch marynarzy – Andrea Repetto i Gaetano Lavarello, zdecydowało się pozostać na wyspie, czym wzbogacili lokalną społeczność o dwa nowe nazwiska.
XX wiek.
Zapoczątkować działalność lokalnego przemysłu próbował P.C. Keytel z Afryki Południowej, który przybył na Tristan na pokładzie statku "Greyhound" w 1908. Jego próby zakończyły się jednak niepowodzeniem: stado owiec padło od zarazy, a ryby najpierw nie chciały się odpowiednio suszyć, a następnie zostały skażone przez muchy. Z pokładu Greyhounda zeszło także 17 powracających mieszkańców wyspy, z których część nawróciła się na katolicyzm i zapoczątkowała funkcjonowanie Kościoła katolickiego na Tristan.
Wybuch I wojny światowej oznaczał dla wyspy 10 lat izolacji, podczas których wystąpiły niedobory artykułów pierwszej potrzeby. Od 1922 za sprawą Towarzystwa Propagowania Ewangelii ("Society for the Propagation of the Gospel") z siedzibą w Londynie sytuacja zaczęła się poprawiać. W jednym z domów na wyspie zorganizowano szkołę, a Andrew Hagen oddał część swojego domu na potrzeby kościoła. Oczywiście pomieszczenie było niewystarczające, w związku z czym mężczyźni z wyspy zbudowali kościół św. Marii, który został oddany do użytku w lipcu 1923. Od 1927 na wyspie zwykle rezydował duchowny.
W latach 30. wyspę kilka razy odwiedził okręt "HMS Carlisle", którego załoga poddała mieszkańców wyspy badaniom medycznym, których stan uzębienia został uznany za jeden z najlepszych na świecie.
Podczas wizyty "HMS Milford" 29 marca 1938 Tristan i wyspa Gough zostały oficjalnie uznane ze zależne od Świętej Heleny.
W 1930 duński żaglowiec szkolny "Kopenhaga" zaginął wraz z wszystkim członkami załogi w rejonie południowego Atlantyku. Ostatni raz widziany był w sąsiedztwie Tristan da Cunha 21 stycznia 1930, kiedy przepływał nieopodal osady, przy silnym wietrze w kierunku południowo-zachodnim. 31 maja 1940 jeden z wyspiarzy znalazł na wystających z wody skałach drewnianą głowę rzeźby, a także kawałek drewna pomalowany na biało. Przedmioty te, jak się sądzi, pochodziły z pokładu "Kopenhagi".
Wraz z wybuchem wojny pojawiła się paląca potrzeba szybkiego przekazywania aktualnych informacji pogodowych, w związku z czym poczynione zostały plany stworzenia stacji radiowej i meteorologicznej na Tristan. Pracownik odpowiedzialny za to zadanie przybył na wyspę 5 kwietnia 1942, a sama budowa rozpoczęła się niedługo później. Robotnikom z wyspy płacono drewnem, farbą i herbatą, jako że pieniądze na wyspie nie były używane. Zostały one wprowadzone w grudniu 1942, kiedy pracownikom z wyspy zaczęto wypłacać pensje w wysokości 2 szylingów dziennie.
Regularna obserwacja pogody rozpoczęła się z końcem kwietnia, a dane były przesyłane drogą radiową do Południowej Afryki dwa razy dziennie. W 1943 został utworzony oddział milicji oraz wydano pierwszy numer lokalnej gazety – "Tristan Times". Kolejną stację meteorologiczną planowano wybudować na wyspie Gough, plany te jednak nie doszły do skutku. Po zakończeniu działań zbrojnych stacja została przekazana cywilnym meteorologom z Południowej Afryki.
Po wojnie związki Tristan z Południową Afryką wzmocniły się. Wyspę zaczęły odwiedzać statki południowoafrykańskiej floty. W dniach od 5 do 7 kwietnia 1943 wyspę odwiedził przybyły na statku Natal, arcybiskup Kapsztadu.
Po wojnie uważano, że wyspa jest przeludniona, w Południowej Afryce powstał nawet plan ewakuacji całej ludności wyspy. Na szczęście plan nie został zrealizowany, a wyspa wkroczyła w nową erę dobrobytu, która rozpoczęła się w 1948 wraz z wizytą statku "MV Pequena", który przybył w celu sprawdzenia możliwości budowy na wyspie przetwórni krewetek. Wyspa została uznana za spełniającą warunki, przetwórnia została wybudowana i znajduje się na wyspie do dnia dzisiejszego.
W 1950 Biuro Kolonialne wyznaczyło na administratora wyspy Hugh Elliota. To właśnie Elliot w dużej mierze przyczynił się do wprowadzenia na wyspę znaczków pocztowych, które dziś stały się jednym z głównych źródeł dochodu wyspy. W połowie lat 50. na wyspie stale przebywali lekarz, nauczyciel, kierownik zakładu przetwórczego, technik rolnictwa i urzędnik departamentu robót publicznych. Poprawił się stan zdrowia mieszkańców oraz jakość trzody i upraw.
Kolejnym ważnym wydarzeniem w historii wyspy była wizyta księcia Edynburga, który przybył na pokładzie statku "RY Britannia". Książę odbywał podróż po południowym Atlantyku i zdążył odwiedzić także Falklandy i Południową Georgię. Następnego roku, na pokładzie statku "HMS Lynx" na wyspę przybył ze Świętej Heleny gubernator Alfred. Była to pierwsza wizyta gubernatora odkąd Tristan, w 1938, została uznana za zależną od Świętej Heleny.
Częstymi gośćmi na wyspie zaczęły być okręty floty królewskiej. Na początku 1961 wyspa została poddana pomiarom z powietrza dokonanym z pokładu samolotu "Vulcan", startującego z lotniska Malan, nieopodal Kapsztadu.
W początkach 1961 waluta na Tristan została zmieniona na południowoafrykańskiego randa, który, jak uważano, był bardziej wygodny w lokalnym użyciu. Decyzji tej przeciwstawiło się wielu starszych mieszkańców wyspy, którzy oponowali przeciw używaniu na wyspie pieniędzy w ogóle jako takich. Nowa waluta była w użyciu na Tristan bardzo krótko, ponieważ Południowa Afryka wystąpiła z Commonwealthu 31 maja 1961.
Wybuch wulkanu i ewakuacja mieszkańców.
Wstrząsy ziemi i wywołane nimi lawiny skalne zaczęły dokuczać mieszkańcom od 6 sierpnia 1961. W październiku w okolicach latarni morskiej pojawiła się duża szczelina w ziemi. W niebezpiecznym miejscu zaczął wyrastać wulkaniczny kopiec, a w powietrzu odczuwalny był intensywny zapach siarki. Administrator wyspy Peter Wheeler wezwał pomoc z Kapsztadu, a następnie zdecydował się na ewakuację mieszkańców na wyspę Nightingale.
Noc 11 października 1961 mieszkańcy spędzili w zimnie i niewygodzie na Nightingale, na szczęście następnego dnia wszystkich 290 mieszkańców zostało ewakuowanych do Kapsztadu przez statek "MV Tjisaden". Wezwana wcześniej pomoc z Kapsztadu przybyła na Tristan 13 października, kiedy kopiec urósł do 80 m, a z jego wnętrza wydobywał się dym i rozżarzona lawa. Kosztowności pozostawione na wyspie zostały uratowane przez statki "Leopard" i "Tristania". "Leopard" powrócił do Południowej Afryki 18 października. Wszystkie zwierzęta domowe i hodowlane zostały pozostawione na wyspie.
Ze względu na surowe południowoafrykańskie przepisy apartheidu, mieszkańcy wyspy zdecydowali się ruszyć dalej aż do Anglii i 20 października zaokrętowali się na pokładzie statku pocztowego "Stirling Castle". W Anglii zostali umiejscowieni w Calshot Camp, nieopodal Southampton. Tam zmarło kilku najstarszych mieszkańców wyspy, których organizmy nie poradziły sobie z przystosowaniem do angielskiego klimatu i chorób.
W 1962 Royal Society zorganizowało ekspedycję, której celem było zbadanie aktywności wulkanicznej na wyspie. Ekspedycja dotarła na Tristan 29 stycznia. Wulkan wciąż był aktywny, ale tylko jeden dom został zniszczony przez kawałek lawy ("cinder"), który wylądował na dachu. Kilka domów zostało najwyraźniej splądrowanych, drzwi sejfu znajdującego się w urzędzie pocztowym były otwarte. Większość zwierząt domowych pozostała w dobrej kondycji, ale psy i koty zdziczały. Psy przetrzebiły też stada owiec.
Ekspedycja pozostała na wyspie do 20 marca. Chociaż jej celem nie było zbadanie czy wyspa nadaje się do ponownego zamieszkania, to przyjęto, że aktywność wulkaniczna na wyspie zmalała do tego stopnia, że umożliwia jej mieszkańcom powrót do domów.
Mieszkańcy Tristan w Anglii cierpieli przede wszystkim z powodu pogody, zwłaszcza że tamtego roku zima na wyspach była wyjątkowo surowa. Byli też stale nękani przez dziennikarzy i służby medyczne. Przytłaczająca większość mieszkańców wyspy zdecydowana była na powrót na Tristan, ponadto Tristan Development Company z Kapsztadu zależało na szybkim wznowieniu pracy w dochodowej przetwórni krewetek, pomimo że zakład został całkowicie zniszczony przez strumienie lawy.
Ostatecznie mieszkańcy powrócili na wyspę w listopadzie 1963.
W 1961 z Tristan ewakuowano 268 osób, 14 zdecydowało się pozostać w Anglii, 5 starszych mieszkańców umarło, ale urodziło się 8 dzieci. Dziesięć par z wyspy zawarło związek małżeński, czworo dziewcząt z Tristan poślubiło angielskich chłopców.
Historia najnowsza Tristan.
Chociaż życie na wyspie powoli powróciło do normalności, w pamięci większości mieszkańców głęboko utkwiły wspomnienia ze "świata zewnętrznego". Nastąpił okres względnego dobrobytu, w 1965 został odbudowany port nazwany imieniem obozu Calshot w Anglii, gdzie zakwaterowani byli mieszkańcy Tristan. Z sukcesem wznowiona została sprzedaż znaczków pocztowych oraz praca w przetwórni krewetek.
Na początku 1965 r. 35 mieszkańców Tristan rozczarowanych życiem na wyspie zdecydowało się powrócić do Wielkiej Brytanii. Opuścili wyspę tym samym statkiem, który przywiózł ich z powrotem z Anglii. Od tego czasu wyspa stała się znana w świecie – Tristan zaczęli regularnie odwiedzać turyści. Niestety lądowanie na wyspie jest utrudnione do tego stopnia, że rozwój turystyki w przyszłości również będzie utrudniony, o ile nie okaże się w ogóle niemożliwy. Być może wyjdzie to wyspiarzom na dobre, albowiem nagły napływ turystów mógłby zniszczyć niezwykłą strukturę społeczną wyspy.
Nazwiska na Tristan da Cunha.
Do 1986 na wyspie występowało tylko 7 nazwisk. W 1986 jedna z kobiet poślubiła Szkota, po czym małżeństwo wróciło na wyspę, wzbogacając zasób nazwisk o ósme - Patterson.
Inne nazwiska to:
Obecnie na wyspie żyje ok. 80 rodzin.

</doc>
<doc id="305109" url="https://pl.wikipedia.org/wiki?curid=305109" title="Gwiazdy podwójne">
Gwiazdy podwójne



</doc>
<doc id="305110" url="https://pl.wikipedia.org/wiki?curid=305110" title="Jan Kochanowski (polityk)">
Jan Kochanowski (polityk)

Jan Kochanowski (ur. 21 czerwca 1949 w Świebodzinie) – polski polityk, działacz partyjny, poseł na Sejm III, IV, V i VI kadencji.
Życiorys.
W 1988 ukończył studia na Wydziale Nauk Społeczno-Politycznych Akademii Nauk Społecznych przy KC PZPR w Warszawie. Pracował w Ochotniczych Hufcach Pracy w Gorzowie Wielkopolskim.
Od 1968 do 1990 był członkiem Polskiej Zjednoczonej Partii Robotniczej, w latach 1988–1990 kierował kancelarią KW PZPR w Gorzowie Wielkopolskim. Od 1990 do 1999 należał do Socjaldemokracji Rzeczypospolitej Polskiej, następnie przystąpił do Sojuszu Lewicy Demokratycznej.
W latach 1992–1993 był dyrektorem spółki „Hortex”. Od 1993 do 1997 sprawował funkcję przewodniczącego sejmiku samorządowego województwa gorzowskiego. Od 1998 do 2001 pełnił funkcję radnego i przewodniczącego sejmiku lubuskiego I kadencji. W 1997, 2001 i 2005 uzyskiwał mandat poselski z ramienia SLD. W wyborach parlamentarnych w 2007 po raz czwarty został wybrany na posła, kandydując z listy koalicji Lewica i Demokraci i otrzymując 17 824 głosy w okręgu lubuskim. W kwietniu 2008 został posłem klubu Lewica (od września 2010 działającego jako klub SLD). W 2011 nie uzyskał reelekcji na kolejną kadencję. Został wiceprzewodniczącym założonego w 2012 przez Dariusza Jacka Bachalskiego stowarzyszenia Tylko Gorzów. W 2014 z listy SLD Lewica Razem bez powodzenia kandydował do sejmiku lubuskiego. W 2015 ponownie wystartował do Sejmu jako kandydat Zjednoczonej Lewicy.
W latach 1999–2001 był prezesem Związku Piłki Ręcznej w Polsce.

</doc>
<doc id="305114" url="https://pl.wikipedia.org/wiki?curid=305114" title="Wiesław Jędrusik">
Wiesław Jędrusik

Wiesław Leszek Jędrusik (ur. 27 listopada 1945 w Dąbrowie Górniczej) – polski polityk, działacz PZPR, przedsiębiorca, samorządowiec, poseł na Sejm IV i V kadencji (2001–2007).
Życiorys.
Ukończył w 1986 studia na Wydziale Społeczno-Ekonomicznym Akademii Nauk Społecznych przy KC PZPR w Warszawie.
W młodości działał w organizacjach ludowych i wiejskich powiatu będzińskiego. W latach 1964–1975 był działaczem Zrzeszenia Ludowych Zespołów Sportowych. Pełnił m.in. funkcje sekretarza (1964–1965) i wiceprzewodniczącego (1968–1969) rady powiatowej ZLZS. W latach 1965–1968 pracował jako starszy referent w Powiatowym Związku Gminnych Spółdzielni „Samopomoc Chłopska”. Od 1965 do 1975 należał do Związku Młodzieży Wiejskiej. W latach 1969–1971 przewodniczył będzińskiemu Zarządowi Powiatowemu ZMW.
Od 1967 do 1990 był członkiem Polskiej Zjednoczonej Partii Robotniczej. W latach 1971–1975 pracował jako instruktor w Komitecie Powiatowym PZPR w Będzinie. Od 1975 był I sekretarzem Komitetu Gminnego PZPR w Psarach, a od 1982 do 1990 I sekretarzem Komitetu Miejskiego w Będzinie.
W latach 90. działał jako przedsiębiorca i samorządowiec. Od 1991 był dyrektorem w firmach handlowo-usługowych „Bon Voyage” i „ZBG”. a od 1994 prezesem PHUP „ELBET”. W latach 1998–2001 sprawował funkcję radnego powiatu będzińskiego, od 1999 do 2001 zajmował stanowisko starosty będzińskiego.
Do 1999 był członkiem SdRP. W latach 1990–1992 kierował wydziałem rady wojewódzkiej SdRP, a następnie zasiadał w zarządzie wojewódzkim. W 1999 przystąpił do Sojuszu Lewicy Demokratycznej. Zasiada w zarządzie wojewódzkimi i radzie krajowej partii, kieruje zarządem powiatowym w Będzinie.
W 2001 i 2005 był wybierany do Sejmu IV i V kadencji w okręgu sosnowieckim (w 2005 uzyskał 9761 głosów). Zasiadał w Komisji Finansów Publicznych. Startował także w wyborach do Sejmu w 2007 z listy Lewicy i Demokratów, jednak nie uzyskał mandatu. Bez powodzenia kandydował również z listy SLD Lewica Razem do rady powiatu będzińskiego w 2014.
Działa w Stowarzyszeniu im. Edwarda Gierka.

</doc>
<doc id="305118" url="https://pl.wikipedia.org/wiki?curid=305118" title="Hrabstwo Middlesex (New Jersey)">
Hrabstwo Middlesex (New Jersey)

Hrabstwo Middlesex (ang. "Middlesex County") – hrabstwo w stanie New Jersey w USA. Centrum administracyjnym hrabstwa jest miasto New Brunswick. W roku 2000 populacja hrabstwa wynosiła około 750 tys. Powierzchnia 835 km², z czego 802 km² to powierzchnia lądowa, a pozostałe 33 km² – wodna (rzeki, jeziora). Przepołowione przez rzekę Raritan, hrabstwo topograficznie typowe dla środkowego New Jersey, w większości płaskie, z małymi pagórkami. Najwyższy punkt to wzniesienie w South Brunswick Township, około 91,4 m n.p.m. Hrabstwo jest zarządzane przez siedmiu wybranych obywateli. Wybory odbywają się co trzy lata. Rada siedmiu wybiera Dyrektora i zastępcę spośród swych członków, oni też zarządzają departamentami hrabstwa.

</doc>
<doc id="305126" url="https://pl.wikipedia.org/wiki?curid=305126" title="Stanisław Łopatowski">
Stanisław Łopatowski

Stanisław Łopatowski (ur. 25 września 1949 we Wrocławiu) – polski urzędnik państwowy i samorządowy, były wojewoda dolnośląski.
Życiorys.
Ukończył w 1978 studia na Wydziale Matematyczno-Fizyczno-Chemicznym Wyższej Szkoły Pedagogicznej w Opolu, a także studia podyplomowe w zakresie zarządzania i organizacji (na Politechnice Wrocławskiej, w Wojewódzkim Ośrodku Metodycznym w Katowicach i Akademii Ekonomicznej we Wrocławiu).
Pracował jako nauczyciel w Zespole Szkół Zawodowych nr 4 im. Komisji Edukacji Narodowej we Wrocławiu, w latach 1991–2002 był dyrektorem tej szkoły. Zajmował również stanowisko inspektora oświaty, w latach 1987–1990 pełnił funkcję wicekuratora oświaty w Urzędzie Wojewódzkim we Wrocławiu, a w okresie 2002–2003 był dolnośląskim kuratorem oświaty.
Przystąpił do Sojuszu Lewicy Demokratycznej. W marcu 2003 został powołany na stanowisko wojewody dolnośląskiego, urząd ten sprawował do grudnia 2005. W wyborach parlamentarnych w 2005 bez powodzenia kandydował do Senatu. Po wyborach samorządowych w 2006 objął stanowisko wicewójta gminy Święta Katarzyna. W 2010 i 2018 bezskutecznie ubiegał się o mandat w sejmiku dolnośląskim.
Życie prywatne.
Żonaty, ma dwie córki.

</doc>
<doc id="305127" url="https://pl.wikipedia.org/wiki?curid=305127" title="Ari-Pekka Nikkola">
Ari-Pekka Nikkola

Ari-Pekka Nikkola (ur. 16 maja 1969 w Kuopio) – fiński skoczek narciarski i trener, dwukrotny złoty medalista olimpijski w drużynie, siedmiokrotny medalista mistrzostw świata, zdobywca Pucharu Świata, zwycięzca Letniego Grand Prix oraz dwukrotny medalista mistrzostw świata juniorów.
Kariera.
W Pucharze Świata zadebiutował w sezonie 1985/1986 w wieku 16 lat. W swoim pierwszym konkursie, w niemieckim Oberstdorfie zajął 12. miejsce, co oznaczało, że w swoim debiucie od razu zdobył punkty. Do końca 1986 roku jeszcze tylko raz zdobył punkty i w klasyfikacji generalnej zajął 47. miejsce. Sezon 1986/1987 przyniósł mu pierwsze sukcesy. 10 stycznia 1987 roku po raz pierwszy w karierze stanął na podium, zajmując trzecie miejsce w konkursie Pucharu Świata w czechosłowackim Štrbskim Plesie. Niecały miesiąc później Nikkola wywalczył indywidualnie złoty medal na mistrzostwach świata juniorów w Asiago, a wraz z kolegami był trzeci w konkursie drużynowym. Te wyniki sprawiły, że młody Nikkola został członkiem seniorskiej reprezentacji Finlandii na mistrzostwach świata w Oberstdorfie w 1987 roku. Na dużej skoczni zajął 11. miejsce, a na normalnym obiekcie był szósty, tracąc do brązowego medalisty, Vegarda Opaasa z Norwegii równo dwa punkty. W konkursie drużynowym wspólnie z Mattim Nykänenem, Tuomo Ylipullim i Pekką Suorsą wywalczył złoty medal. Cały sezon zakończył na 10. miejscu w klasyfikacji generalnej, cztery razy stawał na podium, w tym dwukrotnie zwyciężył.
Jego pierwszym międzynarodowym startem w 1988 roku były igrzyska olimpijskie w Calgary. W indywidualnych startach zajął 15. miejsce na normalnej skoczni oraz 16. miejsce na dużej. Znacznie lepiej zaprezentował się w konkursie drużynowym, gdzie pomógł kolegom w wywalczeniu złotego medalu olimpijskiego. Do końca tego sezonu nie stawał już na podium. Cztery drugie i dwa trzecie miejsca w sezonie 1988/1989 dały mu piąte miejsce w klasyfikacji generalnej. Na mistrzostwach świata w Lahti w 1989 roku wywalczył srebrny medal na dużej skoczni ustępując jedynie Jensowi Weißflogowi z NRD, a na normalnej był czwarty, przegrywając walkę o brązowy medal z Mattim Nykänenem. Ponadto wraz z Jarim Puikkonenem, Mattim Nykänenem i Risto Laakkonenem zdobył kolejny złoty medal w konkursie drużynowym.
Sezon 1989/1990 był jednym z najlepszych w jego karierze. Dziesięciokrotnie stawał na podium, w tym czterokrotnie zwyciężał, co pozwoliło mu na triumf w klasyfikacji generalnej. Zajął także szóste miejsce na mistrzostwach świata w lotach narciarskich w Vikersund oraz piąte w 38. edycji Turnieju Czterech Skoczni.
Rok później zdobył swoje pierwsze punkty Pucharu Świata w lotach narciarskich po tym jak zajął drugie i dziewiąte miejsce w austriackim Tauplitz. Dało mu to ósmą pozycję w klasyfikacji sezonu 1990/1991. W PŚ w skokach zajął piąte miejsce w klasyfikacji generalnej, pięciokrotnie stawając na podium, był także szósty w 39. Turnieju Czterech Skoczni. Podczas mistrzostw świata w Val di Fiemme w 1991 r. na dużym obiekcie zajął 31. miejsce. O wiele lepiej poszło mu w zawodach na skoczni normalnej, gdzie zdobył brązowy medal, przegrywając z mistrzem świata Heinzem Kuttinem o 3,3 pkt. Podczas zawodów drużynowych na dużym obiekcie, startując wraz z Risto Laakkonenem, Vesą Hakalą i Raimo Ylipullim, zdobył srebrny medal, przegrywając z drużyną Austrii o 8,1 pkt.
Podczas igrzysk w Albertville Ari-Pekka Nikkola zdobył swój drugi i ostatni medal olimpijski. Wspólnie z Tonim Nieminenem, Risto Laakkonenem i Miką Laitinenem odniósł drugie olimpijskie zwycięstwo w konkursie drużynowym. W konkursach indywidualnych zaprezentował się jednak słabiej, zajmując 53. miejsce na normalnej skoczni oraz 16. miejsce na dużej. W sezonie 1991/1992 Pucharu Świata dwukrotnie stawał na podium i w klasyfikacji generalnej zajął ostatecznie 12. miejsce. Kolejny sezon był najgorszym w karierze Fina. Wystartował tylko w trzech konkursach PŚ ani razu nie zdobywając punktów, wobec czego nie został sklasyfikowany w klasyfikacji końcowej. Nie brał także udziału w mistrzostwach świata w Falun w 1993 roku.
W sezonie 1993/1994 jego najlepszym wynikiem w PŚ było czwarte miejsce w konkursie w Lahti. Mimo wszystko Nikkola znalazł się w fińskiej kadrze na igrzyska w Lillehammer, gdzie zaprezentował się lepiej niż w Albertville, ale medalu nie zdobył. Indywidualnie był szesnasty na normalnym obiekcie, a na dużej skoczni zajął 22. miejsce. W konkursie drużynowym zastąpił go Janne Ahonen. W lecie 1994 roku wziął udział w pierwszej edycji Letniego Grand Prix w skokach narciarskich zajmując drugie miejsce w klasyfikacji generalnej, za Takanobu Okabe z Japonii.
Kolejne trofeum Nikkola zdobył w 1995 roku podczas mistrzostw świata w Thunder Bay, gdzie razem z Janim Soininenem, Janne Ahonenem oraz Miką Laitinenem zdobył kolejny złoty medal w konkursie drużynowym. Indywidualnie zaprezentował się tylko w konkursie na normalnej skoczni zajmując 23. miejsce. W całym sezonie 1994/1995 tylko raz stanął na podium: 21 stycznia 1995 roku w japońskim Sapporo zajął trzecie miejsce. W klasyfikacji generalnej PŚ w skokach był ósmy, a w lotach dziesiąty. Zajął także czwarte miejsce w klasyfikacji 43. Turnieju Czterech Skoczni, tracąc do trzeciego miejsca blisko 10 punktów.
W Letnim Grand Prix 1995 Fin był trzeci, wyprzedzili go jedynie Austriak Andreas Goldberger oraz Japończyk Kazuyoshi Funaki. Wysoką formę Nikkola potwierdził zimą dwunastokrotnie stawając na podium, dzięki czemu w klasyfikacji generalnej sezonu 1995/1996 zajął drugie miejsce, ustępując tylko Goldbergerowi. Drugi był także w 44. Turnieju Czterech Skoczni po tym, jak zajął piąte miejsce w Oberstdorfie, szóste w Garmisch-Partenkirchen, piąte w Innsbrucku oraz trzecie w Bischofshofen. Na mistrzostwa świata w lotach w Tauplitz był szósty, w swoim najlepszym skoku uzyskując odległość 183 metrów. Zajął ponadto piąte miejsce w klasyfikacji generalnej sezonu 1995/1996 PŚ w lotach.
W 1996 roku zwyciężył w trzeciej edycji Letniego Grand Prix, w czterech z pięciu konkursów stawał na podium (dwa razy wygrał i dwa razy był drugi). Swoje ostatnie trofeum zdobył na mistrzostwach świata w Trondheim, gdzie razem z Ahonenem, Soininenem i Laitinenem zdobył kolejny złoty medal w drużynie. Na tych samych mistrzostwach był także czwarty na dużej skoczni, przegrywając walkę o brązowy medal z Sylvainem Freiholzem ze Szwajcarii. W sezonach 1996/1997 i 1997/1998 nie osiągał sukcesów w Pucharze Świata poza dwoma trzecimi miejscami: w Innsbrucku w styczniu 1997 roku i w Oberstdorfie w grudniu tego samego roku. Ostatnią dużą imprezą Fina były igrzyska olimpijskie w Nagano, gdzie był piętnasty na normalnej skoczni, na dużej zajął 31. miejsce, a w konkursie drużynowym Finowie z Nikkolą w składzie zajęli piąte miejsce.
Łącznie w zawodach Pucharu Świata 42 razy stawał na podium, w tym dziewięć razy zwyciężał. Ostatni międzynarodowy występ zanotował 8 marca 1998 roku w Lahti. Karierę zakończył w 1998 roku.
Emerytura.
Po zakończeniu kariery został trenerem w klubie Puijon Hiihtoseura. Od 2002 roku był asystentem Tommiego Nikunena, głównego trenera reprezentacji Finlandii, pełnił też nadzór nad treningiem skokowym specjalistów kombinacji norweskiej. W 2003 roku został trenerem Funakiego. W kwietniu 2006 r. został trenerem słoweńskiej kadry B, a w styczniu 2007 r. zastąpił Vasję Bajca na stanowisku trenera kadry A. W 2006 roku starał się o posadę trenera polskich skoczków, przegrał ze swoim rodakiem Hannu Lepistö. Od 2010 roku jest trenerem fińskiej kadry juniorów.
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="305129" url="https://pl.wikipedia.org/wiki?curid=305129" title="Swap">
Swap

Swap – umowa pomiędzy dwoma podmiotami polegająca na wymianie przyszłych strumieni płatności, które kontrahenci postrzegają w momencie transakcji jako równoważne. W ramach transakcji swapowej określane są zasady oraz terminy rozliczenia wspomnianych płatności. 
Swap może w szczególności polegać na umowie między dwoma podmiotami, w której płatności naliczane według oprocentowania zmiennego zamieniane są na płatności naliczane według oprocentowania stałego (swap stopy procentowej).
Podział swapów finansowych.
Kontrakty swap tworzą bardzo liczną rodzinę, którą można klasyfikować, przyjmując różne kryteria. Poniżej przedstawiony jest podział ze względu na:
Swapy dzielimy również na:
Do pierwszej generacji finansowych swapów należą trzy podstawowe rodzaje kontraktów:
Drugą generację swapów tworzą transakcje będące modyfikacją klasycznych swapów lub też modyfikacją innych instrumentów finansowych. Lista swapów nowszej generacji nie jest zamknięta. Wciąż powstają nowe rodzaje kontraktów, które wyodrębniane są według najróżniejszych kryteriów, takich jak na przykład konstrukcja transakcji, instrument bazowy, zastosowanie. Nie ma żadnych formalnych ograniczeń w konstruowaniu nowych typów swapów. Wiele kontraktów nie ma jeszcze polskiej nazwy.
Najważniejszymi swapami drugiej generacji są:

</doc>
<doc id="305131" url="https://pl.wikipedia.org/wiki?curid=305131" title="Modlitwy za pośrednictwem świętych">
Modlitwy za pośrednictwem świętych



</doc>
<doc id="305134" url="https://pl.wikipedia.org/wiki?curid=305134" title="Ciało doskonałe">
Ciało doskonałe

Ciało doskonałe – ciało formula_1 które spełnia następujące równoważne warunki:
W szczególności doskonałymi są wszystkie ciała charakterystyki zero oraz ciała skończone.
Ogólniej, pierścień charakterystyki formula_8 (będącej liczbą pierwszą) nazywa się doskonałym, jeżeli endomorfizm Frobeniusa jest automorfizmem.
Przykłady.
Przykładami ciał doskonałych są: ciała charakterystyki zero, ciała skończone, ciała algebraicznie domknięte, suma mnogościowa ciał doskonałych, ciała algebraiczne nad ciałem doskonałym (w szczególności ciało niedoskonałe musi być przestępne nad swoim podciałem pierwszym, które jest doskonałe). Z drugiej strony, jeśli formula_2 jest dodatniej charakterystyki, to formula_23 gdzie formula_24 jest nieoznaczone, nie jest doskonałe. Istotnie, większość ciał pojawiających się w praktyce nie jest doskonała. Ciała niedoskonałe pojawiają się głównie w geometrii algebraicznej.
Domknięcie doskonałe i udoskonalenie.
Pierwszy warunek mówi, dla charakterystyki formula_14 iż ciało z dołączonymi wszystkimi pierwiastkami formula_8-tego stopnia (zwykle oznaczane formula_27) jest doskonałe; nazywa się je domknięciem doskonałym (ang. "perfect closure") i oznacza formula_28 Równoważnie domknięcie doskonałe jest maksymalnym podrozszerzeniem czysto nierozdzielczym. Jeżeli formula_29 jest skończonym rozszerzeniem normalnym, to formula_30.
Wyrażone w języku własności uniwersalnych domknięcie doskonałe pierścienia formula_18 o charakterystyce formula_8 wraz z homomorfizmem pierścieni formula_33 takim, że dla każdego innego pierścienia doskonałego formula_34 charakterystyki formula_8 z homomorfizmem formula_36 istnieje jednoznacznie wyznaczony homomorfizm formula_37 taki, że formula_38 faktoryzuje się poprzez formula_39 tzn. formula_40 Dowodzi się, że domknięcie doskonałe zawsze istnieje.
Udoskonalenie (ang. "perfection") pierścienia formula_18 charakterystyki formula_8 jest pojęciem dualnym do poprzedniego (choć termin ten oznacza niekiedy domknięcie doskonałe). Innymi słowy udoskonalenie formula_43 pierścienia formula_18 jest pierścieniem doskonałym charakterystyki formula_8 z odwzorowaniem formula_46 takim, że dla dowolnego pierścienia doskonałego formula_34 charakterystyki formula_8 wyposażonego w odwzorowanie formula_49 istnieje jednoznacznie wyznaczone przekształcenie formula_50 takie, że formula_51 faktoryzuje się poprzez formula_52 tzn. formula_53 Udoskonalenie formula_18 można również skonstruować jak podano niżej. Niech dany będzie układ rzutowy
w którym odwzorowania przejścia są endomorfizmami Frobieniusa. Granicą odwrotną tego układu jest formula_56 składa się ona z ciągów formula_57 elementów formula_18 takich, że formula_59 dla wszystkich formula_60 Odwzorowanie formula_46 przekształca formula_62 na formula_63.

</doc>
<doc id="305135" url="https://pl.wikipedia.org/wiki?curid=305135" title="Jesienne róże">
Jesienne róże

Jesienne róże – znany polski szlagier z okresu międzywojennego z repertuaru Toli Mankiewiczówny oraz Mieczysława Fogga. Utwór ten, który powstał w 1932 roku, uważany jest za jedno z najlepszych polskich tang. Muzykę skomponował Artur Gold do tekstu Andrzeja Własta.

</doc>
<doc id="305136" url="https://pl.wikipedia.org/wiki?curid=305136" title="Astronomia pozycyjna">
Astronomia pozycyjna



</doc>
<doc id="305138" url="https://pl.wikipedia.org/wiki?curid=305138" title="Traszki">
Traszki



</doc>
<doc id="305141" url="https://pl.wikipedia.org/wiki?curid=305141" title="Swapy">
Swapy



</doc>
<doc id="305143" url="https://pl.wikipedia.org/wiki?curid=305143" title="Blue chip">
Blue chip

Blue chip – określenie dużej spółki giełdowej, cieszącej się zaufaniem inwestorów i mającej dobrą sytuację finansową. Spółki "blue chips" charakteryzują się dużą kapitalizacją i płynnością oraz stosunkowo stabilnym kursem.
Genezą terminu jest kolor najdroższego żetonu do gry w kasynach Monte Carlo.
W Polsce mianem blue chips można określić spółki wchodzące w skład indeksu giełdowego WIG20.
Przykłady firm zachodnich "Blue chip": Apple, IBM, Coca-Cola Company, Ford, Google.

</doc>
<doc id="305145" url="https://pl.wikipedia.org/wiki?curid=305145" title="Edgar Mitchell">
Edgar Mitchell

Edgar Dean Mitchell (ur. 17 września 1930 w Hereford, zm. 4 lutego 2016 w Lake Worth) – amerykański astronauta, szósty człowiek, który stanął na Księżycu. Komandor United States Navy.
Życiorys.
Wykształcenie i służba wojskowa.
Szkołę podstawową ukończył w Roswell, a średnią ("Artesia High School") w mieście Artesia w stanie Nowy Meksyk. W 1952 został absolwentem Carnegie Institute of Technology, uzyskując licencjat z zarządzania. Po studiach wstąpił do Marynarki Wojennej Stanów Zjednoczonych. Podstawowe przeszkolenie przeszedł w obozie szkoleniowym rekrutów w San Diego ("San Diego Recruit Depot"). W maju 1953 po zakończeniu kursów przygotowawczych w Officers Candidate School w Newport otrzymał stopień podporucznika marynarki, natomiast w lipcu 1954 zakończył przeszkolenie lotnicze w bazie Hutchinson w stanie Kansas, a następnie został skierowany do 29 eskadry patrolowej na Okinawie.
W latach 1957–1958 był pilotem samolotu Douglas A-3 Skywarrior w 2 eskadrze bombowców szturmowych stacjonującej na lotniskowcach USS „Bon Homme Richard” i USS „Ticonderoga”. Do 1959 był pilotem doświadczalnym w 5 eksperymentalnej eskadrze lotniczej ("Air Development Squadron Five").
W 1961 po ukończeniu Podyplomowej Szkoły Marynarki Wojennej ("Naval Postgraduate School") otrzymał licencjat z inżynierii lotniczej, a w 1964 obronił pracę doktorską z dziedziny aeronautyki i astronautyki na Massachusetts Institute of Technology.
W latach 1964–1965 pracował przy budowie załogowego laboratorium orbitalnego MOL ("Manned Orbiting Laboratory"). W 1966 w bazie lotniczej Edwards w Kalifornii ukończył Szkołę Pilotów Doświadczalnych Aeronautyki ("USAF Aerospace Research Pilot School"), a później był w niej instruktorem.
W październiku 1972 przeszedł do rezerwy w stopniu komandora.
Jako pilot wylatał ponad 5000 godzin, z czego 2000 na samolotach z napędem odrzutowym.
Kariera astronauty.
4 kwietnia 1966 zakwalifikował się do piątej grupy astronautów NASA (NASA 5). W marcu 1969 podczas lotu Apollo 9 był członkiem załogi wspierającej, natomiast w maju 1969 był pilotem modułu księżycowego w załodze rezerwowej statku Apollo 10.
Od 31 stycznia do 9 lutego 1971 uczestniczył w misji Apollo 14. Był też pilotem załogi rezerwowej wyprawy Apollo 16.
W październiku 1972 opuścił Korpus Astronautów NASA.
Apollo 14.
Start misji Apollo 14 nastąpił 31 stycznia 1971. Dowódcą wyprawy był Alan Shepard, pilotem modułu dowodzenia „Kitty Hawk” – Stuart Roosa, zaś pilotem modułu księżycowego „Antares” – Mitchell. 5 lutego Shepard i Mitchell wylądowali na powierzchni Księżyca. Roosa pozostawał w tym czasie na orbicie wokółksiężycowej, realizując program badań naukowych. Podczas pobytu na Księżycu astronauci dwukrotnie opuszczali moduł księżycowy. 5 lutego wyszli na zewnątrz na 4 godziny i 48 minut, a dzień później – na ponad 4,5 godziny. Do przemieszczania na powierzchni Srebrnego Globu wyposażenia badawczego astronauci używali transportera na kołach ("Modular Equipment Transporter" – MET). Podczas 33-godzinnego pobytu na Księżycu Shepard i Mitchell zebrali ok. 45 kg próbek gruntu. Transmisje z prac astronautów po raz pierwszy były zrealizowane przy użyciu telewizji kolorowej. 6 lutego lądownik księżycowy przycumował pomyślnie do modułu dowódczego. 9 lutego zaś kapsuła z astronautami wodowała na Oceanie Spokojnym w odległości około 7 kilometrów od jednostki ratowniczej – uderzeniowego okrętu desantowego USS „New Orleans”.
Po opuszczeniu NASA.
W 1973 założył Institute of Noetic Sciences z siedzibą w San Francisco. Do tej organizacji, która zrzesza około 50 000 członków z całego świata, należą ludzie o różnych poglądach filozoficznych i religijnych. Na swoich spotkaniach wymieniają poglądy i prowadzą dyskusje na tematy naukowe oraz dotyczące zjawisk paranormalnych.
W latach 1974–1978 był prezesem własnej firmy Edgar Mitchell Corp. w Palm Beach na Florydzie.
Do końca życia był przewodniczącym komitetu doradczego Instytutu ds. Współpracy w Kosmosie ("Institute for Cooperation in Space"), założonego przez dr Carol Rosin.
UFO.
Mitchell jako jeden z niewielu astronautów ujawniał informacje na temat niezidentyfikowanych obiektów latających (UFO), widzianych przez niego podczas wypraw kosmicznych. Twierdził, że jest w 90% pewny, iż wiele spośród tysięcy obiektów tego rodzaju, notowanych od lat 40. XX wieku, należy do przybyszów z innych planet.
W 2008 powiedział w audycji radiowej: „Przebywałem w kręgach wojskowych i wywiadowczych, które wiedzą, że byliśmy odwiedzani”.

</doc>
<doc id="305146" url="https://pl.wikipedia.org/wiki?curid=305146" title="Sadurki">
Sadurki

Sadurki – wieś w Polsce położona w województwie lubelskim, w powiecie puławskim, w gminie Nałęczów.
W miejscowości znajduje się stacja kolejowa Sadurki na linii kolejowej nr 7.
W latach 1975–1998 miejscowość położona była w województwie lubelskim.
Wieś stanowi sołectwo gminy Nałęczów.
Historycznie położone są w Małopolsce, w ziemi lubelskiej.
Przez Sadurki przebiega droga wojewódzka nr 830. Krzyżuje się tu z drogami nr 827 i 860
Historia.
Pierwsza wzmianka o Sadurkach pochodzi z XIV wieku. Wieś stanowiła własność szlachecką w okresie między 1333-70 Kazimierz III Wielki nadaje bliżej nieokreślonym rycerzom w Sadurce z obowiązkiem służby na 1 koniu z kuszą poddając ich jurysdykcji burgrabiego kazimierskiego.
Od XV w. Sadurki należały do parafii Bochotnica i były zamieszkane przez drobną szlachtę. Wieś leżała na szlaku handlowym Lublin – Wąwolnica – Kazimierz Dolny. W latach 60. XVI w. miejscowa szlachta przystąpiła do ruchu reformacyjnego, ale już wkrótce powróciła na łono Kościoła katolickiego.
Wieś często zmieniała właścicieli. Od roku 1864 – po ukazie uwłaszczeniowym władz rosyjskich – ziemia stała się własnością chłopów.
Ważnym wydarzeniem w historii Sadurek była budowa Kolei Nadwiślańskiej na linii Mława – Kowel (oddana do użytku w 1877 r.). W Sadurkach powstał drewniany budynek stacji kolejowej, który do 1926 r. funkcjonował pod nazwą stacji „Nałęczów”.

</doc>
<doc id="305148" url="https://pl.wikipedia.org/wiki?curid=305148" title="Sadurki (ujednoznacznienie)">
Sadurki (ujednoznacznienie)



</doc>
<doc id="305159" url="https://pl.wikipedia.org/wiki?curid=305159" title="Theodora Nathan">
Theodora Nathan

Theodora Nathalia „Tonie” Nathan (ur. 9 lutego 1923 w Nowym Jorku, zm. 20 marca 2014) – amerykańska działaczka polityczna żydowskiego pochodzenia, kandydatka na wiceprezydenta USA w wyborach prezydenckich w 1972 roku.
Wczesne życie.
Urodziła się w 1923 roku w Nowym Jorku w żydowskiej rodzinie. Mieszkała w Los Angeles, gdzie próbowała różnych zajęć: prowadziła wydawnictwo muzyczne, firmę dekoracyjną, a także firmę ubezpieczeniową (przez niedługi czas). Po paru latach przeniosła się do Eugene, gdzie rozpoczęła studia na University of Oregon. Ukończyła je w 1971, zdobywając Bachelor’s degree z dziennikarstwa. Potem rozpoczęła pracę jako producent radiowy i telewizyjny. Okazjonalnie prowadziła program telewizyjny w KVAL-TV. Pisywała także m.in. do The Wall Street Journal czy Los Angeles Times.
Kariera polityczna.
W 1971 roku była jedną z założycieli Partii Libertariańskiej; została jej wiceprzewodniczącą. 
W 1973 roku założyła Association of Libertarian Feminists, organizację zrzeszającą kobiety o poglądach libertariańskich i promującą idee feminizmu indywidualistycznego. 
Z ramienia Partii Libertariańskiej kandydowała w latach 70. m.in. do Senatu i Izby Reprezentantów. Kierowała strukturami Partii Libertariańskiej w stanie Oregon.
W 1972 roku ubiegała się o urząd wiceprezydenta USA; kandydatem Partii Libertariańskiej na prezydenta był w tych wyborach John Hospers. Kandydaci Partii Libertariańskiej uzyskali jeden głos w kolegium elektorskim; był to pierwszy (i jak dotychczas jedyny) głos w kolegium oddany na Partię Libertariańską, a także pierwszy głos oddany na kobietę i osobę żydowskiego pochodzenia ubiegającą się o jeden z najwyższych urzędów w państwie.
W 1990 roku kandydowała do Izby Reprezentantów z czwartego okręgu wyborczego w Oregonie. Zdobyła wtedy 26432 głosy (14%), przegrywając tym samym z Peterem DeFazio.
Podczas 2012 Libertarian National Convention Nathan ogłosiła kandydaturę Gary’ego Johnsona na prezydenta Stanów Zjednoczonych.
Życie prywatne.
Była zamężna z Charlesem Nathanem, kompozytorem ASCAP. Mieli trzech synów: Paula, Larry’ego i Grega.
Zmarła 20 marca 2014 roku w wieku 91 lat, z powodu choroby Alzheimera.
Linki zewnętrzne.
 

</doc>
<doc id="305168" url="https://pl.wikipedia.org/wiki?curid=305168" title="Max Rostal">
Max Rostal

Max Rostal (ur. 7 sierpnia 1906 w Cieszynie, zm. 6 sierpnia 1991 w Bernie) – światowej sławy skrzypek-wirtuoz i pedagog, zwany "cieszyńskim Paganinim".
Pochodził z rodziny żydowskiego kupca. Na skrzypcach grał od 5 roku życia, pierwszy publiczny występ dał jako 6 letnie dziecko. Początkowo uczył się u prof. Henri A. Troucka, paryżanina, który w Cieszynie prowadził szkołę muzyczną i malarską, następnie w renomowanej szkole muzycznej Otokara Slawika i Michaela Pogrobińskiego. W 1913 jako „cudowne dziecko” zagrał dla samego cesarza Franciszka Józefa I. W tym samym roku przeniósł się do Wiednia, gdzie kształcił się najpierw w Schwarzwald-Schule, gdzie jego nauczycielem był Franz Suchy, następnie w Wyższej Szkole Muzycznej, w klasie prof. Arnolda Rosé. Następnie podjął studia w Berlinie, gdzie kształcił się w latach 1920-1923, najpierw u prof. Carla Flescha, a potem w Państwowej Wyższej Szkole Muzycznej.
W 1924 rozpoczął karierę zawodowego skrzypka, wygrywając cenione konkursy im. Felixa Mendelssohna oraz Jeana Sibeliusa. W tymże roku zdobył nagrodę miasta Berna. Liczne koncerty oraz nagrania płytowe dla najpoważniejszych europejskich i amerykańskich wytwórni płytowych ugruntowały pozycję Rostala jako wirtuoza skrzypiec, nazywanego „cieszyńskim Paganinim”. W 1930 został najmłodszym profesorem w berlińskiej Państwowej Wyższej Szkole Muzycznej, jednak po dojściu Hitlera do władzy opuścił Niemcy. Osiadł w Wielkiej Brytanii, gdzie w latach 1944-1958 był wykładowcą w renomowanej Guildhall School of Music and Drama w Londynie. Cały czas koncertował po całym świecie, po roku 1952 także w Niemczech. W 1958 jako członek jury Międzynarodowego Konkursu Skrzypcowego im. Henryka Wieniawskiego przebywał w Polsce, dając koncerty w Warszawie i Krakowie. Odwiedził też po raz pierwszy i ostatni Cieszyn – swoje rodzinne miasto. W tym samym roku Max Rostal przeniósł się na stałe do Szwajcarii, gdzie objął mistrzowską klasę skrzypiec konserwatorium w Bernie. Był też profesorem Państwowej Wyższej Szkole Muzycznej w Kolonii. Wychował kilka pokoleń znakomitych muzyków (m.in. członków Amadeus Quartet), a w 1971 założył (wraz z Yehudim Menuhinem oraz Siegfriedem Palmem) międzynarodowe stowarzyszenie nauczycieli gry na skrzypcach (European String Teachers Association). Pod koniec życia Max Rostal ufundował konkurs skrzypcowy swojego imienia (Max Rostal Competition), którego pierwsza edycja odbyła się w 1991 w Bernie. Fundator nie doczekał jednak rozstrzygnięcia konkursu – zmarł w drugim dniu jego trwania, w przeddzień swoich 86 urodzin.

</doc>
<doc id="305178" url="https://pl.wikipedia.org/wiki?curid=305178" title="Viktor Ullmann">
Viktor Ullmann

Viktor Ullmann (ur. 1 stycznia 1898 w Cieszynie, zamordowany 18 października 1944 w Auschwitz-Birkenau) – austriacki kompozytor i dyrygent.
Życiorys.
Jego ojciec Maximilian był wojskowym pochodzenia żydowskiego, który jednak przeszedł na katolicyzm. Uczęszczał w Cieszynie do szkoły podstawowej, a w roku 1909 przeniósł się do Wiednia. Tu ukończył gimnazjum, ucząc się jednocześnie teorii muzyki pod kierunkiem dr Josefa Pohlaneura. Po zakończeniu I wojny światowej kształcił się jako pianista u Eduarda Steuermanna, wstąpił też do seminarium dla kompozytorów prowadzonego przez Arnolda Schönberga. W maju 1919 po małżeństwie z praską Żydówką Marthą Koref przeniósł się do Pragi, gdzie został dyrygentem w Nowym Teatrze Niemieckim. W tym czasie powstały pierwsze kompozycje Ullmanna, m.in. "Die Schönberg Variationen", których prawykonanie w 1929 na festiwalu muzycznym w Genewie zwróciło uwagę krytyki na jego talent. W latach 1929–1931 pracował jako kompozytor i dyrygent w Zurychu, następne dwa lata prowadził księgarnię antropozoficzną w Stuttgarcie. W 1933 wrócił do Pragi, gdzie działał jako pedagog muzyczny, dziennikarz i tworzył dalsze kompozycje.
Po zajęciu przez Niemców Czech i Moraw został objęty restrykcjami wobec osób żydowskiego pochodzenia. W 1942 deportowano go wraz z rodziną do obozu koncentracyjnego w Theresienstadt. Także tu prowadził aktywną działalność muzyczną, pisząc dalsze dzieła muzyczne, uratowane przed zniszczeniem przez przyjaciół (m.in. operę "Cesarz Atlantydy"). W dniu 16 października 1944 został skierowany transportem do niemieckiego obozu koncentracyjnego Auschwitz-Birkenau, gdzie dwa dni później zginął w komorze gazowej II.
Upamiętnienie.
W roku 2002 założono fundację jego imienia, zajmującą się upamiętnieniem twórczości kompozytora oraz muzyków z Theresienstadt.
W roku 2009 w ramach XV Międzynarodowego Festiwalu i XIII Konkursu im. Ady Sari w Nowym Sączu odbyła się premiera jego utworu pt. "Cesarz Atlantydy". Utwór ten skomponował w obozie koncentracyjnym w Terezinie. Libretto natomiast zostało napisane przez jego przyjaciela Petera Kiena. Utwór ocalał dzięki jednemu z więźniów obozu koncentracyjnego, w którym zginął Ullmann. Po wielu latach utwór został odnaleziony w Londynie.

</doc>
<doc id="305180" url="https://pl.wikipedia.org/wiki?curid=305180" title="Teoria ekspansji Ziemi">
Teoria ekspansji Ziemi



</doc>
<doc id="305182" url="https://pl.wikipedia.org/wiki?curid=305182" title="Teorie geotektoniczne">
Teorie geotektoniczne

Teorie geotektoniczne mają na celu wyjaśnienie obecnej budowy Ziemi – w szczególności rozmieszczenia lądów i oceanów, oraz mechanizmów powstawania gór. Ogólnie podzielić je można na fiksycyzm i mobilizm. Teorie fiksycystyczne (lub inaczej permanencji) zakładają stałe położenie kontynentów, z kolei teorie mobilistyczne zakładają ciągły ich ruch.
Obecnie dominującą teorią jest teoria tektoniki płyt, inne teorie zostały obalone lub są popierane przez bardzo nielicznych naukowców. Do tej ostatniej grupy należy przede wszystkim hipoteza ekspandującej Ziemi.

</doc>
<doc id="305197" url="https://pl.wikipedia.org/wiki?curid=305197" title="Geografia turyzmu">
Geografia turyzmu

Geografia turyzmu – dziedzina geografii społeczno-ekonomicznej zajmująca się przyrodniczymi oraz antropogenicznymi uwarunkowaniami i następstwami ruchu turystycznego. Pojęcie to obejmuje całokształt zagadnień teoretycznych, geograficznych, gospodarczych, przyrodniczych, statystycznych, prawnych, kulturalnych, społecznych związanych z turystyką.
Przedmiot badań.
Geografia turyzmu zajmuje się badaniem czynników rozwoju, struktury oraz relacji przestrzennych zjawisk turystycznych oraz związanych z nimi procesów społeczno-gospodarczych i procesów przyrodniczych. Stara się określić wpływ środowiska przyrodniczego i środowiska społeczno-ekonomicznego na rozwój turystyki, a także wpływ turystyki na środowisko przyrodnicze i społeczno-ekonomiczne. Jednymi z głównych problemów teoretyczno-metodologicznych geografii turyzmu są regionalizacja turystyczna oraz opracowanie jednolitej terminologii dotyczącej turystyki. W ramach badań z zakresu geografii turyzmu opracowywane są analizy rozwoju turystyki, słowniki turystyczne, monografie regionów turystycznych, przewodniki i informatory turystyczne.
Problematyka badawcza obejmuje zagadnienia związane z:
Geografia turyzmu powiązana jest z innymi dyscyplinami geografii, w szczególności z geografią osadnictwa, geografią fizyczną, klimatologią, geografią usług, geografią transportu, geografią rolnictwa, geografią ludności, geografią religii. Cechuje ją podejście kompleksowe, w odróżnieniu od innych nauk zajmujących się turystyką, do których zalicza się ekonomię, psychologię, socjologię, historię sztuki, etnografię, urbanistykę oraz ochronę przyrody.
Historia badań.
Badania zagraniczne.
Po raz pierwszy badaniami nad turystyką zajęto się w połowie XIX wieku. Dotyczyły one wówczas przede wszystkim miejscowości turystycznych, walorów klimatycznych i krajoznawczych oraz wykorzystania wód mineralnych. Termin "geografia turyzmu" (niem. "Fremdenverkehrsgeographie") po raz pierwszy użyty został w 1905 przez J. Strandera.
W latach 20. XX w. badania prowadzono głównie we Francji i Włoszech, natomiast w latach 30. w Niemczech. W 1929 powstał w Berlinie Instytut Badawczy Turystyki działający do 1934. Po zakończeniu II wojny światowej geografia turyzmu najbardziej dynamicznie rozwijała się we Francji i Stanach Zjednoczonych, a od lat 70. również w Związku Radzieckim.
Badania w Polsce.
W Polsce prekursorami badań geograficznych nad turystyką byli Stanisław Staszic, Wincenty Pol, Józef Dietl, Ludwik Zejszner, Eugeniusz Janota oraz Teofil Żebrawski. Zajmowali się przede wszystkim uwarunkowaniami rozwoju turystyki w polskich Karpatach.
W polskiej geografii terminu "geografia turyzmu" użył po raz pierwszy Stanisław Leszczycki w 1932. W 1933 w Krakowie powstała Szkoła Hotelarska zorganizowana przez Bolesława Macudzińskiego. Niedługo potem tego typu szkoły otwarto w Zakopanem i Warszawie. W roku 1936 Stanisław Leszczycki utworzył Studium Turyzmu przy Instytucie Geografii Uniwersytetu Jagiellońskiego, działające do 1939. W Studium prowadzono zajęcia dydaktyczne, wydawano "Komunikaty Studium Turyzmu UJ", "Prace Studium Turyzmu UJ" oraz miesięcznik "Turyzm Polski".
Po II wojnie światowej badania z zakresu geografii turyzmu długo nie były podejmowane. W 1951 w Instytucie Geografii Uniwersytetu Warszawskiego powołano Pracownię Geografii Turyzmu, natomiast w 1956 w Szkole Głównej Planowania i Statystyki utworzono Zakład Prawnych i Ekonomicznych Zagadnień Turystyki. Począwszy od lat 60. katedry turystyki zaczęto tworzyć na akademiach wychowania fizycznego. Pierwszą w Polsce specjalizację na kierunku geografia z zakresu geografii turyzmu otwarto w 1977 na Uniwersytecie Jagiellońskim, natomiast pierwszy kierunek w 1994 na Uniwersytecie Łódzkim.

</doc>
<doc id="305200" url="https://pl.wikipedia.org/wiki?curid=305200" title="Richard Pipes">
Richard Pipes

Richard Edgar Pipes (ur. 11 lipca 1923 w Cieszynie, zm. 17 maja 2018 w Cambridge) – amerykański historyk i sowietolog pochodzenia polsko-żydowskiego, specjalista w zakresie historii Rosji, w latach 1981–1982 doradca prezydenta USA Ronalda Reagana ds. Rosji i Europy Środkowej, długoletni wykładowca Uniwersytetu Harvarda (1958–1996).
Życiorys.
Pochodził z żydowskiej rodziny cieszyńskich fabrykantów czekolady. Urodził się jako syn Marka (1893–1973, legionista, emigrant w USA) i Zofii z domu Haskelberg. Dzieciństwo i młodość spędził przy ul. Chmielnej w Warszawie (obecnie obszar zajmowany przez PKiN), skąd wyjechał wraz z rodziną w 1939, a w 1940 znalazł się w USA. W 1943 otrzymał obywatelstwo amerykańskie. Uczył się w Muskingum College w New Concord w stanie Ohio, a następnie na Cornell University. Doktorat na Uniwersytecie Harvarda uzyskał w roku 1950. Do emerytury w 1996 był tam profesorem historii.
Zajmował się głównie badaniem historii Rosji i ZSRR. Za prezydentury Ronalda Reagana był w latach 1981–1982 doradcą do spraw ZSRR i Europy Wschodniej. Był przeciwnikiem rozszerzenia NATO w latach 90. XX wieku.
Jest autorem kilkunastu książek poświęconych historii Rosji, w szczególności po rewolucji 1917. Zwolennik tezy o organicznym związku bolszewickiego państwa totalitarnego z autorytarną tradycją instytucji państwa moskiewskiego i caratu. Poglądy na genezę rządów bolszewików i komunistycznego totalitaryzmu w Rosji, dzieje rewolucji rosyjskiej i tworzenia ZSRR zawarł w trylogii: "Rosja carów", "Rewolucja rosyjska" i "Rosja bolszewików". Z wizją historii Rosji Pipesa polemizował Aleksandr Sołżenicyn, określając ją jako „polską perspektywę”. Zbliżone do Pipesa stanowisko zajmował protoplasta sowietologii Jan Kucharzewski w swym cyklu "Od białego caratu do czerwonego" t. 1–7 opublikowanym w Polsce w latach 1923–1935 (wyd. ang. "The Origins of Modern Russia" 1948). Sam Pipes twierdzi, że jego „poglądy noszą niezatarte ślady wpływu polskiej szkoły studiów nad Rosją”.
Był członkiem kolegiów redakcyjnych pism „Strategic Review”, „Journal of Strategic Studies” i innych. Członek Amerykańsko-Polskiej Rady Doradczej (APAC). Członek zagraniczny Polskiej Akademii Umiejętności. Doktor "honoris causa" Uniwersytetu Śląskiego, Uniwersytetu Szczecińskiego i Uniwersytetu Warszawskiego, Od 1994 honorowy obywatel miasta Cieszyna. Odznaczony Krzyżem Komandorskim Orderu Zasługi RP.
Wystąpił w polskich filmach dokumentalnych "Ambasador Spasowski" (2009), "Towarzysz generał idzie na wojnę" (2011).
Życie prywatne.
W 1946 ożenił się z Ireną Roth, z którą miał dwójkę dzieci, w tym syna Daniela. Mieszkał i zmarł w Cambridge w stanie Massachusetts.

</doc>
<doc id="305202" url="https://pl.wikipedia.org/wiki?curid=305202" title="Grunt orny">
Grunt orny



</doc>
<doc id="305207" url="https://pl.wikipedia.org/wiki?curid=305207" title="Komin wulkaniczny">
Komin wulkaniczny

Komin wulkaniczny – kanał, łączący komorę wulkaniczną z powierzchnią ziemi, z którego produkty wulkaniczne (lawa, gazy, popioły i inne) wydobywają się z głębi na powierzchnię Ziemi. Wylot komina tworzy krater. Jeśli w kominie wulkanicznym zastygnie lawa, to powstaje nek.

</doc>
<doc id="305208" url="https://pl.wikipedia.org/wiki?curid=305208" title="Francis v. Resweber">
Francis v. Resweber

Sprawa State of Louisiana Ex Rel. Francis v. Resweber została rozstrzygnięta przez Sąd Najwyższy USA w roku 1947. Prezesem SN był wtedy Fred M. Vinson.
16-letni (a więc niepełnoletni, co nie stanowiło przeszkody w prawodawstwie tego stanu) Afroamerykanin Willie Francis został skazany na śmierć na krześle elektrycznym za morderstwo w roku 1946. Pierwsza próba egzekucji, w tym samym roku, zakończyła się niepowodzeniem i sprawa trafiła do Sądu Najwyższego.
Wnioskodawcy argumentowali, iż dwukrotne poddawanie egzekucji jest karą "okrutną i wymyślną" (a takich zabrania 8. poprawka do konstytucji USA), jednakże sąd nie podzielił tej opinii i wyrok utrzymał w mocy. 9 maja 1947 roku Francis został ponownie poprowadzony na krzesło elektryczne i tym razem zmarł.

</doc>
<doc id="305210" url="https://pl.wikipedia.org/wiki?curid=305210" title="Czas relaksacji spin-sieć">
Czas relaksacji spin-sieć

Czas relaksacji spin-sieć, czas relaksacji podłużnej – wielkość charakteryzująca czas ustalania się orientacji spinowych momentów magnetycznych atomów znajdujących się w sieci krystalicznej, w obecności zewnętrznego pola magnetycznego. Pojęcie to jest stosowane w analizie NMR, jak i EPR.

</doc>
<doc id="305212" url="https://pl.wikipedia.org/wiki?curid=305212" title="Żelisławki">
Żelisławki

Żelisławki (niem. "Senslau") – osada w Polsce położona w województwie pomorskim, powiecie gdańskim, gminie Pszczółki na trasie zlikwidowanej linii kolejowej Pszczółki-Skarszewy-Kościerzyna, w miejsce której w sierpniu 2010 otwarto ścieżkę rowerową z Pszczółek, tzw. Cysterski Trakt Rowerowy. Transport publiczny obsługuje linia autobusowa 3 Pszczółki - Sobowidz.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
Historia.
Pierwsza wzmianka o wsi pochodzi z 1292, kiedy nadana została rycerzowi "Żelisławowi" za zasługi wojenne. W latach 1773-1918 Żelisławki podlegały administracji zaboru pruskiego, a w 1919 znalazły się na terenie Wolnego Miasta Gdańska. 1 września 1939 zostały włączone do III Rzeszy. Wiosną 1945 roku Żelisławki znalazły się ponownie w Polsce. W dniu 1 lipca 2001 w Żelisławkach ustanowiono parafię kościoła rzymskokatolickiego dla wsi Żelisławki, Ulkowy i Rębielcz. Przed wybudowaniem kościoła w latach 2001-2003, nabożeństwa odprawiano w dawnej oranżerii pałacowej, przystosowanej do pełnienia funkcji kaplicy. Obecnie parafia należy do dekanatu Pruszcz Gdański w archidiecezji gdańskiej.
W październiku 2010 w miejscowości otwarto świetlicę wiejską. W obiekcie znajdować się będą: Muzeum Oświaty, izba pamięci rycerza Żelisława - pierwszego historycznego właściciela wsi; mjra Henryka Sucharskiego – patrona szkoły oraz św. Wojciecha – patrona parafii.
W roku 2018 wprowadzono nazwy ulic w miejscowości (ul. Pałacowa, ul. Rycerska, ul. św. Wojciecha, ul. Zaciszna, ul. Leśna, ul. Wspólna).
W 2000 zamknięto przebiegająca przez miejscowość linię kolejową Pszczółki - Kościerzyna, a w 2009 na jej miejscu zbudowano drogę rowerową do Pszczółek. Odcinek łączący Sobowidz z Żelisławkami otwarto 16 sierpnia 2019.
Zabytki.
Według rejestru zabytków NID na listę zabytków wpisany jest zespół pałacowy i folwarczny, nr rej.: 744 z 25.04.1977:
Klasycystyczny pałac z wieżą jest siedzibą lokalnej placówki Instytutu Uprawy, Nawożenia i Gleboznawstwa w Puławach. Wewnątrz zachowały się nieliczne kominki, piece kaflowe, plafony oraz oryginalna klatka schodowa z tralkami. Obiekt otoczony jest parkiem krajobrazowym z przełomu XIX i XX wieku. Zachował się także kompleks budynków dawnej gorzelni z 1912. Po przeciwnej stronie drogi znajduje się lapidarium kamieni granicznych i nagrobnych, powstałe staraniem Kazimierza Kowalkowskiego.

</doc>
<doc id="305213" url="https://pl.wikipedia.org/wiki?curid=305213" title="Gregg v. Georgia">
Gregg v. Georgia

Gregg v. Georgia (rozstrzygnięta 2 lipca 1976 roku) to nazwa sprawy wniesionej pod obrady Sądu Najwyższego USA, która zmodyfikowała (a nie jak czasem się twierdzi cofnęła) decyzję sprzed czterech lat ("Furman v. Georgia"), która uznała większość stanowych ustaw dotyczących kary śmierci za niezgodne z konstytucją, pozostawiając jednak nierozstrzygniętą kwestię konstytucyjności kary śmierci jako takiej. Sąd Najwyższy wyraźnie (decyzją głosów 7:2) uznał ją za zgodną z Konstytucją. Pierwszy wyrok wykonany na mocy tego postanowienia miał miejsce 17 stycznia 1977 roku, kiedy Gary Gilmore został rozstrzelany w stanie Utah.

</doc>
<doc id="305229" url="https://pl.wikipedia.org/wiki?curid=305229" title="Człon automatyki">
Człon automatyki

Człon automatyki (ogniwo) - podstawowy element mechanizmu, dla którego można określić sygnał wejściowy i sygnał wyjściowy.
Wyróżniamy człon nieruchomy (związany z układem odniesienia), czyli tzw. podstawę, oraz człony ruchome (względem układu odniesienia).
Przykłady członów nieruchomych:
Przykłady członów ruchomych:

</doc>
<doc id="305231" url="https://pl.wikipedia.org/wiki?curid=305231" title="Sylwia (królowa Szwecji)">
Sylwia (królowa Szwecji)

Sylwia Renata Sommerlath (Silvia Renate; ur. 23 grudnia 1943 w Heidelbergu) – królowa Szwecji od 19 czerwca 1976 roku jako żona Karola XVI Gustawa. Od 2011 roku jest najdłużej panującą królową Szwecji.
Ma troje dzieci – Wiktorię (ur. 1977), Karola Filipa (ur. 1979) i Magdalenę (ur. 1982). Zajmują oni kolejno pierwsze, czwarte i ósme miejsce w linii sukcesji do szwedzkiego tronu.
Życiorys.
Dzieciństwo i młodość.
Urodziła się 23 grudnia 1943 roku w Heidelbergu w Niemczech jako jedyna córka Walthera Sommeraltha (przedsiębiorcy robiącego interesy na mieniu odebranym Żydom i członka NSDAP) i jego żony, Alice Soares de Toledo. Jej ojciec był Niemcem, natomiast matka – Brazylijką. Ze strony matki jest potomkinią króla Portugalii, Alfonsa III, oraz jego konkubiny, Marii Peres de Enxara. Sylwia miała trzech braci – Ralfa (ur. 1929), Walthera (1934-2020) i Jörga (1941-2006).
O swoim dzieciństwie w jednym z wywiadów powiedziała: „Można powiedzieć, że mam pozostałości obu kultur (brazylijskiej i niemieckiej), coś, co pozwoliło mi poznać to, co najlepsze z obu światów. Moja matka była katoliczką, a mój ojciec, protestant, dorastał w domu, w którym zawsze panowała tolerancja i szacunek”.
Dorastała w São Paulo w Brazylii w latach 1947–1957, gdzie rodzina przeniosła się po zakończeniu drugiej wojny światowej. O tym okresie powiedziała później: „Nie mam żadnych wspomnień z samego początku pobytu w Brazylii. Byłam taka mała, kiedy przyjechaliśmy do Brazylii... Ale pamiętam, że lubiłam pomarańcze, których nie było w Niemczech w czasie wojny”. W 1957 rodzina powróciła do Niemiec.
W 1963 roku Sylwia ukończyła szkołę średnią w Düsseldorfie, a w 1965 roku rozpoczęła naukę w szkole tłumaczy w Monachium, którą ukończyła po czterech latach, w 1969 roku. Już wówczas wykazywała ogromne zdolności lingwistyczne i mogła porozumiewać się aż w pięciu językach: niemieckim, portugalskim, angielskim, hiszpańskim i francuskim. Dzięki swoim znajomościom różnych języków w 1972 roku otrzymała pracę hostessy i tłumaczki podczas Igrzysk Olimpijskich w Monachium, gdzie poznała swojego przyszłego męża – ówczesnego następcę szwedzkiego tronu, późniejszego króla Szwecji, Karola XVI Gustawa.
Królowa Szwecji.
W 1976 roku wyszła za mąż za Karola XVI Gustawa i tym samym stała się królową Szwecji. Pierwsze lata w Szwecji oznaczały dla Sylwii konieczność nauczenia się kolejnego języka – szwedzkiego, a także konieczność przystosowania się do zasad panujących na dworze królewskim. Nie wspomina jednak źle tego okresu – podczas udzielania jednego z wywiadów powiedziała: „Wszyscy mieli dobre intencje. Wszyscy chcieli mnie wspierać i tam byli. A król był wspaniały, powiedział: "Powiedz, co myślisz, wyjaśnij, czego chcesz, powiedz, co zamierzasz zrobić." Naprawdę mnie wspierał”.
Po jednej z wizyt zagranicznych, która miała miejsce w 1983 roku, na Sylwię spadła duża krytyka za ubiór, w jakim się prezentowała. Po latach powiedziała: „Kiedy ludzie omawiają moje kapelusze, zazwyczaj zastanawiam się, co by było, gdybym była oceniana bardziej za to, co mam w głowie, niż na niej”. 
Pod koniec lat 90. Sylwia zaangażowała się w niesienie pomocy osobom z demencją. Impulsem do podjęcia działań na ich rzecz była rozwijająca się choroba Alzheimera u jej matki, Alice Sommerlath. „Kiedy moja matka miała demencję, często pytała o mojego ojca, który już zmarł. Za każdym razem była to tragedia. "Kiedy (zmarł)? A ty nic nie powiedziałaś!" Potem nauczyłam się mówić prawdę, ale odsuwać problem. Grać w grę...” – wspominała później Sylwia, przyznając, że był to bardzo trudny okres w jej życiu: „To było bardzo smutne. Tak wiele rzeczy się (wtedy) zmienia i trudno jest wiedzieć, jak być wsparciem”. Ostatecznie te doświadczenia skłoniły królową do założenia w 1996 roku Stiftelsen Silviahemmet – organizacji zajmującej się wspieraniem licznych działań na rzecz chorych na demencję, a także zapewnieniem opieki dla takich osób oraz szkoleniem pielęgniarek wyspecjalizowanych w tym zakresie. Sylwia bierze czynny udział w działaniach założonej przez siebie organizacji. Ponadto co roku Silviahemmet organizuje również Queen Silvia Nursing Award, czyli konkurs dla studentów pielęgniarstwa lub dyplomowanych pielęgniarek. Konkurs zawdzięcza swoją nazwę królowej Sylwii.
W 1999 roku założyła również World Childhood Foundation. Celem organizacji jest zapewnienie dzieciom bezpieczne i pełne miłości dzieciństwo, wolne od przemocy, wyzysku i wykorzystywania seksualnego. W działalność organizacji, oprócz królowej, najbardziej spośród dzieci Sylwii angażuje się jej najmłodsza córka, Magdalena, która jest obecnie jednym z członkiem zarządu.
W lutym 2021 roku została przewieziona do szpitala ze względu na złamanie prawego nadgarstka.
W lipcu 2021 roku wzięła udział w cyfrowej inauguracji Domu Dziecka w Ortenau w Niemczech. Sierociniec jest piątym tego typu budynkiem w Niemczech – inne znajdują się w Heidelbergu, Lipsku, Düsseldorfie i Berlinie – który został otwarty dzięki założonemu przez Sylwię World Childhood Foundation.
W styczniu 2022 roku u pary królewskiej, która dwa miesiące wcześniej otrzymała dawkę przypominającą szczepionki, został zdiagnozowany Covid-19. W oficjalnym komunikacie podano, że król i królowa „mają łagodne objawy i dobrze się czują w danych okolicznościach”. Kilka dni później pozytywny wynik testu na SARS-CoV-2 otrzymała córka pary królewskiej, Wiktoria, a następnie jej mąż – Daniel.
Życie prywatne.
W 1972 roku w czasie Igrzysk Olimpijskich w Monachium pracowała jako hostessa i tłumaczka. Dzięki temu poznała ówczesnego następcę szwedzkiego tronu, Karola Gustawa Bernadotte. „To po prostu kliknęło” (szw. „Det sa bara klick!”) – wyznał on później w jednym z wywiadów, przyznając tym samym, że zakochał się w Sylwii od pierwszego wejrzenia. Miłość została odwzajemniona, jednakże spotkała się z nieprzychylnością ze strony ówczesnego króla Szwecji, Gustawa VI Adolfa. Monarcha nie był zadowolony z wyboru wnuka – zwracał uwagę głównie na niearystokratyczne pochodzenie oraz rodzinę Sylwii, a konkretnie powiązania jej ojca z nazistami. Ostatecznie po śmierci dziadka Karol Gustaw stał się królem Szwecji i mógł bez przeszkód ożenić się z Sylwią. Zaręczyny zostały oficjalnie ogłoszone 12 marca 1976 roku. Sylwia od narzeczonego otrzymała pierścionek zaręczynowy, który wcześniej należał do jego matki, Sybilli Koburg. W przeddzień ślubu w Operze Królewskiej w Sztokholmie odbyła się uroczysta gala na cześć nowożeńców, podczas której szwedzki zespół ABBA zadedykował Sylwii jeden ze swoich najbardziej znanych utworów, "Dancing Queen".
Małżeństwo.
Ślub pary odbył się 19 czerwca 1976 roku w protestanckim Kościele św. Mikołaja w Sztokholmie (szw. Storkyrkan). „Byłam szczęśliwa, ale również czułam wewnętrzny spokój i harmonię. To było tak, jakbym była sama na świecie z moim przyszłym mężem. W okolicy nie było nikogo” – wspominała później Sylwia. Ceremonii zaślubin przewodniczył arcybiskup Uppsali, Olof Sundby. W dniu ślubu Sylwia była ubrana w białą, jedwabną suknię Dior. Założyła również rodzinny welon, który jej zmarła teściowa otrzymała od najmłodszego syna Oskara II, Eugeniusza, który zaś otrzymał go od swojej matki, Zofii Wilhelminy Nassau. Welon ten, podobnie jak tiara Cameo, noszony jest tradycyjnie przez panny młode związane ze szwedzką rodziną królewską. – ostatni raz na swój ślub założyła go córka Sylwii, obecna następczyni tronu Szwecji, Wiktoria.
Potomstwo.
Wraz z mężem doczekała się trojga dzieci:
Niewierność męża.
Przez lata król uważany był za wzorowego męża i ojca. Wszystko zmieniło się w 2010 roku, gdy została wydana książka Thomasa Sjöberga „Den motvillige monarken” (pol. "Niechętny monarcha"). Autor wykazał w niej, że mąż Sylwii otaczał się różnymi kobietami, również striptizerkami. Król miał nawet, razem ze swoją kochanką, którą miała być członkini Army of Lovers, modelka i piosenkarka, Camilla Henemark, planować wyjazd na bezludną wyspę.
Działalność społeczna.
W lipcu 2000 roku królowa szwedzka została matką chrzestną największego współcześnie zbudowanego żaglowca świata, który otrzymał nową wtenczas nazwę „Royal Clipper”.
Tytulatura.
1943-1976: Sylwia Sommerlath
Od 1976: "Jej Królewska Mość" królowa Szwecji

</doc>
<doc id="305232" url="https://pl.wikipedia.org/wiki?curid=305232" title="Hedfirst">
Hedfirst

Hedfirst - warszawski zespół powstały w 2000 roku, grający muzykę z pogranicza hardcore i metalu.
Jest zespołem organizującym trasę Metal Union Roadtour. 29 września 2008 r. na stronie zespołu ukazało się oświadczenie, w którym poinformowali, że zakończyli swoją działalność. W 2010 roku zespół wznowił działalność.

</doc>
<doc id="305233" url="https://pl.wikipedia.org/wiki?curid=305233" title="Kacze opowieści. Poszukiwacze zaginionej lampy">
Kacze opowieści. Poszukiwacze zaginionej lampy

Kacze opowieści. Poszukiwacze zaginionej lampy () – film pełnometrażowy nawiązujący do kreskówki "Kacze opowieści". Światowa premiera filmu odbyła się 3 sierpnia 1990 roku. Został on wyprodukowany przez studia, które tworzyły wcześniej serial animowany "Kacze opowieści".
W Polsce film był wyświetlany w kinach jednocześnie z emisją serialu w telewizji. 11 marca 2007 roku i 23 marca 2008 roku został wyemitowany ponownie w telewizji Polsat z dubbingiem kinowym. Ta sama wersja jest emitowana również na kanale Disney Channel.
Premiera w polskich kinach odbyła się 6 lipca 1991 roku z dystrybucją ITI Cinema. 
Film wydany na VHS i DVD w Stanach Zjednoczonych, Wielkiej Brytanii, Niemczech, Australii.
Fabuła.
Film rozpoczyna się od sceny, w której kaczory przemierzają pustynię w poszukiwaniu skarbu znajdującego się w starożytnej piramidzie Collie Baby. Znajdują skarb, jednak wkrótce po tym zły czarodziej Merlock zabiera całe znalezisko z nadzieją, że znajdzie tam lampę ze spełniającym życzenia dżinem. Jedyną rzeczą, którą udało się zatrzymać kaczorom, jest jednak właśnie ta lampa. Po powrocie do Kaczogrodu Tasia przypadkiem odkrywa jej czarodziejskie właściwości. Dżin spełnia wszystkie życzenia Sknerusa, ale Merlock nie daje za wygraną. O lampę toczy się prawdziwa bitwa.
Wersja polska.
Wersja polska: Studio Opracowań Filmów w Warszawie
Reżyseria: Maria Piotrowska
Tekst: Krystyna Skibińska-Subocz
Dźwięk: Alina Hojnacka-Przeździak
Montaż: Gabriela Turant-Wiśniewska
Kierownik produkcji: Mieczysława Kucharska
Wystąpili:
i inni.
Przekład piosenki: Filip Łobodziński
Śpiewał: Mieczysław Szcześniak

</doc>
<doc id="305236" url="https://pl.wikipedia.org/wiki?curid=305236" title="Góry Czerskiego (Syberia Wschodnia)">
Góry Czerskiego (Syberia Wschodnia)

Góry Czerskiego (ros. Хребет Черского) – system górski położony w azjatyckiej części Rosji (Syberia Wschodnia), w Jakucji i obwodzie magadańskim. Ciągnie się z północnego zachodu na południowy wschód, na wschód od Leny, od dolnego biegu Jany na północnym zachodzie do górnego biegu Kołymy na południowym wschodzie. Jego długość wynosi ponad 1500 km, a szerokość od 150 do 200 km. Najwyższym szczytem jest Pobieda o wysokości 3003 m n.p.m. (według nieaktualnych danych 3147 m n.p.m.).
Geografia i geologia.
Góry Czerskiego zostały wypiętrzone w mezozoiku przez orogenezę pacyficzną. Zbudowane są z różnorodnych skał osadowych intrudowanych granitami. Na południowym wschodzie góry cechuje polodowcowa rzeźba alpejska, natomiast na północnym zachodzie mają charakter rozczłonkowanego płaskowyżu. Występują tu złoża węgla, złota, cyny i innych metali.
Góry składają się z szeregu równoległych pasm. Na północy są to m.in. pasma: Kiun-Tas, Esteryktach-Tas, Niemkuczenskij chriebiet, Sielenniachskij chriebiet, Irgiczańskij chriebiet, Chadaranja, Kurundja i Kisyliach. Środkowa część to m.in. pasma: Andriej-Tas Kriaź, Góry Momskie, Tas-Chajachtach, Dogdo, Okrajnij chriebiet, Czemałginskij chriebiet, Czibagałachskij chriebiet, Oniolskij chriebiet, Borong, Neldenginskij chriebiet, Porożnyj chriebiet, Siljapskij chriebiet i Ulczańskij chriebiet. W południowej części Gór Czerskiego znajdują się m.in. pasma: Ułachan-Czistaj (ze szczytem Pobieda), Tas-Kystabyt, Czerge, Polarnij chriebiet, Nengedźek, Angaczak i Grzęda Borolochska. Przedłużeniem łańcucha, już za Kołymą, jest pasmo Majmandźynskij chriebiet.
Wiele rzek, w tym Jana, górna Kołyma, Sielenniach, Moma, Indigirka i ich dopływy przecinają grzbiety w bardzo wąskich, często bagnistych dolinach.
Przyroda.
Roślinność strefowa. Do 400 – 1100 m występuje tajga modrzewiowa, wyżej do 2000 m rosną karłowate limby i tundra kamienista. Najwyższe części gór pokryte są lodowcami. Jest ich 372 o łącznej powierzchni 155 km kw. Największe z nich to: Lednik Cariegradskogo, Lednik Obruczewa, Lednik Sumgina i Lednik Mielnikowa.
Fauna jest słabo zbadana. Z ssaków żyją tu m.in. niedźwiedzie brunatne, lisy, gronostaje, wilki, rysie, rosomaki, owce śnieżne i świstaki.
Dużą część Gór Momskich i pasma Ułachan-Czistaj zajmuje park krajobrazowy „Momskij” (2175,6 tys. ha).
Klimat.
Klimat kontynentalny charakteryzujący się gwałtownymi wahaniami temperatury. Zimą w środkowej części Gór Czerskiego średnia styczniowa temperatura w dolinach spada do -45 °C. Czasami mrozy mogą osiągać -65 °C. Latem średnia temperatura w lipcu wynosi + 15 °C. Okres bez mrozu jest bardzo krótki – 40-90 dni.
Historia odkryć.
Pierwszym naukowcem który dotarł do Gór Czerskiego był Polak Jan Czerski, geolog i geograf, zesłaniec z 1863 roku. W 1891 roku rozpoczął on ekspedycję w rejon rzek Kołyma i Indygirka. Zmarł podczas tej wyprawy (w 1892 roku) w dolnym biegu Kołymy.
Od 1924 roku Siergiej Obruczew, geolog, syn Władimira Obruczewa, badał obszary Syberii w dorzeczu Indigirki i Kołymy, słabo poznane na początku XX wieku. Ekspedycje pod jego kierownictwem zgromadziły dużą ilość danych dotyczących orografii, geomorfologii i tektoniki regionu. Opracowano wtedy schematy i mapy, które Obruczew przedstawił Związkowi Geograficznemu ZSRR i zaproponował nazwanie wszystkich formacji górskich w tym regionie Górami Czerskiego na cześć Jana Czerskiego. W paśmie Czemałgińskij chriebiet znajduje się szczyt Pik Czerskoj (2168 m) nazwany na cześć żony Jana Czerskiego, Mawry Czerskiej.
Do chwili obecnej Góry Czerskiego są dość mało poznane. Rzadko pojawiają się tam również alpiniści i turyści. Góra Pobieda, najwyższy szczyt Gór Czerskiego, został odkryty dopiero podczas zdjęć lotniczych w 1945 roku i pierwotnie nosił imię Ławrientija Berii, twórcy gułagów, których dużo znajdowało się w południowej części Gór Czerskiego (obwód madagański). Wspinacze zdobyli górę Pobieda po raz pierwszy w 1966 roku.

</doc>
<doc id="305238" url="https://pl.wikipedia.org/wiki?curid=305238" title="Karabin Galat'z">
Karabin Galat'z

Galil T'zalaphim (Galat'z) – izraelski karabin wyborowy, wersja karabinu automatycznego Galil.
Historia.
W latach 80. XX wieku podstawowym typem karabinu wyborowego Cahalu był M14 SWS. Były to, podobnie jak amerykańskie M21, wyselekcjonowane, charakteryzujący się małym rozrzutem egzemplarze karabinu M14 wyposażone w celownik optyczny.
Rosnący wiek eksploatowanych karabinów wyborowych spowodował ogłoszenie konkursu na nowy karabin wyborowy. Do testów przedstawiono karabiny firm Sardius Company i IMI. Karabin firmy Sardius był wersją karabinu M14 przebudowaną do układu bullpup, karabin IMI wersją karabinu Galil AR (pochodna AK-47).
Prototypowy karabin wyborowy IMI różnił się od Galila AR nową lufą o długości 508 mm wyposażoną w nowe urządzenie wylotowe i konstrukcją składanej kolby.
W wyniku testów do uzbrojenia postanowiono przyjąć karabin firmy Sardius. Zamówiono 1200 karabinów tej firmy oznaczonych jako M36 SWS. Niewielka firma Sardius nie zdołała jednak rozpocząć masowej produkcji M36 SWS.
Rezultatem było anulowanie zamówienia na M36 SWS i podjęcie decyzji o rozpoczęciu produkcji wyborowej wersji Galila przyjętej do uzbrojenia jako Galat'z. Jednak ostatecznie wyprodukowano tylko kilkaset egzemplarzy tego karabinu, a następcą M14 SWS stał się dopiero w 1997 roku amerykański powtarzalny karabin wyborowy M24 SWS.
Przyczyną szybkiego zakończenia produkcji Galat'za dla armii izraelskiej była niska (jak na karabin wyborowy) celność tej broni równa 1,5 MOA. Sprawiało to że podobnie jak inne wyborowe wersje AK (Zastava M76, PSL) Galat'z nie dorównywał karabinom od początku projektowanym jako broń wyborowa (o celności 0,5-1 MOA). Wadą Galat'za była też cena, dużo wyższa niż karabinów dostarczanych w ramach amerykańskiej pomocy wojskowej.
Wyprodukowane dla armii izraelskiej karabiny Galat'z znalazły się ostatecznie na uzbrojeniu izraelskich jednostek specjalnych w roli broni wyborowej używanej na dystansach do 600 m. Galat'z jest nadal produkowany w niewielkich ilościach przez IMI i sprzedawany odbiorcom zagranicznym.
Opis.
Karabin Galat'z jest indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy umożliwia strzelanie ogniem pojedynczym. Dźwignia bezpiecznika po prawej stronie komory zamkowej (identyczna jak w AK), uzupełniona małą dźwignią nad chwytem pistoletowym, po lewej stronie broni. Zasilanie z pudełkowych magazynków pojemności 10 lub 20 naboi. Lufa ciężka, zakończona urządzeniem wylotowym pełniącym funkcje tłumika płomienia, osłabiacza odrzutu i podrzutu. Zasadniczym celownikiem jest celownik optyczny firmy El-Op o powiększeniu 6 x 40. Celownik jest mocowany na szynie mocowanej po lewej stronie broni. Otwarte przyrządy celownicze składają się z muszki i celownika przerzutowego. Kolba składana, drewniana, wyposażona w poduszkę podpoliczkową.

</doc>
<doc id="305240" url="https://pl.wikipedia.org/wiki?curid=305240" title="Transformacja Holsteina-Primakoffa">
Transformacja Holsteina-Primakoffa

Transformacja Holsteina-Primakoffa jest transformacją w mechanice kwantowej pozwalającą na wygenerowanie operatorów o spinowych regułach komutacji z operatorów kreacji i anihilacji dla oscylatora harmonicznego(operatory bozonowe)
Nowe operatory są opisywane następującymi wzorami:
gdzie:
Opisane w powyższy sposób operatory spełniają reguły komutacji charakterystyczne dla operatorów spinowych. Transformacja Holsteina-Primakoffa ma zastosowanie np. do opisu spinowych wzbudzeń kolektywnych – fal spinowych w krysztale w ramach modelu Heisenberga. Problemem pojawiającym się przy transformacji Holsteina-Primakoffa jest różnica w wymiarach przestrzeni, w których działają operatory bozonowe (stanów jest nieskończenie wiele) oraz operatory o spinowych relacjach komutacji(liczba stanów spinowych jest ograniczona do 2S+1). Niedogodność tą omija się narzucając ograniczenie w postaci warunku: formula_8 co odpowiada ograniczeniu się do stanów leżących blisko stanu podstawowego (zakres niskich temperatur). Transformacja Holsteina-Primakoffa jest przykładem bozonizacji.

</doc>
<doc id="305241" url="https://pl.wikipedia.org/wiki?curid=305241" title="Elojowie">
Elojowie

Elojowie – rasa pięknych i niemal tylko młodych ludzi stworzona przez Herberta George'a Wellsa na potrzeby książki science-fiction "Wehikuł czasu".
W dalekiej przyszłości ludzie podzielili się na dwa gatunki. Elojowie są potomkami tych, którzy postanowili pozostać na powierzchni. Przypominają do złudzenia ludzi, jednak z wypaczonym, dziecięcym pojmowaniem świata, nieświadomością dobra i zła oraz pozbawionych umiejętności współpracy. Przez stulecia stali się rasą uległą wobec Morloków, którzy traktowali ich bardziej jak zwierzęta hodowlane niż ludzi. Toteż najstarsi ginęli pierwsi, co sprawiało, że Elojowie byli rasą jedynie pięknych i wciąż niewykształconych ludzi.

</doc>
<doc id="305242" url="https://pl.wikipedia.org/wiki?curid=305242" title="Morlokowie">
Morlokowie

Morlokowie (lp. Morlok) - fikcyjna rasa hominidów, bezwłosych albinosów, zamieszkujących podziemia, stworzona przez Herberta George'a Wellsa na potrzeby książki science-fiction "Wehikuł czasu".
Akcja powieści toczy się w odległej przyszłości. Na przestrzeni tysiącleci ludzie podzielili się, powstały różnice tak znaczne, że klasyfikujące ich do dwóch różnych ras. Morlokowie są potomkami tych, którzy postanowili schronić się pod powierzchnią ziemi, wykorzystując zdobycze techniki. Przez stulecia ewoluowali, przystosowując się do warunków życia pod ziemią. Mroki jaskiń sprawiły, że nie mogli powrócić już na powierzchnię. Podporządkowali sobie naziemną rasę nieświadomych Elojów, traktując ich jak hodowlane bydło. Pomimo wysokiej, w porównaniu do Elojów, inteligencji i zaawansowania technicznego przejawiali również oznaki uwstecznienia, takie jak kanibalizm. W ekranizacji książki z 2002 roku nie byli już tak inteligentni, nie potrafili nawet mówić, a ich przywódcą był dziwny twór pół-wampir, pół-człowiek, jako jedyny posiadający zdolność mówienia.
W powieści Statki czasu, kontynuacji "Wehikułu", jest przedstawiona alternatywna historia z inną wersją rozwoju Morloków - zamiast degenerować się w podziemiach, wykorzystując swoją technologię opanowują potęgę Słońca budując wokół niego Sferę. W tej wersji Morlokowie są pokojowo nastawioną rasą naukowców poświęcających się dla lepszego zrozumienia Wszechświata.

</doc>
<doc id="305244" url="https://pl.wikipedia.org/wiki?curid=305244" title="Menlo Park (New Jersey)">
Menlo Park (New Jersey)



</doc>
<doc id="305246" url="https://pl.wikipedia.org/wiki?curid=305246" title="Subkontynent indyjski">
Subkontynent indyjski

Subkontynent indyjski – obszar w Azji, który obejmuje Półwysep Indyjski z Niziną Hindustańską i Cejlonem.

</doc>
<doc id="305252" url="https://pl.wikipedia.org/wiki?curid=305252" title="Lyndon B. Johnson Space Center">
Lyndon B. Johnson Space Center



</doc>
<doc id="305253" url="https://pl.wikipedia.org/wiki?curid=305253" title="Wehikuł czasu (film 1960)">
Wehikuł czasu (film 1960)

Wehikuł czasu (oryg. "The Time Machine") – adaptacja filmowa powieści Herberta George’a Wellsa pod tym samym tytułem, wyreżyserowana przez George’a Pala w USA w 1960 roku. Film nie trzyma się ściśle powieści – wspomina o obu wojnach światowych i przedstawia wizję ewentualnej wojny atomowej.
Polska premiera odbyła się w lipcu 1966 roku w podwójnym pokazie z dokumentem "Ab urbe condita" produkcji WFD.
Wersja polska.
Reżyseria: Zofia Dybowska-Aleksandrowicz
Wystąpili:
i inni
Remake.
Film doczekał się remake'u pod tym samym tytułem, w 2002 roku: "Wehikuł czasu".

</doc>
<doc id="305254" url="https://pl.wikipedia.org/wiki?curid=305254" title="JSC">
JSC



</doc>
<doc id="305256" url="https://pl.wikipedia.org/wiki?curid=305256" title="Johnson Space Center">
Johnson Space Center



</doc>
<doc id="305270" url="https://pl.wikipedia.org/wiki?curid=305270" title="Marian Szeja">
Marian Szeja

Marian Henryk Szeja (ur. 20 sierpnia 1941 w Siemianowicach Śląskich, zm. 25 lutego 2015 w Wałbrzychu) – polski piłkarz, występujący na pozycji bramkarza.
Absolwent Zasadniczej Szkoły Zawodowej. Zawodnik Unii Kędzierzyn, Górnika Thorez i Zagłębia Wałbrzych oraz francuskich zespołów: FC Metz (1973/74 4-0) i AJ Auxerre. W reprezentacji Polski wystąpił 15 razy.
Piłkarz.
Zadebiutował w wieku 14 lat w Unii Kędzierzyn, od początku na pozycji bramkarza; w 1963 r. trafił do III-ligowego Thoreza i wraz z tym klubem awansował do II ligi rok później. Powołany został do reprezentacji młodzieżowej na mecz z Turcją, który Polska wygrała (2:0) w Łodzi. Jako senior kadry Polski zadebiutował w Szczecinie 24 października 1965 w meczu z Finlandią (7:0).
Później grał przeciw Anglii − 5 stycznia 1966 w Liverpoolu (1:1) i w rewanżu w Chorzowie (przegrana Polski 0:1); po obu tych meczach uzyskał (pomimo utraty bramek) dobre oceny i gratulacje, także od przeciwników. W tournée reprezentacji Polski po Ameryce Południowej Brazylia wygrała na stadionie Maracanã (2:1), ale miejscowa prasa wybiła w nagłówkach fakt, że słynnemu napastnikowi Pelému nie udało się strzelić bramki Marianowi Szei.
Jego klub, przemianowany na Zagłębie Wałbrzych, awansował w 1968 do I ligi, a w sezonie 1970-1971 zajął w niej III miejsce i wystąpił w Pucharze UEFA
W roku 1974 uzyskał zgodę na kontrakt zagraniczny i wyjechał do Metzu, a potem do II-ligowego klubu Auxerre, z którym w 1979 dotarł do finału Pucharu Francji, a w 1980 awansował do francuskiej I ligi.
Kariera reprezentacyjna.
W reprezentacji, w eliminacjach do Igrzysk Olimpijskich 1972, został doskonale oceniony po wygranym przez Polskę meczu eliminacyjnym z Hiszpanią (w Gijón; 2:0), podobnie jak po rozegranym w tym samym sezonie meczu eliminacyjnym do Mistrzostw Europy z RFN (0:0).
Pojechał na IO w Monachium 1972 jako bramkarz rezerwowy, jednak w ani jednym meczu, ani przez jedną minutę nie wszedł na boisko. Z tego powodu nie otrzymał medalu olimpijskiego i przez długi czas w kronikach i statystykach sportowych nie był uznawany za olimpijczyka. Dopiero po latach znalazł się na oficjalnych listach medalistów olimpijskich.
Ostatni mecz w reprezentacji rozegrał w 1973 z USA (0:1).
Trener.
Po zakończeniu kariery wrócił do Wałbrzycha, gdzie pracował zarobkowo jako taksówkarz, wyjeżdżając jednak przez kilka lat na dwu- lub trzymiesięczne kontrakty do Auxerre, gdzie szkolił bramkarzy.
Rodzina.
Marian Szeja w 1961 r. zawarł związek małżeński, jego dwaj synowie (Bernard i Dariusz) również grali w wałbrzyskim Zagłębiu.

</doc>
<doc id="305272" url="https://pl.wikipedia.org/wiki?curid=305272" title="Sidhe">
Sidhe



</doc>
<doc id="305273" url="https://pl.wikipedia.org/wiki?curid=305273" title="Konotopa (powiat warszawski zachodni)">
Konotopa (powiat warszawski zachodni)

Konotopa – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki. Leży pomiędzy Warszawą, Piastowem i Pruszkowem.
Konotopa graniczy z Warszawą, ale jest odcięta od przyległych miejscowości; nie kursują żadne środki komunikacji.
Wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa warszawskiego.
Według stanu w 2021 roku sołectwo liczyło 293 mieszkańców.
W Konotopie jest zlokalizowany węzeł w którym kończy swój bieg autostrada A2, gdzie przechodzi ona w Ekspresową obwodnicę Warszawy – drogi S8 i S2 (od sierpnia 2013) Jest to część autostradowej trasy wschód-zachód.

</doc>
<doc id="305275" url="https://pl.wikipedia.org/wiki?curid=305275" title="Wehikuł czasu (film 2002)">
Wehikuł czasu (film 2002)

Wehikuł czasu (ang. "The Time Machine") – remake w reżyserii Simona Wellsa nakręcony w roku 2002, wzorujący się na powstałej w roku 1960 filmowej adaptacji książki Herberta George’a Wellsa (pradziadka reżysera) pod tym samym tytułem. W 2009 roku Waterflame norweski kompozytor stworzył piosenkę „Time Machine” z wykorzystaniem dialogów z filmu.
Fabuła.
Fabuła znacznie się różni od książki i bardziej niż na niej bazuje na jej ekranizacji z 1960 roku, która też wprowadziła spore zmiany w fabule.
Akcja filmu zaczyna się w Nowym Jorku w roku 1899. Alexander Hartdegen (Guy Pearce) to marzyciel i zapalony wynalazca. Osobista tragedia powoduje, że próbuje on zmienić bieg czasu. Odkrywa jednak, że nie można zmienić przeznaczenia. Zrozpaczony w poszukiwaniu odpowiedzi na dręczące go pytania, postanawia wyruszyć w podróż do przyszłości, podczas której obserwuje niemal całkowitą samozagładę ludzkości. Trafia do czasów, gdzie ludzie podzielili się na dwie rasy: Elojów i rządzących nimi Morloków. Alexander zauroczony niemal rajskim życiem bezbronnych Elojów postanawia stać się ich nauczycielem. Towarzyszy mu w tym piękna Mara. Wynalazca nie przeczuwa jednak nadchodzącego niebezpieczeństwa. Życie Elojów, na pozór sielankowe, jest w rzeczywistości nieustającą walką o przetrwanie, gdyż są oni regularnie atakowani przez mięsożernych Morloków.
Obsada.
i inni. 

</doc>
<doc id="305280" url="https://pl.wikipedia.org/wiki?curid=305280" title="Zespół Klasztorny Bazylianów w Supraślu">
Zespół Klasztorny Bazylianów w Supraślu



</doc>
<doc id="305281" url="https://pl.wikipedia.org/wiki?curid=305281" title="Galaktyka Bodego">
Galaktyka Bodego

Galaktyka Bodego (znana również jako Messier 81, M81 lub NGC 3031) – galaktyka spiralna, położona w gwiazdozbiorze Wielkiej Niedźwiedzicy, należąca do grupy galaktyk M81. Dzięki bliskości od Ziemi, dużemu rozmiarowi oraz aktywnemu jądru była obszernie badana przez profesjonalnych astronomów. Czyni to ją również popularnym celem amatorskich obserwacji.
Odkrycie.
Odkrył ją 31 grudnia 1774 roku berliński astronom Johann Elert Bode. W sierpniu 1779 niezależnie odkryta przez Pierre’a Méchaina. W katalogu Messiera od 9 lutego 1781.
Charakterystyka.
Jest odległa od nas o 12 milionów lat świetlnych. Ma wymiary ok. 84 × 46 tys. lat świetlnych. Jest jedną z najjaśniejszych galaktyk spiralnych widocznych na półkuli północnej. Może być obserwowana nawet przez małe teleskopy, a w bardzo sprzyjających warunkach nawet gołym okiem.
W jądrze ma supermasywną czarną dziurę o masie 70 milionów mas Słońca.
M81 znajduje się w odległości jedynie 150 tys. lat świetlnych od innej galaktyki należącej do katalogu Messiera – M82, zwanej też galaktyką Cygaro. W ciągu ostatnich kilkudziesięciu milionów lat miało miejsce spotkanie tych galaktyk. Powstałe siły pływowe spowodowały wzmocnienie fal gęstości i wzrost częstości narodzin nowych gwiazd w okolicach tych fal. Zbliżenie do M82 mogło również wytworzyć długie i proste pasma pyłu widoczne wzdłuż jednej strony jądra galaktyki.
Według badań z 1994 roku M81 zawiera względnie małą ilość ciemnej materii.
Grupa M81.
Messier 81 jest największą galaktyką w tzw. grupie M81, czyli grupie 34 galaktyk w konstelacji Wielkiej Niedźwiedzicy. Znajdując się w odległości ok. 11,7 mln lat świetlnych (3,6 Mpc) od Ziemi, grupa M81 jest najbliższym sąsiadem naszej grupy galaktyk w całej Supergromadzie Lokalnej.
Interakcje grawitacyjne pomiędzy M81 i M82 oraz NGC 3077 wyrwały gaz ze wszystkich trzech galaktyk, tworząc w grupie gazowe struktury w kształcie włókien wodoru. Ponadto te interakcje sprawiły, że gaz międzygwiazdowy wpadł do centrów M82 i NGC 3077, prowadząc do intensywnego powstawania gwiazd lub aktywności gwiezdnej w tym rejonie.
Supernowe.
28 marca 1993 astronom amator Francisco Garcia Diaz z Lugo w Hiszpanii odkrył supernową SN 1993J. Osiągnęła ona jasność obserwowaną 10,5.

</doc>
<doc id="305282" url="https://pl.wikipedia.org/wiki?curid=305282" title="Simon Wells">
Simon Wells

Simon Joseph Wells (ur. 1961 w Cambridge) – brytyjski reżyser i scenarzysta, prawnuk sławnego pisarza Herberta George’a Wellsa.
Życiorys.
Uczęszczał do The Perse School i na Uniwersytet De Montfort, gdzie studiował projektowanie audiowizualne. Po ukończeniu studiów znalazł pracę w studiu Richarda Williamsa, gdzie animował reklamy i inne projekty. Później Wells nadzorował animację "Kto wrobił królika Rogera?" ("Who Framed Roger Rabbit", 1988).
Po zamknięciu Richard Williams Studio Wells został członkiem Amblimation, studia należącego do Stevena Spielberga, gdzie pełnił funkcję reżysera filmów takich jak "Amerykańska opowieść. Feiwel rusza na Zachód" ("An American Tail: Fievel Goes West", 1991), "Opowieść o dinozaurach" ("We're Back! A Dinosaur's Story", 1993) i "Balto" (1995). 

</doc>
<doc id="305285" url="https://pl.wikipedia.org/wiki?curid=305285" title="Rotting Christ">
Rotting Christ

Rotting Christ (z j. ang. dosłownie Gnijący Chrystus) – grecki zespół blackmetalowy założony w 1987 roku w Atenach. Zespołowi przewodzą bracia Sakis i Themis Tolisowie, którzy pozostają jedynymi członkami oryginalnego składu. Od 2014 roku skład grupy tworzą ponadto basista Vagelis Karzis oraz gitarzysta George Emmanuel.
Do 2016 roku ukazało się dwanaście albumów studyjnych zespołu oraz szereg pomniejszych wydawnictw. Nagrania formacji cieszą się prawdopodobnie największą popularnością w Grecji. Ostatni album zespołu zatytułowany "Rituals" (2016) uplasował się na 10. miejscu tamtejszej listy przebojów.
W ciągu ponad dwudziestu lat istnienia zespół niejednokrotnie przechodził zmiany stylistyczne, począwszy od surowych blackmetalowych brzmień, poprzez ciężki doom/death metal, a skończywszy na melodyjnym black metalu, bardzo różniącym się od skandynawskich zespołów blackmetalowych, takich jak Emperor czy Limbonic Art.
Historia.
Zespół powstał w 1987 roku w Atenach z inicjatywy wokalisty i gitarzysty Sakisa Tolisa, perkusisty Themisa Tolisa oraz basisty Jima Patsourisa. Formacja początkowo tworzywa w stylistyce grindcore’u. Grupa zadebiutowała kasetą demo "Leprosy of Death", która ukazała się w listopadzie 1988 roku. Następnie w styczniu 1989 roku ukazało się drugie demo tria zatytułowane "Decline’s Return". Kolejne demo pt. "Satanas Tedeum" zostało wydane w październiku tego samego roku. Materiał stanowił stylistyczny zwrot w historii działalności tria. Na kasetę trafiły utwory czerpiące z thrash metalu, znacznie dłuższe w stosunku do poprzednich nagrań Rotting Christ. Podobnie jak szereg innych zespołów okresu muzycy Rotting Christ określali swą twórczość jako death metal, gdyż termin black metal pozostawał szerzej nieznany. W 1991 roku skład uzupełnił klawiszowiec George Zaharopoulos. W maju 1991 roku ukazał się pierwszy minialbum Rotting Christ pt. "Passage to Arcturo". W październiku 1992 roku muzycy wydali niezależne demo pt. "Ade’s Winds". Debiutancki album formacji zatytułowany "Thy Mighty Contract" ukazał się 11 listopada 1993 roku nakładem wytwórni muzycznej Osmose Productions. Następnie w grudniu muzycy udali się w trasę koncertową wraz z Immortal i Blasphemy po Europie. 10 października 1994 roku nakładem oficyny Unisound Records ukazał się drugi album studyjny Rotting Christ pt. "Non Serviam".
W kwietniu 1996 roku nakładem wytwórni płytowej Century Media Records do sprzedaży trafił trzeci album długogrający zespołu pt. "Triarchy of the Lost Lovers". Wkrótce potem z zespołu odszedł Jim Patsouris, którego zastąpił Andreas Lagios. Ponadto skład uzupełnił drugi gitarzysta Kostas Vassilakopoulos. Pod koniec roku grupa koncertowała w Europie wraz z Gorefest, Moonspell, Samael oraz Theatre of Tragedy. W 1997 roku muzycy występowali w całej Europie wraz z zespołami Old Man’s Child, Sacramentum, Tiamat i Paradise Now!. 7 października tego samego roku ukazał się czwarty album studyjny Rotting Christ zatytułowany "A Dead Poem". W listopadzie, także 1997 roku, ukazał się trzeci minialbum formacji pt. "The Mystical Meeting". W styczniu 1999 roku do sprzedaży trafił czwarty minialbum formacji pt. "Der Perfekte Traum". Następnie w lutym grupa dała szereg koncertów w Europie u boku zespołów Aeturnus, Ancient Rites oraz Behemoth. Z kolei 9 marca tego samego roku został wydany piąty album studyjny grupy pt. "Sleep of the Angels". Materiał był promowany teledyskiem do utworu „After Dark I Feel”, który wyreżyserował Arnaoutoglou Vassilis.
29 sierpnia 2000 roku ukazał się szósty album długogrający zespołu zatytułowany "Khronos". 29 października 2002 roku do sprzedaży trafiły siódmy album Rotting Christ pt. "Genesis". Nagrania były promowane podczas europejskich koncertów m.in. u boku zespołów Tristania, Madder Mortem oraz Vintersorg. W styczniu 2003 roku grupa koncertowała w Europie wraz z Primordial i Enthroned. Następnie w kwietniu 2003 roku nakładem Metal Mind Productions ukazał się pierwszy materiał wideo formacji zatytułowany "In Domine Sathana". Z kolei w czerwcu zespół wystąpił w ramach Rock The Nations Open Air Festival w Turcji. Na początku 2004 roku grupa koncertowała w Wielkiej Brytanii wraz z Decapitated, Anata i Thus Defiled. Wkrótce potem z zespołu odszedł Kostas Vassilakopoulos. 20 września, także 2004 roku, został wydany ósmy album grupy pt. "Sanctus Diavolos". Gościnnie w nagraniu albumu uczestniczył Gus G. z zespołu Dream Evil. W 2005 roku grupa koncertowała m.in. w Bośni i Hercegowinie, Rumunii i Chorwacji. Następnie wzięła udział w europejskim tournée Blitzkrieg 3 wraz z zespołami Vader, Anorexia Nervosa i Lost Soul. W 2006 roku koncertowała w Brazylii oraz w Europie, w tym m.in. podczas festiwali Dong Open Air i Thunders Over Miriquidi Festival w Niemczech.
22 stycznia 2007 roku nakładem wytwórni muzycznej Season of Mist ukazał się dziewiąty album długogrający Rotting Chrst zatytułowany "Theogonia". W lutym zespół udał się w europejskie tournée Domination Tour u boku Carpathian Forest, Incantation oraz Malevolent Creation. Następnie formacja koncertowała, także w Europie podczas Northern Assasination Tour wraz z Crionics, Incantation i Krisiun oraz The Flaming Arts Festival w Europie Wschodniej. Z kolei we wrześniu i październiku grupa dała szereg koncertów w Polsce w ramach trasy koncertowej Blitzkrieg 4, poprzedzając występy zespołu Vader. W 2008 roku muzycy udali się do USA, gdzie występowali m.in. wraz z Immolation oraz Averse Sefira. Natomiast w sierpniu zespół wystąpił w ramach jubileuszu dwudziestopięciolecia działalności zespołu Vader. Na początku 2009 roku grupa ponownie koncertowała w USA wraz z Epicurean, Manic Ritual oraz Mysteriarch. Następnie 23 lutego tego samego roku do sprzedaży trafił drugi album wideo zespołu pt. "Non Serviam – A 20 Year Apocryphal Story". Z kolei latem muzycy koncertowali m.in. w Turcji oraz na Ukrainie.
Dziesiąty album studyjny grupy pt. "Aealo" trafił do sprzedaży 15 lutego 2010 roku. Gościnnie na płycie wystąpili m.in. A.A. Nemtheanga (Primordial) i George „The Magus” Zacharopoulos (Necromantia). Wydawnictwo było promowane podczas europejskiej trasy koncertowej wraz z Crionics, Lost Soul, Naumachia oraz Strandhogg. Następnie zespół koncertował wraz z Bolt Thrower w Wielkiej Brytanii oraz w ramach zimowego tournée wraz z Finntroll. W 2011 roku grupa odbyła amerykańską trasę koncertową wraz z Abigail Williams, Hate, Lecherous Nocturne oraz Melechesh. Pod koniec 2012 roku zespół wziął udział w europejskiej trasie koncertowej Creatures From The Abyss Tour, poprzedzając występy Cradle of Filth. 1 marca 2013 roku ukazał się jedenasty album studyjny Rotting Christ pt. "Kata ton demona eaftu". Wśród gości na płycie znaleźli się m.in. Babis Alexandropoulos, były członek power metalowej formacji InnerWish, oraz Androniki Skoula. Również w marcu muzycy dali szereg koncertów w Ameryce Południowej – wystąpili m.in. w Chile, Kolumbii, Peru i Brazylii. Kolejne koncerty grupa dała w Europie m.in. u boku Negură Bunget, Spartan i Twilight of the Gods. W styczniu 2014 roku zespół występował w Japonii. Następnie zespół występował w Rosji i Brazylii oraz m.in. podczas festiwali Eine in Teich Festival w Austrii i Leyendas del Rock w Hiszpanii. Z końcem roku grupa odbyła tournée w Stanach Zjednoczonych m.in. z takimi zespołami jak: Belphegor, czy Beheaded.
Na początku 2015 roku zespół dał szereg koncertów w Europie u boku Atropos, Empheris oraz Varathron. Następnie latem zespół wystąpił m.in. podczas festiwali Metaldays w Słowenii oraz Eistnaflug w Islandii. W sierpniu został wydany pierwszy album koncertowy Rotting Christ pt. "Lucifer over Athens". Pod koniec roku zespół udał się do USA, gdzie koncertował w ramach Black Metal Warfare Tour, poprzedzając występy zespołów Watain i Mayhem. 12 lutego 2016 roku został wydany dwunasty album zespołu zatytułowany "Rituals". Na płycie wyprodukowanej przez Sakisa Tolisa gościnnie wystąpili m.in. Nick Holmes, znany z występów w zespole Paradise Lost, oraz Michael „Vorph” Locher, lider grupy Samael. Wydawnictwo było promowane podczas licznych koncertów w Europie, w tym m.in. podczas festiwali Bloodstock Open Air w Wielkiej Brytanii oraz Herbakkersfestival w Belgii. Muzycy po raz pierwszy zagrali także w Południowej Afryce, jednakże w wyniku protestów tamtejszych organizacji religijnych zespół wystąpił pod zmienioną nazwą. Pod koniec roku grupa koncertowała w Stanach Zjednoczonych u boku szwedzkiej formacji Marduk oraz ponownie w Europie wraz z zespołami Inquisition i Mystifier.

</doc>
<doc id="305287" url="https://pl.wikipedia.org/wiki?curid=305287" title="M81">
M81



</doc>
<doc id="305291" url="https://pl.wikipedia.org/wiki?curid=305291" title="Messier 102">
Messier 102

Messier 102 – jeden z obiektów katalogu Messiera. Nie ma całkowitej pewności co do galaktyki, którą wskazuje, gdyż wpis w katalogu nie opiera się na obserwacjach autora, lecz jego przyjaciela – Pierre'a Méchaina. Najprawdopodobniej Messier dodał wpis M102 do katalogu nie sprawdziwszy uprzednio jego poprawności. Najprawdopodobniej chodziło albo o Messier 101 lub o NGC 5866.
Najbardziej prawdopodobne obiekty.
Od publikacji katalogu Messiera, wiele galaktyk zostało zidentyfikowanych przez astronomów jako pasujące do opisu M102.
Messier 101.
Messier 101 (znana także jako "Galaktyka Wiatraczek" lub "NGC 5457") to galaktyka spiralna ze słabym jądrem i bardzo rozwiniętymi ramionami w gwiazdozbiorze Wielkiej Niedźwiedzicy. W liście napisanym w 1783 do J. Bernoulliego, Pierre Méchain (który podzielił się z informacją o jej odkryciu z Messierem) napisał, że M102 była faktycznie przypadkowym powtórzeniem M101 w katalogu.
NGC 5866.
NGC 5866 (zwana także "Galaktyką Wrzeciono") to galaktyka soczewkowata w gwiazdozbiorze Smoka. Ta galaktyka pasuje do opisów Pierre'a Méchaina w drukowanej wersji katalogu z roku 1781, i pozycji obiektu danej przez Charles’a Messiera we własnoręcznych notatkach na temat katalogu.
Inne możliwe obiekty.
Oprócz M101 i NGC 5866 jest jeszcze kilka możliwych obiektów, ale są one o wiele mniej prawdopodobne.
NGC 5879, NGC 5907, NGC 5908.
NGC 5879, NGC 5907 oraz NGC 5908 są galaktykami znajdującymi się blisko NGC 5866. Wszystkie one mogą być M102, jednakże są one słabsze od NGC 5866.
NGC 5928.
NGC 5928 to galaktyka o wielkości gwiazdowej równej 14 położona pomiędzy ο Boötis i ι Serpentis. John Dreyer, w jego "Notatkach i Poprawkach" do New General Catalogue, sugerował, że to mogła być M102, jednakże była ona raczej zbyt słaba, by Messier czy Méchain mogli ją dostrzec.

</doc>
<doc id="305297" url="https://pl.wikipedia.org/wiki?curid=305297" title="Malmö FF">
Malmö FF

Malmö FF – szwedzki klub piłkarski z siedzibą w Malmö, założony w 1910. 22-krotny mistrz Szwecji, 14-krotny zdobywca Pucharu Szwecji, finalista Pucharu Europy Mistrzów Krajowych z 1979 (porażka z Nottingham Forest F.C.). Największymi rywalami Malmö FF są w kraju klubu IFK Göteborg i AIK Fotboll, nazywane wszystkie "wielką trójką". Zespół z Malmö występuje w rozgrywkach szwedzkiej 1. ligi – Allsvenskan.
Malmö FF spadło z Allsvenskan po raz pierwszy od 63 sezonów i drugi raz w historii w 1999. Jednakże, w następnym roku 2000, Malmö FF wróciło na swoje dawne miejsce.

</doc>
<doc id="305298" url="https://pl.wikipedia.org/wiki?curid=305298" title="Lost Soul">
Lost Soul

Lost Soul – polska grupa muzyczna wykonująca technical death metal. Powstała w 1990 roku we Wrocławiu. Do 2009 roku ukazały się cztery albumy studyjne zespołu oceniane pozytywnie zarówno przez fanów, jak i krytyków muzycznych. Ostatni "Immerse in Infinity" wydany w 2009 roku promowany był pierwszym w historii zespołu teledyskiem do utworu „...If The Dead Can Speak”.
Historia.
Zespół powstał w 1990 roku we Wrocławiu z inicjatywy wokalisty i gitarzysty Jacka Greckiego, basisty Tomasza Fornalskiego oraz perkusisty Adama Sierżęgi. Pierwsze utwory grupa nagrała w dwa lata później, które ukazały się na demie pt. "Eternal Darkness". Kolejne demo pt. "Superior Ignotum" ukazało się w rok później, nagrań dokonano w czeskim Fors Studio tego samego roku. W 1995 roku grupa podpisała kontrakt z firmą Baron Records. Ponownie zrealizowane demo "Superior Ignotum" zostało wzbogacone o dwa dodatkowe utwory pochodzące z pierwszego wydawnictwa grupy. Niedługo potem w wyniku nieporozumień grupa zawiesiła działalność.
W 1997 roku grupa wznowiła działalność w składzie poszerzonym o gitarzystę Piotra Ostrowskiego. Rok później grupa w olsztyńskim Selani Studio zarejestrowała demo pt. "...Now is Forever". Niedługo potem grupę opuścił Tomasz Fornalski którego zastąpił znany z występów w grupie Shemhamforash basista Krzysztof Artur Zagórowicz. W tym czasie zespół wznowił działalność koncertową występując wraz z Dying Fetus, Monstrosity oraz Kataklysm ponadto Lost Soul wystąpił na festiwalach Obscene Extreme Festival i Silesian Open Air. Rok później demo pt. "...Now is Forever" ukazało się na kompilacji "Disco's Out, Slaughter's In" nakładem wytwórni Novum Vox Mortis oraz na "Polish Assault" wydanej rok później przez Relapse Records.
W roku 2000 wydany został pierwszy studyjny album grupy pt. "Scream of the Mourning Star". W Polsce wydany przez Metal Mind Records. Na świecie płyta ukazała się dzięki Relapse Records. Album spotkał się z entuzjastycznym przyjęciem zarówno fanów jak i krytyki. W maju 2002 roku grupa podpisała kontrakt płytowy z polską wytwórnią Empire Records opiewający na wydanie drugiej płyty pt. "Ubermensch (Death of God)". Album ukazał się w Polsce w sierpniu by kilka miesięcy później zespół podpisał kontrakt z Osmose Productions.
W październiku 2002 roku grupa wzięła udział w Thrash'em All Festiwal, grając w dziesięciu największych miastach Polski wspólnie z grupami Monstrosity, Vomitory, Trauma, Dissenter, Sceptic oraz Contempt. Niedługo potem z powodów osobistych Krzysztof Artur Zagórowicz opuścił grupę. Jego miejsce zajął Paweł Michałowski z którym to już grupa wystąpiła na Hell Festival m.in. z grupami Kat i Ancient Rites. W 2003 roku występuje podczas koncertów w kraju wraz z grupami Hell-Born i Quo Vadis, ponadto po raz pierwszy Lost Soul wystąpił na Metalmania Festival wraz z grupami Samael, Marduk, Vader, Saxon czy Malevolent Creation.
3 marca 2003 roku odbyła się światowa premiera albumu "Ubermensch (Death of God)", by w czerwcu zespół mógł wyruszyć na Empire Invasion Tour wraz z grupami Dies Irae, Hate oraz Esqarial. Niedługo potem grupę opuścił Paweł Michałowski, na którego miejsce powrócił Tomasz Fornalski. W tym składzie w kwietniu 2004 roku w białostockim Hertz Studio grupa nagrała album pt. "Chaostream" na którym zespół po raz pierwszy zdecydował się wykorzystać 7-strunowe gitary. W lipcu tego roku zespół ponownie opuszcza Tomasz Fornalski i zastępuje go Damian „Czajnik” Czajkowski. W październiku zespół wziął udział w trasie koncertowej Blitzkrieg II z grupami Vader, CETI i Crionics, występując w siedemnastu miastach Polski.
Album "Chaostream" został wydany w 2005 roku nakładem Wicked World Records (sublabel Earache Records). Okładkę wydawnictwa namalował grecki artysta Seth Siro Anton. Płyta była promowana podczas trzech tras koncertowych. Pierwszą była kwietniowo-majowa trasa Mega Strike Europe in Chaos Tour 2005 wraz z grupami Fleshgore oraz Sanatorium w dziesięciu krajach Europy, obejmując 24 miasta. Kolejną była trasa koncertowa Summer Tour 2005, która odbyła się w czerwcu wraz z zespołami Vader i Desecreation w trzech krajach Europy i objęła 10 miast. Trzecią trasą koncertową był Blitzkrieg III odbywający na przełomie września i października w 48 miastach Polski i Europy. Lost Soul wystąpił wraz z grupami Anorexia Nervosa, Rotting Christ i Vader.
W 2006 roku w zespole doszło do rozłamu w wyniku którego odeszli Adam Sierżęga i Piotr Ostrowski. W 2008 roku szeregi zespołu uzupełnił perkusista Krzysztof „Desecrate” Szałkowski znany z występów w formacjach Naamah, Pyorrhoea i Gortal. Na początku 2009 roku do grupy dołączył drugi gitarzysta Dominik „Domin” Prykiel. W odnowionym składzie zespół przystąpił do prac nad czwartym albumem pt. "Immerse in Infinity". Wydawnictwo ukazało się 6 października tego samego roku nakładem Witching Hour Productions. W ramach promocji do utworu „...If The Dead Can Speak” przez firmę Endorfina został zrealizowany teledysk. Ponadto zespół wystąpił gościnnie na dwóch koncertach w ramach trasy koncertowej Blitzkrieg V wraz z Vader i Marduk podczas której zostały zaprezentowane utwory pochodzące z płyty "Immerse in Infinity".
W roku 2010 zespół w ramach promocji najnowszego wydawnictwa wystąpił jako gość specjalny na dwuczęściowej trasie koncertowej Aealo Tour z zespołem Rotting Christ, w jedenastu polskich miastach. Zespół zagrał tego roku na kilku festiwalach, m.in. na czeskim XV Brutal Assault, oraz wystąpił na pojedynczych koncertach supportując min. grupy takie jak Bolt Thrower czy Gojira. Na początku grudnia z okazji 20. urodzin zespołu, grupa zagrała specjalny koncert pod nazwą „Genesis – XX Years Of ChaoZ” we wrocławskim klubie Madness, którego nazwa była jednocześnie zapowiedzią nowego albumu jubileuszowego. Obok Lost Soul na koncercie wystąpiły zespoły Trauma, Hermh, Crionics, Gortal, F.A.M. i Extinct Gods. Na początku 2012 roku z zespołu odeszli Szałkowski i Prykiel. Nowymi członkami grupy zostali gitarzysta Marek Gołaś, znany z występów w Sammath Naur oraz związany z Christ Agony – perkusista Paweł „Paul” Jaroszewicz, który jednakże opuścił zespół kilka miesięcy później.

</doc>
<doc id="305301" url="https://pl.wikipedia.org/wiki?curid=305301" title="Oznakowania statków powietrznych">
Oznakowania statków powietrznych

Poniższe tabele przedstawiają oznaczenia międzynarodowe statków powietrznych przydzielone przez Organizację Międzynarodowego Lotnictwa Cywilnego (Aneks 7), oraz graficzne oznaczenia wojskowych jednostek powietrznych.

</doc>
<doc id="305302" url="https://pl.wikipedia.org/wiki?curid=305302" title="Lionel Letizi">
Lionel Letizi

Lionel Letizi (ur. 28 maja 1973 w Nicei) – francuski piłkarz, wychowanek OGC Nice. W Ligue 1 zadebiutował w meczu Girondins Bordeaux: OGC Nice (1:0) 28 lipca 1994. Od sezonu 1993/1994 podstawowy bramkarz zespołu z Nicei. W roku 1996 przeszedł do FC Metz, w którym grał przez 4 lata. W tym okresie z powodzeniem występował na boiskach ligi francuskiej i w europejskich pucharach. W 2001 roku trafił do Paris Saint-Germain w którym grał do końca sezonu 05/06. W sezonie 2006/2007 był zawodnikiem szkockiego Rangers F.C. Od lata 2007 do 2011 ponownie grał w OGC Nice.
Do największych sukcesów Letiziego należą: Puchar i wicemistrzostwo Francji 2004 z Paris Saint-Germain, Mistrzostwo drugiej ligi francuskiej 1994 (OGC Nice), Finał Pucharu Ligi 1999 (FC Metz).
Letizi zadebiutował w reprezentacji swojego kraju meczem Francja: RPA (2:1) w Lens. W sumie zagrał w niej 4-krotnie.

</doc>
<doc id="305306" url="https://pl.wikipedia.org/wiki?curid=305306" title="Parc des Princes">
Parc des Princes

Parc des Princes (pol. "Park Książąt") – należący do miasta czterogwiazdkowy stadion sportowy w Paryżu (w XVI dzielnicy) o pojemności 48 527 miejsc siedzących, na którym od lipca 1974 wszystkie swoje mecze domowe rozgrywa Paris Saint-Germain. Jego nazwa pochodzi od dawnego parku, na terenie którego został on zbudowany, oraz nazwy dzielnicy, do której administracyjnie przynależy.
Historia obiektu.
Pierwszy stadion sportowy w miejscu obecnego oficjalnie oddano do użytku 18 lipca 1897. Nosił on nazwę Stade Vélodrome du Parc des Princes (pol. "Stadion Kolarski w Parku Książąt") i początkowo służył głównie kolarzom, bowiem murawę boiska okalał 666-metrowy tor kolarski (jego trybuny mieściły ponad 20 000 widzów). 19 lipca 1903 kończył się na nim ostatni etap premierowej edycji Tour de France (po raz ostatni impreza ta gościła na tym torze 23 lipca 1967). 29 lutego 1899 rozegrano tutaj inauguracyjny mecz piłkarski (półfinał amatorskich Mistrzostw Francji federacji USFSA), w którym Le Havre AC pokonał 1:0 "Iris Club Lillois", zaś 12 lutego 1905 zadebiutowała na nim futbolowa reprezentacja Francji, pokonując towarzysko Szwajcarię 1:0 (był to jednocześnie jej pierwszy w historii pojedynek przed własną publicznością). 1 stycznia 1906 swój debiut zaliczyła tutaj rugbiarska kadra Francji, ulegając 8:38 Nowej Zelandii. 6 kwietnia 1919 na Parku Książąt odbył się finał Pucharu Francji (drugi w historii), pomiędzy "CASG Paris" i "Olympique de Paris" (po dogrywce 3:2). Kolejne przeprowadzano tutaj w latach: 1938, 1940, 1944, 1965–1967 i 1972–1997 (w sumie 32 pojedynki finałowe).
Na początku lat 30. – z myślą o Mistrzostwach Świata'1938 – obiekt gruntownie zmodernizowano, budując nowe trybuny na 45 000 miejsc, w tym 26 000 siedzących (uroczyste otwarcie nastąpiło 19 kwietnia 1932). Nowy Parc des Princes był stadionem uniwersalnym i w dodatku lepiej położonym niż reprezentacyjny Stade de Colombes, toteż od tego czasu służył dwóm klubom paryskim: "Racing Club de France" (w latach 1932–1966 i 1984–1990) oraz "Stade français" (w latach 1945–1966), a tygodniowo rozgrywano na nim po dwa, trzy spotkania. W 1954 odbył się tutaj finał I Mistrzostw Świata w rugby (Francja – Anglia 16:12), zaś 13 czerwca 1956 finał pierwszej edycji Pucharu Europy Mistrzów Krajowych (Stade de Reims - Real Madryt 3:4).
21 stycznia 1969 zaprezentowano projekt kolejnej gruntownej modernizacji obiektu (zajmującego łączną powierzchnię 4,5 ha), którego architektem został "Roger Taillibert". Pierwsze prace budowlane rozpoczęto w tym samym roku, a 17 kwietnia 1970 odbył się ostatni mecz na starym Parku Książąt (notabene również ostatni w historii finał amatorskich Mistrzostw Francji), w którym zmierzyły się "Pierrots de Strasbourg" z "Montélimar". 25 maja 1972, meczem olimpijskich reprezentacji Francji i ZSRR oficjalnie oddano do użytku nowy obiekt. Już tydzień później, 4 czerwca 1972 rozegrano na nim spotkanie finałowe Pucharu Francji, pomiędzy Olympique Marsylia – SC Bastia (2:1). Rekordową frekwencję zanotowano tutaj 2 marca 1983 podczas meczu PSG – Waterschei, gdy na trybunach zasiadło 49 575 widzów. 17 listopada 1993 Parc des Princes zasłynął z dramatycznego boju Francja – Bułgaria (1:2) w eliminacjach piłkarskich Mistrzostw Świata'1994. W latach 1995–1997 odbyły się na nim finały trzech pierwszych edycji Pucharu Ligi Francuskiej. W 1998 r. był jedną z aren mundialu rozgrywanego we Francji.
Parc des Princes stanowił arenę zmagań, m.in.:
Od 1973 służy on wyłącznie Paris Saint Germain.

</doc>
<doc id="305307" url="https://pl.wikipedia.org/wiki?curid=305307" title="V Liceum Ogólnokształcące im. Augusta Witkowskiego w Krakowie">
V Liceum Ogólnokształcące im. Augusta Witkowskiego w Krakowie

V Liceum Ogólnokształcące im. Augusta Witkowskiego w Krakowie – jedna z najbardziej prestiżowych szkół średnich w Polsce ze stupięćdziesięcioletnią tradycją, utrzymująca się w czołówce rankingów szkół ponadpodstawowych.
Historia.
Została utworzona w 1871 przez cesarza Franciszka Józefa I jako Wyższa Szkoła Realna w Krakowie. W 1896 zakończyła się budowa gmachu szkoły przy ul. Studenckiej 12.
Po odzyskaniu przez Polskę niepodległości (1918) i nastaniu II Rzeczypospolitej początkowo zakład przemianowano na Państwową Pierwszą Szkołę Realną w Krakowie. W 1921 szkoła zmieniła profil i otrzymała patrona, powstało VIII Państwowe Gimnazjum Matematyczno-Przyrodnicze im. Augusta Witkowskiego. W 1926 dzięki zainstalowanej na dachu Szkoły antenie nadawczej wyemitowano pierwszy w Krakowie program radiowy. Zarządzeniem Ministra Wyznań Religijnych i Oświecenia Publicznego z 1937 zostało utworzone „VIII Państwowe Liceum i Gimnazjum im. Augusta Witkowskiego w Krakowie” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie matematycznym. Pod koniec lat 30. szkoła funkcjonowała pod adresem ulicy Bronisława Pierackiego 16.
W 1953 zmieniono nazwę na V Liceum Ogólnokształcące im. Augusta Witkowskiego Towarzystwa Przyjaciół Dzieci. Dwa lata później, z inicjatywy dyrektora szkoły Stanisława Potoczka, w V Liceum powstał pierwszy w Krakowie Teatr Międzyszkolny. W 1994 uczeń szkoły Adam Rycerz został pierwszym stypendystą Ministra Edukacji Narodowej. Uczniowie Liceum uczestniczą w olimpiadach przedmiotowych, a szkoła znajduje się w czołówce rankingów szkół średnich.
Działalność.
V Liceum współpracuje z Uniwersytetem Jagiellońskim, dzięki czemu część zajęć odbywa się na uczelni i jest prowadzona przez pracowników naukowych Uniwersytetu.
Mottem V Liceum jest dewiza jego patrona, Augusta Witkowskiego – "Dużo wiedzieć jest rzeczą piękną, ale nierównie ważniejsze jest umieć dowiedzieć się czegoś."
Rankingi.
W ogólnopolskim rankingu szkół ponadgimnazjalnych przygotowywanym przez miesięcznik Perspektywy i Rzeczpospolitą od 2000, kiedy został przeprowadzony po raz pierwszy, V Liceum zajmuje pierwsze miejsce w Małopolsce oraz znajduje się w pierwszej dziesiątce liceów w Polsce (zajmowało w latach 2000–2023 kolejno miejsca: 8, 1, 4, 6, 5, 4, 6, 6, 3, 3, 5, 5, 5, 4, 4, 3, 5, 6, 4, 3, 3, 4, 4 oraz 2). Równocześnie uzyskuje wysokie miejsca w rankingu szkół olimpijskich tworzonym przez te same redakcje (w latach 2013–2020 były to kolejno miejsca 3, 2, 1, 5, 5, 5, 3 i 4). W rankingu Gazety Wyborczej w 2008 V LO zajęło 1. miejsce, podobnie jak w rankingu Newsweeka w 2020 roku. Szkoła okazała się też najlepszym krakowskim liceum według edukacyjnej wartości dodanej wyliczonej z lat 2017–2019.

</doc>
<doc id="305310" url="https://pl.wikipedia.org/wiki?curid=305310" title="Karabin TCI M89SR">
Karabin TCI M89SR

Model 89 Sniper Rifle (M89SR) – izraelski karabin wyborowy.
Historia.
W latach 80. XX wieku podstawowym typem karabinu wyborowego Cahalu był M14 SWS. Były to, podobnie jak amerykańskie M21, wyselekcjonowane, charakteryzujący się małym rozrzutem egzemplarze karabinu M14 wyposażone w celownik optyczny.
Rosnący wiek eksploatowanych karabinów wyborowych spowodował ogłoszenie konkursu na nowy karabin wyborowy. Do testów przedstawiono karabiny firm Sardius Company i IMI. Karabin firmy Sardius był wersją karabinu M14 przebudowaną do układu bullpup, karabin IMI wersją karabinu Galil AR (pochodna AK).
Testy wykazały, że karabin firmy Sardius jest zdecydowanie celniejszy (celność w granicy 1 MOA). Pod koniec lat 80. zamówiono w firmie Sardius 1200 karabinów M36 SWS. Kłopoty finansowe sprawiły, że nie była ona w stanie wyprodukować zamówionych karabinów. Dlatego po dostarczeniu ok. 50 karabinów M36 produkcję zakończono. Po zakończeniu produkcji M36 do uzbrojenia Tsahalu (Izraelskich Sił Samoobrony) wprowadzono konkurencyjny karabin firmy IMI – Galat’z, ale ostatecznie następcą M14 SWS stał się dopiero w 1997 roku amerykański powtarzalny karabin wyborowy M24 SWS.
Na początku lat 90 firma Sardius Company została zlikwidowana. Prawa do produkcji M36 SWS zakupiła firma Technical Consulting International (TCI). Zmodernizowała ona M36 SWS zastępując drewniane łoże i kolbę wykonanymi z kompozytu. Modernizowany karabin był oferowany w dwóch wersjach:
Niewielkie ilości karabinów M89SR zostały zakupione przez Tsachal i są używane przez izraelskie jednostki specjalne.
Opis.
Karabin M89SR jest indywidualną bronią samopowtarzalną zbudowaną w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Mechanizm spustowy umożliwia strzelanie ogniem pojedynczym. Zasilanie z dwurzędowych magazynków pudełkowych o pojemności 5, 10 lub 20 naboi. Broń jest wyposażona w celownik optyczny. M89SR może być wyposażony w tłumik dźwięku i dwójnóg.

</doc>
<doc id="305311" url="https://pl.wikipedia.org/wiki?curid=305311" title="Psiankowce">
Psiankowce

Psiankowce ("Solanales" Dumort.) – rząd roślin okrytonasiennych należący do kladu astrowych (ang. "asterids") czy też szeroko ujmowanego nadrzędu astropodobnych "Asteranae". W obrębie rzędu wyróżnia się 5 rodzin obejmujących 165 rodzajów z ok. 4125 gatunkami. Rośliny tu należące wyodrębniły się ok. 76–78 milionów lat temu (według niektórych analiz mogą być starsze). Do cech łączących wspólnych dla przedstawicieli tego rzędu należy trwały kielich pozostający i przylegający do owocu, zrosłopłatkowa korona kwiatu i szczytowy kwiatostan. 
Systematyka.
Jeden z rzędów z grupy astrowych roślin okrytonasiennych. Grupa siostrzana dla kladu obejmującego jasnotowce "Lamiales" i ogórecznikowce "Boraginales".
W obrębie rzędu wyróżnia się 5 rodzin: 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.).

</doc>
<doc id="305316" url="https://pl.wikipedia.org/wiki?curid=305316" title="Reotaksja">
Reotaksja

Reotaksja - reakcja na kierunek ruchu środowiska ciekłego. Występuje np. u pierwotniaków żyjących w środowisku o szybkim przepływie wody, a także u form pasożytniczych, bytujących m.in. w układzie krążenia, w skrzelach czy układzie wydalniczym. Reotaksja dodatnia - obiekt porusza się przeciwnie do kierunku ruchu cieczy, reotaksja ujemna - zgodnie z prądem. 
Reotaksja ryb - jest to zachowanie się ryb w prądzie wody. Ryby przeważnie wykazują reotaksję dodatnią, czyli obracają się głową w kierunku prądu i płyną do przodu, nie dając się znosić wodzie.Zjawisko reotaksji związane jest z działaniem trzech narządów zmysłu ryby: wzroku, dotyku, linii bocznej. Wzrok odgrywa tu decydującą rolę. 
Przykład: plemniki w środowisku dróg rodnych kobiety dostają się do komórki jajowej właśnie dzięki m.in. reotaksji dodatniej.

</doc>
<doc id="305317" url="https://pl.wikipedia.org/wiki?curid=305317" title="Eska">
Eska



</doc>
<doc id="305318" url="https://pl.wikipedia.org/wiki?curid=305318" title="Chessmaster">
Chessmaster

Chessmaster – seria programów szachowych stworzonych przez Ubisoft. Gracz może rozgrywać swoje partie z innymi graczami w sieci, bądź wybrać jednego z wielu przeciwników o zróżnicowanych poziomach trudności (zapisanych w tym programie). Program na podstawie profilu gracza i ostatniej rozgrywki sugeruje graczowi dobór przeciwnika o poziomie umiejętności dostosowanym do aktualnych jego umiejętności. Wśród zapisanych w programie przeciwników można znaleźć również szeroko znane nazwiska szachowych mistrzów.
Seria gier "Chessmaster" rozpoczęła się w 1986 roku wydaniem gry "Chessmaster 2000". W 1991 roku został wydany "Chessmaster 3000". Silnik, na którym oparta jest gra, nazywa się "The King" i został stworzony przez Holendra Johana de Koninga. We wrześniu 2002 roku "Chessmaster 9000" pokonał międzynarodowego arcymistrza Larry Christiansena (trzykrotnego mistrza Stanów Zjednoczonych) wygrywając z nim 2½ - 1½.
Najnowsza wersja: "Chessmaster XI - The Art of Learning" (wydana 30 października 2007 roku) zawiera między innymi "Akademię", w której znaleźć można lekcje przygotowane przez Joshuę Waitzkina.
Gra umożliwia dwu i trójwymiarowy widok planszy z pionkami oraz wybór wyglądu pionków na bardziej oryginalny, uaktywnienie niektórych dodatków wymaga wypełnienia dodatkowych warunków – wygrania określonej ilości partii rankingowych.

</doc>
<doc id="305320" url="https://pl.wikipedia.org/wiki?curid=305320" title="Radio Puls FM">
Radio Puls FM

Radio Puls FM – druga w historii lokalna mielecka rozgłośnia radiowa. Nadawała od 2001 do końca 2007 roku na częstotliwości 102,4 MHz. Powodem zakończenia działalności było wygaśnięcie koncesji.
Przed Radiem Puls FM częstotliwość 102,4 MHz wykorzystywała nadająca od 1995 roku lokalna stacja Hit FM. Ona również upadła. Od 2014 roku na częstotliwości 102,4 MHz w Mielcu nadaje Radio Leliwa.

</doc>
<doc id="305321" url="https://pl.wikipedia.org/wiki?curid=305321" title="Puls FM">
Puls FM



</doc>
<doc id="305327" url="https://pl.wikipedia.org/wiki?curid=305327" title="Il-2 Sturmovik">
Il-2 Sturmovik

Il-2 Sturmovik (ros. Ил-2 Штурмовик) – seria komputerowych symulatorów lotu osadzonych w realiach II wojny światowej, wydana przez rosyjskie przedsiębiorstwo 1C oraz dystrybuowana na świecie przez Ubisoft. Nazwa pochodzi od radzieckiego samolotu szturmowego Ił-2. W grach z serii gracz przejmuje kontrolę nad samolotami wojskowymi biorącymi udział w zmaganiach wojennych. Możliwe jest rozgrywanie kampanii podzielonych na misje bądź uczestnictwo w bitwach z innymi graczami.
Serię rozpoczęła gra "Il-2 Sturmovik" (2001) o bitwach powietrznych na froncie wschodnim, pozytywnie oceniona przez graczy i krytyków za oprawę audiowizualną oraz wysoki poziom realizmu. Jej sukces komercyjny spowodował publikację kolejnych gier powiązanych z marką, zawierających nowe kampanie i maszyny: ' (2003), "Pacific Fighters" (2004), ' (2008) i "" (2011). Przeważnie pozytywny odbiór tych produktów przyczynił się do utrwalenia renomy przedsiębiorstwa 1C i sukcesu komercyjnego serii.
Gry z serii.
"Il-2 Sturmovik".
Pierwsza gra komputerowa z serii pod nazwą "Il-2 Sturmovik", wyprodukowana przez rosyjskie studio Maddox Games, została zapowiedziana latem 2000 roku, a premierę miała 21 listopada 2001 roku dla systemu operacyjnego Microsoft Windows. Stanowiła ona innowację wśród komputerowych symulatorów lotu, gdyż tłem dla gry były walki na froncie wschodnim II wojny światowej. Tego tematu przedtem wydane symulatory nie podejmowały. "Il-2 Sturmovik" oferował różnorodny zestaw misji, na przykład ataki na cele naziemne, eskortowanie bombowców czy przechwytywanie wrogich myśliwców. Gra cechowała się nowoczesną jak na tamte czasy oprawą audiowizualną, wysokim realizmem (sterowanie, model uszkodzeń) oraz możliwością dostosowania jego stopnia do umiejętności gracza. Znalazły się w niej takie samoloty, jak radzieckie Ił-2, ŁaGG-3 i MiG-3 oraz niemiecki Messerschmitt Bf 109. W kwietniu 2006 roku ukazał się dodatek do gry, zatytułowany "Il-2 Sturmovik: Pe-2".
"Il-2 Sturmovik: Forgotten Battles".
Kontynuacja gry "Il-2 Sturmovik", "Il-2 Sturmovik: Forgotten Battles", została zapowiedziana w maju 2002 roku, a jej premiera odbyła się 4 marca 2003 roku. Zawierała ona usprawnioną kampanię dla jednego gracza z 20 nowymi misjami, która pozwalała na wybór strony konfliktu, samolotu i scenerii wojennej. Wśród nowych scenerii wojennych znalazły się Węgry, Finlandia oraz pogranicze polsko-ukraińskie. Dodanych zostało kilka nowych samolotów, na przykład P-47 Thunderbolt, Messerschmitt Me 262, Heinkel He 111 oraz TB-3. Do gry w 2004 roku wydano dodatek "Il-2 Sturmovik: Forgotten Battles – Ace Expansion Pack", który zawierał zestaw różnorodnych misji i rozszerzał grę o nowe scenerie wojenne: Ardeny, Normandię oraz Ocean Spokojny.
"Pacific Fighters".
Produkt uboczny powiązany z serią, również wyprodukowany przez Maddox Games "Pacific Fighters", został zapowiedziany w marcu 2004 roku, a wydano go 26 października 2004 roku. Gra "Pacific Fighters" koncentrowała się na zmaganiach wojennych na Pacyfiku. Zawierała około 40 modeli samolotów należących do floty amerykańskiej, japońskiej, australijskiej i brytyjskiej, w tym różne odmiany samolotów takich jak F-4U Corsair i P-51 Mustang. W grze zastosowano odnowiony w stosunku do poprzednich części serii silnik graficzny.
"Il-2 Sturmovik: Birds of Prey".
W czerwcu 2008 roku została zapowiedziana kolejna gra z serii, "Il-2 Sturmovik: Birds of Prey", tym razem przeznaczona wyłącznie na konsole gier wideo i produkowana przez studia Gaijin Entertainment, Beatshapers oraz DiP Interactive. Ukazała się 4 września 2009 roku na platformach Xbox 360, PlayStation 3, PlayStation Portable i Nintendo DS. Wersja gry na systemy operacyjne Windows pojawiła się w marcu 2010 roku pod nazwą "Wings of Prey". W "Birds of Prey" uproszczono system sterowania, dostosowując go do poszczególnych konsol; jednocześnie zachowano realistyczny model uszkodzeń. Nadal dostępna była możliwość wyboru stopnia realizmu. Gra zawierała około 100 samolotów możliwych do sterowania oraz 6 kampanii (bitwa o Anglię, kontrofensywa ardeńska, walki o Berlin, Stalingrad, Korsuń i Sycylię), dodano też tryb gry wieloosobowej obsługujący do 16 graczy (w przypadku Xboksa 360 i PlayStation 3).
"Il-2 Sturmovik: Cliffs of Dover".
W styczniu 2011 została zapowiedziana, a 24 marca 2011 roku – wydana gra "Il-2 Sturmovik: Cliffs of Dover", ponownie wyprodukowana przez studio Maddox Games. "Cliffs of Dover" była osadzona w realiach bitwy o Anglię i zawierała dwie kampanie, przeznaczone odpowiednio dla Royal Air Force i Luftwaffe.
Wydania zbiorcze.
"Il-2 Sturmovik Series: Complete Edition".
W marcu 2006 roku ukazało się wydanie zbiorcze pod nazwą "Il-2 Sturmovik Series: Complete Edition". Zawierało ono podstawowy "Il-2 Sturmovik", "Forgotten Battles", "Pacific Fighters" oraz pomniejsze dodatki do tych gier.
"Il-2 Sturmovik: 1946".
15 grudnia 2006 roku została wydana zbiorcza edycja pod tytułem "Il-2 Sturmovik: 1946", która zawierała wszystkie kampanie, misje i samoloty z gier "Il-2 Sturmovik", "Il-2 Sturmovik: Forgotten Battles", "Pacific Fighters", a także dodatków "Pe-2 Peshka" i "Sturmoviks over Manchuria". W niej zawarte były też dwie nowe kampanie: pierwsza traktująca o hipotetycznej kontynuacji II wojny światowej, a druga o ataku ZSRR na Japonię. Wiązało się z tym dodanie samolotów późno wykorzystanych w wojnie (na przykład Arado Ar 234 lub Ił-10).
Odbiór.
Seria "Il-2 Sturmovik" okazała się największym komercyjnym sukcesem przedsiębiorstwa 1C, które właśnie jej zawdzięczało swoją renomę. Gry z serii zdobyły ogólne uznanie krytyków za wysoki poziom realizmu oraz rozgrywkę pełną akcji.
Pierwsza gra z serii, "Il-2 Sturmovik", została uhonorowana nagrodą strony GameSpy dla najlepszej gry symulacyjnej, a także znalazła się w zestawieniu najlepszych gier na komputery osobiste z lat 2000–2009. Chwalono ją za wyjątkowy poziom realizmu, dopracowaną oprawę graficzną oraz udźwiękowienie. W przypadku gry "" krytycy również pozytywnie oceniali oprawę audiowizualną oraz wiarygodną fizykę lotu, aczkolwiek narzekali na niezbyt dopracowany tryb gry wieloosobowej.
"Pacific Fighters" została chłodniej przyjęta przez recenzentów. Ci wprawdzie chwalili wizję plastyczną gry, ale zarazem zarzucali jej problemy techniczne, zbyt wolną akcję oraz błędy w zachowaniu sztucznej inteligencji. Natomiast " zyskała bardzo pozytywny odbiór krytyków, którzy doceniali przystępność rozrywki dla każdego gracza oraz niespotykany w grach na konsole realizm, aczkolwiek pojawiały się negatywne opinie o stabilności technicznej gry.
Ostatnia część serii, ", mimo dużych oczekiwań ze strony graczy, spotkała się jednak ostatecznie z ich znaczną krytyką. Zarzucali jej oni liczne błędy techniczne uniemożliwiające bezproblemowe granie oraz brak optymalizacji na potrzeby systemów 64-bitowych. Ze względu na awaryjność "Cliffs of Dover" była krytykowana przez recenzentów, którzy doceniali w niej jedynie oprawę graficzną.

</doc>
<doc id="305334" url="https://pl.wikipedia.org/wiki?curid=305334" title="Gilów">
Gilów



</doc>
<doc id="305337" url="https://pl.wikipedia.org/wiki?curid=305337" title="Oxyaena">
Oxyaena

Oxyaena – wymarły rodzaj ssaków pradrapieżnych zwanych także kreodontami (Creodonta). 
"Oxyaena" była mięsożernym ssakiem, wielkością zbliżonym nieco do dzisiejszego ocelota. Jej szczątki znaleziono w osadach datowanych na najpóźniejszy paleocen oraz wczesny eocen, głównie na terenie Ameryki Północnej. Rodzaj ten dał nazwę całej rodzinie kreodontów - Oxyaenidae, nawiązującej w swojej morfologii do kotów, w przeciwieństwie do psopodobnych hienodontów. "Oxyaena" miała sylwetkę upodobniającą ją nieco do kota lub kuny, krótkie, ale silne kończyny zakończone pazurami. Giętki kręgosłup zapewniał dużą zwinność i ruchliwość, a bardzo długi ogon umożliwiał utrzymywanie równowagi. Prawdopodobnie "Oxyaena" prowadziła przynajmniej częściowo nadrzewny tryb życia. Odżywiała się niewielkimi kręgowcami, prawdopodobnie nadrzewnymi ssakami (możliwe, że bardzo licznymi wówczas prymitywnymi naczelnymi) oraz ptakami. Wymarła pod koniec wczesnego eocenu, najprawdopodobniej z powodu szybko rozwijających się prawdziwych drapieżników z rodziny Miacidae, również zasiedlających drzewa.

</doc>
<doc id="305338" url="https://pl.wikipedia.org/wiki?curid=305338" title="Jastrzębia">
Jastrzębia



</doc>
<doc id="305351" url="https://pl.wikipedia.org/wiki?curid=305351" title="Creyden">
Creyden



</doc>
<doc id="305360" url="https://pl.wikipedia.org/wiki?curid=305360" title="Henryk IV (król Kastylii i Leónu)">
Henryk IV (król Kastylii i Leónu)

Henryk IV Bezsilny (hiszp. "Enrique IV el Impotente", ur. 25 stycznia 1424 w Valladolid, zm. 11 grudnia 1474 w Madrycie) – król Kastylii i Leónu w latach 1454-1474, antykról Aragonii 1462-1463 (w opozycji do Jana II).
Syn króla Jana II Kastylijskiego i jego pierwszej żony Marii Aragońskiej, przyrodni brat Izabeli Katolickiej.
Henryk już w okresie dzieciństwa był dzieckiem chorowitym, mało komunikatywnym i miewającym długie okresy melancholii.
W wieku 15 lat w 1440 r. ożenił się z Blanką z Nawarry, córką Jana II Aragońskiego, z którą jednak nie doczekał się potomstwa. W 1453 r. papież Mikołaj V anulował to małżeństwo, a Blanka została odesłana do Nawarry. Cała sprawa miała jednak posmak skandalu, bowiem okazało się, że przez 13 lat małżeństwa nie doszło między małżonkami do zbliżenia, a oficjalne badanie królowej stwierdziło jej dziewictwo. Jednocześnie indagowane w sprawie sprawności seksualnej króla prostytutki z Segowii potwierdziły pełną jego sprawność w tej mierze.
W 1455 r. ożenił się powtórnie, tym razem z Joanną Portugalską, córką króla Edwarda I Aviz. Ze związku tego urodziła się córka, Joanna la Beltraneja (nazwana "la Beltraneja", gdyż podejrzewano, że była ona owocem związku królowej z królewskim doradcą i faworytem Beltranem de la Cueva).
Sprawa ojcostwa Joanny do dzisiaj budzi poważne wątpliwości, szczególnie w kontekście oskarżeń króla przez niektórych współczesnych mu notabli o homoseksualizm, co jednak mogło być jedynie oszczerstwem rzuconym przez jego wrogów. Faktem jest, że wyniki badań nad dokumentami z epoki wykazują podejrzenie występowania u króla akromegalii spowodowanej guzem przysadki, co miałoby być powodem jego niemocy seksualnej i zmian charakterologicznych. A przydomek króla można tłumaczyć zarówno jako Bezsilny lub Bezradny, ale również jako Impotent.
Pierwsze lata rządów Henryka stały pod znakiem dążenia do spełnienia 5 podstawowych punktów:
W marcu 1455 r. król zwołał Kortezy do Cuellar w Segowii, aby przedstawić swój nowy program polityczny. Na tym posiedzeniu zabłysła gwiazda Juana Pacheco, który jako królewski faworyt przejął faktyczny ster rządów i utworzył krąg wiernych sobie możnowładców, w tym swojego brata Pedro Giróna i hrabiów Plasencia i Alba.
W 1455 r. rozpoczęły się operacje wojskowe przeciwko emiratowi Grenady, które zaangażowały znaczne zasoby ludzkie i finansowe królestwa. Spotkały się one z dużą niechęcią wielmożów i wyższego duchowieństwa. Notable kastylijscy i arcybiskup Toledo Alfons Castillo oskarżyli króla o sprzeniewierzenie funduszy uzyskanych na ten cel podczas zgromadzenia w Cuellar.
W stanie kompletnej anarchii w 1464 r. w Ávila magnaci na czele z arcybiskupem Toledo Alfonsem Carrillo i znajdującym się w królewskiej niełasce markizem de Villena Juanem Pacheco zdetronizowali króla na rzecz jego przyrodniego brata, Alfonsa, który był powolny ich życzeniom i który został przez nich ogłoszony królem podczas ceremonii, która znana jest w hiszpańskiej literaturze historycznej jako „farsa z Ávila”. Jednocześnie odrzucili pretensje do tronu córki króla, Joanny, twierdząc, że jest ona owocem związku królowej Izabeli z nowym królewskim doradcą, Beltranem de Cueva. Potwierdzać to miały takie fakty, jak nie zajście w ciążę pierwszej żony Henryka IV – Blanki z Nawarry oraz dzieci z nieprawego łoża drugiej żony – Joanny Portugalskiej. Rozpoczęła się wojna domowa, lecz śmierć Alfonsa w 1468 r. pozbawiła magnatów odpowiedniego figuranta. Zwrócili się więc wtedy do siostry Alfonsa, Izabeli, którą uznali za królową w Sewilli. Henryk IV porozumiał się jednak potajemnie z przyrodnią siostrą i w traktacie zawartym w 1468 r., w los Toros de Guisando w zamian za uznanie jej za następczynię tronu uzyskał jej poparcie, przy czym porozumienie pomiędzy rodzeństwem zabraniało Izabeli zawarcia małżeństwa bez zgody brata. Jednak już w następnym roku, po dwuletnich staraniach o uzyskanie papieskiej dyspensy ze względu na bliskie pokrewieństwo, doszło do ślubu Izabeli z następcą tronu Aragonii, Ferdynandem, w tajemnicy przed królem.
Henryk IV na wieść o ślubie siostry uznał umowę za nieważną i ogłosił następczynią tronu Joannę La Beltraneja. Opozycja magnacka, obawiając się, że rządy Izabeli mogą oznaczać koniec samowoli możnych, poparła Henryka IV i jego córkę. W tej sytuacji śmierć króla w 1474 r. przyniosła wybuch kolejnej wojny domowej o sukcesję tronu kastylijskiego między zwalczającymi się stronnictwami.

</doc>
<doc id="305371" url="https://pl.wikipedia.org/wiki?curid=305371" title="Vera Rossakoff">
Vera Rossakoff

Vera Rossakoff – postać fikcyjna, stworzona przez Agathę Christie. 
Hastings mówił o niej: „tajfun w damskiej postaci”. Podawała się za rosyjską hrabinę. Cechował ją wielki temperament oraz krzykliwa uroda i przytłaczająca osobowość. Herkules Poirot miał do niej wyraźną słabość. 

</doc>
<doc id="305374" url="https://pl.wikipedia.org/wiki?curid=305374" title="Bitwa nad Isonzo">
Bitwa nad Isonzo



</doc>
<doc id="305376" url="https://pl.wikipedia.org/wiki?curid=305376" title="Biały szkwał">
Biały szkwał

Biały szkwał – nagły i porywisty wiatr, rodzaj szkwału. Według Słownika Meteorologicznego Amerykańskiego Towarzystwa Meteorologicznego nazwa "biały szkwał" (ang. "white squall") jest związana z faktem, że chmury burzowe, normalnie obserwowane na niebie przed przyjściem silnego wiatru, nie są obserwowane w wypadku białego szkwału. Szkwał przychodzi z jasnego nieba i jest dla obserwatora nagły. Jedyną zapowiedzią są zawieszone w powietrzu krople wody i załamujące się fale widoczne jako biaława zawiesina.
Obserwacje zjawiska.
Istnieje klasa zjawisk meteorologicznych, które są gwałtowne, nieoczekiwane i trudne do przewidzenia przez osobę bez specjalnych instrumentów pomiarowych.
Niektóre mechanizmy fizyczne zostały opisane po raz pierwszy w pracy Teda Fujity z 1985, który odróżnia je od zjawiska tornada. Jednym z możliwych mechanizmów jest prąd zstępujący związany z systemem burzowym. Jeżeli prąd jest szybki i trwa krótko nazywany jest prądem zstępującym. Prądy spadające klasyfikuje się na lokalne prądy zstępujące (ang. "microburst") – na obszarze poniżej 4 km, trwające 2-5 minut, z prędkością wiatrów dochodzącą do 75 m/s, silne prądy zstępujące (ang. "macroburst") – na obszarze powyżej 4 km, trwające 5-30 minut, z prędkością wiatrów dochodzącą do 60 m/s.
Inne zjawiska, które przychodzą gwałtownie i które trudno przewidzieć to wiatry katabatyczne, spływające z gór wzdłuż np. wybrzeża Morza Śródziemnego.
Ernst w 1975 opisał zdjęcia satelitarne linii łukowej, którą nazywa białym szkwałem.
Biały szkwał a wydarzenia z Mazur z 2007 roku.
Określenia "biały szkwał" powszechnie używa się do opisania zjawiska meteorologicznego z 21 sierpnia 2007 roku. Nad Mazurami przeszła wtedy silna burza z opadami deszczu i gradu. W swojej strukturze była burzą wielokomórkową. Na dwie godziny przed przyjściem gwałtownego wiatru obserwacje wskazywały na rozbudowujące się szybko niskie chmury cumulus congestus, a o godzinie 15. burza była w stadium maksymalnego rozwoju, widoczna w całym regionie i przemieszczała się w kierunku na północ i północny zachód. Potężnym, wypiętrzonym do tropopauzy burzom, towarzyszą gwałtowne prądy zstępujące, które w zderzeniu z powierzchnią ziemi tworzą front szkwałowy rozprzestrzeniający się od burzy. Na stacji meteorologicznej w Mikołajkach, która znalazła się obszarze takiego frontu, zanotowano znaczną zmianę kierunku wiatru, przyrost prędkości wiatru do 120 km/h i spadek temperatury z 28 °C do 16 °C. Przechodzeniu frontu szkwałowego towarzyszyło sfalowanie i spienienie powierzchni jezior.
Nazwa "biały szkwał" dla określenia burzy z 2007 roku powstała ad hoc, bez analizy zjawiska, była nośna medialnie. Być może nadawała się, by jakoś nazwać tragiczne wydarzenie w pierwszej chwili. Nie jest to jednak nazewnictwo prawidłowe, gdyż biały szkwał występuje przy pogodnym niebie. Liczne filmy w internecie, relacje naocznych świadków i obserwacje meteorologiczne wskazują, że był widoczny gwałtowny rozwój burzy i jej nadciąganie.
Biały szkwał w kulturze masowej.
Biały szkwał jest często opisywany w literaturze marynistycznej. W książce "Nędznicy" Wiktora Hugo biały szkwał niszczy 64-metrowy żaglowiec.
Podobno biały szkwał zatopił brygantynę "Albatross" w 1961 roku, o czym opowiada film Sztorm.

</doc>
<doc id="305379" url="https://pl.wikipedia.org/wiki?curid=305379" title="Cisatrakurium">
Cisatrakurium

Cisatrakurium, bezylan cisatrakuriowy (ATC M 03 AC) – organiczny związek chemiczny, lek należący do grupy niedepolaryzujących środków zwiotczających o średnio długim czasie działania, stosowany w anestezjologii w celu zwiotczenia mięśni szkieletowych w przebiegu znieczulenia ogólnego.
Właściwości.
Jak inne leki należące do tej grupy, działa poprzez odwracalne, kompetycyjne blokowanie receptorów cholinergicznych płytki nerwowo-mięśniowej (działanie antagonistyczne wobec acetylocholiny). Podawany dożylnie działa po 2-3 minutach od podania i efekt utrzymuje się przez około 30 minut. Eliminowany jest głównie przez wątrobę i nerki, choć niewydolność tych narządów nie wpływa na jego farmakokinetykę.
Może być stosowany przy zwiotczaniu mięśni w celu intubacji lub do podtrzymywania tego zwiotczenia w czasie znieczulenia ogólnego podczas operacji lub na oddziale oddziale intensywnej terapii.
Dawkowanie.
Początkowa dawka iniekcyjna wynosi od 0,1 do 0,4 mg/kg masy ciała, w zależności od stosowanej sedacji. Można podawać lek we wlewie dożylnym – dawkowanie leku jest wtedy uzależnione od wieku i masy pacjenta.
Przedawkowanie.
Objawia się długotrwałym porażeniem mięśni. Można odwrócić działanie leku, podając inhibitory acetylocholinoesterazy.
Działania niepożądane.
Bradykardia, niedociśnienie, skurcz oskrzeli, zaczerwienienie skóry i wysypka.
Przedłużone działanie może doprowadzać do osłabienia siły mięśniowej, sporadycznie obserwowane w oddziałach intensywnej terapii. Niektórzy pacjenci mogą być uczuleni na cisatrakurium i wykazywać reakcje anafilaktyczne o różnym stopniu nasilenia.
Interakcje.
Niektóre leki mogą zwiększać siłę działania cisatrakurium. Należą do nich:
Inne leki mogą osłabiać siłę działania leku, na przykład długotrwale podawana fenytoina lub karbamazepina.

</doc>
<doc id="305388" url="https://pl.wikipedia.org/wiki?curid=305388" title="Pierwiastki chemiczne według gęstości">
Pierwiastki chemiczne według gęstości



</doc>
<doc id="305389" url="https://pl.wikipedia.org/wiki?curid=305389" title="Krystyna Skowrońska">
Krystyna Skowrońska

Krystyna Skowrońska z domu Dudek (ur. 22 lipca 1954 w Mielcu) – polska polityk i samorządowiec, posłanka na Sejm IV, V, VI, VII, VIII i IX kadencji.
Życiorys.
Ukończyła studia na Wydziale Prawa i Administracji Uniwersytetu Marii Curie-Skłodowskiej (filii w Rzeszowie). Od 1979 pracowała w bankach spółdzielczych, w 1992 została prezesem zarządu Banku Spółdzielczego w Przecławiu. W latach 1998–2001 pełniła funkcję członka zarządu powiatu mieleckiego.
Od 2001 sprawuje mandat poselski z listy Platformy Obywatelskiej w okręgu rzeszowskim. W Sejmie V kadencji pełniła funkcję zastępcy przewodniczącego Komisji Regulaminowej i Spraw Poselskich oraz była członkiem Komisji Finansów Publicznych. W wyborach parlamentarnych w 2007 po raz trzeci została wybrana na posłankę, otrzymując 33 557 głosów. W wyborach w 2011 z powodzeniem ubiegała się o reelekcję – swój głos oddały na nią 25 174 osoby. W Sejmie VI i VII kadencji była zastępcą przewodniczącego Komisji Finansów Publicznych, a następnie objęła jej kierownictwo po Dariuszu Rosatim. W wyborach do Parlamentu Europejskiego w 2014 startowała z listy PO w okręgu nr 9 w Rzeszowie, jednak nie uzyskała mandatu eurodeputowanej, zdobywając 11 585 głosów.
Odznaczona Medalem Honorowym im. Józefa Tuliszkowskiego (2010). W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił ją wśród 10 najlepszych posłów w tym roku, podkreślając specjalizację w sprawach finansów publicznych i ochrony zdrowia.
W wyborach w 2015 została ponownie wybrana do Sejmu, otrzymując 23 576 głosów. W Sejmie VIII kadencji została zastępcą przewodniczącego Komisji Finansów Publicznych oraz członkinią Komisji Gospodarki i Rozwoju. W wyborach do Parlamentu Europejskiego w 2019 bezskutecznie ubiegała się o mandat europosła. W wyborach krajowych w tym samym roku uzyskała natomiast mandat posłanki IX kadencji, kandydując z ramienia Koalicji Obywatelskiej i otrzymując 16 903 głosy.

</doc>
<doc id="305393" url="https://pl.wikipedia.org/wiki?curid=305393" title="Polski Ruch Przyjaciół Indian">
Polski Ruch Przyjaciół Indian

Polski Ruch Przyjaciół Indian (PRPI) – ogólnokrajowa grupa społeczna hobbystów - osób indywidualnych i grup zainteresowanych rdzennymi mieszkańcami obu Ameryk (z przewagą miłośników kultury materialnej dawnych Indian Ameryki Północnej), istniejąca w Polsce od połowy lat 70. XX w. Jako grupa nieformalna, PRPI nie posiada oficjalnych władz czy struktur organizacyjnych, listy zarejestrowanych członków ani siedziby (centrali, biura, itp).
Historia.
PRPI początkowo był niewielkim (kilkadziesiąt osób), rozproszonym terytorialnie i aktywnym okazjonalnie kręgiem hobbystów, skupiającym w większości młodych ludzi wokół lokalnych grup i liderów, raz w roku spotykających się na letnich ogólnopolskich zlotach osób zainteresowanych kulturą Indian. Z upływem lat grupa (od 1980 r. określająca się jako PRPI) stawała się coraz liczniejsza i aktywniejsza, gromadząc indianistów o zainteresowaniach (takich jak historia, kultura materialna i duchowa, rzemiosło, współczesne życie i problemy rdzennych Amerykanów, kolekcjonerstwo, literatura, muzyka, itp.) i coraz bardziej zróżnicowanych formach działania (zloty, spotkania lokalne, sesje popularnonaukowe, wystawy, pokazy, imprezy plenerowe, prelekcje o tematyce indiańskiej, itp.)
Obecnie PRPI to wielopokoleniowy ruch hobbystyczny o cechach kontrkultury i złożonej - choć nadal zasadniczo nieformalnej (wyjątek: PSPI) – strukturze organizacyjnej (nieformalne stowarzyszenia, kluby, grupy lokalne i tematyczne). Cechuje go silne poczucie tożsamości kilkudziesięciu najbardziej aktywnych i doświadczonych uczestników PRPI oraz słabsza integracja liczniejszego grona (zwykle młodszych i czasowych) sympatyków ruchu. W porównaniu z większością innych grup indianistów na świecie, PRPI cechują: dość szeroki zasięg (uczestnicy w całej Polsce, kontakty zagraniczne), znaczne zróżnicowanie tematyki i poziomu zainteresowań poszczególnych jego uczestników oraz różnorodność form i spontaniczny charakter większości działań grupowych i indywidualnych (a co za tym idzie - brak wyraźnie określonych celów i przywództwa, słabość organizacyjna i finansowa oraz pewna wewnętrzna niespójność).
Polskie Stowarzyszenie Przyjaciół Indian.
Spośród uczestników PRPI wywodzili się założyciele i większość kilkudziesięciu członków Polskiego Stowarzyszenia Przyjaciół Indian (PSPI), jedynej zarejestrowanej formalnie ogólnopolskiej organizacji indianistów. PSPI powstało w 1990 roku (swoją siedzibę miało początkowo w Białymstoku, a następnie w Warszawie) w związku z przygotowaniami do polskich etapów indiańskiego tzw. "Świętego Biegu" z Londynu do Moskwy. Szerokie cele statutowe stowarzyszenia obejmowały tzw. "4xP" (poznawanie, praktykowanie, propagowanie i pomoc) w dziedzinach dotyczących Indian obu Ameryk, a jego członkami miały być przede wszystkim osoby organizujące działalność przyjaciół Indian w Polsce.
Szczyt aktywności PSPI przypadł na połowę lat 90. XX w. Jednak ze względu na brak doświadczeń, skromne zaplecze organizacyjne i finansowe, niewielki napływ nowych członków oraz kontrowersje wokół działalności PSPI stowarzyszenie zaprzestało aktywnej działalności pod koniec lat 90. Próby jego reaktywacji zaowocowały przywróceniem działalności Stowarzyszenia pod koniec 2007 roku.
Działalność.
Do najpopularniejszych form działalności PRPI należą:
Relacje z otoczeniem.
Dla szerszej opinii społecznej w Polsce stosunkowo mało znany - przez osoby, które się z nim zetknęły, PRPI postrzegany jest zazwyczaj jako niewielka subkultura, zawężana często do widowiskowych grup indianistów zainteresowanych aktywnie kulturą materialną dawnych Indian Wielkich Równin i jej publiczną promocją. Chociaż związki większości indianistów z PRPI są zwykle przejściowe i powierzchowne, to część jego starszych uczestników zabiega o utrwalanie i wzmacnianie więzi wewnątrzśrodowiskowych wśród sympatyków PRPI. Część liderów wykazuje też szersze ambicje, wykorzystując swoje indiańskie zainteresowania i indianistyczne kontakty do działań o innym - zwykle pokrewnym - charakterze (edukacja i wychowanie, kultura i sztuka, ekologia i ochrona środowiska, turystyka i rekreacja, itp.) 

</doc>
<doc id="305394" url="https://pl.wikipedia.org/wiki?curid=305394" title="Medalierstwo">
Medalierstwo

Medalierstwo – dziedzina łącząca rzemiosło i sztuki plastyczne, obejmująca wykonywanie drobnych form rzeźbiarskich w formie medali, najczęściej w celu uczczenia jakiejś osoby lub wydarzenia. Medalierstwo jest dziedziną sztuki dekoracyjnej (rzemiosłem artystycznym), którą umieścić można pomiędzy numizmatyką, a złotnictwem i sztukami pięknymi.
Rozwój sztuki medalierskiej na świecie można obserwować wraz z rozwojem bicia monet. Wywodzą się z monety koronacyjnej. Różnią się brakiem nominału.
Medalier - to osoba zajmująca się tworzeniem i wyrobem orderów i medali.
Medale.
Nazwa medal pochodzi od łacińskiego odpowiednika medallum, który w języku włoskim został przekształcony w nazwę medaglia rozpowszechnioną w XVIII wieku. „[...] świadczą o swojej epoce tak jak inne dzieła sztuki, dowodem jest istnienie w ich formie aktualnych prądów artystycznych, upodobań i sposobów myślenia społeczeństwa.[...]” W przedstawieniach dominują wyobrażenia osób, zdarzeń, napisy, niektóre z nich znane są nam jedynie z rysunków lub zdjęć ponieważ zostały skradzione lub zaginęły. Forma medali współczesnych uległa zmianie i wciąż jest eksplorowana i na nowo poznawana. 
Są to dzieła sztuki małej wielkości, okrągłe lub wieloboczne w niektórych wypadkach, jednostronne lub dwustronne (posiadają tzw. awers i rewers; przedstawienia władców umieszczane były najczęściej na awersach), osiągające maksimum 5 – 20 centymetrów średnicy.
Nazywane bywają często medalikami (ich odmianą są żetony, sztony i marki; bardzo cienkie i małe), plakietami, plakietkami, medalionami (są większe niż medale i mogą być wykonane w innych materiałach np. kamień, stiuk) lub odznakami. Trzeba jednak zaznaczyć, że w niektórych wypadkach trudne jest rozróżnienie czym tak właściwie jest dany obiekt. Wynika to z mało precyzyjnych kryteriów oceny.
Głównymi rodzajami medali są medale: okolicznościowe, prywatne, religijne, fantazyjne (artystyczne), i inne oraz królewskie. Medale królewskie można podzielić na: elekcyjne, koronacyjne, ślubne, pośmiertne, pamiątkowe itp. Wręczane były najczęściej z jakiejś okazji w formie podziękowania, pamiątki, nagrody itp.
Techniki wykonywania medali.
W Polsce najczęściej stosowane są odlew i stemplowanie. Trybowanie stosowane jest rzadko, ze względu na mozolną pracę, której wymaga. Najrzadziej medale są wykonane w technice niello.

</doc>
<doc id="305395" url="https://pl.wikipedia.org/wiki?curid=305395" title="Paris Saint Germain">
Paris Saint Germain



</doc>
<doc id="305396" url="https://pl.wikipedia.org/wiki?curid=305396" title="Malmo">
Malmo



</doc>
<doc id="305397" url="https://pl.wikipedia.org/wiki?curid=305397" title="Emanuel Ringelblum">
Emanuel Ringelblum

Emanuel Ringelblum ps. „Edzio”, „Menachem” (ur. 21 listopada 1900 w Buczaczu, zm. ok. 10 marca 1944 w Warszawie) – polsko-żydowski historyk, pedagog i działacz społeczny, twórca podziemnego archiwum getta warszawskiego, zamordowany przez niemieckich okupantów.
Młodość.
Emanuel Ringelblum urodził się 21 listopada 1900 roku w galicyjskim Buczaczu. Był synem Fajwisza Ringelbluma, handlarza zbożem, i Munie z domu Heler. Miał brata i dwie siostry. Matka zmarła, gdy Emanuel miał 12 lat. Początkowo młody Ringelblum pobierał nauki w żydowskim chederze. Przez rok uczęszczał także do cesarsko-królewskiego gimnazjum z polskim językiem wykładowym.
Po wybuchu I wojny światowej Ringelblumowie przenieśli się do Nowego Sącza (1914). Decyzja ta była podyktowana obawą przed urządzanymi przez wojsko rosyjskie pogromami. Mimo trudności materialnych, w jakich znalazła się rodzina, Emanuel był w stanie kontynuować edukację (dorabiał m.in. udzielając korepetycji). W 1919 roku ukończył naukę w nowosądeckim gimnazjum. Egzamin maturalny zdał w 1920 roku.
Po zakończeniu nauki w szkole średniej Ringelblum przeprowadził się do Warszawy. Zamierzał podjąć studia medyczne na wydziale lekarskim Uniwersytetu Warszawskiego, jednak jego podanie zostało odrzucone ze względu na obowiązującą na uczelni zasadę "numerus clausus" (1920). Rozgoryczony tym aktem dyskryminacji miał rozważać emigrację z Polski. Ostatecznie podjął decyzję o rozpoczęciu studiów historycznych na wydziale filozoficznym Uniwersytetu Warszawskiego (1922). Uczęszczał m.in. na seminaria profesorów Jana Kochanowskiego i Marcelego Handelsmana, lecz jego głównym opiekunem naukowym stał się dr Ignacy Schiper. Jako student utrzymywał się głównie z wykonywania tłumaczeń, a także z udzielania korepetycji i prowadzenia lekcji w wieczorowych szkołach żydowskich.
W Buczaczu młody Ringelblum działał w szeregach młodzieżowej organizacji syjonistycznej. Podczas nauki w nowosądeckim gimnazjum związał się politycznie z partią Poalej Syjon, a po rozłamie, który nastąpił w 1920 roku – z jej marksistowskim odłamem Poalej Syjon-Lewica. Działał w partyjnej młodzieżówce, znanej pod nazwą „Jugnt” – był członkiem jej Komitetu Centralnego oraz publikował artykuły w jej organach prasowych. Miał również duży wpływ na kształt programu kulturalnego Poalej Syjon-Lewicy.
Działalność naukowa i społeczna w okresie międzywojennym.
Na podstawie dysertacji o dziejach warszawskich Żydów w epoce Średniowiecza Ringelblum uzyskał w 1927 roku stopień doktora filozofii. W okresie międzywojennym opublikował szereg artykułów, studiów i krótkich monografii na temat dziejów społeczności żydowskiej w Polsce, szybko awansując do grona najbardziej cenionych historyków żydowskich średniego pokolenia. W 1930 roku wspólnie z Rafałem Mahlerem wydał publikację pt. „Teksty źródłowe do nauki historii Żydów w Polsce i we wschodniej Europie”. Jego dysertacja została wydana drukiem w 1932 roku. Była ona pierwszą opartą na tak bogatych źródłach archiwalnych monografią największego podówczas skupiska Żydów w Polsce i Europie. Ringelblum pracował nad jej drugą częścią, poświęconą dziejom warszawskich Żydów w latach 1527–1795, nie udało mu się jednak wydać jej drukiem przed wybuchem wojny. Wiele fragmentów planowanej monografii zostało natomiast opublikowanych w formie artykułów. Poświęcone były one m.in. takim zagadnieniom jak: rola Żydów w insurekcji kościuszkowskiej, historia żydowskiej medycyny i żydowskich lekarzy w Polsce, historia żydowskiej książki i żydowskich drukarzy w Polsce, wizerunek Żydów w XVIII-wiecznej prasie polskiej, próby produktywizacji Żydów polskich w XVIII wieku. Ringelblum był także autorem pierwszego studium historycznego na temat Szmula Zbytkowera. Ponadto od 1930 roku współpracował z wydawaną w Berlinie „Encyclopedia Judaica”, gdzie opublikował ok. 30 krótkich artykułów. Niepełne zestawienie studiów, szkiców i artykułów, opublikowanych przez Ringelbluma w okresie międzywojennym, obejmuje 126 pozycji.
Ringelblum aktywnie uczestniczył w życiu społeczności żydowskiej w Polsce. Angażował się przede wszystkim w działania mające na celu rozwój żydowskich nauk historycznych oraz zwiększenie świadomości historycznej polskich Żydów. Był członkiem zarządu Żydowskiego Domu Akademickiego na warszawskiej Pradze. Z jego inicjatywy w 1923 roku utworzono przy Domu Akademickim koło młodych historyków żydowskich ("Junger Historiker Krajz"). Ringelblum entuzjastycznie powitał powołanie Żydowskiego Instytutu Naukowego w Wilnie (YIVO) i był "de facto" twórcą jego sekcji historycznej (powstała ona w dużej mierze na bazie warszawskiego "Junger Historiker Krajz"). Współredagował nieperiodyczne czasopismo naukowe "Junger Historiker" (od 1934 wydawane pod nazwą "Bleter far Geszichte"). Z jego inicjatywy udało się umożliwić udział delegacji historyków żydowskich w VII Międzynarodowym Kongresie Nauk Historycznych, zorganizowanym w Warszawie w sierpniu 1933 roku.
Ringelblum działał także w świeckim Zjednoczeniu Szkół Żydowskich oraz pozostawał członkiem Związku Nauczycieli Żydowskich i Związku Literatów Żydowskich. Od 1929 roku współpracował z Centralą Kas Bezprocentowych („Cekabe”), finansowaną przez American Jewish Joint Distribution Committee („Joint”). W latach 1930–1938 był redaktorem wydawanego przez „Cekabe” czasopisma „Folkshilf”. Ponadto współpracował z Żydowskim Towarzystwem Krajoznawczym, w którego czasopiśmie („Krajoznawstwo”) publikował swoje artykuły.
Od czasów studenckich głównym źródłem utrzymania Ringelbluma była praca nauczycielska. W 1926 roku wyjechał do Wilna, gdzie przez rok uczył w żydowskich szkołach średnich (m.in. w żydowskim gimnazjum humanistycznym). Po powrocie do Warszawy zdał nauczycielski egzamin państwowy i nieprzerwanie przez 10 lat uczył historii w szkołach średnich dla młodzieży żydowskiej (przede wszystkim w prywatnym gimnazjum dla dziewcząt „Jehudija”). W 1938 roku, pragnąc zaangażować się całkowicie w działalność społeczną, zrezygnował z pracy w szkolnictwie.
Pod koniec lat 30. Ringelblum był już pełnoetatowym pracownikiem „Jointu”. Pod koniec października 1938 kierował akcją pomocy dla blisko 6 tys. żydowskich uchodźców z Niemiec, którzy na skutek prześladowań ze strony władz III Rzeszy znaleźli się w obozach przejściowych pod Zbąszyniem. Przystąpił wówczas do opracowywania raportu na temat dyskryminacji Żydów w nazistowskich Niemczech, którego nie udało mu się jednak ukończyć przed wybuchem wojny.
Poglądy i zainteresowania badawcze.
Zainteresowania badawcze Ringelbluma koncentrowały się przede wszystkim wokół historii społecznej polskich Żydów. Był miłośnikiem języka jidysz, a także folkloru i historii żydowskich mas ludowych. Wierzył, że zachowanie pamięci historycznej będzie możliwe dzięki połączonemu wysiłkowi zawodowych historyków i zwykłych ludzi. Z tego powodu przywiązywał dużą wagę do badania folkloru, podań ludowych, prasy i publicystyki, a także zbierania korespondencji, pamiętników oraz ustnych bądź pisemnych relacji, których autorami byli przedstawiciele niższych lub średnich warstw społecznych. Był zwolennikiem materializmu historycznego. Uważał, że ekonomiczna odrębność Żydów od otaczającego ich żywiołu polskiego była zasadniczym czynnikiem, który zapobiegł asymilacji. W przeciwieństwie do wielu marksistowskich historyków nie odmawiał jednak judaizmowi pewnej roli historycznej w przetrwaniu narodu żydowskiego. Krytycznie oceniał natomiast instytucję kahału oraz wiele judaistycznych tradycji, które jego zdaniem służyły jako narzędzie ucisku elit nad ubogimi masami żydowskimi.
Ringelblum sprzeciwiał się badaniu dziejów Żydów w oderwaniu od historii powszechnej. Będąc zakorzenionym w kulturze polskiej traktował dzieje Żydów jako integralny składnik historii Polski. Swoje prace pisał zarówno w jidysz, jak i w języku polskim. Był daleki od idealizowania kilkuset lat wzajemnych stosunków polsko-żydowskich, lecz sprzeciwiał się także postrzeganiu ich wyłącznie przez pryzmat antysemityzmu. Uważał, że konflikty i wzajemne uprzedzenia wynikają przede wszystkim z niewiedzy i braku obopólnego zainteresowania. Wierzył, że ów stan rzeczy może ulec zmianie dzięki upowszechnieniu wiedzy historycznej. Jako syjonista oraz zwolennik zachowania żydowskich tradycji, kultury i odrębności narodowej, niechętnie odnosił się jednak do tendencji asymilacyjnych panujących w niektórych kręgach żydowskich. Wierzył, że świadomość historyczna pozwoli zachować poczucie odrębności narodowej tym Żydom, którzy odrzucali zarówno judaizm, jak i asymilację. Miał nadzieję, że z czasem narodzi się żydowska kultura świecka; oparta na historii, literaturze, folklorze i języku jidysz.
Do końca życia Ringelblum prezentował zdecydowanie lewicowe poglądy. Wierzył, że tylko światowa rewolucja pod przewodem ZSRR może zagwarantować powstanie żydowskiego państwa w Palestynie. Mimo swojej sympatii dla Związku Radzieckiego zdawał sobie jednak sprawę z przeszkód, jakie napotykał w tym państwie rozwój kultury żydowskiej.
Życie prywatne.
Niedługo po uzyskaniu uprawnień nauczycielskich Ringelblum poślubił młodszą o cztery lata Judytę (Jehudis) Lewit Herman – nauczycielkę języka polskiego w szkołach żydowskich, a zarazem działaczkę Poalej Syjon-Lewicy. Ich jedyne dziecko, syn Uriel (Uri), urodziło się w 1930 roku.
Mężem jednej z sióstr Ringelbluma był Artur Eisenbach – dyrektor Żydowskiego Instytutu Historycznego w latach 1966–1968.
Getto warszawskie.
W sierpniu 1939 roku Ringelblum przebywał w Genewie, gdzie uczestniczył w XXI kongresie syjonistycznym. Na wieść o podpisaniu paktu Ribbentrop-Mołotow natychmiast powrócił do Polski (przez Włochy, Jugosławię i Węgry). Do Warszawy dotarł w chwili rozpoczęcia niemieckiej inwazji. Natychmiast włączył się do organizowanej z ramienia „Jointu” akcji pomocy bezdomnym i głodującym. Mimo iż wielokrotnie proponowano mu ucieczkę z miasta – konsekwentnie odmawiał. W listopadzie 1940 roku wraz z rodziną i kilkuset tysiącami Żydów został zamknięty w getcie warszawskim.
Dzięki kontaktom i doświadczeniom uzyskanym podczas wieloletniej współpracy z „Jointem” Ringelblum zajął wysoką pozycję w strukturach pomocy społecznej w getcie. Aktywnie uczestniczył w pracach Centralnego Komitetu Pomocy (później Komitetu Koordynacyjnego), od września 1939 roku koordynującego działalność żydowskich organizacji humanitarnych i pomocowych w Warszawie. Gdy na bazie Komitetu Koordynacyjnego utworzono Żydowską Samopomoc Społeczną ("Alejnhilf"), Ringelblum stanął na czele jej Sekcji Pracy Społecznej. Do jego obowiązków należało nadzorowanie pracy tzw. komitetów domowych. Pragnąc ocalić jak najwięcej przedstawicieli żydowskiej inteligencji starał się zapewnić im zatrudnienie w agendach ŻSS.
ŻSS pozostawała w ostrym sporze z warszawskim Judenratem i jego przewodniczącym – Adamem Czerniakowem. ŻSS oskarżało Judenrat oraz podległą mu żydowską policję o korupcję, faworyzowanie bogatych i konwertytów, a także o propagowanie asymilacji (urzędy gminy posługiwały się głównie językiem polskim). Ringelblum i jego współpracownicy uważali, że bogaci Żydzi muszą wziąć na siebie część ciężarów związanych z opieką nad ubogą ludnością i uchodźcami. Ponadto stali na stanowisku, że instytucje getta powinny w pierwszym rzędzie przejawiać lojalność wobec żydowskiej kultury. Z tego względu w zapiskach Ringelbluma można znaleźć wiele ostrych słów krytyki pod adresem Judenratu i Czerniakowa (nie zawsze jednak była ona obiektywna).
Ringelblum zaangażował się także w działalność podziemną. W 1942 roku został członkiem Bloku Antyfaszystowskiego. Uczestniczył w tworzeniu Żydowskiej Organizacji Bojowej (był członkiem komitetu finansowego ŻOB) oraz przyjaźnił się z jej przywódcą, Mordechajem Anielewiczem. Utrzymywał także kontakty z drugą najsilniejszą organizacją podziemną w getcie – prawicowym Żydowskim Związkiem Wojskowym. Od 1943 roku współpracował z Żydowskim Komitetem Narodowym.
Oneg Szabat.
Od października 1939 roku Ringelblum gromadził materiały i dokumenty na temat sytuacji Żydów w okupowanej Polsce (często opierając się przy tym na własnych notatkach i kontaktach). Korzystając z kamuflażu, jaki dawała praca w strukturach ŻSS, zdołał pozyskać do współpracy grupę kilkudziesięciu żydowskich pisarzy, nauczycieli, naukowców i działaczy społecznych. W ten sposób narodziło się podziemne archiwum getta warszawskiego („Archiwum Ringelbluma”). Ze względów konspiracyjnych organizacja przyjęła nazwę Oneg Szabat (pol. „Radość szabasu”), którą wybrano ze względu na fakt, iż zebrania jej członków odbywały się najczęściej w soboty. Za datę formalnego powstania Oneg Szabat uznaje się zebranie w dniu 22 listopada 1940 (odbyło się w mieszkaniu Ringelbluma przy ul. Leszno 18).
Początkowo Oneg Szabat koncentrowało się na gromadzeniu materiałów i dokumentów dotyczących szeroko rozumianego życia w getcie – pism oficjalnych, ulotek, plakatów, legitymacji, kart meldunkowych, zaświadczeń o zatrudnieniu, bonów żywnościowych, biletów tramwajowych, zdjęć, grafiki i obrazów, a nawet papierków po cukierkach, czy kart dań z restauracji. Z czasem przekształciło się jednak w prężny ośrodek badawczy, którego celem stało się badanie i dokumentowanie rozmaitych zagadnień związanych z życiem getta warszawskiego, a także z ogólną sytuacją ludności żydowskiej w okupowanej Polsce. Ringelblum i jego współpracownicy badali m.in. sytuację Żydów na polskiej prowincji; położenie Żydów na terenach pod okupacją ZSRR; przemiany w strukturze demograficznej i zawodowo-społecznej; życie gospodarcze, kulturalne i religijne w getcie; położenie dziecka i młodzieży żydowskiej; sytuację kobiet; rolę Judenratu i żydowskiej policji; zjawiska głodu, korupcji, demoralizacji, a od drugiej połowy 1942 roku – genezę żydowskiego ruchu oporu. Zespół Ringelbluma rozpoczął także szeroko zakrojone badania na temat stosunków niemiecko-żydowskich oraz stosunków polsko-żydowskich podczas drugiej wojny światowej. Oneg Szabat pracowało z wykorzystaniem nowoczesnych metod gromadzenia materiałów naukowych. Pod szyldem legalnie działającej ŻSS opracowywano ankiety, przeprowadzano wywiady, gromadzono dzienniki i pamiętniki. Oneg Szabat urządzało nawet konkursy pisarskie, których celem było zbieranie relacji i obserwacji zwykłych Żydów, dotyczących zagadnień pozostających w zakresie zainteresowań pracowników archiwum. Podczas prac badawczych dbano o obiektywizm i możliwie pełną analizę badanego zjawiska. Integralną część Archiwum Getta stanowiły osobiste, własnoręcznie pisane notatki, szkice i eseje Ringelbluma. Była to swoista "Kronika Getta Warszawskiego", obejmująca okres od października 1939 do kwietnia 1943 roku.
Po utworzeniu Bloku Antyfaszystowskiego (wiosna 1942) Oneg Szabat zmienił priorytety badawcze. Organizacja przekształciła się wówczas w swoiste centrum informacyjne żydowskiego ruchu oporu, którego głównym celem stało się dokumentowanie masowej zagłady Żydów prowadzonej przez Niemców w okupowanej Polsce. Biuletyny i raporty na temat zbrodni niemieckich, które sporządzał Ringelblum i jego współpracownicy, były za pośrednictwem polskiego podziemia przekazywane do stolic państw alianckich. Napływające z getta informacje przyczyniły się m.in. do wydania deklaracji państw koalicji antyhitlerowskiej z 17 grudnia 1942 roku, w której potępiono ludobójczą politykę III Rzeszy wobec Żydów oraz zapowiedziano ukaranie sprawców zbrodni.
W związku ze zbliżającą się likwidacją getta podjęto decyzję o ukryciu zasobów zgromadzonych przez Oneg Szabat. Zawartość archiwum była stopniowo pakowana do metalowych skrzynek lub baniek po mleku, a następnie zakopywana w piwnicach budynków przy ulicach Nowolipki 68 i Świętojerskiej 34. Po wojnie udało się odnaleźć dwie z trzech części archiwum getta, które są obecnie przechowywane w Żydowskim Instytucie Historycznym w Warszawie. W 1999 roku UNESCO umieściło „Archiwum Ringelbluma” na liście „Pamięć Świata” ("Memory of the World"), obejmującej najcenniejsze zabytki światowego piśmiennictwa.
Po „aryjskiej stronie”.
Ringelblum zdołał wraz z rodziną przetrwać wielką deportację latem 1942 roku, kiedy to wywieziono do komór gazowych Treblinki blisko 300 000 warszawskich Żydów. Korzystając z względnego bezpieczeństwa, jakie dawało członkostwo we władzach ŻSS, starał się z lepszym lub gorszym skutkiem uratować jak najwięcej swoich współpracowników przed wywózką do obozu zagłady, a także podtrzymać działalność „Oneg Szabat”. Od jesieni 1942 roku był formalnie zatrudniony w niemieckim przedsiębiorstwie Bernarda Hallmanna (warsztaty stolarskie przy ul. Nowolipki 68). Przez pewien czas starał się kontynuować jawną działalność społeczną. Był jednym z założycieli „Centralnego Komitetu Popierania Pracy w Szopach”, który pod pozorem zwiększania produktywności zakładów przemysłowych i rzemieślniczych miał umożliwić niesienie pomocy ocalałym z deportacji mieszkańcom getta.
Pod koniec lutego 1943 roku Ringelblum wraz z żoną Judytą i synem Urim opuścił getto i udał się „na aryjską stronę” (owa decyzja wzbudziła kontrowersje wśród niektórych członków „Oneg Szabat”). Rodzina ukryła się w podziemnym schronie leżącym na posesji Mieczysława Wolskiego (tzw. Bunkier „Krysia” przy ul. Grójeckiej 81). Ringelblum korzystając z konspiracyjnych kontaktów co pewien czas samotnie wracał do getta, próbując wydostać stamtąd swoich towarzyszy z Poalej Syjon, a także uratować jak najwięcej żydowskich dzieci i intelektualistów. Udał się tam m.in. w przededniu wybuchu powstania w getcie, gdyż zamierzał spędzić za murem Seder i dopilnować ukrycia ostatniej części archiwum. Po wybuchu powstania słuch o nim zaginął. Dopiero w lipcu 1943 roku Rada Pomocy Żydom „Żegota” otrzymała informację, iż Ringelblum został schwytany przez Niemców i wywieziony do obozu pracy w Trawnikach.
Polski i żydowski ruch oporu podjęły wówczas działania mające na celu uwolnienie Ringelbluma z obozu. Zadanie to zostało powierzone łącznikowi „Żegoty”, kolejarzowi Teodorowi Pajewskiemu, oraz żydowskiej dziewczynie Róży-Szoszanie Kossower (ps. „Emilka”). W sierpniu 1943 roku zdołali oni przekupić ukraińskiego strażnika, wyciągnąć Ringelbluma z obozu, po czym w przebraniu kolejarza przewieźć go do Warszawy. Ringelblum zatrzymał się na krótko w mieszkaniu przy ul. Radzymińskiej 2, należącym do szwagierki Pajewskiego („panny Stachy”), po czym powrócił do schronu przy ul. Grójeckiej, gdzie połączył się z rodziną. Proponowano mu wyjście z ukrycia, gdyż z racji „aryjskiego wyglądu” mógłby względnie swobodnie poruszać się po ulicach Warszawy. Odmówił jednak, gdyż oznaczałoby to rozłąkę z żoną, która ze względu na wyraźne semickie rysy nie mogłaby do niego dołączyć. Ponadto zamierzał kontynuować pracę historyka, co byłoby znacznie utrudnione, gdyby aktywnie włączył się w działalność podziemną. Ringelblum nie przyjął także propozycji przeszmuglowania za granicę.
W bunkrze „Krysia” Ringelblum kontynuował dokumentowanie losu Żydów w okupowanej Polsce. Napisał wówczas swój słynny esej o stosunkach polsko-żydowskich w czasie drugiej wojny światowej oraz pracę nt. inteligencji żydowskiej i jej tragicznych losów. Pracował także nad esejem na temat żydowskiego ruchu oporu (prawdopodobnie nie zdołał go dokończyć) oraz opracowaniem dotyczącym obozu w Trawnikach (zaginęło w czasie wojny). Ponadto wraz z dr. Adolfem Bermanem, ówczesnym przewodniczącym Żydowskiego Komitetu Narodowego, opracował obszerną informację na temat życia kulturalnego w gettach i tragicznego losu twórców żydowskich. Dokument ten trafił następnie do Pen-Clubu oraz Żydowskiego Instytutu Naukowego w Nowym Jorku.
Aresztowanie i śmierć.
7 marca 1944 schron, w którym Ringelblum ukrywał się wraz z żoną, synem i grupą ponad trzydziestu Żydów, został odkryty przez Gestapo. W polskich opracowaniach przyjmuje się zazwyczaj, że dekonspiracja nastąpiła na skutek donosu złożonego przez 18-letniego Polaka, Jana Łakińskiego (został on później rozstrzelany z wyroku sądu specjalnego Okręgu Warszawskiego AK). Część źródeł sugeruje jednak, że kryjówkę mogła wydać Niemcom była dziewczyna Mieczysława Wolskiego (w zemście za zerwanie związku).
Ukrywający się Żydzi wraz ze swoimi polskimi opiekunami (Mieczysławem Wolskim i Januszem Wysockim) zostali przewiezieni do więzienia na Pawiaku. Ze względu na swoje powiązania z podziemiem Ringelblum był brutalnie torturowany. Pisarz Jechiel Hirschaut, który był wówczas więziony na Pawiaku, twierdził, że żydowscy więźniowie dowiedziawszy się o aresztowaniu Ringelbluma próbowali go dołączyć do jednej z brygad roboczych i tym samym ocalić mu życie. Ringelblum miał jednak odmówić porzucenia żony i syna, dla których nie było już żadnego ratunku.
Prawdopodobnie trzy dni po aresztowaniu rodzinę Ringelblumów wraz z pozostałymi lokatorami i opiekunami „Krysi” rozstrzelano w ruinach getta warszawskiego.

</doc>
<doc id="305398" url="https://pl.wikipedia.org/wiki?curid=305398" title="Malmo FF">
Malmo FF



</doc>
<doc id="305401" url="https://pl.wikipedia.org/wiki?curid=305401" title="Aleja Prymasa Tysiąclecia w Warszawie">
Aleja Prymasa Tysiąclecia w Warszawie

Aleja Prymasa Tysiąclecia – trasa szybkiego ruchu na osi północ-południe przebiegająca w zachodniej części Warszawy. 
Opis.
W latach 30. XX w., w czasie modernizacji kolejowego węzła warszawskiego, zbudowano tunel pod torami głównymi w ciągu ulicy Józefa Bema, która biegła wzdłuż murów m.in. fabryki Lilpop, Rau i Loewenstein, zniszczonej przez Niemców w 1944 roku. Po wojnie tunel nie był używany aż do lat 60. XX w. 
W związku z koniecznością zbudowania tam szerokiej arterii obwodowej, zaprojektowano trasę przez dawne tereny fabryki Lilpopa, łączącą Ochotę z Wolą i wykorzystującą tunel pod torami, który został też wydłużony (pod tory skrętu z obwodnicy w kierunku zachodnim i poszerzony o niewykończone wcześniej nawy. Trasę, o nazwie "aleja Rewolucji Październikowej", zaprojektowano po zewnętrznej stronie obwodnicy kolejowej, aby nie krzyżowała się z nią, stąd charakterystyczny kształt trasy. 5 marca 1973 oddano do użytku odcinek pomiędzy Alejami Jerozolimskimi, a ulicą Górczewską, trasą ruszyła specjalnie uruchomiona linia autobusowa (wówczas "184", po 1979 połączona z linią "167"). W tunelu przy Dworcu Zachodnim przejazd był bardzo wąski – mieściły się tylko 2 autobusy, pozostała przestrzeń pod torami była wypełniona ziemią. Aleja Rewolucji Październikowej wchłonęła wybudowaną w 1963 ulicę Nowo-Bema, którą od grudnia 1963 kursowały tramwaje linii "11" i "34". U zbiegu alei i Wolskiej znajdowała się pętla tramwajowa. 
W 1990, w związku z budową kolejnego odcinka alei, ekshumowano szczątki 2566 pochowanych na cmentarzu Wojskowym na Powązkach żołnierzy niemieckich, którzy m.in. zmarli w warszawskich szpitalach z ran odniesionych na froncie wschodnim i podczas walk w powstaniu warszawskim, i przeniesiono je na cmentarz wojenny w pobliżu wsi Joachimów-Mogiły. 30 czerwca tego roku zawieszono ruch tramwajowy w związku z przygotowaniami do budowy estakad. Prace rozpoczęły się w drugiej połowie 1990, ale po kilkudziesięciu miesiącach je przerwano. Przez kilka lat jako pomniki budowy zostały słupy estakady przyszłej trasy nad ulicami Kasprzaka i Wolską oraz prawie gotowy wiadukt nad ulicą Górczewską. Za ul. Górczewską w stronę Powązek trasa była planowana, ale praktycznie budowy na tym odcinku nie prowadzono. 
Planowano także połączenie arterii z ulicą Zygmunta Krasińskiego.
W 1997 wznowiono prace nad budową alei Prymasa Tysiąclecia, poszerzono i udrożniono tunel przy Dworcu Zachodnim (obecnie dostępne są 3 pasy w każdym kierunku), a w listopadzie 2000 oddano trasę do użytku.
Po stronie Ochoty część dawnej ulicy Bema na osi tunelu (obecnie al. Bohaterów Września) również pozostała na uboczu, gdyż przedłużenie trasy skierowano w ulicę Bitwy Warszawskiej 1920 r. (d. Wery Kostrzewy).
Aleja w latach 2000–2013 na odcinku od ulicy Kasprzaka do ronda Zesłańców Syberyjskich była częścią miejskiego odcinka drogi krajowej nr 2 i trasy europejskiej E30. Obecnie na całej długości stanowi fragment drogi krajowej nr 7 i trasy europejskiej E77.

</doc>
<doc id="305407" url="https://pl.wikipedia.org/wiki?curid=305407" title="Hugo de Vries">
Hugo de Vries

Hugo Marie de Vries (ur. 16 lutego 1848 w Haarlemie, zm. 21 maja 1935 w Lunteren pod Amsterdamem) – holenderski botanik i genetyk, który rozpoczął badania nad dziedzicznością i zmiennością oraz powstawaniem nowych ras i gatunków w procesie ewolucji. Zasłynął jako twórca teorii mutacji, zajmował się ponadto fizjologią komórki (plazmoliza i osmoza).
Życiorys.
W 1870 ukończył studia na Uniwersytecie w Lejdzie, uzyskując stopień doktora. Przez następny rok pracował w Heidelbergu pod kierunkiem niemieckiego botanika Wilhelma Hofmeistera. W latach (1871–1875) wykładał w Amsterdamie, a następnie przeniósł się do Würzburga, gdzie przeprowadzał szereg badań naukowych nad fizjologią roślin na uniwersytecie w Amsterdamie. Rok później został tamże mianowany profesorem botaniki. Przez następne 32 lata de Vries kierował Instytutem Botanicznym uniwersytetu w Amsterdamie. W tym okresie odbył (w 1904, 1906 i 1912) trzy podróże do USA, w czasie których wykładał i występował z licznymi odczytami na tamtejszych uniwersytetach i w instytutach naukowych. W 1918 opuścił Amsterdam i osiedlił się w niewielkiej miejscowości Lunteren, gdzie w stworzonej przez siebie pracowni i w ogrodzie doświadczalnym kontynuował swoje doświadczenia genetyczne aż do śmierci.
Twórczość naukowa.
Twórczość naukowa de Vriesa dzieli się na dwa okresy: pierwszy poświęcony badaniom fizjologii roślin oraz drugi, w którym głównym ośrodkiem zainteresowań stały się problemy zmienności, dziedziczności i ewolucji.
De Vries rozpoczął swoją pracę naukową od badań zjawisk turgoru w komórce roślinnej, w wyniku których wykazał zasadnicze znaczenie turgoru we wzroście i ruchach roślin.
Poczynając od 1880 zainteresowania de Vriesa zaczęły się skupiać wokół zmienności organizmów żywych oraz powstawania nowych ras i gatunków w procesie ewolucji.
Był on jednym z ponownych odkrywców prawa Mendla w roku 1900 (niezależnie od Carla Corrensa i Ericha Tschermaka).
Prace naukowe.
Napisał m.in.:

</doc>
<doc id="305409" url="https://pl.wikipedia.org/wiki?curid=305409" title="Ossala">
Ossala

Ossala – wieś w Polsce położona w województwie świętokrzyskim, w powiecie staszowskim, w gminie Osiek, w sołectwie Ossala.
W latach 1975–1998 miejscowość administracyjnie należała do województwa tarnobrzeskiego. Niewielka część Ossali leży przy drodze krajowej nr 79. Przez wieś biegnie droga powiatowa nr 42342 (0814T – Ossala – Ossala-Lesisko); oraz trzy drogi gminne nr 4233011 (002660T – Ossala – Strużki); nr 4233012 (002661T – Ossala – Ossala-Lesisko – Torfy); nr 4233014 (002663T – Niekrasów – Ossala). Poza tym dwie źle zewidencjonowane drogi gminne (Ossala – Niekrasów – Dąbrowa; Ossala – Trzcianka-Kolonia), w tym inne drogi gminne niezewidencjonowane.
W Ossali mieści się szkoła podstawowa i Ochotnicza Straż Pożarna.
Przez wieś przechodzi zielony szlak turystyczny z Chańczy do Pielaszowa. Jak również żółty szlak rowerowy, w tym też pielgrzymkowy Szlak architektury drewnianej „Miejsca Mocy” prowadzący ze Strzegomia do Beszowej.
Nazewnictwo wsi na przestrzeni wieków.
Epoka założenia wsi jest dziś trudna do rozjaśnienia, bo osłania ją pomroka czasów minionych a nieopisanych. Długosz kronikarz, w XIV wieku naszej ery chrześcijańskiej żyjący, czyni wzmiankę o wsi "Osalija", a na ile i więcej w starożytności było miejsc tego przydomku, a tylko jedno z nich właśnie wedle zdania uczonych na miano teraźniejszej "Ossali" przypada: – "dziś trudno powiedzieć"! Zdaniem innych kronikarzy naszych nazwy te ewaluowały na przestrzeni kilku wieków, niebędące trwałymi aż po czasy nam współczesne, gdyż jeszcze 2002 roku dokonano zmiany w pisowni z "Osala" na "Ossala" z podwójnym ‘ss’, a która to nazwa była w ogólnym obiegu pomimo urzędowego innego nazewnictwa czasów postkomuny. Aczkolwiek ta piśmienna mądrość ludowa zachowała wypracowaną w XIX wieku jeszcze z czasów zaborowej polski pisownię z podwójnym ‘s’; nie ulegając zmianom lat 20. dwudziestolecia międzywojennego i polski PRL-owskiej.
Najmniejszego śladu określić nie można, kiedy utworzyło się w rodowej mowie niedokładne i zupełnie niestosowne nazewnictwo: "Osala"? Zostawiając wyjaśnienie tego zagadnienia szczęśliwszym badaniom, przystąpmy do okazania, w którym czasie zjawiła się łacińska nazwa: "Ossalia", a następnie już całkowicie polska "Ossala".
– Czasy Długosza są częstokroć krytykowane i sam Długosz, za fałszowanie faktów i przeistaczanie ich na potrzeby ówczesnego kościoła, głównie jego polityki fiskalizacji podatków należnych od ludu sługom boga, w tym przede wszystkim od prostych chłopów, mieszczan i panów szlacheckiego niższego pochodzenia do stanu duchownego należnych. Jego zapis ma bardziej na celu określenie tego, co można by opodatkować podatkiem naliczonym na kościół niż realnym zainteresowaniem ówczesnym tej wsi i jej podobnym znaczeniem; dlatego często wyolbrzymiano to, co można by obłożyć dodatkowym obciążeniem fiskalnym od tego w jakim realnie było stanie i czy w ogóle istniało. Czasy współczesne przyniosły nam standaryzację nazewnictwa własnego, nie można zapisywać takich nazw dobrowolnie, według własnego widzimisię, dziś w dobie cyfryzacji wszystkiego takie nazwy mają własne indywidualne i niepowtarzalne numery SIMC, wynikłe z podziału krajowego TERYT. Każdy taki numer posiada indywidualną nazwę własną określoną formalnie i określającą jej nazwę własną. Mają również "Ossala", dodatkowo określono współcześnie, że jest to wieś bez części integralnych, niestety z dużą stratą dla takowych!
Historia.
Pierwsza wzmianka o Ossali pochodzi z czasów Joannisa Długosza, wtedy to według jego "Liber Beneficiorum..." (1470–1480) leżała ona w parafii Niekrasów. Dziedzicem wsi był Piotr Kołaczkowski herbu Janina. Było tu tylko 8 łanów kmiecych, dających dziesięcinę wartości do 6 grzywien wiceprepozyturze sandomierskiej. Wieś nie posiadała ani folwarku rycerskiego/szlacheckiego (tzw. "curia militaris"), czy też młyna jak i karczmy... W dokumentach zyskała obecną pisownię dopiero w roku 1851 i zapisywana jest tak, jak ma to miejsce obecnie (mianowicie przez podwójne „ss”). Mimo licznych przeobrażeń językowych zachowała swoją oryginalną, unikatową i niepowtarzalną nazwę, a jej wcześniejsze odpowiedniki to m.in.: "Osala", "Osale", "Ossola", "Ossale", "Os sala", "Os sola", "Os sole", "Oszala", "Oszola", "Oszalya" i "Osolya".
Według regestru poborowego z 1508 roku "Ossala" wraz z wsiami: Niekrasów, Tursko i Trzcianka należy do Pawła Kołaczkowskiego, który płacił 22 gr. poboru.
Z kolei według regestru poborowego z 1578 roku te wsie i trzy inne (cała parafia Niekrasów) jest Jana Turskiego i Krzysztofa, Andrzeja i Sebastyana Turskich. Jan ma w "Ossali" ¾ łanu, 3 osadników (kmieci), na czynszu 1 ogrodziarza (czyli zagrodnika z rolą), 1 komornika (w domyśle z bydłem), 1 ubogiego (biedaka, czyli komornika bez bydła), a trzej inni w sumie 4 osadników, 1¼ łanu, 4 ogrodziarzy na czynszu, 1 komornika, 1 rzemieślnika, 1 rybaka oraz 3 ubogich.
Istniał tu jeszcze w roku 1641 zbór kalwiński Jednoty małopolskiej. Wieś należała wówczas do Dębickich, a przedtem do Turskich, którzy założyli zbór w pobliskim Niekrasowie. Zachował się oryginalny opis tego zboru z 1853 roku w książce pt. "Dzieje kościołów wyznania helweckiego w dawnéj Małéj Polsce przez Józefa Łukaszewicza" spisane. Jako ciekawostkę warto wiedzieć, iż w owych czasach, aż w trzech miejscowościach ówczesnej gminy Tursko byli kalwini m.in. Niekrasowie, Tursku Wielkim i Ossali (a nie było ich ani w Osieku, Połańcu czy Staszowie); mieli swoje zbory nadto w Baranowie Sandomierskim, Mielcu, Koprzywnicy, Łoniowie, Pacanowie, Rakowie, Rytwianach czy Sielcu.
Wieś wymieniana w Słowniku geograficznym Królestwa Polskiego i innych krajów słowiańskich w dwóch tomach, pod koniec XIX wieku i na początku XX wieku.
Na podstawie ww. informacji z 1886 roku – Ossala, to wieś i folwark, w ówczesnym powiecie sandomierskim, w ówczesnej gminie Tursko i w parafii Niekrasów. Leży w odległości 34 wiorst od Sandomierza, ma szkołę początkową, 67 domów, 541 mieszkańców. W 1827 roku było tu 43 domy, 401 mieszkańców.
W 1827 roku Trzcianka Folwarczna zostaje oddzielona od dóbr Ossala. Jej ogólna rozległość to 643 mórg: w tym 315 mórg gruntów ornych i ogrodów, 138 mórg łąk, 16 mórg pastwisk, 7 mórg wody, 150 mórg lasu i 17 mórg nieużytków; jak i 15 budynków drewnianych, las nieurządzony oraz młyn. Drogą sprzedaży, oddzielono po 1874 roku, z obszaru tego folwarku 86 mórg.
Jak już wspomniano wyżej dobra Ossala uległy w 1874 roku rozdziałowi, po którym w uszczuplonym obszarze pozostał folwark Ossala z wsiami: Ossala, Nakol, Niekrasów, Trzcianna Górna i Trzcianna Dolna (nie mylić z Trzcianna Folwarczną), rozległość dominialna 700 mórg: gruntów ornych i ogrodów 242 mórg, 66 mórg łąk, 64 mórg pastwisk, 317 mórg lasu, 31 mórg nieużytków; budynków murowanych 4, z drzewa 17; płodozmian 5- i 6-polowy; las nieurządzony; młyn wodny, pokłady torfu. Podział tej rozległości dominialnej na wsie: "Ossala" z 62 osadami mieszkalnymi, z gruntem 598 mórg; Nakol z 18 osadami mieszkalnymi, z gruntem 110 mórg; Niekrasów z 26 osadami mieszkalnymi, z gruntem 279 mórg; Trzcianna Górna z 26 osadami mieszkalnymi, z gruntem 276 mórg; Trzcianna Dolna z 11 osadami mieszkalnymi, z gruntem 101 mórg.
W 1886 roku ówczesna parafia Niekrasów należała do ówczesnego dekanatu sandomierskiego (ale dawniej jeszcze do dekanatu staszowskiego) i liczyła wówczas 2230 dusz.
Ossala w 1867 roku wchodziła w skład gminy Tursko, z urzędem gminy w Strużkach. Sądem okręgowym dla gminy był IV Sąd Okręgowy w Staszowie (tam też była stacja pocztowa). Gmina miała 8781 mórg rozległości ogółem (w tym 5083 mórg włościańskich) i 4613 mieszkańców (w tym 1,4 proc. pochodzenia żydowskiego, tj. 63 żydów). W skład gminy wchodziły jeszcze: Antoszówka, Dąbrowa, Luszyca, Matyaszów, Nakol, Niekrasów, Niekurza, Okrągła, Pióry, Rudniki, Szwagrów, Strużki, Sworoń, Trzcianka, Tursko Małe, Tursko Wielkie, Tursko Wola, Zaduska Kępa i Zawada.
Współcześnie w ujęciu Piotra Barańskiego w jego książce "Miasto i Gmina Osiek" z 1999 roku.
Urodził się tutaj i mieszkał Adam Bień.
Demografia.
Współczesna struktura demograficzna wioski Ossala na podstawie danych z lat 1995-2009 według roczników GUS-u, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Geografia.
W XIX-wiecznej Ossali umiejscowione były dwa małe jeziorka bez nazw – znane nam z oryginalnego opisu Ludwika Wolskiego z 1851 roku.
Wieś Ossala położona jest 8,5 km na północ, północny wschód od Połańca; 16,2 km na wschód, południowy wschód od Staszowa; 22,7 km na północ, północny zachód od Mielca i 24,6 km na zachód, południowy zachód od Tarnobrzega leżąc na wysokości 180,1 m n.p.m.
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Ossali zawarty w tabeli 1.3.

</doc>
<doc id="305411" url="https://pl.wikipedia.org/wiki?curid=305411" title="Stanisław Janas">
Stanisław Janas

Stanisław Janas (ur. 15 listopada 1953 w Mielcu) – polski polityk, działacz związkowy, poseł na Sejm II, III i IV kadencji.
Życiorys.
Ukończył w 1977 studia na Wydziale Technologii i Mechanizacji Akademii Górniczo-Hutniczej w Krakowie. Początkowo pracował jako technolog i mistrz odlewni, w 1983 objął funkcję przewodniczącego NSZZ Pracowników Wytwórni Sprzętu Komunikacyjnego PZL Mielec. Od 1992 kieruje Związkiem Zawodowym Przemysłu Elektromaszynowego. Zasiada w prezydium i radzie Ogólnopolskiego Porozumienia Związków Zawodowych.
Należał do Polskiej Zjednoczonej Partii Robotniczej. W 1993, 1997 i 2001 z ramienia Sojuszu Lewicy Demokratycznej uzyskiwał mandat poselski z okręgu rzeszowskiego. W 1999 był jednym z wiceprzewodniczących SLD. W marcu 2004 przeszedł do Socjaldemokracji Polskiej. W 2005 bez powodzenia ubiegał się o reelekcję. W październiku 2015 z ramienia OPZZ został członkiem nowo powstałej Rady Dialogu Społecznego.
W 2009, "za wybitne zasługi w działalności związkowej, za osiągnięcia w pracy zawodowej", został odznaczony Krzyżem Kawalerskim Orderu Odrodzenia Polski.

</doc>
<doc id="305414" url="https://pl.wikipedia.org/wiki?curid=305414" title="Okręg wojskowy">
Okręg wojskowy

Okręg wojskowy – wyższy związek administracyjny, łączący w swym składzie oddziały, związki taktyczne, instytucje i zakłady różnych rodzajów wojsk oraz organów terenowej administracji wojskowej, rozmieszczonych na ściśle określonym terenie.
Jego zadaniem jest jak najsprawniejsze zarządzanie wojskiem w czasie pokoju oraz mobilizowanie wojsk na wypadek wojny. Nie ma kompetencji operacyjnych. Jego dowódca może jednak na wypadek wojny rozbudować swój sztab pod względem operacyjnym. W takim wypadku najczęściej zmienia się jego nazwę na korpus, armię lub front w zależności od liczby wojsk stacjonujących na jego terytorium.
Okręgi wojskowe w strukturach WP.
Okręg wojskowy jest pojęciem dotyczącym struktury organizacyjnej Wojska Polskiego. Powstały w okresie Księstwa Warszawskiego. Odtwarzane już od pierwszych lat funkcjonowania II Rzeczypospolitej. Świadczy to o sile tradycji orężnych Rzeczypospolitej. Z chwilą oswobodzenia Polski z wojsk zaborców w 1918 władze młodego państwa dokonały olbrzymiego wysiłku w kierunku tworzenia wojska narodowego i jego struktur. Wojsko Polskie od początku kształtowano jako jeden z podstawowych elementów aparatu państwowego. Nie sposób pominąć tak ważnego zagadnienia, jak stosunek państwa i społeczeństwa do sił zbrojnych. Ówczesne funkcje spełniane przez wojsko oraz okoliczności, w jakich było formowane, zadecydowały o jego pozycji. Kształtowały się one początkowo niejednoznacznie, wojsko występujące jako zbrojne ramię narodu i obrońca podstaw bytu, było wprawdzie dumą narodu, ale jednocześnie wobec sił zbrojnych utrzymywała się stereotypowa rezerwa, egzystująca jako reminiscencja niechęci żywionej od dziesięcioleci wobec armii zaborczych. W aparacie państwowym Wojsko Polskie miało natomiast pozycję bezsprzecznie silną. Gwarantowały ją obowiązujące przepisy prawne, dotyczące różnorodnych dziedzin życia wewnętrznego kraju.
Okręgi wojskowe Księstwa Warszawskiego.
Dekretem Fryderyka Augusta z 20 marca 1810 obszar Księstwa Warszawskiego został podzielony na cztery okręgi wojskowe:
Okręgi wojskowe i generalne w latach 1918–1921.
27 października 1918 Rada Regencyjna wydała dekret o przystąpieniu do formowania narodowej armii regularnej na podstawie Tymczasowej ustawy o powszechnym obowiązku służby wojskowej, którą równocześnie ogłoszono.
Artykuł 19 wspomnianej ustawy stanowił, iż "Państwo polskie pod względem służby wojskowej podzielone będzie na określoną liczbę okręgów wojskowych, z których każdy obejmie pewną liczbę powiatów. Podział ten winien być dostosowany do podziału administracyjnego kraju."
29 października 1918 na posiedzeniu Rady Ministrów postanowiono o podziale Królestwa Polskiego na okręgi wojskowe.
30 października 1918 wydano rozporządzenie w sprawie podziału państwa na okręgi wojskowe. Tego samego dnia, wykonując powyższe rozporządzenie, szef Sztabu Generalnego WP gen. dyw. Tadeusz Rozwadowski wydał rozkaz L. 4 o powołaniu okręgów wojskowych:
W każdym okręgu przystąpiono do formowania pułku piechoty. Organizowane pułki zamierzano rozwinąć w brygady, a te z kolei w dywizje. Tym samym rozkazem powołane zostały trzy lokalne inspektoraty, jako zalążki dowództw dywizji:
Zawiązanie się 7 listopada 1918 w Lublinie Tymczasowego Rządu Ludowego Republiki Polskiej uniemożliwiło zorganizowanie tam inspektoratu WP.
10 listopada 1918 szef Sztabu Generalnego nakazał utworzyć Inspektorat Piotrkowski (inspektor – gen. ppor. Tadeusz Wiktor) oraz zmienił dotychczasowe podporządkowanie okręgów wojskowych:
Tym samym rozkazem okręgi wojskowe Inspektoratu Lubelskiego zostały zobligowane do „zasilania materiałem żołnierskim okręg wojskowy we Lwowie”, Inspektoratu Kieleckiego – okręg wojskowy w Przemyślu, a Inspektoratu Piotrkowskiego – okręgu wojskowego w Krakowie.
17 listopada 1918 dokonano reorganizacji terytorialnych władz wojskowych. Zlikwidowano wówczas inspektoraty lokalne i powołano 5 dowództw okręgów generalnych. Dzień wcześniej Józef Piłsudski mianował dowódców okręgów generalnych.
21 listopada 1918 pułkownicy Kazimierz Sosnkowski i Edward Śmigły-Rydz zostali awansowani na generałów podporuczników. Dowódcy okręgów generalnych byli odpowiedzialni za prawidłowe funkcjonowanie wojskowej służby wewnętrznej, za ogólny ład, bezpieczeństwo i porządek, a także za majątek wojskowy i państwowy. W procesie przechodzenia sił zbrojnych na służbę w warunkach pokojowych nastąpiły również istotne zmiany w wojskowym podziale terytorialnym kraju.
Z dniem 7 lipca 1919 okręgi wojskowe zostały zlikwidowane.
28 października 1918 w Krakowie powstała Polska Komisja Likwidacyjna, która początkowo objęła swoim zasięgiem powiaty Galicji Zachodniej i Śląska Cieszyńskiego, które wcześniej podlegały austriackiemu Militär-Kommando w Krakowie. 7 listopada PKL rozszerzyła swoją władzę o resztę Galicji, a w drugiej połowie listopada również o powiaty: będziński, dąbrowski i olkuski. 12 listopada 1918 PKL podjęła decyzję o utworzeniu 7 okręgów wojskowych:
Kraków i Wieliczka oraz powiat krakowski leżały w gestii Komendy Miasta Krakowa. Komendantem miasta mianowany został gen. ppor. Antoni Madziara, jego zastępcą – płk Stanisław Haller. Komendy okręgów wojskowych podlegały Polskiej Komendzie Wojskowej w Krakowie. 27 listopada 1918 Polska Komenda Wojskowa została przemianowana na Dowództwo Okręgu Generalnego nr V Krakowskiego.
W latach 1919–1921 na obszarze wojennym, podporządkowanym Naczelnemu Dowództwu Wojska Polskiego utworzono okręgi etapowe, które spełniały funkcje analogiczne do dowództw okręgów generalnych na obszarze krajowym, podporządkowanym Ministerstwu Spraw Wojskowych.
Okręgi korpusów w latach 1921–1939.
Na miejsce dotychczasowych siedmiu utworzono dziesięć okręgów korpusów:
W obrębie każdego z okręgów korpusów stacjonowały cztery wielkie jednostki (trzy dywizje piechoty i przeważnie jedna brygada kawalerii).
Dowódcy okręgu korpusu, sprawującemu z ramienia ministra spraw wojskowych władzę na terenie okręgu, podlegały pod względem mobilizacji, uzupełnienia i przysposobienia rezerw do służby wojskowej oraz administracyjno-gospodarczym wszystkie formacje stacjonujące w danym okręgu. Ponieważ szkoleniem taktycznym i technicznym wojsk kierował minister spraw wojskowych, dowódcy okręgów korpusów byli w tym zakresie jedynie pośrednikami i kontrolowali wykonanie rozkazów ministra spraw wojskowych.
Na przełomie lat 1926-1927 Józef Piłsudski wprowadził zasadę, że dowódcy okręgów korpusów są władzą administrującą terenem przygotowanym pod względem wojennym i pokojowym. Zagrożenie wojenne w II połowie lat 30. zadecydowało, że od 1937 dowódcom okręgów przyznano uprawnienia do dowodzenia jednostkami obrony narodowej, kierowania obroną przeciwlotniczą i przeciwgazową oraz koordynacji szkolenia wojsk.
Okręgi organizacji konspiracyjnych latach 1939-1945.
W latach II wojny światowej okręgi wojskowe występowały w strukturze organizacyjnej podziemnego państwa polskiego. Okręgi Armii Krajowej terytorialnie odpowiadały podziałowi administracyjnemu kraju z 1939 i tworzone były na bazie ówczesnych województw. Okręgi dzieliły się na inspektoraty rejonowe (obejmujące co najmniej dwa obwody), obwody (zwykle był to teren powiatu), rejony, placówki (jedna lub kilka wsi). Czasami organizowano szczeble pośrednie: podokręgi i podobwody. Ogółem było 17 okręgów Armii Krajowej: Warszawa – miasto, Warszawa – województwo, Radom (dowództwo w Kielcach), Lublin, Kraków, Śląsk, Łódź, Poznań, Pomorze, Białystok, Polesie, Nowogródek, Wilno, Wołyń, Lwów, Tarnopol i Stanisławów. Na czele okręgu stał komendant (dowódca), który podlegał Komendzie Głównej Armii Krajowej. W jego kompetencjach znajdowały się wszystkie sprawy związane z działalnością wojskową i walką zbrojną. Problemy polityczne na ogół pozostawały w gestii okręgowego delegata rządu emigracyjnego.
Okręgi występowały również w strukturze Batalionów Chłopskich do połowy 1944, tzn. do czasu podpisania umowy scaleniowej z kierownictwem Armii Krajowej. W Batalionach Chłopskich funkcje i podział terytorialny okręgu był zbliżony do Armii Krajowej. Różniły się natomiast nazwy poszczególnych szczebli organizacyjnych. Okręg dzielił się bowiem na podokręgi, obwody, gminy i gromady. Ogółem w latach II wojny światowej istniało 10 okręgów Batalionów Chłopskich: Warszawa – miasto, Warszawa – województwo, Kielce, Lublin, Łódź, Kraków, Białystok, Wołyń, Lwów i Poznań.
Z kolei w Gwardii, a później w Armii Ludowej, okręgi tylko przejściowo (w 1942), były najwyższymi terytorialnymi szczeblami organizacyjnymi. Później natomiast stanowiły element składowy obwodu. Dowództwo okręgu kierowało całokształtem działalności organizacyjno-bojowej na podległym sobie terenie, z wyłączeniem brygad partyzanckich. W zasadzie podział organizacyjny AL zawierał się w następujących elementach: obwody, okręgi, podokręgi, garnizony, dzielnice i placówki. Uogólniając można stwierdzić, że okręgowi wojskowemu w Armii Ludowej odpowiadał, pod względem kompetencji i zasięgu terytorialnego, obwód. Armia Ludowa liczyła sześć obwodów: Warszawski, Lubelski, Radomsko-Kielecki, Śląski, Łódzki i Krakowski.
W specyficznych okolicznościach, w jakich pozostawały polskie formacje zbrojne w ZSRR, nie było potrzeby organizowania okręgów wojskowych. Funkcje mobilizacyjno-organizacyjne spełniał Ośrodek Formowania Polskich Sił Zbrojnych, przemianowany na Główny Sztab Formowania Armii Polskiej.
Zmiana sytuacji nastąpiła po przejściu frontu za linię Wisły. Naczelne Dowództwo Wojska Polskiego rozkazem z 1 lutego 1945 poleciło utworzyć sześć okręgów wojskowych.
Okręgi wojskowe w latach 1945–1949.
Koniec wojny zastał Wojsko Polskie w okresie intensywnego rozwoju organizacyjnego. Zrezygnowano co prawda z realizacji koncepcji Frontu Polskiego, powstawały jednak nowe związki taktyczne i oddziały wojsk. W wyniku mobilizacji liczebność wojska w maju 1945 osiągnęła 370 tysięcy żołnierzy zaś we wrześniu 1945 roku 440 tysięcy. Na wyzwalanych obszarach organizowano Okręgi Wojskowe.
Podstawą formowania okręgów był rozkaz ND WP nr 23/0rg z 1 lutego 1945. Nakazywał on: "Na terytorium Rzeczypospolitej Polskiej sformować do dnia 1 kwietnia 1945 r. sześć okręgów wojskowych według etatu nr Dl/17:
W rozkazie sprecyzowano terminy organizacji i zasięg terytorialny okręgów oraz numerację. Jako pierwszy rozpoczął działalność (7 lutego 1945) Lubelski Okręg Wojskowy, a później Krakowski, Łódzki i Pomorski Okręg Wojskowy. Okręgi wojskowe sprawowały bezpośrednie zwierzchnictwo nad jednostkami stacjonującymi na administrowanym przez nie terenie. Dowódcy okręgów podlegali bezpośrednio szefowi Sztabu Generalnego WP.
W 1946 rozwiązano Łódzki OW, a trzy lata później Poznański i Lubelski OW.
Okręgi wojskowe w latach 1949–1953.
Rozpoczęcie realizacji "Planu rozwoju Wojska Polskiego w latach 1949–1955" połączone zostało z redukcją liczby okręgów wojskowych z 6 do 4. Miało to związek z nową koncepcją rozwinięcia mobilizacyjnego wojsk lądowych. Były to:
W okręgach wojskowych nr II i IV utworzono korpusy piechoty i korpusy pancerne, które miały stanowić I rzut operacyjny. W pozostałych okręgach miały stacjonować jednostki głęboko skadrowane realizujące terytorialny system szkolenia rezerw. W 1951 zrezygnowano z jednostek systemu terytorialnego tworząc w okręgach nr I i V korpusy piechoty typu B ze skadrowanymi dywizjami piechoty i dywizjami zmechanizowanymi.
25 marca 1953 Minister Obrony Narodowej wydał zarządzenie Nr 37/MON w sprawie powołania wojskowych komend wojewódzkich i zasięgu ich działania. Zarządzenie dostosowywało liczbę wojskowych komend wojewódzkich do ówczesnego podziału administracyjnego Polski:
w Okręgu Wojskowym Nr I:
w Okręgu Wojskowym Nr II:
w Okręgu Wojskowym Nr IV:
w Okręgu Wojskowym Nr V:
3 listopada 1953 Minister Obrony Narodowej wydał rozkaz Nr 00066/Org. w sprawie reorganizacji okręgów wojskowych, na podstawie którego:
Okręgi wojskowe w latach 1954–1992.
Z dniem 1 stycznia 1954 na podstawie zarządzenia Nr 105/MON Ministra Obrony Narodowej z dnia 24 grudnia 1953 zaczął obowiązywać nowy podział terytorialny okręgów wojskowych, wojskowych komend wojewódzkich i wojskowych komend rejonowych:
w Warszawskim Okręgu Wojskowym:
w Pomorskim Okręgu Wojskowym:
w Śląskim Okręgu Wojskowym:
W planie mobilizacyjnym z 1953 przewidywano, że na bazie jednostek POW i SOW rozwinięte zostaną dwie armie ogólnowojskowe, a na bazie WOW jednostki rezerwowe. Po przyjęciu w 1955 koncepcji Frontu Polskiego zakładano utworzenie trzech armii ogólnowojskowych w oparciu o poszczególne OW. Taki wariant obowiązywał do chwili rozwiązania Układu Warszawskiego.
Okręgi wojskowe w latach 1992–1998.
Dążenie do uzyskania samowystarczalności obronnej oraz równomiernego rozłożenia zadań operacyjnych doprowadziły do ponownego utworzenia czwartego OW. Odtworzono Krakowski OW, któremu nadano charakter związku operacyjnego o charakterze powietrzno-lądowym. W podobnym kierunku miały ulec zmianie pozostałe OW.
Wysokie koszty realizacji nowych koncepcji spowodowały, że niebawem z nich zrezygnowano starając się utrzymać dotychczasowy poziom gotowości bojowej wojsk poszczególnych OW. Stopniowa redukcja związków taktycznych oraz postęp w procesie przystąpienia Polski do sojuszu NATO spowodowały, że ponownie postanowiono zredukować liczbę okręgów.
Okręgi wojskowe w latach 1999–2011.
Z dniem 1 stycznia 1999 zostały zniesione dotychczasowe okręgi wojskowe (Krakowski Okręg Wojskowy, Pomorski Okręg Wojskowy, Śląski Okręg Wojskowy i Warszawski Okręg Wojskowy), a w ich miejsce utworzono, na potrzeby administracji wojskowej, następujące okręgi wojskowe jako jednostki terytorialnego podziału specjalnego:
Pomorski Okręg Wojskowy obejmował obszar województw: zachodniopomorskiego, pomorskiego, warmińsko-mazurskiego, podlaskiego, wielkopolskiego, kujawsko-pomorskiego i mazowieckiego.
Siedzibą Pomorskiego Okręgu Wojskowego i jego dowództwa była Bydgoszcz.
Śląski Okręg Wojskowy obejmował obszar województw: lubuskiego, dolnośląskiego, opolskiego, łódzkiego, świętokrzyskiego, lubelskiego, śląskiego, małopolskiego i podkarpackiego.
Siedzibą Śląskiego Okręgu Wojskowego i jego dowództwa był Wrocław.
Z dniem 1 lipca 2007 okręgi wojskowe zostały podporządkowane szefowi Inspektoratu Wsparcia Sił Zbrojnych.
Z dniem 31 grudnia 2011 Pomorski i Śląski Okręgi Wojskowe zostały rozformowane.

</doc>
<doc id="305424" url="https://pl.wikipedia.org/wiki?curid=305424" title="Pole minowe">
Pole minowe

Pole minowe – w lądowych działaniach minowych określony obszar, na którym rozstawiono miny. W morskiej wojnie minowej obszar wodny, na którym ustawiono miny według ustalonego schematu albo bez takiego schematu.
Pola minowe dzielimy ze względu na przeznaczenie:
Terminy powiązane.
Gęstość pola minowego (ang. "minefield density") – w lądowych działaniach minowych średnia liczba min przypadająca na metr bieżący przedniego skraju pola minowego lub na metr kwadratowy pola minowego.
Wykonywanie przejścia w polu minowym – w lądowych działaniach minowych jest to proces wykonywania bezpiecznego przejścia w polu minowym w warunkach taktycznych.
Przejście w polu minowym – w lądowych działaniach minowych oznakowany, wolny od przeszkód i nie narażony na bezpośrednie skutki wybuchu min pas terenu prowadzący przez pole minowe.
Pas min – w lądowych działaniach minowych są to dwa równoległe rzędy min ustawione jednocześnie w odległości sześciu metrów lub sześciu kroków od siebie.
Pole minowe niszczące – w morskiej wojnie minowej pole minowe ustawione głównie w celu niszczenia okrętów przeciwnika.
Zamykające pole minowe – w morskiej wojnie minowej pole minowe, które stanowić ma zagrożenie uniemożliwiające realizację transportu morskiego.
Obronna zagroda minowa – w morskiej wojnie minowej pole minowe postawione na wodach międzynarodowych lub międzynarodowych szlakach komunikacyjnych, z zamiarem kontroli żeglugi w celu obrony morskich szlaków komunikacyjnych.
Pole minowe o podtrzymywanej sile niszczenia – w morskiej wojnie minowej pole minowe uzupełniane w celu utrzymania jego zagrożenia dla przeciwnika wobec stosowanych przez niego środków przeciwdziałania.
Taktyczne pole minowe – pole minowe, które jest częścią planu pasa zapór inżynieryjnych ustawianych w celu opóźnienia, skanalizowania lub zatrzymania pododdziałów przeciwnika.
Formularz zapory minowej - dokument dokładnie opisujący rozmieszczenie w terenie pola minowego, by umożliwić wykonanie w nim przejść, rozminować itp. Jeśli w ogólnym planie minowania grupa min lub nawet pojedyncza mina, ma określoną, samodzielną rolę, wypełnia się dla niej osobny formularz zapory.
Jednostka minowania - liczba min określonego rodzaju, jaką wyznaczony do stawiania pola minowego oddział może jednorazowo przewieźć i ustawić; jej liczba zależy od posiadanych środków do transportu i układania min.

</doc>
<doc id="305426" url="https://pl.wikipedia.org/wiki?curid=305426" title="PRPI">
PRPI



</doc>
<doc id="305431" url="https://pl.wikipedia.org/wiki?curid=305431" title="Wojska pancerne">
Wojska pancerne

Wojska pancerne – jeden z głównych rodzajów wojsk lądowych.
Historia wojsk pancernych.
Po raz pierwszy jednostki pancerne zostały użyte przez armię brytyjską czasie I wojny światowej w roku 1916. Rok później armia francuska użyła czołgów do bezpośredniego wsparcia piechoty w czasie przełamywania ufortyfikowanych pozycji obrony. Zaczątkiem polskich wojsk pancernych był utworzony w 1919 na terenie Francji w ramach armii gen. Hallera 1 pułk czołgów. Początkowo przeznaczone były do bezpośredniego wsparcia piechoty. W okresie międzywojennym pojawiła się koncepcje wykorzystania związków pancernych, jako wojsk szybkich. Twórcami tych koncepcji byli Anglicy, lecz w praktyce zrealizowali je Niemcy, tworząc związki lekkich, ale ruchliwych i silnych ogniowo czołgów. Po II wojnie światowej wzrosło znaczenie wojsk pancernych. Było to następstwem dalszego udoskonalenia technicznego sprzętu. Jednak w wojnie izraelsko-arabskiej ich pozycja mocno podupadła, a to w związku z masowym zastosowaniem lekkich, o dużym zasięgu i celnych rakietowych systemów przeciwpancernych. W związku z takim zagrożeniem dla czołgów, następuje coraz silniejsza integracja wojsk pancernych i zmechanizowanych poprzez tworzenie mieszanych oddziałów posiadających w swoim składzie zarówno pododdziały czołgów jak i piechoty zmechanizowanej.
Charakterystyka wojsk.
Wojska pancerne charakteryzują się dużą siłą ognia, dużą manewrowością i odpornością na ogień. Cechy te czynią je doskonałym rodzajem sił do wtargnięcia w ugrupowanie przeciwnika, rozwijania natarcia, głębokich uderzeń w strefę tyłową przeciwnika i prowadzenia pościgu. Mogą również powstrzymywać atak przeciwnika i wykonywać kontrataki w ramach działań obronnych.
Są główną siłą uderzeniową wojsk lądowych. Występują jako oddziały oraz stanowią związki taktyczne i operacyjne.
Podstawowym uzbrojeniem wojsk pancernych są:
W skład wojsk pancernych wchodzą także pododdziały (oddziały) innych rodzajów wojsk, co nadaje im ogólnowojskowy charakter. Pododdziały czołgów wchodzą również w skład oddziałów wojsk zmechanizowanych.
Wojska pancerne w Polsce.
Święto Wojsk Pancernych i Zmechanizowanych – Dzień Czołgisty obchodzone jest 17 czerwca. 
Po raz pierwszy Dzień Czołgisty obchodzony był w dniach 18-20 czerwca 2009 w Żaganiu, w związku z 90-leciem polskiej broni pancernej.
Symbolika wojsk pancernych w Polsce

</doc>
<doc id="305432" url="https://pl.wikipedia.org/wiki?curid=305432" title="Oneg Szabat">
Oneg Szabat

Oneg Szabat (, dosł. "radość soboty"; "Ojneg-Szabes") – kryptonim podziemnej organizacji społecznej, założonej przez historyka Emanuela Ringelbluma w getcie warszawskim.
Oneg Szabat tworzyło kilkudziesięciu żydowskich literatów, nauczycieli, naukowców i działaczy społecznych – pozyskanych do współpracy przez Ringelbluma wiosną 1940. Początkowo miało formę konspiracyjnego archiwum, gromadzącego materiały i dokumenty obrazujące życie w getcie warszawskim. Z czasem przekształciło się jednak w prężny ośrodek badawczy, którego celem stało się badanie i dokumentowanie rozmaitych aspektów życia społecznego polskich Żydów pod okupacją niemiecką. Od 1942 Oneg Szabat stanowiło swoiste centrum informacyjne żydowskiego ruchu oporu, dokumentujące masową zagładę Żydów prowadzoną przez nazistowskie Niemcy. Po wojnie udało się odnaleźć dwie z trzech ukrytych części „Archiwum Ringelbluma”. Obecnie znajdują się one na liście „Pamięć Świata” ("Memory of the World"), obejmującej najcenniejsze zabytki światowego piśmiennictwa.
Powstanie Oneg Szabat.
Emanuel Ringelblum należał w okresie międzywojennym do grona najbardziej cenionych historyków żydowskich średniego pokolenia. Był także aktywnym działaczem społecznym, współpracującym m.in. z American Jewish Joint Distribution Committee („Joint”). Po utworzeniu przez okupantów niemieckich zamkniętej dzielnicy żydowskiej w Warszawie (listopad 1940), Ringelblum wraz z rodziną został uwięziony w getcie. Mimo niesprzyjających warunków nie porzucił działalności społecznej. Aktywnie uczestniczył w pracach Centralnego Komitetu Pomocy (później Komitetu Koordynacyjnego), od września 1939 koordynującego działalność żydowskich organizacji humanitarnych i pomocowych w Warszawie. Po utworzeniu Żydowskiej Samopomocy Społecznej ("Alejnhilf") stanął na czele jej Sekcji Pracy Społecznej.
Od pierwszych tygodni wojny Ringelblum pisał osobisty dziennik. Już w październiku 1939 zaczął także gromadzić materiały i dokumenty na temat sytuacji Żydów w okupowanej Polsce. Dzięki członkostwu we władzach ŻSS uzyskał dostęp do wielu interesujących źródeł informacji, m.in. mógł zapoznać się relacjami żydowskich uchodźców, których Niemcy wypędzili z rodzinnych miejscowości i przesiedlili do getta warszawskiego. Już wówczas przy zbieraniu materiałów pomagało mu kilku współpracowników. Zorientowawszy się, iż Niemcom nie zależy na kontrolowaniu życia intelektualnego i kulturalnego w getcie, Ringelblum doszedł do wniosku, że można zaryzykować nadanie tej działalności bardziej zorganizowanego charakteru. Począwszy od maja 1940 zdołał pozyskać do współpracy kilkudziesięciu żydowskich literatów, nauczycieli, naukowców i działaczy społecznych. Za datę formalnego utworzenia podziemnego archiwum getta uznaje się inauguracyjne zebranie w dniu 22 listopada 1940, które odbyło się w mieszkaniu Ringelbluma przy ul. Leszno 18. Organizacja przyjęła konspiracyjną nazwę Oneg Szabat (pol. „Radość soboty”, „Radość szabatu”). Kryptonim ten wybrano ze względu na fakt, iż zebrania członków odbywały się najczęściej w soboty. Za miejsce spotkań służyły biura ŻSS mieszczące się w budynku Głównej Biblioteki Judaistycznej przy ul. Tłomackie (obecnie siedziba Żydowskiego Instytutu Historycznego im. Emanuela Ringelbluma).
Podobne archiwa powstały również w kilku innych żydowskich gettach (białostockim, kowieńskim, łódzkim i wileńskim), lecz spośród nich Oneg Szabat było największe i najlepiej zorganizowane. Cechą wyróżniającą „Archiwum Ringelbluma” był zwłaszcza konspiracyjny charakter oraz całkowita niezależność od sprawującego władzę w getcie Judenratu. Zespół Oneg Szabat pozostawał dobrze zakorzeniony w strukturach podziemnych getta. Jego członkowie współpracowali z szerokim wachlarzem ugrupowań politycznych – od ortodoksyjnego Agudat Israel, poprzez Bund i Poalej Syjon, aż po komunistyczną PPR. Dążąc do zachowania ścisłej konspiracji kierownictwo archiwum dbało, aby do współpracy nie byli zapraszani twórcy lub badacze zbyt blisko powiązani z Judenratem bądź ośrodkami kolaboracyjnymi, takimi jak kierowana przez Abrahama Gancwajcha „Trzynastka”.
Zespół.
W latach 1940-1943 z podziemnym archiwum getta współpracowało ok. 50-60 osób (wliczając kopistów, maszynistki i innych pracowników technicznych). W gronie współpracowników Oneg Szabat znajdowały się osoby o rozmaitym wykształceniu, pochodzeniu społecznym, światopoglądzie, czy przekonaniach politycznych. Byli wśród nich zarówno przedstawiciele przedwojennej żydowskiej elity, jak i zubożali uchodźcy; zwolennicy radykalnej lewicy i osoby głęboko religijne; miłośnicy jidysz i zasymilowani Żydzi tworzący w języku polskim. Mimo tych różnic podziemne archiwum pozostawało zżytym kolektywem. Ringelblum wspominał:
W ciągu trzech lat działalności ścisłe kierownictwo Oneg Szabat podlegało personalnym rotacjom. Do grona jego członków należeli jednak przede wszystkim: Ringelblum, Hersz Wasser, Eliahu Gutkowski, Icchak Giterman, Menachem Mendel Kon, Jehoszua Rabinowicz, Szmuel Winter, Aleksander Landau, Eliezer Lipe Bloch, Daniel Guzik i Abraham Lewin.
Ringelblum jako twórca i lider archiwum kierował przede wszystkim pracą merytoryczną. Funkcję sekretarzy Oneg Szabat, a zarazem najważniejszych po Ringelblumie członków kierownictwa, pełnili Eliahu Gutkowski i Hersz Wasser (zdaniem Ruty Sakowskiej „pod względem organizacyjnym i technicznym Oneg Szabat był dziełem Hersza Wassera”). Skarbnikiem i jednym z głównych sponsorów organizacji był Menachem Mendel Kon (przed wojną bogaty kupiec). Szczególną funkcję w kierownictwie pełnił Szmuel Winter – przed wojną bogaty przedsiębiorca, filantrop, a zarazem żarliwy obrońca kultury jidysz. Dzięki swoim kontaktom z Abrahamem Gepnerem był on swoistym łącznikiem ŻSS i Oneg Szabat z warszawskim Judenratem. W dużej mierze to dzięki jego wysiłkom było możliwe kontynuowanie prac archiwum po wielkiej deportacji latem 1942. Bezcenne z punktu widzenia Oneg Szabat kontakty mieli Icchak Giterman i Daniel Guzik, którzy przed wojną kierowali pracami polskiej filii „Jointu”, a w późniejszym czasie stanęli na czele ŻSS – trafiając tym samym do grona najbardziej wpływowych mieszkańców getta. Przedwojenni działacze społeczni i przedsiębiorcy – Eliezer Lipe Bloch, Aleksander Landau, Jehoszua Rabinowicz – byli protektorami i sponsorami archiwum. Rabinowicz był przy tym nieformalnym łącznikiem Oneg Szabat z najsilniejszym ugrupowaniem politycznym w getcie – socjalistycznym Bundem.
W gronie stałych współpracowników Oneg Szabat znajdowali się m.in. literaci i dziennikarze (Rachela Auerbach, Lejb Goldin, Jehuda Feld, Gustawa Jarecka, Henryka Łazowertówna, Perec Opoczyński, Jehoszua Perle, Zalman Skałow, Cecylia Słapakowa), nauczyciele (Bernard Kampelmacher, Aron Koniński, Abraham Lewin, Izrael Lichtensztajn) oraz ekonomiści (Menachem Linder, Jerzy Winkler). Jednym z najzdolniejszych współpracowników Ringelbluma był Szymon Huberband – młody rabin, a zarazem historyk samouk. Istotny wkład w prace archiwum wniósł także młody uchodźca Daniel Fligelman, będący m.in. autorem szeregu wywiadów z żydowskimi uchodźcami i świadkami niemieckich zbrodni. Ponadto Ringelblum i Wasser wciągnęli do współpracy kilku swoich towarzyszy z lewicowej partii Poalej Syjon-Lewica. W grupie tej znaleźli się Natan Smolar, Nechemiasz Tytelman, Mordechaj Szwarcbard, Jechiel Górny oraz wspomniany wcześniej Izrael Lichtensztajn. W 1942 Ringelblum nawiązał także współpracę z przywódcami młodzieżowego ruchu Haszomer Hacair. Przedstawiciele organizacji (Józef Kapłan, Szmuel Bresław) zostali wówczas włączeni w prace Oneg Szabat.
W archiwum zachowały się utwory kilku znanych literatów, niebędących jednak stałymi współpracownikami Oneg Szabat (tworzyli oni zarówno w jidysz i po hebrajsku, jak też po polsku). Byli to w szczególności: Szlomo Gilbert, Icchak Kacenelson, Josef Kirman, Kalman Lis i Władysław Szlengel. W zasobach archiwum znalazły się także materiały sporządzone przez Janusza Korczaka.
Obszary zainteresowania i narzędzia badawcze.
Pierwszy okres działalności.
Oneg Szabat było pierwotnie pomyślane jako centrum dokumentacji, ośrodek gromadzenia materiałów dających wszechstronny obraz życia Żydów pod niemiecką okupacją. W tym celu współpracownicy archiwum zbierali dokumenty urzędowe, akta rozmaitych instytucji społecznych działających w warszawskim getcie (ŻSS, komitetów domowych, „Centosu”), prasę, biuletyny, utwory literackie oraz obwieszczenia i plakaty rozlepiane przez Judenrat bądź władze niemieckie. Oneg Szabat gromadziło także grafikę i obrazy, fotografie, kartki żywnościowe, afisze teatralne, zaproszenia na koncerty, czytanki z sierocińców, a nawet bilety tramwajowe, papierki po cukierkach, czy karty dań z restauracji. Chętnie przyjmowano dzienniki, pamiętniki oraz prywatną korespondencję (nie wyłączając kartek pocztowych). Integralną część archiwum getta stanowiły osobiste, własnoręcznie pisane notatki, szkice i eseje Ringelbluma – wydane po wojnie jako „Kronika getta warszawskiego” (chronologicznie obejmują okres od października 1939 do jesieni 1943).
Po pewnym czasie ilość zebranych materiałów była już tak duża, że kierownictwo archiwum doszło do wniosku, iż mogą one posłużyć jako baza źródłowa dla oryginalnych projektów badawczych. Ze względu na fakt, iż z Oneg Szabat współpracowały osoby o rozmaitych poglądach, wykształceniu i zainteresowaniach, tematyka badań podejmowanych przez organizację była bardzo szeroka. Ringelblum i jego współpracownicy analizowali m.in. zmiany, jakie spowodowała wojna w strukturze demograficznej i zawodowo-społecznej Żydów polskich; życie gospodarcze, kulturalne i religijne w gettach; sytuację Żydów na prowincji; położenie Żydów na terenach pod okupacją ZSRR; położenie dzieci i młodzieży żydowskiej; sytuację żydowskich kobiet; rolę warszawskiego Judenratu i żydowskiej policji; położenie rozmaitych grup społecznych; zjawisko głodu, korupcji, demoralizacji. Przeprowadzono ankietę wśród intelektualistów żydowskich, której celem było zbadanie ich poglądów na temat przyszłości narodu żydowskiego. Oneg Szabat planował również opracowanie syntetycznych monografii nt. stosunków niemiecko-żydowskich oraz stosunków polsko-żydowskich w czasie II wojny światowej. Ringelblum twierdził, że „nie było w czasie wojny w życiu Żydów ani jednego doniosłego zjawiska, które nie znalazłoby odzwierciedlenia w materiałach Oneg Szabat.
Jednym z najbardziej śmiałych projektów badawczych był zamiar opracowania kompleksowej monografii, zatytułowanej roboczo „Dwa i pół roku wojny”. Jej celem miał być całościowy i wszechstronny opis życia Żydów w okupowanej Polsce – ze szczególnym uwzględnieniem sytuacji w getcie warszawskim. Monografia miała się składać z czterech części: ogólnej, gospodarczej, kulturalno-naukowo-literacko-artystycznej, a z także osobnej części nt. pomocy społecznej w getcie. W ramach projektu „Dwa i pół roku wojny” zamierzano poruszyć większość z wspomnianych powyżej zagadnień szczegółowych. Przystąpienie przez Niemców do „ostatecznego rozwiązania kwestii żydowskiej” uniemożliwiło sfinalizowanie tych prac. W archiwum getta zachowało się jednak wiele szczegółowych opracowań, szkiców, instrukcji, materiałów tezowych, ankiet i rękopisów – będących fragmentami planowanej publikacji.
Współpracownicy Oneg Szabat stosowali nowoczesne metody kompleksowych badań interdyscyplinarnych z pogranicza historii i socjologii. Ringelblum wraz ze swymi współpracownikami nakreślał plany i ustalał metody badawcze. Na podstawie wytycznych kierownictwa opracowywano następnie szczegółowe tezy oraz instrukcje do studiów monograficznych. Na potrzeby prowadzonych badań przygotowywano ankiety i kwestionariusze z pytaniami, a także wzory relacji. Dbano o obiektywizm oraz wszechstronny i szczegółowy opis badanego zjawiska. Korzystając z kamuflażu, który dawało zatrudnienie w legalnych strukturach ŻSS, współpracownicy archiwum przeprowadzali wywiady z mieszkańcami getta i uchodźcami z mniejszych miejscowości, starając się przy tym, aby reprezentowali oni szeroki przekrój społeczeństwa. Pod tą samą przykrywką Oneg Szabat gromadziło również korespondencję i pamiętniki, a nawet urządzało konkursy literackie, których celem było zebranie relacji i obserwacji Żydów, dotyczących zagadnień pozostających w zakresie zainteresowań badaczy. Celem zabezpieczenia uzyskanych informacji wiele dokumentów i opracowań zostało skopiowanych.
Koszty działalności Oneg Szabat były pokrywane z dwóch źródeł. Pierwszym z nich był Zakład Zaopatrzenia przy gminie żydowskiej (kierowany przez Szmuela Wintera). Przez pewien czas drugim kanałem finansowania była natomiast polska sekcja „Jointu”, która zaciągała w tym celu pożyczki u zamożnych Żydów. Archiwum getta wspierali także prywatni sponsorzy, tacy jak Menachem Mendel Kon, Szmuel Winter, Jehoszua Rabinowicz i Aleksander Landau.
Dokumentowanie Holocaustu.
Pod koniec 1941 do getta warszawskiego zaczęły napływać informacje o masowych mordach dokonywanych przez Niemców na ludności żydowskiej – początkowo z Kresów Wschodnich, a później z terenów całej Polski. Na początku 1942 roku małżeństwo Wasserów skontaktowało się z Szlamą Ber Winerem, uciekinierem z obozu zagłady w Chełmnie nad Nerem, który zdał relację nt. prowadzonej tam akcji eksterminacyjnej. Wkrótce współpracownicy archiwum uzyskali także informacje o ludobójstwie dokonywanym przez Niemców w obozach zagłady w Sobiborze i Treblince.
Wieści o rozpoczęciu masowej eksterminacji narodu żydowskiego, jak również utworzenie przez część lewicowych środowisk w getcie tzw. Bloku Antyfaszystowskiego, spowodowały zmianę priorytetów badawczych Oneg Szabat. Wiosną 1942 podziemne archiwum getta przekształciło się w swoiste centrum informacyjne żydowskiego ruchu oporu, a jego głównym zadaniem stało się dokumentowanie zbrodni na ludności żydowskiej popełnianych przez Niemców w okupowanej Polsce. Do 1943 Oneg Szabat wydawało własne biuletyny informacyjne w języku polskim i jidysz („Mitejlungen” i „Wiadomości”), ostrzegające mieszkańców getta oraz polski ruch oporu o ludobójczych zamiarach Niemców. Gromadzono dowody niemieckich zbrodni, m.in. relacje świadków, niemieckie obwieszczenia oraz korespondencję Judenratu. Raporty Oneg Szabat były za pośrednictwem polskiego podziemia przekazywane do stolic państw alianckich. Napływające z getta informacje przyczyniły się m.in. do wydania deklaracji państw koalicji antyhitlerowskiej z 17 grudnia 1942, w której potępiono ludobójczą politykę III Rzeszy wobec Żydów oraz zapowiedziano ukaranie sprawców zbrodni.
Od drugiej połowy 1942 Oneg Szabat dokumentował również działalność żydowskiego ruchu oporu, z którym aktywnie współpracował Ringelblum i wielu jego kolegów. Od listopada 1942 formalną opiekę nad archiwum getta sprawował Żydowski Komitet Narodowy.
Losy archiwum oraz jego twórców.
Latem 1942 Niemcy przeprowadzili wielką akcję deportacyjną w getcie warszawskim, w wyniku której wywieziono do komór gazowych Treblinki blisko 300 000 Żydów. Mimo wysiłków Ringelbluma i Gitermana, który będąc członkami władz ŻSS starali się wyciągnąć z Umschlagplatzu jak najwięcej swoich współpracowników, organizacja poniosła wówczas dotkliwe straty osobowe. W gronie ofiar wywiezionych do Treblinki lub zastrzelonych na ulicach getta znaleźli się m.in. Szmuel Bresław, Daniel Fligelman, Szymon Huberband, Józef Kapłan, Aron Koniński, Henryka Łazowertówna, Cecylia Słapakowa, Nechemiasz Tytelman i Jerzy Winkler. W efekcie działalność Oneg Szabat została sparaliżowana na kilka miesięcy. Później, gdy sytuacja w getcie nieco się ustabilizowała, prace archiwum zostały wznowione. Całkowita likwidacja getta była jednak tylko kwestią czasu. Podczas akcji wysiedleńczej w styczniu 1943 esesmani zastrzelili Icchaka Gitermana. W tym samym czasie zginęła także Gustawa Jarecka oraz Abraham Lewin i Perec Opoczyński. Nieco ponad miesiąc później Ringelblum i Wasser opuścili getto, aby ukryć się „po aryjskiej stronie”. W praktyce oznaczało to paraliż prac Oneg Szabat. Po wybuchu powstania w getcie warszawskim organizacja ostatecznie przestała istnieć.
Tymczasem już od lata 1942 podejmowano próby ukrycia zasobów Oneg Szabat. Zadanie to Ringelblum powierzył Izraelowi Lichtensztajnowi, którego wspomogli dwaj młodzi uczniowie – Dawid Graber i Nachum Grzywacz. 3 sierpnia 1942 pierwsza część archiwum została ukryta w piwnicach budynku przy ul. Nowolipki 68, gdzie przed wojną mieściła się żydowska świecka szkoła podstawowa im. Bera Borochowa (Lichtensztajn był jej dyrektorem). W lutym 1943 w tym samym miejscu ukryto także drugą część archiwum. Ostatnia część archiwum została zakopana na terenie warsztatu szczotkarskiego przy ul. Świętojerskiej 34. Ukryto ją tam 4 kwietnia 1943, na piętnaście dni przed wybuchem powstania w getcie.
Po ucieczce z getta Ringelblum wraz z żoną i synem znalazł schronienie w podziemnym schronie przy ul. Grójeckiej 81 w Warszawie (tzw. Bunkier „Krysia”). Tam kontynuował dokumentowanie losu Żydów w okupowanej Polsce, pisząc m.in. swój słynny esej o stosunkach polsko-żydowskich w czasie drugiej wojny światowej. W marcu 1944 schron został jednak odkryty przez Gestapo. Trzy dni później rodzinę Ringelblumów wraz z pozostałymi lokatorami i opiekunami „Krysi” rozstrzelano w ruinach getta warszawskiego. Większość współpracowników Ringelbluma również nie doczekała końca okupacji. Ostatecznie wojnę przeżyło tylko trzech członków Oneg Szabat – Hersz i Bluma Wasserowie oraz Rachela Auerbach.
Po wojnie z inicjatywy Wassera rozpoczęto poszukiwania ukrytych zasobów Oneg Szabat. 18 września 1946 w ruinach domu przy ul. Nowolipki 68 odnaleziono pierwszą część archiwum, zawierającą przede wszystkim materiały z okresu od października 1939 do sierpnia 1942. Zostały one zapakowane do nieszczelnych cynowych lub ocynkowanych skrzyń, na skutek czego część dokumentacji uległa zniszczeniu, a reszta wymagała renowacji. Ukryta w tym samym budynku druga część archiwum została przypadkowo odkryta przez polskich robotników w grudniu 1950. Zapakowano ją do blaszanych konwi na mleko, dzięki czemu zachowała się w lepszym stanie. Mimo intensywnych poszukiwań nie udało się natomiast odnaleźć trzeciej części archiwum, zawierającej materiały z okresu bezpośrednio poprzedzającego powstanie w getcie (m.in. opisujące genezę żydowskiego ruchu oporu). W ruinach przy ul. Świętojerskiej 34 znaleziono jedynie kilka zwęglonych kartek z dziennika Szmuela Wintera. W 2003 podjęto jeszcze jedną próbę odnalezienia zaginionej części „Archiwum Ringelbluma”. Prace archeologiczne, prowadzone na terenie znajdującej się obecnie w tym miejscu ambasady ChRL, zakończyły się jednak niepowodzeniem.
„Archiwum Ringelbluma” (oficjalna nazwa: „Konspiracyjne Archiwum Getta Warszawskiego. Archiwum Emanuela Ringelbluma”) znalazło się w zbiorach Żydowskiego Instytutu Historycznego w Warszawie (ŻIH). Liczy ono 1680 jednostek archiwalnych (ok. 25 tys. kart). Jest przechowywany w specjalnym, nowoczesnym skarbcu na pierwszym piętrze siedziby ŻIH przy ul. Tłomackie 3/5.
Dokumenty Oneg Szabat są wykorzystywane przez historyków od lat 50. Stanowią jeden z najważniejszych zasobów archiwalnych do dziejów Zagłady Żydów, a w szczególności do dziejów Holocaustu w okupowanej Polsce. Stanowią także unikalną i wszechstronną dokumentację rozmaitych aspektów życia społecznego polskich Żydów w okresie okupacji niemieckiej. W 1999 roku UNESCO umieściło „Archiwum Ringelbluma” na liście „Pamięć Świata” ("Memory of the World"), obejmującej najcenniejsze zabytki światowego piśmiennictwa.
Publikacje dokumentów zgromadzonych przez Oneg Szabat.
Począwszy od 1948 roku osobiste notatki Ringelbluma spisane w jidysz były publikowane na łamach wydawanego przez Żydowski Instytut Historyczny kwartalnika „Bleter far Geszichte”. W latach 1951–1958 część z nich przetłumaczono na język polski i opublikowano na łamach „Biuletynu ŻIH”. Dwukrotnie zostały także wydane w Polsce w formie książkowej, w języku żydowskim (1952, 1961–1963). Pełne wydanie okupacyjnych notatek i szkiców Ringelbluma – przetłumaczonych na język polski przez Adama Rutkowskiego i zredagowanych przez Artura Eisenbacha – opublikowano w 1983 roku pod tytułem "Kronika getta warszawskiego".
Na przełomie XX i XXI wieku prowadzono prace nad konserwacją i digitalizacją materiałów odnalezionych w „Archiwum Ringelbluma”. W latach 2001–2003 opracowano natomiast nowy inwentarz kolekcji. Od 1997 roku dokumenty Oneg Szabat są wydawane przez ŻIH w formie edycji książkowej, w przekładzie na język polski. Do 2018 roku opublikowano 36 tomów, a także inwentarz po kolekcji autorstwa Tadeusza Epszteina.
Film.
Historia grupy Oneg Szabat została ukazana w fabularyzowanym filmie dokumentalnym "Kto napisze naszą historię?" z 2018 r. (reż. Roberta Grossman). W scenach fabularnych wystąpili m.in. Piotr Głowacki (w roli Emanuela Ringelbluma), Jowita Budnik (w roli Racheli Auerbach), Wojciech Zieliński (w roli Abrahama Lewina) i Piotr Jankowski (w roli Hersza Wassera).
Upamiętnienie.
19 kwietnia 2021 na skwerze między blokami mieszkalnymi przy ul. Nowolipki 28 i 30, w miejscu odnalezienia w 1946 pierwszej części archiwum, odsłonięto pomnik zaprojektowany przez Łukasza Mieszkowskiego i Marcina Urbanka.
22 lipca 2021, w 79. rocznicę rozpoczęcia wielkiej akcji likwidacyjnej getta warszawskiego, odbył się po raz dziesiąty Marsz Pamięci, zorganizowany przez Żydowski Instytut Historyczny. Marsz ten, upamiętniający 300 tysięcy żydowskich mieszkańców Warszawy, którzy latem 1942 zostali wywiezieni do obozu zagłady w Treblince, był w szczególności poświęcony nauczycielom związanym z grupą Oneg Szabat: Abrahamowi Lewinowi, Emanuelowi Ringelblumowi, Eliaszowi Gutkowskiemu, Izraelowi Lichtensztajnowi, Stefanii Szwajgier (kierowniczce dziewczęcego gimnazjum „Jehudija” mieszczącego się przy ul. Długiej 55 w Warszawie) i innym.

</doc>
<doc id="305433" url="https://pl.wikipedia.org/wiki?curid=305433" title="Wojska operacyjne">
Wojska operacyjne

Wojska operacyjne – część sił zbrojnych przeznaczona lub wydzielona do realizacji zadań zbrojnych na froncie zewnętrznym. Nazywane są też wojskami regularnymi lub wojskami wydzielonymi. W układach koalicyjnych już w czasie pokoju mogą być częściowo podporządkowane sojuszniczym organom dowodzenia. Dawniej to wojska (armia) czynne, liniowe, polowe.
W skład wojsk operacyjnych przeznacza się jednostki wojskowe: oddziały, związki taktyczne i operacyjne różnych rodzajów sił zbrojnych przygotowane w czasie pokoju do prowadzenia operacji połączonych.
Skład wojsk operacyjnych.
W skład polskich wojsk operacyjnych wchodziły rodzaje wojsk (1999):

</doc>
<doc id="305435" url="https://pl.wikipedia.org/wiki?curid=305435" title="Álvaro de Luna">
Álvaro de Luna

Álvaro de Luna, Alvaro de Luna (ur. 1390 w Cañete, Cuenca (prowincja), zm. 2 czerwca 1453 w Valladolid) – polityk kastylijski, konetabl Kastylii, wielki mistrz zakonu Santiago w latach 1445–1453, faworyt króla Jana II Kastylijskiego.
Był nieślubnym synem kastylijskiego szlachcica Alvaro Martineza de Luny, majordoma króla Henryka III Kastylijskiego, ze związku z Marią de Cañete.
Został wprowadzony na dwór królewski przez swojego wuja Piotra de Lunę, arcybiskupa Toledo, w 1410 roku. Wkrótce zdobył duży wpływ na króla Jana II. Formalnie podczas regencji królewskiego wuja Ferdynanda, która trwała do roku 1412, był zaledwie sługą. Gdy jednak Ferdynand został wybrany królem Aragonii i regencja przeszła w ręce matki króla – Katarzyny Lancaster (córki Jana z Gandawy) – znaczenie Alvara na dworze niepomiernie wzrosło.
Młody król znalazł się pod wielkim wpływem Alvara, tak wielkim, że zabobonni i nieżyczliwi de Lunie ludzie zaczęli przepisywać to czarom młodzieńca. Ponieważ król był otoczony przez chciwych i nieuczciwych notabli – w tym swoich kuzynów, synów Ferdynanda, powszechnie znanych jako infanci aragońscy (hiszp. "infantes de Aragon") – zaufanie, jakim darzył swojego oddanego faworyta, było zupełnie zrozumiałe. Alvaro był też posiadaczem różnych umiejętności, które budziły uznanie i podziw króla, jak jazda konna, walka na kopie i pisanie wierszem.
Jan II osiągnął pełnoletniość w 1419 roku, nie przejął jednak bezpośredniej władzy, tylko faktycznie ją oddał w ręce Alvaro de Luny. Ten umiejętnie zlikwidował niebezpieczeństwo ze strony synów Ferdynanda de Anteąuera, Jana (późniejszego Jana II Aragońskiego) i Henryka, prowokując ich inwazję na Kastylię, a następnie konfiskując własność, jaką posiadali w Kastylii. Jednak nienawiść do Alvaro de Luna, jaką żywili zarówno możni, jak i następca tronu Henryk, umożliwiła infantom aragońskim przejście do kontrofensywy, zakończonej wzięciem króla do niewoli w 1441 roku. Dopiero wtedy Henryk zjednoczył siły z Alvaro i wspólnie z nim pokonał infantów w roku 1445. Rywalizacja między cieszącym się poparciem miast zwolennikiem silnej władzy królewskiej, jakim był Alvaro, a magnatami zakończyła się jednak zwycięstwem tych ostatnich. Wykorzystali oni obawy ze strony Henryka i jego nowej żony, Izabeli Portugalskiej, do zbytniego wzmocnienia władzy faworyta. Wymusili oni na Janie II aresztowanie i stracenie królewskiego doradcy w 1453 roku.
Do czasu utraty opieki królewskiej Alvaro był centralną postacią na kastylijskiej scenie politycznej. Był to okres stałych konfliktów wywoływanych przez koalicję możnowładców kastylijskich, którzy pod pretekstem uwolnienia króla spod zgubnego wpływu faworyta pragnęli uczynić z króla marionetkę w swoich rękach i dla swoich celów.
Rola, jaką Alvaro de Luna odgrywał na dworze, jest różnie oceniana. Jedni oceniali go jako żądnego władzy i bezwzględnego faworyta, inni widzieli w nim lojalnego sługę króla, który usiłował wzmocnić autorytet królewski, będący w Kastylii jedyną alternatywą dla anarchii możnych.

</doc>
<doc id="305436" url="https://pl.wikipedia.org/wiki?curid=305436" title="Anathema">
Anathema

Anathema (gr. klątwa, ekskomunika) – angielska grupa muzyczna. Powstała w 1990 w Liverpoolu. Początkowo wykonująca drugofalowy death doom metal będąc wraz z grupami Katatonia, My Dying Bride i Paradise Lost prekursorem gatunku. Obecnie grupa zaliczana jest do nurtu art rocka oraz rocka atmosferycznego.
Historia.
Anathema została stworzona w 1990 pod nazwą Pagan Angel. W listopadzie tego roku zespół nagrał pierwsze demo "An Iliad of Woes". Zmiana nazwy nastąpiła na początku 1991. Pierwsze demo przyciągnęło uwagę zespołów z brytyjskiej sceny metalowej i pozwoliło Anathemie zagrać koncerty u boku takich kapel jak Bolt Thrower czy Paradise Lost.
Zespół skupił dużą uwagę na sobie po wydaniu drugiego dema "All Faith is Lost", co dało Brytyjczykom kontrakt na 4 albumy z wytwórnią Peaceville Records. Ich pierwszym dziełem pod skrzydłami tej wytwórni była EPka "The Crestfallen EP", z materiałem z której zespół wyruszył na trasę supportując Cannibal Corpse.
"Serenades", debiutancki longplay Anathemy, przyniósł jej wiele rozgłosu.
Rok 1994 jest rokiem pierwszej trasy koncertowej Anathemy po Europie, poprzedzonej występami na Independent Rock Festival w Brazylii.
W maju 1995 wokalista Darren White opuścił zespół. Zdecydowano, że jego miejsce zajmie dotychczasowy gitarzysta Vincent Cavanagh. W tym składzie Anathema zadebiutowała na trasie po Wielkiej Brytanii z zespołem Cathedral.
W sierpniu tego samego roku zespół wydaje album "The Silent Enigma". Album różnił się pod względem wokali od wcześniejszych dokonań Brytyjczyków. Zawiera także większą liczbę gotyckich elementów.
1996 rok przyniósł album "Eternity", na którym zespół rozpoczął wędrówkę ku bardziej atmosferycznemu brzmieniu i czystym wokalom, zakończoną na "Judgement".
Drugim członkiem, który opuścił zespół latem 1997, był perkusista John Douglas. Został on zastąpiony przez Shauna Steelsa – eks-perkusistę Solstice.
W 1998 został wydany album "Alternative 4". W tym czasie zespół dotknęło wiele zmian personalnych. Basista Duncan Patterson został zastąpiony przez Davida Pybusa. Do zespołu dołączył eks-klawiszowiec My Dying Bride Martin Powell. Wreszcie, John Douglas ponownie objął stanowisko bębniarza "Klątwy".
W czerwcu 1999 został wydany album "Judgement". Anathema ostatecznie porzuciła na nim stylistykę doom metalową, skupiając się na tworzeniu niepokojącej atmosfery i brzmieniowych eksperymentach. W warstwie lirycznej zespół zachował swoją esencję, koncentrując się na opisie uczucia depresji i desperacji. Od tego albumu na wydawnictwach grupy gościnnie pojawiała się jako wokalistka wspierająca siostra Johna Douglasa, Lee Douglas.
W tym samym roku Martin Powell zamienił się pozycjami z dotychczasowym klawiszowcem Cradle of Filth Lesem Smithem, który został stałym członkiem Anathemy.
Krótko przed ukazaniem się "A Fine Day to Exit" Dave Pybus opuścił Brytyjczyków stając się członkiem Cradle of Filth. Początkowo został on zastąpiony przez basistę koncertowego George'a Robertsa, a później przez Jamiego Cavanagha.
W marcu 2002 Daniel Cavanagh ogłosił opuszczenie przez siebie zespołu i dołączenie do kapeli stworzonej przez Duncana Pattersona – Antimatter. Powrócił on jednak do zespołu i w 2003 nagrał z nim album "A Natural Disaster". Na albumie tym słychać, jeszcze bardziej niż na "Judgement", inspiracje muzyką zespołów takich, jak Pink Floyd. Na tym wydawnictwie Lee Douglas wystąpiła już jako główna wokalistka.
Muzyka tworzona obecnie przez Anathemę prawie nie zawiera elementów doom metalu, mając więcej wspólnego z progresywnym, czy też atmosferycznym rockiem.
Premiera następnego albumu grupy "Hindsight" była przewidziana na 21 maja 2007. Została jednak przełożona na bliżej nieokreślony termin, aby ostatecznie ukazać się 1 września 2008.
W lipcu 2007 zespół wystąpił w Polsce na festiwalu Union of Rock w Węgorzewie, w październiku 2008 r. w Krakowie i Warszawie i ponownie w Krakowie w lipcu 2009 na festiwalu Knock Out.
30 maja 2010 za pośrednictwem wytwórni Kscope Records ukazał się ósmy album zespołu pt. "We’re Here Because We’re Here". Od wydania tej płyty pełnoprawną członkinią była Lee Douglas. 
25 września 2020 za pośrednictwem mediów społecznościowych zespół poinformował o zawieszeniu działalności. Do tego czasu grupę tworzyło trzech braci Cavanagh (Vincent, Daniel i Jamie). rodzeństwo Douglas (John i Lee) oraz Portugalczyk Daniel Cardoso.

</doc>
<doc id="305438" url="https://pl.wikipedia.org/wiki?curid=305438" title="Richard Burns">
Richard Burns

Richard Alexander Burns (ur. 17 stycznia 1971 w Reading, zm. 25 listopada 2005 w Londynie) – brytyjski kierowca rajdowy. Był fabrycznym kierowcą zespołów Mitsubishi, Subaru i Peugeota. W latach 1991-2003 jego pilotem był Szkot Robert Reid.
Swoją karierę rajdową Burns rozpoczął 1988 roku, a jego pierwszym samochodem był Talbot Sunbeam. W listopadzie 1990 roku zadebiutował w Rajdowych Mistrzostwach Świata jadąc samochodem Peugeot 309 GTI. W debiucie zajął 28. miejsce w Rajdzie Wielkiej Brytanii. W 1993 roku wywalczył tytuł mistrza Wielkiej Brytanii. W listopadzie 1995 roku podczas Rajdu Wielkiej Brytanii po raz pierwszy w karierze stanął na podium w rajdzie mistrzostw świata. W 1996 roku został członkiem fabrycznego zespołu Mitsubishi. Na przełomie lutego i marca 1998 wygrał swój pierwszy rajd w mistrzostwach świata, Rajd Safari. W 1999 roku przeszedł do zespołu Subaru. W latach 1999 i 2000 wywalczył wicemistrzostwo świata, a w 2001 roku został rajdowym mistrzem świata. W 2002 roku odszedł do zespołu Peugeota, w którym jeździł do 2003 roku. W swojej karierze wygrał łącznie dziesięć rajdów. 34 razy w swojej karierze stawał na podium w rajdach mistrzostw świata. Zdobył w nich 351 punktów. Wygrał 277 odcinków specjalnych.
25 listopada 2005 roku Burns zmarł w Londynie z powodu nowotworu mózgu.
Kariera.
Początki.
Burns urodził się w angielskim mieście Reading. W wieku 8 lat po raz pierwszy jeździł samochodem, kiedy to prowadził należącego do ojca Alexa Triumpha 2000 po polach wokół własnego domu w okolicach Reading. Trzy lata później wstąpił do klubu Under 17 Car Club, w którym w 1984 roku został kierowcą. W 1986 roku ojciec zabrał młodego Burnsa na wizytę do rajdowej szkoły Welsh Forest Rally School koło Newtown, który zadecydował wówczas, iż chce zostać kierowcą rajdowym. Następnie Burns zapisał się do Craven Motor Club w Reading. W 1988 roku zadebiutował w rajdach przerobionym do tego celu przez siebie samochodzie Talbot Sunbeam. Jego talent został dostrzeżony przez fana rajdów, Davida Williamsa, który zaopatrzył Burnsa w nowy samochód rajdowy Peugeot 205 GTi. W tamtym roku Burns wystartował w Pucharze Peugeota i wygrał go.
Nagrodą dla Burnsa za zwycięstwo w Pucharze Peugeota był start w rajdzie mistrzostw świata, Rajdzie Wielkiej Brytanii w listopadzie 1990 roku. Burns wystartował z pilotem Wayne'em Goble'em samochodem Peugeot 309 GTI i zajął w klasyfikacji generalnej dwudzieste ósme miejsce. W 1991 roku Burns poznał Szkota Roberta Reida, który został jego pilotem rajdowym. Pod koniec roku angielsko-szkocka załoga wystąpiła w kolejnym Rajdzie Wielkiej Brytanii i zajęła w nim szesnastą pozycję. W 1992 roku David Williams zapewnił Burnsowi nowy samochód, Subaru Legacy RS, przygotowany przez firmę Prodrive. Wygrał nim mistrzostwo serii Mintex National Championship. Burns przystąpił do Subaru World Rally Team i w sezonie 1993 wystartował nowym samochodem w mistrzostwach Wielkiej Brytanii. Wygrał cztery rajdy tej serii (Vauxhall Sport Rally, Pirelli Rally, Rajd Szkocji i Manx International Rally) i dzięki temu w wieku 22 lat został najmłodszym rajdowym mistrzem kraju w historii. W listopadzie 1993 pojechał Subaru w Rajdzie Wielkiej Brytanii i ukończył go na siódmej lokacie.
W sezonach 1994 i 1995 Burns wziął udział w kilku rajdach mistrzostw świata jadąc samochodem Subaru Impreza 555. Na przełomie marca i kwietnia pojechał w Rajdzie Safari (Subaru Imprezą WRX) i zajął w nim piąte miejsce. W sezonie 1994 pojechał jeszcze w Rajdzie Nowej Zelandii i Rajdzie Wielkiej Brytanii, jednak obu nie ukończył. W 1995 roku najpierw zajął siódmą pozycję w marcowym rajdzie Portugalii, a następnie wypadł z lipcowego Rajdu Nowej Zelandii na skutek awarii silnika. Subaru Imprezą pojechał także w listopadzie, w 51. Rajdzie Wielkiej Brytanii i po raz pierwszy w karierze stanął na podium. Był trzeci za Colinem McRae i Carlosem Sainzem, także jadących Subaru Imprezą 555.
1996-1998: Mitsubishi.
Na początku 1996 roku Burns podpisał kontrakt z zespołem Mitsubishi Ralliart na występy w sezonie 1996 samochodem Mitsubishi Lancer Evo III. W zespole Mitsubishi miał być drugim kierowcą obok Fina Tommiego Mäkinena. Swój debiut w zespole Mitsubishi w mistrzostwach świata Burns zaliczył w maju 1996 w Rajdzie Indonezji. Załoga Burns-Reid odpadła z rajdu na 3. odcinku specjalnym z powodu awarii układu elektrycznego. W mistrzostwach świata, w sezonie 1996, Burns pojechał jeszcze w trzech rajdach. W lipcu 1996 w Rajdzie Argentyny był czwarty, we wrześniu w Rajdzie Australii – szósty, a listopadowego Rajdu Katalonii nie ukończył z powodu wypadku na 18. odcinku specjalnym. W 1996 roku Burns jeździł w zespole Mitsubishi także w mistrzostwach Azji i Pacyfiku i zajął w nich drugie miejsce za Kennethem Erikssonem z zespołu Subaru.
W sezonie 1997 Burns startował samochodem Mitsubishi Carisma GT Evo IV. Pierwszym rajdem w tamtym sezonie, w którym Brytyjczyk wystartował, był marcowy Rajd Safari. Czwarty odcinek specjalny Olepolos 1 był pierwszym wygranym odcinkiem specjalnym w karierze Burnsa. W kenijskim rajdzie zajął drugie miejsce i przegrał o ponad 7 minut ze Szkotem Colinem McRae. Kolejnych dwóch rajdów w sezonie 1997, w których uczestniczył, nie ukończył. Pod koniec marca 1997 odpadł z Rajdu Portugalii na skutek awarii skrzyni biegów, a z majowego Rajdu Argentyny wyeliminowała go awaria zawieszenia. W czerwcu 1997 roku Burns dojechał na czwartym miejscu w Rajdzie Grecji, w sierpniu 1997 był czwarty w Rajdzie Nowej Zelandii, a we wrześniu 1997 – czwarty w Rajdzie Indonezji. Z kolei w Rajdzie Australii po 4. i 5. odcinku specjalnym był liderem, po raz pierwszy w swojej karierze, jednak ostatecznie ukończył zawody na czwartej pozycji. Natomiast w listopadzie, w ostatnim rajdzie sezonu, Rajdzie Wielkiej Brytanii Burns miał szansę odnieść pierwsze swoje zwycięstwo w mistrzostwach świata. Od 12. odcinka specjalnego prowadził, jednak na 21. odcinku przebił oponę, stracił cztery minuty i ostatecznie dojechał do mety na czwartej pozycji.
W sezonie 1998 Burns miał po raz pierwszy pojechać we wszystkich rajdach mistrzostw świata i na sezon otrzymał nowy samochód Mitsubishi, Carismę GT Evo IV. Sezon rozpoczął od zajęcia piątej pozycji w Rajdzie Monte Carlo oraz piętnastej w Rajdzie Szwecji. W trzecim rajdzie sezonu, odbywającym się na przełomie lutego i marca Rajdzie Safari Burns objął prowadzenie na 1. odcinku specjalnym. Potem jednak do 10. odcinka specjalnego jechał na drugiej pozycji, a od 11. do końca rajdu prowadził i tym samym wygrał swój pierwszy w karierze rajd o mistrzostwo świata. O ponad 9 minut pokonał dwóch Finów, byłych mistrzów świata, Juhę Kankkunena i Ariego Vatanena, obu jadących Fordem Escortem WRC. W dwóch kolejnych rajdach, Rajdzie Portugalii i Rajdzie Hiszpanii Burns był czwarty, a kolejne punkty do klasyfikacji generalnej mistrzostw świata zdobył w sierpniu, w Rajdzie Finlandii, w którym był piąty. W listopadzie 1998 wystartował w ostatnim rajdzie sezonu, Rajdzie Wielkiej Brytanii. Zwyciężył w trzynastu odcinkach specjalnych i wygrał swój drugi rajd w sezonie wyprzedzając na mecie Juhę Kankkunena oraz Brunego Thiry. Dzięki zwycięstwu i odpadnięciu Carlosa Sainza na ostatnim odcinku specjalnym, 300 metrów przed metą, Burns przyczynił się do wywalczenia mistrzostwa świata producentów przez zespół Mitsubishi.
1999-2001: Subaru.
Wraz z początkiem 1999 roku z zespołu Subaru odszedł Szkot Colin McRae, który podpisał kontrakt z zespołem Forda. Kontrakt z Subaru najpierw podpisał Fin Juha Kankkunen, a następnie Burns, który miał stać się liderem zespołu. Debiut w Subaru Imprezie w specyfikacji WRC99 nie był dla Burnsa udany i w styczniowym Rajdzie Monte Carlo zajął on ósmą lokatę. W Rajdzie Szwecji był piąty, a Rajdu Safari nie ukończył na skutek awarii zawieszenia. Także w kolejnych trzech rajdach Burns nie zdołał zająć miejsca na podium. Zajął kolejno: czwarte miejsce w Rajdzie Portugalii, piąte w Rajdzie Katalonii i siódme w Rajdzie Korsyki. Przełamanie nastąpiło w maju, w Rajdzie Argentyny. Do ostatniego odcinka specjalnego Burns prowadził, jednak nie wygrał go i ostatecznie zajął drugą pozycję. Zwycięzcą został partner Burnsa z zespołu, Juha Kankkunen (wygrał z Burnsem o 2,4 sekundy), który pomimo polecenia team order nie puścił Burnsa i nie pozwolił Brytyjczykowi, liderowi zespołu Subaru, odnieść zwycięstwa w Argentynie. Jednak już w kolejnym starcie, w Rajdzie Grecji, Burns prowadził przez prawie cały rajd i wygrał go. Odniósł tym samym swoje trzecie zwycięstwo w karierze i wyprzedził na mecie Carlosa Sainza w Toyocie Corolli WRC oraz Tommiego Mäkinena w Mitsubishi Lancerze Evo VI. Lipcowego Rajdu Nowej Zelandii Burns nie ukończył wskutek awarii skrzynii biegów. Jednak w kolejnych dwóch startach sezonu 1999 dojechał na drugich miejscach. W Rajdzie Finlandii uległ jedynie Kankkunenowi, a w Rajdzie Chin przegrał tylko z Francuzem Didierem Auriolem. Po tych wynikach stał się jednym z kandydatów do wywalczenia mistrzostwa świata. W październikowym Rajdzie Sanremo odpadł jednak z rywalizacji na skutek problemów ze skrzynią biegów, podczas gdy główni rywale Brytyjczyka do tytułu, Mäkinen i Auriol stanęli na podium. W listopadzie, w Rajdzie Australii Burns zwyciężył pokonując o ponad 11 sekund Carlosa Sainza i o ponad 4 minuty Tommiego Mäkinena, który tym samym został mistrzem świata w roku 1999. W ostatnim rajdzie w sezonie, Rajdzie Wielkiej Brytanii Burns wygrał wyprzedzając Juhę Kankkunena i Harriego Rovanperę. Został tym samym wicemistrzem świata z 55 zdobytymi punktami w klasyfikacji generalnej.
W sezonie 2000 Burns nadal jeździł w Subaru wraz z Juhą Kankkunenem. Pierwszego rajdu w sezonie, styczniowego Rajdu Monte Carlo Burns nie ukończył z powodu kłopotów technicznych z samochodem. Pierwsze punkty w sezonie zdobył w lutym w Rajdzie Szwecji, w którym zajął piątą pozycję. W lutym 2000 odniósł pierwsze zwycięstwo w sezonie 2000. Wygrał Rajd Safari przed Juhą Kankkunenem i Didierem Auriolem. W wygranej pomogły mu między innymi dzięki odpadnięcia faworytów rajdu, Colina McRae i Tommiego Mäkinena. W marcu 2000 Burns stał się pierwszym angielskim kierowcą, który został liderem klasyfikacji mistrzostw świata. Stało się tak dzięki zwycięstwu w Rajdzie Portugalii, w którym Anglik wyprzedził na mecie Marcusa Grönholma i Carlosa Sainza. W kolejnym rajdzie, Rajdzie Katalonii, Burns przyjechał na metę drugi. Przegrał o 5,9 sekundy z Colinem McRae, ale umocnił się na pozycji lidera mistrzostw świata. W maju 2000 Burns wygrał swój ósmy rajd w karierze. Zwyciężył w Rajdzie Argentyny i stanął na podium przed dwoma Finami Grönholmem i Mäkinenem. Tym samym powiększył przewagę w klasyfikacji generalnej nad Mäkinenem do 9 punktów. Kolejnych trzech rajdów Burns jednak nie ukończył. Z Rajdu Grecji odpadł na skutek awarii turbosprężarki, a z Rajdu Nowej Zelandii – z powodu awarii układu mechanicznego. Z kolei na 11. odcinku specjalnym Burns miał wypadek. Jego Subaru dachowało. Burns nie doznał obrażeń, a jego pilot Robert Reid miał lekki uraz karku. Burns stracił prowadzenie w mistrzostwach, a na podium stanął dopiero w listopadzie, w Rajdzie Australii. Dojechał na trzecim miejscu, jednak zwycięzca rajdu, Tommi Mäkinen, został zdyskwalifikowany z powodu nieprzepisowej turbosprężarki. Ostatecznie rajd wygrał Marcus Grönholm, a Burns był drugi. Ostatni rajd w sezonie 2000, Rajd Wielkiej Brytanii, Burns wygrał, jednak Grönholm przyjechał w nim na drugim miejscu. Fin został mistrzem świata, a Burns wywalczył wicemistrzostwo ostatecznie zdobywając 5 punktów mniej w klasyfikacji generalnej. Za rok 2000 Burns otrzymał nagrodę International Rally Driver of the Year w plebiscycie czasopisma Autosport.
Przed rozpoczęciem sezonu 2001 nowymi partnerami Burnsa w Subaru po odejściu Kankkunena zostali Norweg Petter Solberg i Estończyk Markko Märtin. Burns pozostał pierwszym kierowcą Subaru. Pierwsze punkty w sezonie 2001 Burns zdobył w trzecim rajdzie, Rajdzie Portugalii, w którym zajął czwarte miejsce. Z kolei w majowym Rajdzie Argentyny Anglik po raz pierwszy w sezonie stanął na podium. Był drugi za Colinem McRae. W czerwcu, w Rajdzie Cypru, także był drugi i także przegrał jedynie z McRae. Kolejnych dwóch rajdów Burns nie ukończył. Z Rajdu Grecji odpadł na skutek awarii skrzyni biegów, a z Rajdu Safari – z powodu awarii zawieszenia. W Rajdzie Finlandii wygrał Marcus Grönholm, ale Burns przyjechał na drugiej pozycji tracąc 25 sekund do Fina. Z kolei we wrześniu Burns zwyciężył w Rajdzie Nowej Zelandii. Był to jego pierwszy wygrany rajd od listopada 2000, a Brytyjczyk wyprzedził w nim Colina McRae i Harriego Rovanperę. Dzięki zwycięstwu awansował na trzecią pozycję w klasyfikacji generalnej mistrzostw świata. W październiku nie dojechał jednak do mety Rajdu Sanremo, gdy odpadł na pierwszym odcinku specjalnym z powodu wypadku. Z kolei w Rajdzie Korsyki był czwarty. Dzięki zajęciu drugiego miejsca w Rajdzie Australii za Marcusem Grönholmem Burns awansował przed ostatnim rajdem sezonu na drugie miejsce w klasyfikacji generalnej i tracił do prowadzącego Colina McRae dwa punkty. Na drugim odcinku specjalnym Rajdu Wielkiej Brytanii odpadł Mäkinen, a na czwartym odcinku McRae miał wypadek i wycofał się z rajdu; tym samym Burns stracił dwóch rywali w walce o tytuł mistrzowski. Ostatecznie dojechał na trzeciej pozycji, zdobył cztery punkty i został mistrzem świata. Za rok 2001, podobnie jak za rok 2000, Burns został uhonorowany nagrodą International Rally Driver of the Year w plebiscycie Autosportu.
2002-2003: Peugeot.
Po zdobyciu tytułu mistrzowskiego przez Burnsa pojawiły się kontrowersje dotyczące startów w sezonie 2002. Burns podpisał kontrakt z zespołem Peugeota, jednak kierownictwo zespołu Subaru twierdziło, iż Brytyjczyk ma nadal ważny kontrakt z ich teamem. Ostatecznie osiągnięto porozumienie w tej sprawie i Burns został członkiem Peugeota. Debiut Burnsa w Peugeocie 206 WRC nastąpił w styczniu, w Rajdzie Monte Carlo. Anglik zajął w nim ósme miejsce. W Rajdzie Szwecji zdobył swoje pierwsze punkty w mistrzostwach świata w sezonie 2002, gdy zajął w nim czwartą pozycję. Natomiast w marcowym Rajdzie Korsyki stanął na podium, przegrywając tylko z partnerem z zespołu, Francuzem Gilles'em Panizzim oraz Finem Marcusem Grönholmem. W marcu 2002 Burns znów przegrał z Panizzim, tym razem w Rajdzie Katalonii, w którym zajął drugie miejsce. W Rajdzie Cypru Burns także był drugi. Przegrał w nim z Marcusem Grönholmem. W maju 2002 Burns dojechał na pierwszym miejscu do mety Rajdu Argentyny, jednak sześć godzin po zawodach został zdyskwalifikowany. Koło zamachowe w Peugeocie Burnsa miało nieprawidłową wagę. Zwycięzcą rajdu został Carlos Sainz. Dwóch kolejnych rajdów (Grecji i Safari) Burns nie ukończył. W sierpniu w Rajdzie Finlandii zajął drugie miejsce za Grönholmem oraz drugie w Rajdzie Finlandii za Sébastienem Loebem. We wrześniu 2002 Burns był czwarty w Rajdzie Włoch, jednak w żadnym z trzech ostatnich rajdów sezonu nie dojechał do mety. W klasyfikacji generalnej zajął piąte miejsce z 34 zdobytymi punktami.
Sezon 2003 Burns rozpoczął od startu w Rajdzie Monte Carlo. Zajął w nim piąte miejsce. W lutym 2003 był trzeci w Rajdzie Szwecji. Przegrał tylko z dwójką Finów: partnerem z zespołu Peugeota, Marcusem Grönholmem oraz Tommim Mäkinenem w Subaru Imprezie WRC. W następnych dwóch rajdach Burns przyjeżdżał do mety na drugiej pozycji. W Rajdzie Turcji przegrał o blisko 48 sekund z Carlosem Sainzem, a w Rajdzie Nowej Zelandii o ponad minutę z Marcusem Grönholmem. Brytyjczyk punktował także w Rajdzie Argentyny (trzecie miejsce) i w Rajdzie Grecji (czwarte miejsce), jednak nie ukończył czerwcowego Rajdu Cypru z powodu awarii silnika. Następnie w trzech kolejnych rajdach Burns zajmował trzecią pozycję. Były to: Rajd Niemiec, Rajd Finlandii i Rajd Australii. W październikowym Rajdzie San Remo był siódmy, a w Rajdzie Korsyki ósmy. Z kolei Rajdu Katalonii nie ukończył z powodu wypadku na 19. odcinku specjalnym. W ostatnim rajdzie sezonu 2003, Rajdzie Wielkiej Brytanii, Burns nie pojechał na skutek kłopotów zdrowotnych. Ostatecznie sezon 2003 zakończył na czwartej pozycji w klasyfikacji generalnej z 58 zdobytymi punktami.
Choroba i śmierć.
W listopadzie 2003 przed Rajdem Wielkiej Brytanii Burns zemdlał podczas jazdy swoim samochodem. Jechał wówczas z Markko Märtinem, który zdołał zatrzymać samochód. Po tym wydarzeniu Burns był zmuszony wycofać się z rywalizacji w brytyjskim rajdzie. Kilka tygodni później zdiagnozowano u niego rodzaj nowotworu mózgu, gwiaździaka. W kwietniu 2005 roku Burns przeszedł operację mózgu, którą lekarze określili jako "bardzo udaną". Był także leczony za pomocą chemioterapii i radioterapii.
Po operacji stan zdrowia Burnsa poprawił się. W sierpniu 2005 Burns był obecny na festynie rajdowym na zamku Combe. Po sześciu miesiącach od operacji zaczęły się kolejne problemy Burnsa ze zdrowiem. W piątek, 25 listopada 2005, w czwartą rocznicę wywalczenia tytułu mistrza świata, Burns zmarł w Londynie w wieku 34 lat. Kilka dni przed śmiercią zapadł w śpiączkę. Publiczne uroczystości pożegnalne Burnsa odbyły się 22 grudnia 2005 w Kościele świętego Łukasza w Londynie.
W 2006 roku została założona Fundacja Richarda Burnsa (Richard Burns Foundation). Fundacja ta ma na celu pomagać młodym ludziom, którzy podobnie jak zmarły rajdowiec, zapadli na nowotwór mózgu. Patronami tej fundacji zostali tacy rajdowcy jak: rodak Burnsa Guy Wilks, Fin Marcus Grönholm i Estończyk Markko Märtin.
W 2007 roku koncern Subaru postanowił uczcić pamięć zmarłego Burnsa. Wypuszczono na rynek limitowaną wersję Subaru Imprezy w kolorze czarnym, wyposażonej w pakiet Prodrive i nazwanej RB320.
W sierpniu 2008 roku dla upamiętnienia Richarda Burnsa postanowiono zorganizować Richard Burns Memiorial Rally na lotnisku RAF Marham w Norfolku. Celem rajdu jest także zbieranie pieniędzy na Fundację Richarda Burnsa. Pierwszą edycję rajdu w 2008 roku wygrała załoga Markko Märtin – Robert Reid w Subaru Imprezie S14.
W maju 2007 szkocka muzyczna grupa Travis wydała album pt. "The Boy With No Name", który zadedykowała zmarłemu Richardowi Burnsowi.
Życie prywatne.
Sportowym idolem Richarda Burnsa był brytyjski wioślarz, wielokrotny medalista igrzysk olimpijskich, Steve Redgrave. W 2002 roku Burns napisał autobiografię pt. "Driving Ambition".
Richard Burns był kawalerem. W chwili śmierci zostawił narzeczoną Zoe Scott. Mieszkał w mieście Kidlington, a następnie w Andorze.
Richard Burns Rally.
W 2004 roku producent gier komputerowych Warthog Games wydał symulator rajdów Richard Burns Rally, stworzony przy pomocy samego Richarda Burnsa. Gra została wydana przez firmę SCi na platformy PlayStation 2, Xbox, PC i Gizmondo. W Richard Burns Rally gracz ma do wyboru 8 licencjonowanych samochodów rajdowych, którymi ma możliwość jazdy na 36 odcinkach specjalnych. Dostępna jest również akademia rajdowa, w której sam Burns oraz jego pilot Robert Reid uczą gracza techniki jazdy.

</doc>
<doc id="305445" url="https://pl.wikipedia.org/wiki?curid=305445" title="Maxtor Corporation">
Maxtor Corporation

Maxtor Corporation – producent nośników danych, znany najbardziej ze swoich twardych dysków. Firma ma w swojej ofercie produkty dla komputerów osobistych, wydajnych serwerów oraz elektroniki użytkowej.
Jak podano na oficjalnej stronie firmy 22 maja 2006, Maxtor Corporation został wykupiony przez Seagate Technology.

</doc>
<doc id="305446" url="https://pl.wikipedia.org/wiki?curid=305446" title="Archiwum Ringelbluma">
Archiwum Ringelbluma



</doc>
<doc id="305448" url="https://pl.wikipedia.org/wiki?curid=305448" title="Pozytywista">
Pozytywista



</doc>
<doc id="305449" url="https://pl.wikipedia.org/wiki?curid=305449" title="Żydowski Instytut Historyczny">
Żydowski Instytut Historyczny

Żydowski Instytut Historyczny im. Emanuela Ringelbluma (skrót: ŻIH; "Jidiszer Historiszer Institut", skrót: ) – instytucja z siedzibą w Warszawie, zajmująca się badaniami nad dziejami i kulturą Żydów w Polsce.
W latach 1994–2008 formalnie funkcjonował jako państwowy Instytut Naukowo-Badawczy, jedyna w Polsce państwowa placówka naukowa związana z mniejszością narodową. Od 1 stycznia 2009 roku Instytut nosi imię Emanuela Ringelbluma i ma status państwowej instytucji kultury.
Historia.
Instytut został założony 1 października 1947 roku w wyniku przekształcenia Centralnej Żydowskiej Komisji Historycznej działającej przy Centralnym Komitecie Żydów Polskich w Żydowski Instytut Historyczny z siedzibą przy ul. Tłomackie 5, w odbudowanym gmachu przedwojennego Instytutu Nauk Judaistycznych i Głównej Biblioteki Judaistycznej. Budynek został wzniesiony w latach 1928–1936 według projektu Edwarda Ebera. Po zakończeniu wojny został gruntownie wyremontowany i w maju 1947 roku oddany w użytkowanie Instytutowi.
ŻIH był sukcesorem zbiorów Centralnej Żydowskiej Komisji Historycznej i Żydowskiego Towarzystwa Krzewienia Sztuk Pięknych. Podjął się stworzenia centralnego archiwum dokumentów dotyczących historii Żydów polskich w celu jak najszybszego udostępnienia dokumentów badaczom, powołał Bibliotekę ŻIH, która przejęła zbiory Głównej Biblioteki Judaistycznej oraz przystąpił do organizacji muzeum. Rozpoczął także poszukiwania dalszych części Archiwum Ringelbluma. W 1948 r. Instytut zainicjował wydawanie kwartalnika historycznego w języku jidysz „Bleter far Geszichte”, a w 1949 roku polskojęzycznego „Biuletynu Informacyjnego Żydowskiego Instytutu Historycznego”, którego nazwa od 1950 roku do 2000 roku brzmiała „Biuletyn Żydowskiego Instytutu Historycznego”. Od roku 2000 czasopismo ukazuje się pod nazwą „Kwartalnik Historii Żydów”.
29 października 1950 roku, decyzją władz PZPR, zlikwidowano Centralny Komitet Żydów Polskich. 8 listopada 1950 r. pracownicy ŻIH na Walnym Zebraniu członków założycieli powołali Stowarzyszenie Żydowski Instytut Historyczny w Polsce, które zostało zarejestrowane w 1951 roku i stało się samodzielnym podmiotem prawnym. Stowarzyszenie w swej działalności zamiennie używało nazwy „Stowarzyszenie Żydowski Instytut Historyczny” oraz „Żydowski Instytut Historyczny”. Jego główne cele statutowe i działania stanowiły kontynuację prac ŻIH – wiązały się z prowadzeniem całokształtu badań nad historią Żydów, działalnością naukowo-badawczą i popularyzacją wyników prowadzonych badań.
Lata 50. to okres emigracji wielu historyków, uczonych i innych pracowników Instytutu. Kolejna fala emigracji nastąpiła po wydarzeniach z marca 1968 roku. Wówczas władze komunistyczne próbowały doprowadzić do likwidacji Instytutu. W ramach sprzeciwu Artur Eisenbach złożył rezygnację ze stanowiska dyrektora oraz z innych zajmowanych w ŻIH funkcji. Polska Akademia Nauk proponowała przekształcenie ŻIH w instytucję wyłącznie badawczą. Zbiory archiwalne Instytutu miały być przekazane Głównej Komisji Badania Zbrodni Hitlerowskich, a kolekcje archiwalne, biblioteczne i muzealne – odpowiednim instytucjom. Postulowano też „spolszczenie” Instytutu przez zatrudnienie także Polaków i zmianę programu badań. Proces ten rozpoczął się 18 czerwca 1968 roku – w tym dniu Naczelna Dyrekcja Archiwów Państwowych rozpoczęła przejmowanie akt – depozytów tworzących około połowy zasobów archiwalnych ŻIH. Ostatecznie nie doszło od przekazania zbiorów archiwum ŻIH do Głównej Komisji Badania Zbrodni Hitlerowskich – przejęciu uległy jedynie depozyty archiwalne dotyczące II wojny światowej przechowywane w archiwum Instytutu.
Po tych wydarzeniach działalność placówki została znacznie ograniczona, jednak nie została formalnie zlikwidowana. Stabilizację ŻIH w pewnym stopniu zapewniło powołanie 11 VI 1969 r. Rady Naukowej Instytutu, którego przewodniczącym został prof. Stanisław Herbst. Dla ŻIH początek lat 70. to czas ostrego kryzysu kadrowego. ŻIH niemal całkowicie odszedł wtedy od problematyki Zagłady. Determinacja i dobre ogólne wykształcenie pracowników pozwoliły jednak przetrwać Instytutowi i zaowocowały pracami badawczymi nad historią okresu staropolskiego, XIX wieku i żydowskiego ruchu robotniczego.
Na przełomie lat 70. i 80. ŻIH próbował zaktywizować działalność poprzez nawiązanie współpracy z placówkami naukowymi, głównie z Instytutem Historii Polskiej Akademii Nauk. W 1979 roku utworzono Dział Dokumentacji Odznaczeń Jad Waszem, a w 1991 roku Dział Dokumentacji i Informacji Naukowej, późniejszy Dział Dokumentacji Zabytków. Rok 1992 to pierwsze przedsięwzięcia edukacyjne, a także znaczące ożywienie działalności wydawniczej.
18 maja 1993 roku, na Walnym Zebraniu, członkowie Stowarzyszenia ŻIH w Polsce podjęli decyzję o wyodrębnieniu Instytutu oraz upoważnili Zarząd do bezpłatnego użyczenia majątku Stowarzyszenia instytutowi naukowo-badawczemu, o powołanie którego zwrócili się do Ministra Kultury i Sztuki. W zakres majątku wchodził budynek przy Tłomackiem 3/5, zbiory archiwalne, dokumenty, zbiory biblioteczne oraz dzieła sztuki.
18 kwietnia 1994 roku, Zarządzeniem nr 13, Minister Kultury i Sztuki powołał Żydowski Instytut Historyczny – Instytut Naukowo-Badawczy. Działalność ŻIH INB prowadzona była głównie w oparciu o udostępnione przez Stowarzyszenie zbiory, a jego siedzibą został budynek dawnej Głównej Biblioteki Judaistycznej. W grudniu 2008 roku decyzją Ministra Kultury i Dziedzictwa Narodowego ŻIH Instytut Naukowo-Badawczy został zlikwidowany, a w jego miejsce 1 stycznia 2009 roku powołany został Żydowski Instytut Historyczny im. Emanuela Ringelbluma, który otrzymał status państwowej instytucji kultury.
Działalność.
Żydowski Instytut Historyczny im. Emanuela Ringelbluma jako państwowa instytucja kultury tworzy podstawy naukowe dla rozwoju wiedzy o historii i kulturze Żydów, upowszechnia efekty prowadzonych badań, udostępnienia zachowane świadectwa materialne oraz sprawuje wszechstronną opiekę nad zbiorami przekazanymi przez Stowarzyszenie w użyczenie, w tym nad Podziemnym Archiwum Getta Warszawy (tzw. Archiwum Ringelbluma).
18 września 2017 r., w 71. rocznicę wydobycia pierwszej części Archiwum Ringelbluma, Żydowski Instytut Historyczny i Stowarzyszenie Żydowski Instytut Historyczny w Polsce powołały międzynarodowy Program Oneg Szabat mający na celu powszechnienie wiedzy o Podziemnym Archiwum Getta Warszawy, udostępnienie zachowanych w nim dokumentów oraz upamiętnienie członków grupy Oneg Szabat.
W ramach Programu w siedzibie Instytutu została otwarta wystawa stała „Czego nie mogliśmy wykrzyczeć światu”, uruchomiono Portal Delet, podjęto prace nad wydaniem i przetłumaczeniem wszystkich dokumentów z Archiwum Ringelbluma.
Archiwum.
Archiwum Instytutu jest jednym z najbogatszych zasobów źródłowych do badań historii Żydów w Polsce. W zbiorach Archiwum ŻIH znajdują się dokumenty powstałe w społeczności żydowskiej w Polsce od XVIII w. do czasów współczesnych, m.in. dokumentacja organizacji takich jak: Centralny Komitet Żydów Polskich, Joint, Hebrajskie Stowarzyszenie Pomocy Imigrantom HIAS czy Towarzystwo Propagowania Pracy wśród Żydów, prace studentów szkół wyższych i seminariów rabinackich dotyczące historii, filozofii i religioznawstwa, dokumenty gmin żydowskich, a także dokumenty dotyczące II wojny światowej: Podziemne Archiwum Getta Warszawskiego, tzw. Archiwum Ringelbluma (wpisane w 1999 r. na listę zabytków piśmiennictwa światowego UNESCO „Pamięć Świata”), pamiętniki pisane w obozach koncentracyjnych i gettach, akta Judenratów, relacje osób, które przeżyły Holokaust, prasę konspiracyjną oraz inne.
Od 2013 r. na stronie internetowej ŻIH znajduje się spis wszystkich kolekcji archiwalnych. Jednym z najważniejszych zadań Instytutu jest umożliwienie dostępu do jego zbiorów jak najszerszemu gronu odbiorców, dlatego też została udostępniona Centralna Biblioteka Judaistyczna – cyfrowe repozytorium, którego celem jest przechowywanie i udostępnienie on-line wszystkich zbiorów bibliotecznych i archiwalnych znajdujących się w dyspozycji Instytutu, a także Portal Delet, w którym są prezentowane najcenniejsze zbiory pozostające w pieczy Stowarzyszenia Żydowski Instytut Historyczny w Polsce i Żydowskiego Instytutu Historycznego.
Archiwum Ringelbluma (Podziemne Archiwum Getta Warszawy).
Podziemne Archiwum Getta Warszawy jest najcenniejszym zbiorem w archiwum Żydowskiego Instytutu Historycznego. Liczy ponad 35 tys. stron, w tym: 746 relacji, dzienników i wspomnień, 380 teczek dokumentów urzędowych, 120 opracowań naukowych, 88 utworów literackich, 76 fotografii i 54 tytuły prasy konspiracyjnej. Prace nad zabezpieczeniem Archiwum trwają nieprzerwanie od wydobycia. Najważniejsze prace konserwatorskie rozpoczęły się w 1990 r. dzięki wsparciu finansowemu Muzeum Holocaustu w Waszyngtonie (USHMM), które również sponsorowało opracowanie nowego inwentarza pod kierownictwem prof. Tadeusza Epszteina. W 2012 r. Żydowski Instytut Historyczny otrzymał grant z Narodowego Programu Rozwoju Humanistyki, dzięki któremu prace nad pełną edycją Archiwum nabrały znacznego przyspieszenia. Redaktorem naukowym projektu został prof. Tadeusz Epsztein, a jego kierownikiem dr Eleonora Bergman, którą w 2015 roku zastąpiła dr Katarzyna Person. Efektem prac prowadzonych we współpracy z szerokim gronem historyków, socjologów, filozofów, literaturoznawców, redaktorów oraz wybitnych tłumaczy jest 38-tomowe wydawnictwo. Pierwszy tom Archiwum przetłumaczony na język angielski „The Ringelblum Archive. Underground Archive of the Warsaw Ghetto” ukazał się drukiem w listopadzie 2017 r.
Oryginalne dokumenty Archiwum są prezentowane na wystawie stałej w ŻIH “Czego nie mogliśmy wykrzyczeć światu”, która została otwarta 14 listopada 2017 r.
Biblioteka.
Biblioteka, która obecnie liczy ponad 80 tysięcy woluminów, jest największym w Polsce zbiorem historycznych i współczesnych publikacji dotyczących historii, kultury i religii Żydów. Kontynuuje tradycję Głównej Biblioteki Judaistycznej, z której posiada bardzo wiele pozycji. Prawie połowę zbioru stanowią książki i czasopisma w języku hebrajskim i jidysz. W zbiorach znajdują się również żydowskie księgi pamięci.
Biblioteka posiada także ponad tysiąc rękopisów, na które składają się komentarze do Talmudu i Tory, prace z zakresu medycyny i astronomii oraz traktaty kabalistyczne i około 1600 starodruków, z których większość to dzieła religijne i dysputy rabinackie. Biblioteka, jako jedyna w Polsce, prowadzi katalog książek także w językach jidysz i hebrajskim, bez transliteracji na alfabet łaciński.
Kolekcja czasopism zawiera ponad 3600 tytułów, głównie w językach polskim i jidysz, w większości pochodzących z okresu międzywojennego. Wiele czasopism zostało zdigitalizowanych i udostępnionych w Centralnej Bibliotece Judaistycznej.
Zasoby biblioteczne Instytutu obejmują kolekcję ponad 1500 materiałów audiowizualnych: filmów dokumentalnych, programów telewizyjnych, rejestracji wideo z wydarzeń związanych z życiem ŻIH i zapisów relacji historycznych.
W Dziale Dokumentacji Dziedzictwa Żydowskiego zgromadzono ponad 55 tysięcy zdjęć, wśród których znajdują się fotografie przedwojenne, wykonane w czasie Zagłady, zdjęcia osób zasłużonych i znaczących dla życia żydowskiego, dokumentacja życia po wojnie i materialnego dziedzictwa żydowskiego w Polsce.
Muzeum.
Żydowski Instytut Historyczny opiekuje się największym w Polsce zbiorem muzealnym o tematyce żydowskiej obejmującym ponad 12 tysięcy obiektów. Zbiór obejmuje dzieła sztuki, rzemiosło artystyczne i przedmioty historyczne. Bogatą kolekcję przedmiotów kultu religijnego – synagogalnego i domowego – tworzą m.in. wszelkiego rodzaju judaika srebrne i mosiężne, tkaniny, zwoje Tory, iluminowane zwoje Estery. Osobną kolekcję stanowią tzw. pamiątki historyczne, których duża część pochodzi z okresu II wojny światowej z terenów byłych gett i obozów zagłady.
W 2018 r. w siedzibie ŻIH została otwarta ekspozycja Bejt tfila – Dom modlitwy prezentująca podstawowe wyposażenie tradycyjnej synagogi. Zwiedzający mogą zobaczyć ponad trzydzieści ocalonych z Zagłady zabytków pochodzących z polskich i niemieckich synagog. Wśród nich są zarówno obiekty rytualne (np. aron ha-kodesz, parochet, zwój Tory), jak i przedmioty codziennego użytku (np. klucze do bóżnicy). Najstarsze eksponaty pochodzą z XVIII i pierwszej połowy XIX wieku.
Muzeum posiada dużą kolekcję malarstwa, grafiki i rzeźby artystów żydowskich, takich jak Roman Kramsztyk, Maurycy Gottlieb, Henryk Kuna, Erno Erb czy Alina Szapocznikow. W większości zostały one przekazane przez działaczy Żydowskiego Towarzystwa Krzewienia Sztuk Pięknych.
Wystawy.
14 listopada 2017 r. w siedzibie ŻIH została otwarta wystawa stała „Czego nie mogliśmy wykrzyczeć światu”, na której są prezentowane oryginale dokumenty Podziemnego Archiwum Getta Warszawy, a także jedna z dwóch baniek, które posłużyły do ukrycia dokumentów. Głównym tematem wystawy jest działalność konspiracyjnej grupy Oneg Szabat w getcie warszawskim oraz stworzone przez nią unikatowe Archiwum: od jego powstania do dzisiaj.
Wystawy czasowe.
Instytut organizuje regularne wystawy tematyczne: artystyczne (ukazujące sztukę przedwojenną, czasów wojny i współczesną), fotograficzne (fotografia przedwojenna i współczesna), historyczne (poświęcone m.in. Archiwum Ringelbluma, powojennej historii Żydów polskich, starodrukom), świąteczne (związane ze świętami żydowskimi), a także wystawy plenerowe. Większe wystawy czasowe: „Rabi, rabin, rebe”, „Sztuka polska wobec Holokaustu”, „Bracia Hirszenbergowie – w poszukiwaniu ziemi obiecanej”, „Szmul Zygielbojm. Milczeć nie mogę i żyć nie mogę”.
Działalność naukowa.
Żydowski Instytut Historyczny to największy w Polsce zespół naukowy zajmujący się dziedzictwem żydowskim i językiem jidysz. Członkowie poszczególnych pracowni badają zbiory zgromadzone w Archiwum, opracowują je naukowo, są autorami publikacji poświęconych historii i kulturze Żydów.
Działalność wydawnicza.
Publikacje Wydawnictwa Żydowskiego Instytutu Historycznego można podzielić na zasadnicze grupy: wspomnienia, relacje i dzienniki dotyczące głównie losów Żydów w okresie Zagłady, opracowania oparte na materiałach zgromadzonych w archiwum i bibliotece ŻIH, przekłady najważniejszych dzieł literatury światowej dotyczącej Zagłady, literatura religioznawcza, literatura piękna, katalogi wystaw.
Badania genealogiczne.
Dział Genealogii ŻIH istniał początkowo jako projekt genealogiczny przy ŻIH wspierany przez Fundację Ronalda S. Laudera, obecnie – dzięki wsparciu The Taube Foundation for Jewish Life &amp; Culture z San Francisco – jako Dział Genealogii ŻIH. Informacje o poszukiwaniach i ich rezultatach są publikowane na stronie internetowej Instytutu i w mediach społecznościowych.
Projekty kulturalne.
Działalność edukacyjna i kulturalna jest niezwykle istotną częścią misji ŻIH, który współpracuje w tym obszarze z wieloma instytucjami w Polsce i za granicą. Dużą wagę przykłada do propagowania i ochrony dziedzictwa języka jidysz, fundamentalnego dla tożsamości żydowskiej.
Od 2012 r. Żydowski Instytut Historyczny wspólnie ze środowiskami żydowskimi organizuje „Marsz Pamięci 22 lipca”, którego celem jest przywrócenie pamięci o 300 tysiącach Żydów zamordowanych w obozie zagłady Treblinka II. Instytut jest również współorganizatorem uroczystych obchodów rocznicy buntu więźniów w obozie zagłady w Treblince 2 sierpnia.
Tradycją Żydowskiego Instytutu Historycznego są „Czwartki na Tłomackiem” – cotygodniowe spotkania obejmujące prelekcje popularnonaukowe, wykłady, koncerty, wieczory autorskie, panele dyskusyjne, pokazy filmów. Co roku ŻIH uczestniczy w cyklicznych i jednorazowych imprezach kulturalnych, organizując pokazy filmów, oprowadzania po wystawach, wykłady, warsztaty, lekcje muzealne, debaty, spotkania książkowe. W ten sposób uczestniczy w Nocy Muzeów, Festiwalu Nauki, Festiwalu Warszawa Singera (we współpracy z Fundacją Szalom) czy Pardes Festival w Kazimierzu Dolnym.
Działalność edukacyjna.
ŻIH jest organizatorem zajęć edukacyjnych skierowanych do uczniów, studentów, nauczycieli i seniorów, zarówno z Polski, jak i z zagranicy. Ich celem jest przybliżenie historii, kultury i religii polski Żydów oraz zagadnień związanych z Holokaustem. Instytut organizuje także spacery edukacyjne. Ich tematyka jest zróżnicowana, związana zarówno z miejscami na mapie Warszawy (Muranów, Praga, getto warszawskie, ulica Nalewki, cmentarz żydowski), jak i wybitnymi postaciami, takimi jak: Janusz Korczak, Emanuel Ringelblum i członkowie grupy Oneg Szabat czy Icchok Lejbusz Perec.
Rada Programowa.
Członkami Rady Programowej Żydowskiego Instytutu Historycznego byli w latach 2013–2017: Monika Adamczyk-Garbowska, Sławomir Buryła, Barbara Engelking, Tadeusz Epsztein, Jan Grabowski, Jerzy Kochanowski, Grzegorz Krzywiec, Anna Landau-Czajka, Eugenia Prokop-Janiec, Michael Steinlauf, Jean-Charles Szurek. Następnie skład Rady kształtował się następująco: Grzegorz Berendt, Piotr M. A. Cywiński (przewodniczący), Tadeusz Epsztein, Michał Galas, Tomasz Kawski, Anna Landau-Czajka, Joanna Nalewajko-Kulikov, Mateusz Szpytma, Wacław Wierzbieniec, Konrad Zieliński (wiceprzewodniczący) i Anna Ziółkowska. Obecnie skład Rady kształtuje się następująco: prof. dr hab. Grzegorz Berendt (przewodniczący), prof. dr hab. Monika Adamczyk-Garbowska, prof. dr hab. Sławomir Buryła, prof. dr hab. Tadeusz Epsztein, Joanna Hofman, dr hab. Witold Mędykowski, Jarosław Sellin, Albert Stankowski, prof. dr hab. Wacław Wierzbieniec
Pracownicy.
Żydowski Instytut Historyczny zatrudnia ponad 70 pracowników merytorycznych, skupionych głównie w: dziale naukowym, archiwum, bibliotece, muzeum, dziale komunikacji i promocji, dziale edukacji i w pracowni konserwacji.

</doc>
<doc id="305451" url="https://pl.wikipedia.org/wiki?curid=305451" title="Jerzy Artysz">
Jerzy Artysz

Jerzy Artysz (ur. 18 listopada 1930 w Sochaczewie) – polski śpiewak operowy (baryton), pedagog muzyczny.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1950). Studiował śpiew i grę na skrzypcach w Państwowej Wyższej Szkole Muzycznej w Warszawie. Klasę śpiewu ukończył z wyróżnieniem w 1959. Studia wokalne uzupełnił dwukrotnym kursem u Marii Carbone-Rossini w Mediolanie. Był laureatem międzynarodowych konkursów wokalnych w Moskwie (1957), ’s-Hertogenbosch (1958 – wyróżnienie), Tuluzie (1959) i Genewie (1960 – II nagroda).
Debiutował jako student na scenie operowej w Łodzi, z którą współpracował w latach 1958–1963. W okresie 1964–1990 był solistą Teatru Wielkiego w Warszawie, później poświęcił się pracy pedagogicznej za granicą. Współpracował również z Warszawską Operą Kameralną.
Koncertował w wielu państwach Europy, a także w Izraelu, Kanadzie i USA. Współpracował z wybitnymi dyrygentami i występował z wieloma znakomitymi śpiewakami. W 1986 kreował partię Edypa w prapremierze opery "Edyp i Jokasta" Josepa Solera w Teatro Liceu w Barcelonie.
Wykonuje partie wokalne Jozuego w filmie muzycznym "Jutro" (1973) w reż. Bogdana Hussakowskiego.
Od 1975 jest profesorem w Akademii Muzycznej w Warszawie. Zapraszany jest jako juror międzynarodowych konkursów wokalnych w Barcelonie, Busseto, Genewie i Tuluzie. W latach 1990–1994 był dyrektorem artystycznym Escola d’Opera (szkoły operowej) w Barcelonie.
Nagrody i wyróżnienia.
1979 – Nagroda Związku Kompozytorów Polskich za wybitne osiągnięcia artystyczne w dziedzinie wokalistyki oraz za wielki wkład w propagandę muzyki współczesnej w kraju i za granicą,
1981 – Nagroda Ministra Kultury i Sztuki II stopnia za osiągnięcia artystyczne w dziedzinie wokalistyki ze szczególnym uwzględnieniem roli Dzaresa w operze "Paria" Stanisława Moniuszki w Teatrze Wielkim w Warszawie,
2004 – Nagroda „Orfeusza” przyznana przez Stowarzyszenie Polskich Artystów Muzyków za najlepsze wykonanie dzieła polskiego kompozytora podczas Festiwalu „Warszawska Jesień” ("Ładnienie" Pawła Mykietyna),
2005 – Dyplom uznania Ministra Kultury z okazji Dnia Artysty Śpiewaka,
2006 – Nagroda „Ariona” przyznana przez Sekcję Teatrów Muzycznych, Opery, Operetki, Baletu i Musicalu ZASP za całokształt twórczości scenicznej w dziedzinie teatru muzycznego.

</doc>
<doc id="305453" url="https://pl.wikipedia.org/wiki?curid=305453" title="Podziemne Archiwum Getta Warszawskiego">
Podziemne Archiwum Getta Warszawskiego



</doc>
<doc id="305457" url="https://pl.wikipedia.org/wiki?curid=305457" title="Karabin M21">
Karabin M21

Rifle, 7.62mm, Sniper, M21 – amerykański karabin wyborowy, wersja karabinu M14
Historia.
W drugiej połowie lat 60. XX wieku US Army rozpoczęła poszukiwania nowego karabinu wyborowego, następcy wyborowych wersji karabinu M1 Garand. Za najlepsze rozwiązanie uznano wprowadzenie do uzbrojenia wyborowej wersji przepisowego karabinu M14. Prace prowadziły wspólnie "Army Weapons Command", "Combat Development Command" i "Limited Warfare Agency".
W 1969 roku "Rock Island Arsenal" przebudował 1435 karabinów M14NM (sportowa wersja M14) do standardu XM21. Przebudowie postanowiono poddać karabiny M14NM ponieważ jako broń sportowa charakteryzowały się one mniejszym rozrzutem niż seryjne, produkowane dla armii M14. Przebudowa obejmowała wyposażenie karabinu w podstawę celownika optycznego i celownik optyczny "Leatherwood 3-9 × 46 Adjustable Ranging Telescope (ART)". Przed wyposażeniem w celownik optyczny wszystkie karabiny były demontowane, a następnie ręcznie pasowano komorę gazową z tłokiem oraz mechanizm spustowy. W efekcie uzyskiwano bardzo płynne działanie automatyki broni, oraz mechanizmu spustowego. Gotowe XM21 testowano, przy czym wymagano aby średni rozrzut 10-strzałowej serii z odległości 300 m był nie większy niż 6 cali.
Wyprodukowano karabiny XM21 skierowano do prób w jednostkach US Army (także walczących podczas wojny wietnamskiej). Ostatecznie karabin został przyjęty do uzbrojenia w 1975 roku jako "Rifle, 7.62mm, Sniper, M21" i z czasem stał się podstawowym karabinem strzelców wyborowych US Army.
Poza wprowadzeniem kolby i łoża z kompozytów w miejsce drewnianych konstrukcja karabinu M21 nie była modyfikowana do momentu zakończenia produkcji. Karabin M21 od 1988 roku jest zastępowany przez powtarzalny karabin wyborowy M24 SWS. Pomimo oficjalnego wycofania z uzbrojenia karabin M21 nadal jest używany przez US Army (zwłaszcza przez US Army Special Forces).
Opis.
Karabin M21 jest indywidualną bronią samopowtarzalną. Zasada działania oparta na wykorzystaniu energii gazów prochowych odprowadzanych przez boczny otwór lufy. Ryglowanie przez obrót zamka. Mechanizm spustowy umożliwia strzelanie ogniem pojedynczym. Zasilanie z dwurzędowych magazynków pudełkowych o pojemności 20 naboi. Lufa zakończona tłumikiem płomieni. Broń jest wyposażona w celownik optyczny Leatherwood 3-9 × 46 (ART). Celownik optyczny jest uzupełniany przez mechaniczne przyrządy celownicze składające się z muszki i celownika krzywiznowego z przeziernikiem.

</doc>
<doc id="305459" url="https://pl.wikipedia.org/wiki?curid=305459" title="Pomerellen">
Pomerellen



</doc>
<doc id="305460" url="https://pl.wikipedia.org/wiki?curid=305460" title="Westpreussen">
Westpreussen



</doc>
<doc id="305462" url="https://pl.wikipedia.org/wiki?curid=305462" title="Prezydent Stanów Zjednoczonych">
Prezydent Stanów Zjednoczonych

Prezydent Stanów Zjednoczonych (, skr. ) – głowa państwa Stanów Zjednoczonych, na mocy artykułu II Konstytucji sprawuje władzę wykonawczą kraju, jest naczelnym dowódcą sił zbrojnych, może też żądać pisemnych opinii od kierujących wszystkimi departamentami rządowymi w zakresie podległych im spraw. Prezydentowi przysługuje też prawo darowania bądź zawieszania kar, za wszystkie przestępstwa przeciw Stanom Zjednoczonym, z wyjątkiem kar wynikłych z nadużyć popełnionych w trakcie sprawowania urzędów. W porozumieniu z Senatem i za zgodą 2/3 obecnych na posiedzeniu Senatorów, ma prawo zawierania umów międzynarodowych, powoływania za zgodą Senatu ambasadorów, konsulów, sędziów Sądu Najwyższego i ministrów pełnomocnych oraz wszystkich urzędników federalnych, których sposób powoływania nie został inaczej ustanowiony konstytucją bądź ustawami.
Funkcje i prerogatywy prezydenckie.
Kierowanie administracją.
Na podstawie konstytucji, prezydent jest szefem administracji Stanów Zjednoczonych. Rola ta obejmuje kierowanie pracami całego aparatu administracji federalnej. Zapewnia wykonanie prawa, odbywa spotkania z ważnymi osobistościami, decyduje o zawieszeniach kar i ułaskawieniach, wydaje też akty wykonawcze oraz koordynuje pracę 150 departamentów i agencji rządowych. W wykonywaniu tych zadań korzysta z pomocy 13 sekretarzy departamentów, tworzących jego gabinet oraz biura Białego Domu.
Dowódca sił zbrojnych.
Prezydent jest najwyższym przełożonym amerykańskich sił zbrojnych. Nakłada to na niego odpowiedzialność za rozwój, szkolenie, nadzór oraz rozmieszczenie wszystkich sił zbrojnych państwa. Dokonuje przeglądu wojsk, oraz przyznaje odznaczenia wojskowe. Ciąży też na nim obowiązek dbałości o bezpieczeństwo narodowe kraju, także w aspekcie militarnym. Korzysta w tym celu z doradców wojskowych oraz cywilnych doradców do spraw bezpieczeństwa.
Kierownik dyplomacji.
Prezydent jest liderem, inicjatorem i kierującym polityką zagraniczną. Ustala kierunki polityki zagranicznej państwa, prowadzi rozmowy z liderami innych państw, spełnia funkcje ceremonialne wobec przedstawicieli innych państw oraz podejmuje decyzje w sprawach polityki zagranicznej. Jednymi z prerogatyw prezydenta są w tym zakresie:
Funkcje legislacyjne.
Głowa państwa jest w Stanach Zjednoczonych także liderem legislacji, który rekomenduje, doradza i w pewnym zakresie także kieruje Kongresem w procesie tworzenia prawa. W styczniu każdego roku, jako lider legislacji, na połączonej sesji obu izb parlamentu prezydent wygłasza orędzie o stanie państwa. W mowie tej, przedstawia stan spraw państwa w zakresie stosunków wewnętrznych i zagranicznych, wraz z przedstawieniem swoich zamiarów na cały rok. Po zakończeniu procesu legislacyjnego w Kongresie, dla wejścia w życie każdej ustawy niezbędna jest jej akceptacja przez prezydenta wyrażona w formie podpisu.
Prezydent ma też możliwość wydania rozporządzenia wykonawczego, które uzyskuje pełną moc prawną w momencie złożenia podpisu przez prezydenta i bez głosowania w kongresie. Może jednak zostać zniesione przez kongres w standardowym trybie postępowania lub unieważnione przez Sąd Najwyższy.
Przywództwo partii politycznej.
Prezydent jest liderem swojej partii politycznej, tak długo jak długo piastuje swój urząd. Partia prezydencka udziela mu pomocy w zakresie identyfikacji potrzeb społeczeństwa oraz reakcji obywateli na program prezydentury. Przewodnictwo partii politycznej wiąże się też z pomocą udzielaną przez prezydenta w różnego rodzaju kampaniach wyborczych członków swojej partii.
Wybór prezydenta.
Kadencja prezydenta.
Prezydent Stanów Zjednoczonych jest wybierany na cztery lata; wybory zawsze odbywają się w pierwszy wtorek po pierwszym poniedziałku listopada (czyli pomiędzy 2 a 8 listopada) roku podzielnego przez cztery. Od 1937 roku zaprzysiężenie odbywa się 20 stycznia (w przypadku gdy 20 stycznia wypada w niedzielę to oficjalna ceremonia zaprzysiężenia odbywa się 21 stycznia – ostatnia jak do tej pory taka sytuacja nastąpiła w 2013 roku) następnego roku, o godzinie 12:00 czasu waszyngtońskiego (18:00 czasu polskiego), do 1933 roku miało to miejsce 4 marca. Liczba kadencji jest konstytucyjnie ograniczona do dwóch. Jeżeli jednak wiceprezydent obejmuje opróżniony urząd w trakcie trwania kadencji dotychczasowego prezydenta przez okres dłuższy niż dwa lata, wtedy może być wybrany tylko jeden raz. W 1951 roku weszła w życie XXII poprawka do Konstytucji Stanów Zjednoczonych regulująca ten problem. Przedtem istniało prawo zwyczajowe ograniczające liczbę kadencji do dwóch, które złamał jedynie Franklin Delano Roosevelt (wybrany w 1940 roku na trzecią i w 1944 roku na czwartą kadencję). W przypadku śmierci, zrzeczenia się lub usunięcia z urzędu dotychczasowej głowy państwa, prezydentem zostaje wiceprezydent, który jest wybierany wspólnie z prezydentem. Dotychczas w historii Stanów Zjednoczonych działo się tak dziewięć razy: po raz pierwszy w 1841 roku kiedy wiceprezydent John Tyler został prezydentem po śmierci Williama Henry’ego Harrisona, a po raz ostatni w 1974 roku, kiedy Gerald Rudolph Ford wstąpił do Białego Domu po rezygnacji Richarda Milhousa Nixona. Wiceprezydent „dokańcza” wtedy kadencję swego poprzednika.
Sposób wyboru.
Prezydent Stanów Zjednoczonych jest wybierany w wyborach pośrednich. W dniu głosowania wybiera się teoretycznie, elektorów, tworzących Kolegium Elektorów. Ciało to nigdy nie konstytuuje się, a jego członkowie są – dla większości wyborców – anonimowi; elektorzy z każdego stanu zbierają się w pierwszy poniedziałek po drugiej środzie grudnia w siedzibie władz stanowych i tam oddają głosy. Zgodnie z art. II Konstytucji Stanów Zjednoczonych o sposobie doboru elektorów decyduje stanowa legislatura (a zatem wcale nie musieliby oni być wybierani w głosowaniu powszechnym, zresztą w XIX wieku wiele stanów praktykowało wybór elektorów przez stanowe legislatywy). System ten (liczba miejsc w kolegium zależy od liczby reprezentantów + 2 senatorów danego stanu) zakłada, że kandydat, który uzyskał choćby jeden głos przewagi w danym stanie uzyskuje cały pakiet jego głosów; system ten (który nie obowiązuje w Nebrasce i Maine, które umożliwiają wybór elektorów z różnych partii) ma swoje wady. Zdarza się bowiem, że kandydat, który uzyskał mniejszość w głosowaniu powszechnym, uzyskuje przewagę w kolegium elektorskim i zostaje prezydentem. Taka sytuacja miała miejsce w latach: 1824, 1876, 1888, 2000 i ostatnio w 2016 roku.
Od początku istnienia Stanów Zjednoczonych istnieją dwie główne partie polityczne, które praktycznie zduopolizowały władzę w tym kraju. Najstarszą z nich jest powstała w końcu XVIII wieku Partia Demokratyczna (wcześniej znana jako partia Republikańska i Republikańsko-Demokratyczna), której przeciwnikiem było początkowo stronnictwo Federalistów, potem Partia Wigów a obecnie powstała w latach 50. XIX wieku Partia Republikańska. Obecnie w Białym Domu zasiada demokrata Joseph R. Biden wybrany w wyborach prezydenckich w 2020 roku.
Nigdy w historii Stanów Zjednoczonych nie zdarzyło się (oprócz pierwszych wyborów, które wygrał bezpartyjny George Washington), aby wybory wygrał kandydat niezależny lub reprezentujący tzw. „trzecie partie”. Jednak udawało im się niekiedy uzyskać poważne poparcie, jak w roku 1912, kiedy kandydat Partii Postępowej i były prezydent Theodore Roosevelt zajął drugie miejsce przed oficjalnym kandydatem republikanów (w tych samych wyborach socjalista Eugene Victor Debs uzyskał około miliona głosów), w roku 1968 kiedy gubernator Alabamy George Wallace uzyskał około 10 milionów głosów i 46 w kolegium elektorskim, co umożliwiło wobec podziału w obozie demokratów zwycięstwo Richardowi Milhousowi Nixonowi oraz w latach 1992 i 1996, kiedy kandydat Partii Reform Ross Perot uzyskał kolejno 19 milionów i osiem milionów głosów, co dało zwycięstwo Williamowi Jeffersonowi "Billowi" Clintonowi.

</doc>
<doc id="305464" url="https://pl.wikipedia.org/wiki?curid=305464" title="Pommern">
Pommern

Niemcy:
Inne:
Statki:

</doc>
<doc id="305470" url="https://pl.wikipedia.org/wiki?curid=305470" title="Ruth Bader Ginsburg">
Ruth Bader Ginsburg

Ruth Joan Bader Ginsburg (powszechnie określana inicjałami RBG, ur. 15 marca 1933 w Nowym Jorku, zm. 18 września 2020 w Waszyngtonie) – amerykańska prawniczka i sędzia Sądu Najwyższego Stanów Zjednoczonych w latach 1993–2020.
W 1993 roku została drugą kobietą w historii powołaną do pełnienia funkcji sędziego Sądu Najwyższego Stanów Zjednoczonych (po Sandrze Day O’Connor, która została mianowana przez Ronalda Reagana w 1981 roku), będąc następczynią sędziego Byrona White’a, powołaną przez prezydenta Billa Clintona.
W kręgach prawniczych była znana z liberalnego podejścia do prawa, zwracała szczególną uwagę na sprawy dotyczące równouprawnienia płci, dyskryminacji ze względu na płeć, rasę i orientację seksualną.
Życiorys.
Wczesne lata i kariera.
Urodziła się w Nowym Jorku w rodzinie żydowskiej, jako druga córka Nathana i Celii Bader. Matka zmarła na raka, zanim Ruth ukończyła liceum.
Wyższą edukację rozpoczęła na Uniwersytecie Cornella, gdzie studiowała nauki polityczne i w 1954, z najlepszym wynikiem, uzyskała licencjat. W tamtym okresie zaczęła również spotykać się z Martinem Ginsburgiem, który wkrótce został jej mężem. Jesienią 1954 została przyjęta na Wydział Prawa Uniwersytetu Harvarda (Harvard Law School), gdzie była jedną z dziewięciu kobiet pośród ponad pięciuset studentów. Mimo trudnej atmosfery, z jaką spotykały się studentki na uczelni, osiągała świetne wyniki i została przyjęta do grona redaktorów przeglądu prawniczego („Harvard Law Review”). To wówczas musiała stawić czoła rodzinnemu dramatowi, jakim był rak zdiagnozowany u jej męża, który również studiował prawo na Harvardzie. W czasie gdy był poddawany długotrwałej radioterapii, Ruth chodziła za niego na zajęcia i przepisywała jego referaty, nie zaniedbując jednocześnie własnych obowiązków na uczelni. Terapia okazała się skuteczna i Martin został w pełni wyleczony. Ukończył studia i zdobył pracę w jednej z nowojorskich kancelarii prawnych. Chcąc pozostać blisko męża, Ginsburg przeniosła się z Harvardu na Wydział Prawa Uniwersytetu Columbia (Columbia Law School), gdzie również brała udział w redagowaniu przeglądu prawniczego (stała się tym samym pierwszą kobietą, która redagowała przeglądy prawnicze na dwóch bardzo cenionych uczelniach amerykańskich). W 1959 ukończyła studia z tytułem licencjata nauk prawnych ("Bachelor of Laws, LL.B."), uzyskując najlepsze wyniki na roku. W 2009 Uniwersytet Willamette przyznał Ginsburg honorowy doktorat nauk prawnych, podobnie uczyniły w 2010 Uniwersytet Princeton oraz Uniwersytet Harvarda w 2011.
W latach 1959–1961 była asystentką sędziego Edmunda L. Palmieriego w federalnym Sądzie Rejonowym dla Południowego Rejonu Nowego Jorku. Pomimo rekomendacji dziekana Wydziału Prawa Uniwersytetu Harvarda nie uzyskała asystentury u sędziego Sądu Najwyższego USA Felixa Frankfurtera, który odrzucił jej kandydaturę.
W latach 1961–1963 pracowała na Wydziale Prawa Uniwersytetu Columbia, gdzie prowadziła badania na temat szwedzkiego systemu prawnego. W latach 1963–1972 wykładała prawo na Uniwersytecie Rutgersa (Rutgers University School of Law), natomiast w latach 1972–1980 na Uniwersytecie Columbia (była pierwszą kobietą zatrudnioną tam na stanowisku profesorskim, współtworzyła wówczas podręcznik na temat dyskryminacji ze względu na płeć).
W 1972 utworzyła Inicjatywę Praw Kobiet w Amerykańskim Związku Swobód Obywatelskich, zaś rok później została głównym radcą prawnym tego Związku. W tej to roli wielokrotnie występowała przed Sądem Najwyższym, gdzie prowadziła tak istotne sprawy dla problematyki równościowej jak "Reed v. Reed", "Frontiero v. Richardson", "Weinberger v. Wiesenfeld" czy też "Duren v. Missouri".
Kariera sędziowska.
14 kwietnia 1980 prezydent Jimmy Carter nominował ją na sędzię federalnego Sądu Apelacyjnego dla Okręgu Dystryktu Columbia, najbardziej prestiżowego amerykańskiego sądu federalnego po Sądzie Najwyższym. Ginsburg orzekała w sądzie apelacyjnym przez kolejnych 13 lat. Pomimo różnic światopoglądowych zaprzyjaźniła się wówczas z Antoninem Scalią, który do 1986 (kiedy to Ronald Reagan nominował go do Sądu Najwyższego) był sędzią w tym samym sądzie apelacyjnym. Jak się później okazało, Ginsburg i Scalii dane było spotkać się po kilku latach już w roli sędziów Sądu Najwyższego.
14 czerwca 1993 prezydent Bill Clinton nominował ją do Sądu Najwyższego w miejsce Byrona White’a, który przeszedł w stan spoczynku. Ginsburg została polecona na to stanowisko przez ówczesną prokurator generalną USA Janet Reno. Sam Clinton wypowiadał się, że urzekły go ścieżka życiowa Ginsburg oraz jej skromność, o której mógł się przekonać podczas prywatnej rozmowy w Białym Domu.
W trakcie przesłuchania przed senacką komisją ds. sądownictwa Ginsburg odmówiła odpowiedzi na większość pytań dotyczących jej osobistych poglądów, nie zgodziła się też spekulować, jak orzekałaby w hipotetycznych sprawach, które mogłyby stanąć przed Sądem Najwyższym. Wielu senatorów było sfrustrowanych takim obrotem sprawy, jednak Ginsburg tłumaczyła, że wdając się w spekulacje, zachowałaby się niestosownie do roli sędziego. Ostatecznie Senat zatwierdził nominację Ginsburg stosunkiem głosów 96 do 3. Ślubowanie sędziowskie złożyła 10 sierpnia 1993.
W Sądzie Najwyższym sędzia Ginsburg kojarzona była ze skrzydłem liberalnym. Dała się poznać jako jedna z bardziej aktywnych sędziów podczas rozpraw. Popierała prawo do przerywania ciąży poprzez częściowe urodzenie (ang. ) ("Stenberg v. Carhart"), swobodę stosunków homoseksualnych ("Lawrence v. Texas") i brak ograniczeń w handlu grami wideo uznanymi za agresywne ("Brown v. Entertainment Merchants Association"), zakaz prowadzenia kampanii wyborczych przez korporacje ("Citizens United v. Federal Election Commission") oraz była przeciw symbolom religijnym na publicznym terenie ("Salazar v. Buono"). Orzekając w sprawach dotyczących kary śmierci, Ginsburg kierowała się obowiązującym precedensem ("Gregg v. Georgia"), zgodnie z którym kara ta, po spełnieniu określonych warunków, nie jest sprzeczna z konstytucją. Niemniej w wystąpieniach publicznych (np. na spotkaniu ze studentami prawa w San Francisco we wrześniu 2011) sygnalizowała, że chciałaby, aby Sąd Najwyższy wrócił do orzeczenia z 1972 ("Furman v. Georgia"), kiedy to uznano, że nie ma możliwości wymierzania kary śmierci w sposób sprawiedliwy, a co za tym idzie – jest ona niezgodna z ósmą poprawką do konstytucji.
W 2000 należała do mniejszości (obok Johna Paula Stevensa, Davida Soutera, Stephena Breyera), która stanowczo wystąpiła przeciwko orzeczeniu Sądu Najwyższego uznającego niekonstytucyjność ponownego przeliczenia głosów oddanych na Florydzie w wyborach prezydenckich, czym usankcjonowano zwycięstwo George’a W. Busha.
W 2020 roku, niedługo przed śmiercią otrzymała Philadelphia Liberty Medal.
Śmierć.
Od 2009 roku Ginsburg cierpiała na raka trzustki, a wcześniej na raka jelita grubego. W grudniu 2009 roku została poddana operacji usunięcia zmian w płucach, zaś w lipcu 2020 roku poinformowała opinię publiczną o kontynuacji swojej pracy w Sądzie Najwyższym pomimo nawrotu choroby nowotworowej i poddania się chemioterapii.
Zmarła w wieku 87 lat dnia 18 września 2020 roku w wyniku komplikacji wywołanych przez przerzuty raka trzustki.

</doc>
<doc id="305473" url="https://pl.wikipedia.org/wiki?curid=305473" title="Trei culori">
Trei culori

Trei culori ("Trzy kolory") to hymn państwowy Rumunii w latach 1977-1990.
Bazuje on na pieśni patriotycznej pod tym samym tytułem skomponowanej przez Cipriana Porumbescu. Oryginalny tekst poddany został daleko idącym zmianom, aby przystosować go do ideologii partii komunistycznej.
Tytuł nawiązuje do flagi Rumunii, składającej się z trzech pionowych pasów - czerwonego (wymienionego w tekście jako "roşu"), żółtego ("galben") i niebieskiego ("albastru").

</doc>
<doc id="305476" url="https://pl.wikipedia.org/wiki?curid=305476" title="Pomorze Tylne">
Pomorze Tylne

Pomorze Tylne () – historyczna część Pomorza, obecnie w granicach Polski – województwa zachodniopomorskiego, częściowo także województwa pomorskiego oraz województwa wielkopolskiego. Na zachodzie granicę jego wyznacza rzeka Odra, od wschodu historyczną granicę Pomorza Tylnego stanowiły Prusy Królewskie.
Kraina zamieszkiwana we wczesnym średniowieczu przez słowiańskie plemię Pomorzan, przez długie lata opierała się chrystianizacji. Podbijane sporadycznie przez władców Polski (Mieszko I, Bolesław Krzywousty), Pomorze Tylne szybko zdołało uniezależnić się od polskiej władzy, choć przez pewien czas pozostawało polskim lennem. Po zaprowadzeniu chrześcijaństwa przez dynastię Gryfitów podczas misji Ottona z Bambergu (ok. 1125) rozpoczęła się kolonizacja Pomorza Tylnego i napływ osadników, głównie z Niemiec.
Głównymi miastami Pomorza Tylnego były Słupsk, Koszalin, Stargard, Kołobrzeg, Szczecinek, Białogard, a przejściowo także Lębork.

</doc>
<doc id="305479" url="https://pl.wikipedia.org/wiki?curid=305479" title="Te slăvim, Românie">
Te slăvim, Românie

Te slăvim, Românie ("Sławimy cię, Rumunio") to hymn państwowy Rumunii w latach 1953-1977. Muzykę skomponował Matei Socor, a słowa napisali Eugen Frunză oraz Dan Deşliu.

</doc>
<doc id="305480" url="https://pl.wikipedia.org/wiki?curid=305480" title="Sławomir Czerwiński">
Sławomir Czerwiński

Sławomir Czerwiński (ur. 24 października 1885 w Sompolnie, zm. 4 sierpnia 1931 w Warszawie) – polski działacz państwowy, pedagog, minister wyznań religijnych i oświecenia publicznego, ewangelik reformowany i wolnomularz.
Życiorys.
Był synem zastępcy notariusza. Uczęszczał do Męskiego Gimnazjum Klasycznego w Kaliszu, skąd został wydalony w 1905 za udział w strajku szkolnym i wręczenie dyrektorowi petycji z żądaniem spolszczenia szkoły; maturę zdał rok później w IV Gimnazjum w Krakowie. Studiował filologię polską, filozofię i pedagogikę na Uniwersytecie Jagiellońskim, uzupełniał studia filozoficzne na Uniwersytecie Wiedeńskim. Był nauczycielem języka polskiego w prywatnych szkołach średnich, w latach 1910–1912 w szkole handlowej w Koninie, 1912–1915 w gimnazjum męskim i żeńskich szkołach średnich w Piotrkowie, a 1915–1918 dyrektorem Gimnazjum im. Joachima Chreptowicza w Ostrowcu Świętokrzyskim. Pracował też nad pracą doktorską "Elżbieta z Krasińskich Jaraczewska", którą obronił 19 czerwca 1923 na Uniwersytecie Jagiellońskim.
W 1919 przeszedł do pracy w Ministerstwie Wyznań Religijnych i Oświecenia Publicznego. Zajmował tam kolejno stanowiska starszego referenta, radcy ministerialnego, wizytatora seminariów nauczycielskich, dyrektora departamentu (1928), wreszcie podsekretarza stanu. W kwietniu 1929 został powołany na stanowisko ministra wyznań religijnych i oświecenia publicznego, tekę zachował w kilku kolejnych gabinetach (do końca życia).
Pracował nad usprawnieniem zarówno polskiej oświaty, jak i samego ministerstwa. Uruchomił m.in. Państwowy Instytut Nauczycielski w Warszawie, a także szereg innych instytucji pedagogicznych; w okresie pełnienia przez niego funkcji ministra podjęto prace nad opracowaniem statutu Polskiej Akademii Literatury i Funduszu Kultury Narodowej. Przyczynił się także do utworzenia Instytutu Propagandy Sztuki i Ukraińskiego Instytutu Naukowego w Warszawie. Wprowadził do szkolnictwa powszechnego kult osoby marszałka Piłsudskiego.
Kontrowersje po śmierci.
Sławomir Czerwiński zmarł 4 sierpnia 1931. Okoliczności jego śmierci i pogrzebu stały się okazją sporu na linii Kościół katolicki-kościoły ewangelickie oraz na linii Kościół-państwo. Jako dojrzały człowiek przeszedł na kalwinizm, którego był praktykującym wyznawcą. W ostatnim stadium jego choroby zajmowały się nim zakonnice, które twierdziły, że w ostatnim dniu przeszedł na katolicyzm. Ewangelicy podkreślali, że to niemożliwe, gdyż przez ostatnie trzy dni swego życia był zupełnie nieprzytomny. Pomimo ich protestów urządzono mu katolicki pogrzeb, a żałobną mszę sprawowało kilku biskupów. Odmówili oni jednak pójścia za konduktem żałobnym, twierdząc, że będąc ministrem działał na niekorzyść katolicyzmu i opowiadał się za świecką edukacją. To doprowadziło z kolei do sporu biskupa Stanisława Galla z Józefem Piłsudskim. Został pochowany 7 sierpnia 1931 na cmentarzu Stare Powązki w Warszawie (kwatera 196-6-30).
„Za wybitne zasługi na polu oświaty” 24 października 1931 został pośmiertnie odznaczony przez prezydenta Ignacego Mościckiego Wielką Wstęgą Orderu Odrodzenia Polski.

</doc>
<doc id="305487" url="https://pl.wikipedia.org/wiki?curid=305487" title="Vernon Dursley">
Vernon Dursley



</doc>
<doc id="305490" url="https://pl.wikipedia.org/wiki?curid=305490" title="Zdrobite cătuşe">
Zdrobite cătuşe

Zdrobite cătuşe ("Złamane łańcuchy") to hymn państwowy Rumunii w latach 1948–1953. Muzykę skomponował Matei Socor, a słowa napisał Aurel Baranga.

</doc>
<doc id="305491" url="https://pl.wikipedia.org/wiki?curid=305491" title="Wojska łączności">
Wojska łączności

Wojska łączności – rodzaj wojsk przeznaczony do organizowania łączności wojskowej w czasie pokoju i wojny zarówno w warunkach garnizonowych, jak i polowych.
Charakterystyka.
Wojska łączności występują we wszystkich rodzajach sił zbrojnych oraz rodzajach wojsk zapewniając im wszechstronną łączność stosownie do przeznaczenia bojowego i specyfiki działań.
Najbardziej typowe jednostki wojsk łączności (pododdziały i oddziały):
Najniższym szczeblem organizacyjnym Wojsk Lądowych, na którym występuje pododdział łączności jest batalion ogólnowojskowy – występujący w nim pluton dowodzenia, złożony jest z drużyn łączności.
W brygadzie ogólnowojskowej znajduje się batalion dowodzenia, a w jego składzie kompania łączności.
W dywizji występuje batalion dowodzenia, a jego składzie 3 kompanie i 1 pluton łączności.
Wojska łączności i informatyki SZ RP.
Wojska łączności i informatyki są jednym z rodzajów wojsk Sił Zbrojnych Rzeczypospolitej Polskiej i przeznaczone są do zapewnienia sprawnego dowodzenia wojskami w czasie pokoju, kryzysu i wojny. Wykorzystują do tego potencjał telekomunikacyjny kraju, infrastrukturę telekomunikacyjną oraz jednostki i pododdziały wsparcia dowodzenia. Do ich zadań należy też wspomaganie informatyczne wspomaganie procesów decyzyjnych.

</doc>
<doc id="305495" url="https://pl.wikipedia.org/wiki?curid=305495" title="Trăiască Regele">
Trăiască Regele

Trăiască Regele ("Żyj długo, Królu") to hymn państwowy Rumunii w latach 1866-1948. Muzykę skomponował Eduard Hübsch, a słowa napisał Vasile Alecsandri.

</doc>
<doc id="305498" url="https://pl.wikipedia.org/wiki?curid=305498" title="Regulus">
Regulus

Regulus ("Alfa Leonis", "α Leo") – najjaśniejsza gwiazda w gwiazdozbiorze Lwa (wielkość gwiazdowa: +1,4). Jest odległa od Słońca o 79 lat świetlnych i świeci 150 razy jaśniej niż Słońce. Jej wielkość absolutna to -0,57m.
Nazwa.
Nazwa własna w znanej dziś formie Regulus została nadana tej gwieździe przez Mikołaja Kopernika. Wywodzi się ona z łaciny i znaczy „Mały Król”. Jest to tłumaczenie starożytnej nazwy "Basiliskos", znanej z dzieła Almagest Ptolemeusza. Nazwa ta ma jeszcze dłuższą historię, gdyż już Babilończycy znali ją pod nazwą LUGAL, „Król”. Ze względu na położenie w gwiazdozbiorze gwiazda była też nazywana „sercem Lwa” (łac. "Cor Leonis"). Międzynarodowa Unia Astronomiczna formalnie zatwierdziła użycie nazwy Regulus dla określenia tej gwiazdy.
Charakterystyka obserwacyjna.
Gwiazda leży niemal dokładnie na ekliptyce, w związku z czym bywa regularnie zakrywana przez tarczę Księżyca. Regulus bywa również zakrywany przez planety, ponieważ jednak ich tarcze są dużo mniejsze od tarczy Księżyca, zjawiska takie są niezmiernie rzadkie. Współczesna astronomia odnotowała do tej pory tylko jedno: 7 lipca 1959 roku gwiazda została zasłonięta przez Wenus.
Charakterystyka fizyczna.
Regulus to białobłękitna gwiazda ciągu głównego lub podolbrzym, należący do typu widmowego B. Jej jasność w zakresie widzialnym jest 150 razy większa niż jasność Słońca. Gwiazda ta obraca się bardzo szybko wokół osi, wskutek czego ma znaczne spłaszczenie: promień równikowy, równy 4,3 , jest o 32% większy niż promień biegunowy. Efektem spłaszczenia jest niejednorodna temperatura gwiazdy: bieguny, gdzie otoczka jądra mają temperaturę , podczas gdy równik ma temperaturę . Uwzględnienie tej niejednorodności pozwala obliczyć, że Regulus wypromieniowuje aż 360 razy więcej energii niż Słońce.
Gwiazda ma masę 3,4 razy większą niż Słońce i istnieje od około 250 milionów lat. Zbliża się do końca okresu syntezy wodoru w hel w jądrze.
Towarzysze.
Regulus jest składnikiem układu poczwórnego. W odległości kątowej 175,7 sekundy kątowej (pomiar z 2015 r.) znajduje się składnik B, gwiazda o wielkości obserwowanej 8,24. W przestrzeni odpowiada to odległości najmniej 4200 jednostek astronomicznych, a okres obiegu tego składnika to co najmniej 125 tysięcy lat. Jest to pomarańczowy karzeł, gwiazda typu K2. Składnik B tworzy ze składnikiem C układ podwójny o oznaczeniu HD 87884. Gwiazdy te dzieli 2,5″ (pomiar z 1943 roku), słabszy składnik C ma wielkość 13,2m i jest czerwonym karłem typu M4.
Spektroskopia pozwoliła wykryć czwartego, niezaobserwowanego bezpośrednio towarzysza Regulusa, który okrąża go po ciasnej orbicie w czasie 40,11 doby. Jest to biały karzeł o masie 0,3 , niespodziewanie małej jak na pozostałość po gwieździe, która musiała ewoluować szybciej niż Regulus. Prawdopodobnie w przeszłości była to gwiazda większa i jaśniejsza niż on. Osiągnęła stadium olbrzyma, ale na skutek bliskości gwiazd Regulus przyciągnął i wchłonął zewnętrzną otoczkę towarzysza, pozostawiając nagie jądro – białego karła. W procesie tym Regulus nie tylko zwiększył masę, ale także prędkość obrotu, co tłumaczyłoby obecne wysokie tempo rotacji.
Optyczny składnik D o wielkości 12,1m, oddalony o 195,3″ od Regulusa (pomiar z 2015 r.), ma inny ruch własny co wskazuje na przypadkowość sąsiedztwa na niebie.

</doc>
<doc id="305506" url="https://pl.wikipedia.org/wiki?curid=305506" title="Feliks Dąbrowski">
Feliks Dąbrowski

Feliks Dąbrowski (ur. ok. 1836, zm. w grudniu 1881 w Milwaukee) – polski duchowny katolicki, bernardyn, uczestnik powstania styczniowego.
Po ukończeniu gimnazjum wstąpił do klasztoru w Starym Stoku. W czasie powstania styczniowego służył jako kapelan w oddziale Mariana Langiewicza; za udział w powstaniu internowany. Po zwolnieniu wyjechał do Francji, następnie do USA; pracował przy misjach polsko-czeskich w Teksasie, od 1878 był proboszczem parafii polskiej św. Michała w Beaver Dam (Wisconsin). Zmarł w grudniu 1881 w wieku 45 lat. Nabożeństwo żałobne odprawił miejscowy wikariusz generalny, a mowę pogrzebową głosił polski kapelan ks. Gulski.

</doc>
<doc id="305508" url="https://pl.wikipedia.org/wiki?curid=305508" title="Spica">
Spica

Spica (Kłos, "Alfa Virginis", "α Vir") – najjaśniejsza gwiazda w gwiazdozbiorze Panny. Odległa od Słońca o około 250 lat świetlnych.
Nazwa.
Tradycyjna nazwa gwiazdy, Spica, wywodzi się od , co oznacza „kłos Panny” (zazwyczaj kłos pszenicy) i odnosi się do wyobrażenia postaci Panny z kłosem w dłoni. Grecy używali dla jej określenia nazwy "Stachys", o tym samym znaczeniu. Polska nazwa Kłos (lub Kłos Panny), podobnie jak wiele innych, jest tłumaczeniem nazwy łacińskiej. Rdzenną arabską nazwą tej gwiazdy było , „bezbronna”, „nieuzbrojona”, co odnosi się do faktu, że na niebie w jej pobliżu nie są widoczne inne jasne gwiazdy. Od tego określenia wywodzi się m.in. nazwa Azimech. Międzynarodowa Unia Astronomiczna w 2016 roku formalnie zatwierdziła użycie nazwy Spica dla określenia tej gwiazdy.
W chińskiej astronomii znana jako , co oznacza „pierwszą [gwiazdę] rogu” Błękitnego Smoka.
Charakterystyka obserwacyjna.
Jest to jedna z najjaśniejszych gwiazd na nocnym niebie, o wielkości obserwowanej 0,97. Jej wielkość absolutna to −3,43. Obserwacje Spiki i Regulusa przyczyniły się do odkrycia zjawiska precesji. Starożytny grecki astronom Hipparchos z Nikei, porównując swoje obserwacje z dokonanymi 150 lat wcześniej przez Timocharisa z Aleksandrii, zauważył przesunięcie gwiazd na sferze niebieskiej.
Spica leży w pobliżu płaszczyzny ekliptyki i jest regularnie zasłaniana przez Księżyc.
Podwójność tej gwiazdy stwierdził w 1891 roku Hermann Karl Vogel. Gwiazda ma też dwóch optycznych towarzyszy, oznaczonych B i C, o wielkości obserwowanej 12 i 10,5.
Spica wchodzi w skład asteryzmu zwanego Diamentem Panny.
Charakterystyka fizyczna.
Spica to gwiazda spektroskopowo podwójna, której składniki obiegają wspólny środek masy w ciągu zaledwie 4 dni, w średniej odległości 0,12 au.
Główny składnik to błękitna gwiazda należąca do typu widmowego B. Jest ona różnorodnie klasyfikowana: jako gwiazda ciągu głównego, bądź obiekt z pogranicza podolbrzymów i olbrzymów. Jej masa jest około 10,25 raza większa od masy Słońca, a promień około 7,4 raza większy niż promień Słońca. Temperatura jej bieguna jest szacowana na .
Drugi składnik jest błękitną gwiazdą ciągu głównego (karłem) o typie widmowym B2,5-B3 V. Ma masę około 7 razy większą niż Słońce, a jej promień jest 3,6 razy większy od słonecznego. Jej temperatura to około .
Astronomowie zaobserwowali ruch perycentrum w układzie Spiki, co oznacza, że gwiazdy nie mogą być sferycznie symetryczne. Za deformację gwiazd odpowiadają dwa efekty: bardzo szybka rotacja wokół osi, powodująca wybrzuszenie wokół równika, oraz działanie sił pływowych – stwierdzono, że Alfa Virginis A jest wydłużona w osi łączącej ją ze składnikiem B. Precesja apsyd występuje w okresie 139 ± 6 lat. Odkształcenie gwiazd odpowiada też za zmiany jasności układu o 0,03; w układzie tym nie dochodzi do zaćmień jednego składnika przez drugi. Znacznie szybsze wahania jasności o 0,015m, występujące co około 4 godziny, wiążą się z pulsacjami jaśniejszego składnika, który jest gwiazdą zmienną typu Beta Cephei.
Spica jest silnym źródłem promieniowania rentgenowskiego, które przynajmniej w części powstaje w wyniku zderzenia wiatrów emitowanych przez obie gwiazdy.

</doc>
<doc id="305509" url="https://pl.wikipedia.org/wiki?curid=305509" title="Rudolph Carl Gorman">
Rudolph Carl Gorman

Rudolph Carl Gorman (ur. 26 lipca 1931, zm. 3 listopada 2005) – bardziej znany jako R.C. Gorman, współczesny amerykański artysta z indiańskiego plemienia Nawahów, , właściciel galerii w Taos, w Nowym Meksyku.
Życiorys.
Urodzony w Chinle, w Arizonie i wychowany w rezerwacie północnoamerykańskich Indian Nawaho, od dziecka lubił rysować i malować na skałach i w piasku oraz rzeźbić w glinie. Prawdziwą sztuką zainteresował się, jak sam twierdził, dzięki nauczycielce Jenny Lind z prezbiteriańskiej szkoły misyjnej w Ganado, do której uczęszczał. Po ukończeniu służby wojskowej w marynarce wojennej studiował literaturę i sztukę w koledżu w Northern Arizona University, a w 1958 otrzymał stypendium Rady Plemiennej Nawahów na studiowanie sztuki w koledżu w mieście Meksyk (gdzie poznał m.in. sławnego artystę Diego Riverę. Później studiował też – i pracował jako model – na San Francisco State University.
W 1968 przeniósł się z Kalifornii do Nowego Meksyku, gdzie w Taos otworzył swoją własną galerię – jedną z pierwszych galerii sztuki należących do Indianina w USA. Szybko stał się cenionym przez krytyków i kolekcjonerów malarzem i rzeźbiarzem, zajmował się także ceramiką i litografią. Malowane przez niego żywymi kolorami wdzięczne kobiece postaci – często o obfitych kształtach i owinięte w koc – rozpoznawane są w wielu krajach. Przez lata tworzył w różnych stylach i technikach, w swoich obrazach ukazywał często charakterystyczne nawajskie koce, ceramikę i motywy z piaskowych obrazów. Niektóre z jego dzieł były mistyczne, inne surrealistyczne.
W 1973 był jedynym żyjącym indiańskim artystą, którego prace znalazły się na wystawie "Arcydzieła Amerykańskich Indian" w Metropolitan Museum of Art (MoMa) w Nowym Jorku, a jedna z jego prac znalazła się na okładce katalogu wystawy. Dziesięć lat później doczekał się swojej pierwszej biografii ("R.C. Gorman: A Portrait"). Jako miłośnik dobrej kuchni, zredagował cztery książki kucharskie ilustrowane własnymi rysunkami ("Nudes and Food"). Wiele prac rozdawał przyjaciołom lub oddawał na cele społeczne. W 2003 swoją bibliotekę ofiarował rezerwatowej szkole Dine College w Tsaile, w Arizonie.
Ceniono go nie tylko za jego twórczość, ale i za rolę, jaką odegrał we wprowadzeniu współczesnych tubylczych artystów w główny nurt światowych sztuk pięknych. Harvard University uhonorował go "za znaczący wkład w amerykańską sztukę i kulturę amerykańskich Indian". Gubernator stanu Nowy Meksyk Bill Richardson mówił o nim z uznaniem, że jest "jednym z najwybitniejszych indiańskich artystów wszech czasów", a gazeta "The New York Times" nazwała go "Picassem amerykańskich Indian".
Jesienią 2005 zachorował na zapalenie płuc w swoim domu-pracowni w pobliżu Taos. Zmarł w klinice University of New Mexico w Albuquerque. Na polecenie gubernatora flagi na budynkach stanowych opuszczono wówczas do połowy masztów.
Wśród znanych posiadaczy jego wysoko cenionych obrazów są m.in.: Elizabeth Taylor, Danny DeVito, Arnold Schwarzenegger, Barry Goldwater, Gregory Peck, Lee Marvin, Jacqueline Kennedy-Onassis i Andy Warhol. Do jego uczniów, znanych już i cenionych na rynku indiańskiej sztuki współczesnej, należą m.in.: Dan Namingha, Miguel Martinez i Antonio Roybal.
Jego ojciec Carl Gorman był nawajskim malarzem i nauczycielem, a podczas II wojny światowej służył w armii USA jako jeden ze słynnych później nawajskich szyfrantów. Matka nazywała się Adele Katherine Brown.
Linki zewnętrzne.
Galeria R.C. Gormana (ang.)

</doc>
<doc id="305510" url="https://pl.wikipedia.org/wiki?curid=305510" title="Karabin FR F1">
Karabin FR F1

Fusil à repetition F1 (FR F1) – francuski karabin wyborowy.
Historia.
Pod koniec lat 40. XX wieku do uzbrojenia armii francuskiej wprowadzono karabin samopowtarzalny MAS 49, który miał zastąpić powtarzalny karabin MAS 36. Wkrótce opracowano także wersję wyborową karabinu MAS 49. Była ona produkowana seryjnie ale w połowie lat 60. uznano, że w roli broni wyborowej lepszy będzie karabin powtarzalny.
Prototyp nowej broni powstał w połowie lat 60. nowy karabin wyborowy był modyfikacją karabinu MAS 36. Karabin wyposażono w podstawę celownika optycznego i celownik APX L Mle53 o powiększeniu 3,85x. Magazynek stały zastąpiono pudełkowym magazynkiem wymiennym. Zmodyfikowano także łoże i kolbę wyposażając karabin w oddzielny chwyt pistoletowy. Karabin wyposażono także w nastawny bezpiecznik. Reszta mechanizmów jest identyczna jak w MAS 36.
Produkcję FR F1 w zakładach "Manufacture d'Armes de Saint Etienne (MAS)" rozpoczęto w 1966 roku. Karabin był produkowany w wersji kalibru 7,5 x 54 mm dla armii francuskiej i 7,62 x 51 mm NATO na eksport. Poza Francją karabin był używany przez armie Maroka, Mauretanii i Czadu. Produkcję FR F1 zakończono w 1980 roku.
W 1984 roku rozpoczęto produkcję karabinu FR F2, który z czasem zastąpił FR F1.
Opis.
Karabin FR F1 był indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli umieszczonych w tylnej części trzonu. Zasilanie z wymiennego magazynka pudełkowego o pojemności dziesięciu naboi. Lufa zakończona tłumikiem płomienia. Zasadniczym celownikiem był optyczny APX L Mle53 o powiększeniu 3,85x. Karabin był dodatkowo wyposażony w mechaniczne przyrządy celownicze. Łoże i kolba drewniane. Do łoża zamocowany był lekki dwójnóg.

</doc>
<doc id="305511" url="https://pl.wikipedia.org/wiki?curid=305511" title="Józef Curzydło">
Józef Curzydło

Józef Curzydło (ur. 1828, zm. 14 czerwca 1891 w Brnie na Morawach) – filantrop polski.
Był z zawodu krawcem. Pochodził z Krakowa, który opuścił jeszcze jako czeladnik. Pracował początkowo w Wiedniu, potem w Brnie, gdzie dorobił się znacznego majątku, m.in. kilku kamienic. U schyłku życia, dotknięty ślepotą, przekazał Akademii Umiejętności w Krakowie sumę 40 tysięcy guldenów austriackich na utworzenie "funduszu Józefa Curzydły dla popierania badań z dziedziny historii polskiej".

</doc>
<doc id="305512" url="https://pl.wikipedia.org/wiki?curid=305512" title="Kompilacja warunkowa">
Kompilacja warunkowa

Kompilacja warunkowa jest techniką kompilacji stosowaną w wielu językach programowania. Polega ona na uzależnieniu kompilacji fragmentów kodu programu od spełnienia podanych warunków.
Ta technika wykorzystywana jest do tworzenia różnych wersji programów w oparciu o ten sam kod źródłowy np. dla zróżnicowania na potrzeby testowe i programu końcowego.
Język programowania umożliwiający kompilację warunkową musi mieć dyrektywę warunkowej kompilacji oraz dyrektywy kompilacji pozwalające na definiowanie warunków. Dyrektywa warunkowej kompilacji jest w większości przypadków wzorowana na instrukcji warunkowej.
Przykładem języka obsługującego kompilację warunkową jest C, w którym jest ona obsługiwana na poziomie preprocesora.
Przykład w C/C++.
Przykładowa zawartość pliku test.c:
 #ifdef TEST
 double test = M_PI;
 #else
 float test = M_E;
 #endif
Kompilując ten program komputerowy przy zdefiniowanym makrze TEST (np. za pomocą gcc - gcc test.c -D TEST, bądź przez wcześniejsze użycie dyrektywy preprocesora - #define TEST), fragment ten będzie równoważny instrukcji codice_1; W programie zmienna test będzie typu "double" i zostanie jej nadana wartość liczby π. Kompilując kod bez zdefiniowanego makra TEST otrzymamy wartość M_E.

</doc>
<doc id="305515" url="https://pl.wikipedia.org/wiki?curid=305515" title="Wyciszanie komputera">
Wyciszanie komputera

Wyciszanie komputera polega na modyfikacji układu chłodzenia i obudowy celem zmniejszenia poziomu wytwarzanego hałasu. Zwykle modyfikacje te prowadzą do pogorszenia wydajności chłodzenia komputera, a w konsekwencji podwyższenia temperatury chłodzonych podzespołów.
Konflikt między wyciszaniem a przetaktowywaniem.
Ponieważ przetaktowywanie wiąże się z usprawnianiem systemu chłodzenia, a wyciszanie z jego osłabianiem, powstał spory problem dla ludzi, którzy chcą jednocześnie mieć podkręcony i cichy komputer. Wyciszone chłodzenie powietrzne (w większości przypadków) eliminuje możliwość podkręcania, a czasem wymaga nawet operacji odwrotnej – underclockingu. Z kolei wydajniejsze systemy chłodzące są trudne do wyciszenia, jak np. chłodzenie kompresorowe. Obecnie najlepszą metodą chłodzenia umożliwiającą pogodzenie tych dwóch podejść jest chłodzenie wodne.

</doc>
<doc id="305517" url="https://pl.wikipedia.org/wiki?curid=305517" title="Bitwa pod Agincourt">
Bitwa pod Agincourt



</doc>
<doc id="305519" url="https://pl.wikipedia.org/wiki?curid=305519" title="Judenrat">
Judenrat

Judenrat, czasami Ältestenrat (z niem. "Rada Żydowska", lub "Żydowska Rada Starszych") – żydowskie rady, które w czasie II wojny światowej były powoływane przez nazistowskie władze niemieckie z zadaniem administrowania żydowskimi społecznościami oraz wdrażania wydawanych względem nich niemieckich zarządzeń i rozkazów.
Pierwsze Judenraty utworzono we wrześniu 1939 roku w okupowanej Polsce, aczkolwiek genezy tej instytucji należy się doszukiwać jeszcze w okresie przedwojennym. W kolejnych latach powstały także w innych państwach okupowanych i satelickich. Niemcy nadali im jedynie pozory niezależności, licząc na zakamuflowanie rzeczywistych celów swej polityki oraz wzbudzenie wewnętrznych antagonizmów wśród ludności żydowskiej. Niektórzy członkowie Judenratów zaangażowali się w działalność żydowskiego ruchu oporu, wielu innych dopuszczało się korupcji i kolaboracji. Zazwyczaj jednak Judenraty były zmuszone uprawiać politykę lawirowania, unikając antagonizowania Niemców, a jednocześnie usiłując – zazwyczaj jednak bezskutecznie – złagodzić lub opóźnić wykonanie ich najdotkliwszych zarządzeń, również tych ukierunkowanych na wyniszczenie ludności żydowskiej.
Działalność Judenratów pozostaje jedną z najbardziej kontrowersyjnych kart w historii Zagłady Żydów.
Historia.
Geneza.
W historiografii upowszechnił się pogląd, że impulsem do utworzenia Judenratów był rozkaz SS-Gruppenführera Reinharda Heydricha, a ściślej protokół z narady dowódców Einsatzgruppen i szefów najważniejszych departamentów Generalnego Urzędu Policji Bezpieczeństwa, która odbyła się pod jego przewodnictwem w Berlinie w dniu 21 września 1939 roku. W rzeczywistości termin "Judenrat" po raz pierwszy pojawił się w III Rzeszy w szkicu ustawy z kwietnia 1933 roku, mającej regulować życie wszystkich Żydów zamieszkałych w Niemczech. Dokument proponował prawną segregację Żydów i podporządkowanie ich osobnemu porządkowi prawnemu kierowanemu przez organizację o nazwie Zrzeszenie Żydów ("Verband der Juden in Deutschland"), na czele której stać miała wyłaniana w wyborach rada zwana "Judenratem". Zgodnie ze szkicem, całość miała podlegać „gwardii ludowej” ("volkswart") powołanej osobiście przez Adolfa Hitlera i przed nim odpowiadającej. Przy wyborze nazwy "Judenrat", twórcy ustawy mogli inspirować się instytucjami o tej samej nazwie funkcjonującymi w Świętym Cesarstwie Rzymskim w epoce średniowiecza (m.in. w Norymberdze).
Projekt spotkał się ze sprzeciwem różnych niemieckich instytucji i został przejściowo zarzucony. W gronie oponentów znalazło się m.in. kierownictwo SS, które obawiało się, że proponowane w ustawie rozwiązania zniechęcą Żydów do emigracji z Niemiec. Niemniej to właśnie z kręgów SS wyszła po kilku latach podobna koncepcja. Od 1937 roku wydział żydowski Sicherheitsdienst, którego pracownikiem był m.in. Adolf Eichmann, postulował bowiem utworzenie centralnego i ściśle kontrolowanego „zwierzchnictwa”, za pośrednictwem którego byłyby wdrażane nazistowskie zarządzenia względem Żydów. Pierwszą tego typu instytucją był powołany po Anschlussie Austrii (1938) Centralny Urząd Emigracji Żydowskiej ("Zentralstelle für jüdische Auswanderung in Wien"). Z punktu widzenia nazistów jego działalność okazała się sukcesem, gdyż w ciągu zaledwie sześciu miesięcy zdołano zmusić do emigracji około 50 tys. austriackich Żydów. W rezultacie model ten zaczął być kopiowany.
24 stycznia 1939 roku Hermann Göring zlecił Heydrichowi utworzenie centralnego urzędu emigracji żydowskiej dla całej Rzeszy ("Reichszentrale für Jüdische Auswanderung"). Dwa tygodnie później rozpoczął działalność podległy tej instytucji Związek Żydów Rzeszy w Niemczech ("Reichsvereinigung der Juden in Deutschland"). Podobne instytucje, jednakże o ograniczonym zasięgu terytorialnym, powołano wkrótce w okupowanej Pradze oraz w Wolnym Mieście Gdańsku. Tym samym jeszcze przed wybuchem wojny w nazistowskich Niemczech wykształciły się dwa modele „zwierzchnictw” żydowskich: ogólnokrajowy i lokalny.
Proces organizowania Judenratów.
Dan Michman uważa, że koncepcja powołania „Żydowskich Rad Starszych” została opracowana przez ekspertów SD już na etapie przygotowań do niemieckiej inwazji na Polskę. Może o tym świadczyć m.in. fakt, że przed 21 września, tj. przed wydaniem wspomnianego rozkazu Heydricha, funkcjonariusze Einsatzgruppen zorganizowali żydowskie rady w Będzinie, Ciechanowie, Częstochowie, Grudziądzu, Katowicach, Kępnie, Konopiskach, Krakowie, Łodzi, Makowie Mazowieckim, Piotrkowie Trybunalskim, Przasnyszu, Raciążu, Sosnowcu i w wielu innych miejscowościach.
Rozkaz Heydricha określił kryteria, na podstawie których miały być organizowane Judenraty. Znalazły się w nim następujące wytyczne:
Rozkaz przewidywał ponadto, iż rady starszych w możliwie jak najkrótszym czasie przeprowadzą „na swym terenie” spis ludności żydowskiej.
28 listopada 1939 roku zarządzenie odnoszące się do zakładania Judenratów w Generalnym Gubernatorstwie wydał generalny gubernator Hans Frank. Zamierzał w ten sposób odzyskać władzę nad Żydami z rąk SS, a jednocześnie formalnie potwierdzić nadany Judenratom status instytucji publicznych. Zarządzenie przewidywało, że rady w miejscowościach, w których liczba żydowskiej ludności nie przekraczała 10 tys. osób, będą liczyć dwunastu członków, a w przypadku większych społeczności – dwudziestu czterech członków. Co do zasady członkowie Judenratu mieli być wybierani przez członków swojej społeczności. Następnie mieli wybierać spośród siebie przewodniczącego i wiceprzewodniczących. Wybór ten musiał jednak każdorazowo uzyskać akceptację niemieckiego starosty ("Kreishauptmann") lub burmistrza ("Stadthauptmann"), co sprawiało, że wybieralność Judenratów była w praktyce fasadowa.
Na ziemiach polskich wcielonych do Rzeszy również przyjęto zasadę, iż rady żydowskie na obszarach wiejskich będą podlegać starostom ("Landräte"), a w miastach – burmistrzom ("Bürgermeister"). SS nie zamierzało jednak zrzekać się decydującego głosu w „kwestii żydowskiej”, stąd podejmowało zabiegi, by wydrzeć kontrolę na Judenratami z rąk administracji cywilnej. Ostatecznie policja bezpieczeństwa otrzymała pełnię władzy w sprawach żydowskich wiosną 1942 roku, wraz z rozpoczęciem fizycznej eksterminacji Żydów.
Barbara Engelking podkreśla, że powołanie Judenratów odegrało początkowo rolę stabilizującą. Utworzenie żydowskich „zwierzchnictw”, do których władze niemieckie mogły się zwracać ze swoimi żądaniami, spowodowało bowiem ograniczenie praktyk z pierwszych tygodni okupacji, kiedy to niemieckie działania wymierzone w ludność żydowską charakteryzowały chaos i zupełna samowola. Rzadsze stały się m.in. uliczne łapanki. Jednocześnie Judenraty mogły przystąpić do organizowania życia wspólnot żydowskich, w tym przyjmowania i rozdysponowywania pomocy humanitarnej od instytucji zagranicznych i ogólnopolskich.
Zdaniem Raula Hilberga powołanie Judenratów było „najważniejszym krokiem poprzedzającym utworzenie gett”. Przeciwnego zdania jest Michman, który uważa, że proces tworzenia rad żydowskich w okupowanej Polsce i w innych państwach Europy nie był bezpośrednio powiązany z realizowaną przez Niemców gettoizacją ludności żydowskiej. W jego ocenie: „nawet jeżeli można znaleźć rady żydowskie w gettach, to w całej Europie prawie zawsze istniały one, zanim w tym samym miejscu powstało getto”, a ponadto występowały także „rady bez gett”.
Członkostwo i model funkcjonowania.
W skład Judenratów tworzonych w okupowanej Polsce powoływano przede wszystkim przedwojennych liderów społeczności żydowskiej, np. osoby, które pełniły funkcje w gminach żydowskich, radnych miejskich, działaczy organizacji religijnych lub filantropijnych. Podobną zasadę przyjęto w innych państwach, w tym w Niemczech. Zdarzało się, że kryterium decydującym o powołaniu w skład Judenratu była znajomość języka niemieckiego, stąd na przykład w centralnej i wschodniej Polsce wśród członków rad nierzadko można było znaleźć wysiedleńców lub uciekinierów z ziem wcielonych do Rzeszy. Zdarzało się, że Judenraty powoływano w atmosferze terroru, nie dając „kandydatom” najmniejszej możliwości rezygnacji z członkostwa.
Judenraty nie miały ujednoliconej struktury. W okupowanych państwach Europy Wschodniej były one zazwyczaj instytucjami o charakterze lokalnym, posiadającymi zwierzchność nad społecznością, która zamieszkiwała konkretną miejscowość, a później utworzone w niej getto. Tego typu Judenraty w większości wypadków pozostawały od siebie odizolowane. Istniały jednak struktury, których zasięg terytorialny obejmował społeczności żydowskie w skali całego regionu. W okupowanej Polsce taki charakter miały: Centrala Gmin Żydowskich na Wschodnim Górnym Śląsku, na której czele stał Mojżesz Merin oraz Naczelna Rada Starszych Ludności Żydowskiej Dystryktu Radomskiego, którą kierował Józef Diament. Istniały wreszcie Judenraty, których zasięg terytorialny obejmował obszary całych państw. Spośród nich wymienić można:
Zdaniem Michmana wybór modelu „zwierzchnictwa” był najczęściej pochodną układu sił pomiędzy rozmaitymi niemieckimi ośrodkami władzy. Tam, gdzie większymi wpływami cieszyły się SS i policja, wprowadzano zazwyczaj model lokalny. Z kolei w tych krajach okupowanych i satelickich, w których władze policyjne miały słabszą pozycję, wprowadzano model ogólnokrajowy.
Niemiecka administracja posiadała w zasadzie nieograniczoną władzę na Judenratami. Jak wskazuje Marta Janczewska, w zamyśle Niemców rady żydowskie miały być „użytecznym narzędziem kontroli i administracji, a także ucisku i pośredniej eksterminacji Żydów”. Pozory niezależności nadano im, aby zakamuflować ten cel, a zarazem wywołać wewnętrzne antagonizmy wśród ludności żydowskiej. Powołanie Judenratów pozwalało bowiem kanalizować w ich kierunku niezadowolenie ludności żydowskiej, wywołane chociażby trudnymi warunkami bytowymi. Fakt, iż na ich czele stawiano osoby, które przed wojną cieszyły się dużym autorytetem wśród ludności żydowskiej, można tłumaczyć dążeniem Niemców do zagwarantowania większej efektywności „zwierzchnictw”, a równocześnie zdyskredytowania żydowskiej elity w oczach rodaków.
Autorzy "The Holocaust encyclopedia" podkreślają, iż członków Judenratów nie należy jednak uznawać za żydowskich liderów z okresu II wojny światowej. Wskazują, że Niemcy nigdy nie przyznali „radom starszych” władzy, która pozwalałaby uznać ich członków za „przywódców” we właściwym znaczeniu tego słowa. W skład Judenratów często wchodziły przy tym osoby przypadkowe, wskazane przez Niemców wyłącznie ze względu na lojalność lub znajomość języka. Ponadto w okresie poprzedzającym wybuch wojny żydowskie społeczności charakteryzowała różnorodność i głębokie podziały na tle religijnym, klasowym i politycznym, stąd nawet tych członków Judenratów, którzy zaliczali się do przedwojennej elity, nie można uznawać za reprezentantów wszystkich Żydów. Wskazują jednocześnie, że w okresie II wojny światowej w żydowskich społecznościach wykształciły się ośrodki przywódcze niezależne od Judenratów, skupione na przykład wokół organizacji pomocowych, takich jak Żydowska Samopomoc Społeczna, lub konspiracyjnych organizacji młodzieżowych.
Zadania.
Jak wskazują badacze, Judenraty pełniły dwie sprzeczne wobec siebie role. Po pierwsze, były odpowiedzialne za całość spraw finansowych, administracyjnych, gospodarczych i społecznych związanych funkcjonowaniem danej społeczności żydowskiej. Zajmowały się zwłaszcza dystrybucją żywności oraz zapewnianiem członkom swej społeczności podstawowej opieki zdrowotnej i socjalnej, w tym niesieniem pomocy bezdomnym oraz uchodźcom i przesiedleńcom, zapobieganiem epidemiom chorób zakaźnych itp. W tym zakresie ich działalność była niezbędna dla przeżycia mieszkańców gett po ich całkowitym odizolowaniu od ludności „aryjskiej”. Środki, którymi dysponowały Judenraty, zazwyczaj były jednak zupełnie nieadekwatne do potrzeb.
Judenratom powierzono jednocześnie odpowiedzialność za wdrażanie nazistowskiej polityki względem Żydów. Miały pośredniczyć w relacjach między władzami niemieckimi a ludnością żydowską, odbierając od tych pierwszych rozkazy i zapewniając ich wykonanie. Do ich zadań należało więc m.in.: sporządzanie spisów ludności, organizowanie przesiedleń do gett poprzez opróżnianie lokali pozostałych po „aryjskiej stronie” i osiedlanie Żydów w nowej lokalizacji, egzekwowanie konfiskat, haraczy i kontrybucji, które Niemcy nakładali na żydowską społeczność (finansowych lub w naturze), utrzymywanie porządku publicznego i zwalczanie szmuglu, dostarczanie żądanych przez Niemców kontyngentów przymusowej siły roboczej.
Zazwyczaj Judenraty unikały bezpośredniej konfrontacji z władzami niemieckimi, usiłując w zamian – zwykle jednak bezskutecznie – złagodzić lub opóźnić wykonanie szczególnie dotkliwych niemieckich zarządzeń. Ponadto mimo skrajnie niesprzyjających warunków do samego końca podejmowały wysiłki, aby nieść pomoc ludności żydowskiej i zmniejszyć wysoką umieralność w gettach. Nie były jednak w stanie sprostać oczekiwaniom ludności żydowskiej, co nieuchronnie prowadziło do resentymentu i konfliktów. Z czasem coraz bardziej zaczęły być też postrzegane jako instytucje reprezentujące władze niemieckie. Począwszy od 1940 roku Judenratom w Generalnym Gubernatorstwie narzucono obowiązek zapewnienia robotników dla organizowanych przez Niemców obozów pracy. Ze względu na fakt, że w obozach panowały tragiczne warunki, zaangażowanie Judenratów w organizację wywózek spotkało się z powszechnym oburzeniem.
Istotnym aczkolwiek niedecydującym czynnikiem dla rezultatów działalności Judenratów były charakter, osobowość oraz osobista uczciwość ich członków. Niektórzy cieszyli się uznaniem w swych wspólnotach i zachowała się po nich dobra pamięć. Innym zarzucano niekompetencję, przedkładanie interesów grupowych nad interes ogólny lub prowadzenie zbyt zachowawczej polityki, nieadekwatnej do wyzwań czasu wojny i okupacji. Niejednokrotnie zdarzały się wreszcie wypadki, gdy działalności Judenratów towarzyszyły korupcja, nepotyzm lub inne formy nadużywania stanowiska dla uzyskania osobistych korzyści. Takie praktyki spotykały się z potępieniem ze strony ludności żydowskiej. W powszechnej opinii wszechogarniająca korupcja charakteryzowała m.in. Radę Żydowską w Warszawie – mimo osobistej uczciwości jej przewodniczącego Adama Czerniakowa. Jak wskazuje Raul Hilberg, niektórzy członkowie Judenratów „zachłystywali się przyznaną władzą” i „odczuwali niemal nieodparte pragnienie upodobnienia się do ich niemieckich panów”. Jako przykład takiej postawy wskazywany jest Chaim Rumkowski – „dyktator” getta łódzkiego, który polecił drukować znaczki pocztowe ze swoją podobizną, a getto i jego mieszkańców skłonny był uznawać niemalże za swoją własność.
Po rozpoczęciu Zagłady.
Judenraty nie zostały stworzone przez Niemców z myślą o eksterminacji Żydów. Niemniej wraz z radykalizacją nazistowskiej polityki antyżydowskiej ewoluowała także rola, którą im powierzono w ramach tej polityki. Po rozpoczęciu „ostatecznego rozwiązania” stały się jednym z elementów mechanizmu deportacji i eksterminacji.
Wraz z rozpoczęciem fizycznej eksterminacji Żydów zmniejszyła się drastycznie swoboda manewru Judenratów, od których Niemcy oczekiwali teraz aktywnej współpracy przy organizacji deportacji do obozów zagłady. W tych dramatycznych okolicznościach członkowie rad przyjmowali rozmaite postawy. Niektórzy odmawiali jakiejkolwiek współpracy, zwłaszcza takiej, która miałaby prowadzić do zagłady istnień ludzkich. Przykładem jest Adam Czerniakow, przewodniczący warszawskiego Judenratu, który 23 lipca 1942 roku popełnił samobójstwo, nie chcąc współpracować z Niemcami przy wywózce mieszkańców getta do obozu zagłady w Treblince. Inni ściśle wypełniali zarządzenia okupanta, kierując się wyłącznie troską o własny interes i bezpieczeństwo.
Niektórzy żydowscy przywódcy podjęli próbę ocalenia części Żydów poprzez pracę. Wierzyli, że zdołają zapobiec likwidacji gett lub w maksymalnym stopniu ją opóźnić, jeśli przekonają Niemców, że żydowska siła robocza jest niezbędna dla ich wysiłku wojennego. W tym celu lojalnie wypełniali niemieckie polecenia, zapewniając niezakłócone funkcjonowanie gett i znajdujących się w nich zakładów pracy, a jednocześnie wydawali na śmierć „elementy nieproduktywne” (dzieci, starców, chorych i niepełnosprawnych, ludzi bez fachowych umiejętności). Najbardziej znanymi orędownikami tej niezwykle kontrowersyjnej z moralnego punktu widzenia polityki byli Chaim Rumkowski z Łodzi, Jakub Gens z Wilna, Mojżesz Merin z Sosnowca i Efraim Barasz z Białegostoku.
Isaiah Trunk przeanalizowawszy losy 720 członków Judenratów, oszacował, że 80 proc. z nich poniosło śmierć jeszcze przed rozpoczęciem „deportacji” lub w ich trakcie. Wielu zabito przy tym za odmowę wykonania niemieckich poleceń. Z kolei badania przeprowadzone przez Aharona Weissa wskazują, że spośród 146 przywódców Judenratów, których jako pierwszych wyznaczono w Generalnym Gubernatorstwie tylko dwudziestu jeden (14,4 proc.) okazało się bezwarunkowo lojalnymi wobec Niemców. Mogłoby to oznaczać, że pierwsi przywódcy Judenratów prezentowali większą skłonność do opierania się zarządzeniom okupanta. Badania Weissa wskazują jednocześnie, że diametralnie inną postawę prezentowali przewodniczący Judenratów, którzy otrzymali swoje stanowiska po śmierci lub zdymisjonowaniu swoich poprzedników. Wyraźna większość z nich, tj. 61 spośród 101 (60,4 proc.), okazała się lojalnymi wykonawcami niemieckich zarządzeń.
Rozmaicie kształtowały się relacje pomiędzy Judenratami a żydowskimi organizacjami podziemnymi. Wielu żydowskich liderów odrzucało ideę walki zbrojnej w przekonaniu, iż może ona co najwyżej przyspieszyć całkowitą likwidację gett. Jednoznacznie wrogą postawę wobec ruchu oporu przyjęły m.in. Judenraty w Sosnowcu i Krakowie. Do zbrojnych incydentów pomiędzy konspiratorami a żydowską policją dochodziło w gettach warszawskim i wileńskim. W innych gettach, na przykład w Białymstoku, Judenraty tolerowały istnienie konspiracji, a nawet udzielały jej pewnego wsparcia, traktując jednocześnie walkę zbrojną jako absolutną ostateczność. Wreszcie w niektórych miejscach, na przykład w Kownie i Mińsku, żydowskie rady udzieliły ruchowi oporu bezwarunkowego poparcia. W Łachwie miejscowy przewodniczący Judenratu był nawet jednym z liderów zbrojnego powstania. Członkowie Judenratu znaleźli się także wśród przywódców antyniemieckiego wystąpienia w getcie w Tuczynie.
Ocena działalności Judenratów.
Rola odegrana przez Judenraty, pozostaje jedną z najbardziej kontrowersyjnych kart w historii Zagłady Żydów.
Emanuel Ringelblum, twórca podziemnego archiwum getta warszawskiego, w swych zapiskach nie szczędził krytyki warszawskiemu Judenratowi. Oceniając prowadzoną przezeń politykę podatkową, pisał:
Biograf Ringelbluma, Samuel D. Kassow, wskazuje jednak, że krytycyzm Ringelbluma często miał swoje źródło w głębokich różnicach ideowych między nim a konserwatywnymi przywódcami rady, a ponadto Ringelblum i jego współpracownicy z kręgów Żydowskiej Samopomocy Społecznej często „nie dostrzegali rzeczywistych trudności piętrzących się przed Czerniakowem i radą” i nie analizowali ich w sposób obiektywny.
Początkowo Judenraty były oceniane w sposób jednoznacznie negatywny, zarówno przez historyków, jak i opinię publiczną. Tuż po wojnie członkowie Judenratów byli powszechnie uważani za kolaborantów. W 1947 roku powołana w Holandii żydowska „Rada Honoru” uznała dwóch przewodniczących byłej "Joodse Raad" za winnych współpracy z nazistami i zakazała im pełnienia jakiejkolwiek roli w społeczności żydowskiej. W 1948 roku Komitet Centralny Społeczności Aszkenazyjskiej uchylił jednak tę decyzję.
Jednym z najgłośniejszych krytyków instytucji Judenratów była niemiecka filozof żydowskiego pochodzenia, Hannah Arendt. Wyrażała ona m.in. przekonanie, że gdyby „rady starszych” nigdy nie powstały lub gdyby ich członkowie masowo zrezygnowali z pełnienia swych funkcji, liczba ofiar Holocaustu byłaby znacznie mniejsza. W swej opublikowanej w 1963 roku książce "Eichmann w Jerozolimie" pisała m.in.:
Termin „Judenrat” do dzisiaj wywołuje negatywne skojarzenia, szczególnie w Izraelu, gdzie bywa traktowany jako synonim słowa „zdrada”. W latach 90., podczas negocjacji pokojowych pomiędzy Izraelem i Palestyną, rząd premiera Icchaka Rabina został przez przeciwników porozumienia okrzyknięty „Judenratem”. Ustępstwa wobec strony palestyńskiej, podjęte przez Rabina w celu zakończenia konfliktu, zostały przez środowiska izraelskiej prawicy skojarzone z decyzjami podejmowanymi przez rady żydowskie w czasie II wojny światowej.
Kontrowersje wywołane ostrą krytyką Judenratów ze strony Arendt przełożyły się na zwiększone zainteresowanie historyków problematyką działalności tych instytucji. W konsekwencji w historiografii dominuje obecnie bardziej zniuansowana ocena Judenratów, uwzględniająca w większym stopniu rozmaite okoliczności oraz czynniki, które miały wpływ na ich działalność. Jak wskazuje Dariusz Libionka, historycy zajmujący się tematyką Zagłady zasadniczo odstąpili od formułowania ogólnych ocen, skupiając się w zamian na analizie poszczególnych rad oraz kontekstu ich funkcjonowania.
Raul Hilberg zwracał uwagę, że Judenraty znajdowały się „między młotem a kowadłem”, gdyż z jednej strony usiłowały nieść pomoc ludności żydowskiej, a jednocześnie zostały wprzęgnięte przez Niemców w machinę Zagłady:
Zdaniem Barbary Engelking rady żydowskie nie stanowiły niezbędnego elementu Zagłady, ani też nie zostały stworzone w takim celu, aczkolwiek pozostaje faktem, że ułatwiły Niemcom jej przeprowadzenie. Podkreśla jednocześnie, że Judenraty znalazły się w pułapce bez wyjścia, gdyż obciążała je podwójna odpowiedzialność: karna przed Niemcami, wiążąca się z groźbą utraty życia, oraz polityczna i moralna przed własną wspólnotą.
Ja’akow Robinson wskazywał, że niemieccy naziści byli absolutnie zdeterminowani, by wymordować wszystkich Żydów, w szczególności wschodnioeuropejskich. Ponadto jego zdaniem Judenraty i żydowska policja odgrywały istotniejszą rolę tylko podczas pierwszych deportacji do obozów zagłady, a znaczny odsetek ofiar Zagłady (ok. 2 mln osób) został wymordowany przez Einsatzgruppen na tyłach frontu wschodniego bez jakiegokolwiek udziału żydowskich współpracowników i kolaborantów. Konkludował tym samym:

</doc>
<doc id="305521" url="https://pl.wikipedia.org/wiki?curid=305521" title="Stanisław Daniluk-Daniłowski">
Stanisław Daniluk-Daniłowski

Stanisław Daniluk-Daniłowski (ur. 13 marca 1896 we wsi Załucze, zm. 18 stycznia 1955 w Poznaniu) – generał brygady Wojska Polskiego.
Działalność niepodległościowa.
W latach 1914–1917 był podoficerem 2 i 3 pułku piechoty Legionów Polskich, a wcześniej uczestnikiem polskiego ruchu niepodległościowego na terenie zaboru austriackiego.
Służba w Wojsku Polskim.
W czasie wojny z bolszewikami dowodził kompanią strzelecką w 7 pułku piechoty Legionów. We wrześniu 1922 przeniesiony został do 44 pułku piechoty Strzelców Kresowych, w którym między innymi dowodził batalionem. Od maja 1928 do stycznia 1930 pełnił służbę w Sztabie Dowództwa Okręgu Korpusu Nr VI we Lwowie na stanowisku referenta wyszkolenia bojowego. W międzyczasie (maj–listopad 1929) ukończył kurs oficerów sztabów w Centrum Wyszkolenia Piechoty w Rembertowie. Następnie dowodził batalionem w 19 pułku piechoty „Odsieczy Lwowa”, a od listopada 1931 batalionem w Korpusie Kadetów Nr 1 im. Marszałka Józefa Piłsudskiego we Lwowie. Od 26 sierpnia 1938 do 24 sierpnia 1939 był ostatnim komendantem Korpusu Kadetów Nr 1 im. Marszałka Józefa Piłsudskiego we Lwowie.
W kampanii wrześniowej pełnił służbę w Sztabie Grupy gen. Leona Billewicza na stanowisku I oficera. W dniach 16–17 września 1939 uczestniczył w bitwie pod Beresteczkiem.
W okresie od 21 września 1939 do 19 listopada 1944 był internowany w Egerze na Węgrzech, a do 22 kwietnia 1945 był jeńcem oflagu w Genschagen pod Berlinem.
14 lipca 1945 ponownie został przyjęty do Wojska Polskiego i zweryfikowany w stopniu podpułkownika. Powierzono mu stanowisko zastępcy dowódcy 33 pułku piechoty do spraw liniowych. 11 listopada 1945 objął dowództwo 27 pułku piechoty, a 27 listopada 1946 dowództwo 11 Dywizji Piechoty. Od maja 1947 do 12 listopada 1947 był dowódcą 16 Kaszubskiej Dywizji Piechoty. 13 listopada 1947 został mianowany dowódcą Okręgu Wojskowego nr II we Wrocławiu. 10 marca 1949 został przeniesiony na niższe stanowisko służbowe – dowódcy 2 Korpusu Piechoty. 26 maja 1950 został zwolniony z zajmowanego stanowiska i urlopowany. 2 lipca tego roku przeniesiony został w stan spoczynku. 1 września 1950 rozpoczął pracę na stanowisku dyrektora administracyjnego Wyższej Akademii Ekonomicznej w Poznaniu.
Został pochowany na Cmentarzu Junikowo w Poznaniu (pole 3-B-5-3).
Życie prywatne.
Był żonaty z Marią z domu Skliwa (1900–1988).

</doc>
<doc id="305523" url="https://pl.wikipedia.org/wiki?curid=305523" title="Nocycepcja">
Nocycepcja



</doc>
<doc id="305524" url="https://pl.wikipedia.org/wiki?curid=305524" title="Leon Brzeziński">
Leon Brzeziński

Leon Brzeziński (ur. 11 kwietnia 1809 w Brzozowie, województwo kieleckie, zm. 12 lipca 1865 w Caen) – polski malarz, miniaturzysta.
Życiorys.
W 1822 służył w korpusie kadetów w Kaliszu, 18 sierpnia 1828 awansowany do stopnie podporucznika. W powstaniu listopadowym dosłużył się 30 lipca 1831 stopnia kapitana w 14. pułku piechoty. Emigrował w lutym 1832 do Francji. Mieszkał początkowo w Awionionie, Paryżu, Blois, w maju 1841 przeniósł się do Caen. W maju 1846 przystąpił do Towarzystwa Demokratycznego Polskiego. 
Na emigracji zajął się malarstwem. Tworzył głównie portrety miniaturowe. Przed II wojną światową jego prace znajdowały się m.in. w zbiorach Muzeum Narodowego w Krakowie i zbiorach Pawlikowskich we Lwowie.

</doc>
<doc id="305534" url="https://pl.wikipedia.org/wiki?curid=305534" title="Kudłaty Rogers">
Kudłaty Rogers

Kudłaty (ang. "Shaggy"; właśc. Norville Timothy Shaggy Rogers) – postać z serii seriali i filmów "Scooby Doo".
Pan i najlepszy przyjaciel Scooby’ego. Fascynuje się marihuaną. Nosi zieloną koszulkę, bordowe spodnie i czarne buty, ma też brązowe włosy. Tak jak Scooby wiecznie chce jeść i jest strasznym tchórzem; należy do Tajemniczej Spółki i jest jej najstarszym członkiem (ma 17 lat). Razem z członkami Tajemniczej Spółki mieszka w Coolsville. W oryginalnej, amerykańskiej wersji serialu często mówi „zoinks!” (w Polsce przetłumaczono to na „kurczę!”). W filmach fabularnych zagrany przez Matthew Lillarda, a w serialu dubbingowany: w polskim dubbingu przez Macieja Damięckiego (edycja Polskich Nagrań) oraz Jacka Bończyka, a w oryginalnej przez Caseya Kasema (1969-1997, 2002−2006), Billy’ego Westa (1998−1999), Scotta Innesa (2000–2001) i Scotta Menville (od 2006).
Relacje rodzinne.
Najbliższa rodzina:
Wujkowie:

</doc>
<doc id="305536" url="https://pl.wikipedia.org/wiki?curid=305536" title="Loty międzyplanetarne po 2001">
Loty międzyplanetarne po 2001



</doc>
<doc id="305537" url="https://pl.wikipedia.org/wiki?curid=305537" title="Karabin FR F2">
Karabin FR F2

Fusil à repetition F2 (FR F2) – francuski karabin wyborowy.
Historia.
Pod koniec lat 70. XX wieku armia francuska podjęła decyzję o zastąpieniu naboju 7,5 x 54 mm nabojem 7,62 x 51 mm NATO. Podjęto też decyzję o zastąpieniu karabinu wyborowego FR F1 nową konstrukcją strzelającą nabojem 7,62 mm. Po raz pierwszy użyto go w operacji "Bonite" w Kolwezi w 1978 roku. Legioniści z 2 Regimentu cudzoziemskiego spadochroniarzy udowodnili przydatność tej broni podczas operacji wojskowej.
Nowy karabin oparto na konstrukcji FR F1. Zmiany obejmowały zastosowanie nowych materiałów i wprowadzenie udoskonaleń zwiększających celność.
Kolbę i łoże wykonano z tworzywa sztucznego. Lufa została otoczona grubościenną tuleją z tworzywa sztucznego zmniejszającą falowanie powietrza nad rozgrzaną lufą i utrudniającą wykrycie stanowiska strzelca wyborowego przy pomocy termowizora. Karabin wyposażono w podstawę celownika zgodną z normą STANAG 2324.
Produkcję FR F2 rozpoczęto w 1984 roku.
Opis.
Karabin FR F2 jest indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli umieszczonych w tylnej części trzonu. Zasilanie z wymiennego magazynka pudełkowego o pojemności dziesięciu naboi. Lufa zakończona tłumikiem płomienia, otoczona tuleją z tworzywa sztucznego. Zasadniczym celownikiem był optyczny o powiększeniu 6 x 42. Karabin jest dodatkowo wyposażony w stałe, mechaniczne przyrządy celownicze składające się z muszki i szczerbiny. Łoże i kolba z tworzywa sztucznego. Do łoża zamocowany jest lekki regulowany dwójnóg.

</doc>
<doc id="305547" url="https://pl.wikipedia.org/wiki?curid=305547" title="Huta Ferrum">
Huta Ferrum

Huta Ferrum(pierwotnie "Rhein &amp; Co"; od grudnia 2004 roku FERRUM S.A.) − huta żelaza znajdująca się w Katowicach-Zawodziu. Została utworzona w 1874; od 1890 roku, po połączeniu z hutą Jakob działała pod nazwą Ferrum.
Huta Rhein &amp; Co została założona w 1874 roku przez berlińską spółkę budowy maszyn Rhein &amp; Co. 
W 1900 roku w hucie wdrożono technologię produkcji rur doprowadzających wodę do turbin, polegającą na zgrzewaniu rury gazem wodnym. Rury te charakteryzowały się większą wytrzymałością. Dzięki temu huta stała się renomowaną firmą wykonującą zamówienia dla inwestorów na całym świecie (np. wyprodukowała pierwszy rurociąg turbinowy dla Peru w 1902 roku).
Obie wojny światowe spowodowały, że produkcję przestawiono na potrzeby zmilitaryzowanej gospodarki Rzeszy. Po II wojnie światowej spółka „Ferrum” została znacjonalizowana i weszła w skład resortu hutnictwa. Na przełomie lat 60. i 70. przeprowadzono modernizację.
Lata 90. to przekształcenie huty z przedsiębiorstwa państwowego w jednoosobową spółkę akcyjną skarbu państwa i wdrażanie programu restrukturyzacji.
W 2005 spółka zmieniła nazwę na FERRUM S.A. Spółka produkuje rury stalowe. Jej spółka córka − ZKS FERRUM, produkuje konstrukcje spawane i zbiorniki.
Na terenie huty znajdują się obiekty zabytkowe objęte ochroną konserwatorską, będące świadectwem kultury materialnej: budynek dyrekcji, budynek księgowości, budynek biurowy administracji gospodarczej, magazyn topników, budynek oddziału wykonawstwa inwestycji.

</doc>
<doc id="305551" url="https://pl.wikipedia.org/wiki?curid=305551" title="Huta Buczek">
Huta Buczek



</doc>
<doc id="305556" url="https://pl.wikipedia.org/wiki?curid=305556" title="Adam Czerniaków">
Adam Czerniaków

Adam Abram Czerniaków (ur. 30 listopada 1880 w Warszawie, zm. 23 lipca 1942 tamże) – inżynier, działacz gospodarczy, oświatowy i społeczny, publicysta, autor wierszy okolicznościowych w języku polskim, komisaryczny prezes Żydowskiej Gminy Wyznaniowej w Warszawie, w latach 1939–1942 prezes warszawskiego Judenratu.
Życiorys.
Urodził się jako syn Arona (zm. 1927) i Pauliny z Rajmiców. W 1900 ukończył szkołę handlową w Warszawie. Dyplom inżyniera uzyskał na Wydziale Przemysłowym Politechniki w Dreźnie (1908), drugi na wydziale chemicznym Politechniki Warszawskiej (1912). W latach 1908–1918 był nauczycielem w szkołach zawodowych oraz kupcem i przemysłowcem. W 1909 był więziony przez władze carskie za działalność niepodległościową. W latach 1912–1930 był współorganizatorem i prezesem Centralnego Związku Rzemieślników Żydów w Polsce. W latach 1919–1921 kierował wydziałem w Ministerstwie Robót Publicznych. W latach 1922–1925 był dyrektorem amerykańskiej misji humanitarnej JDC w Polsce, w latach 1925–1928 współorganizatorem i dyrektorem Banku dla Spółdzielni S.A., w latach 1922–1928 kierował odbudową zniszczeń wojennych w miastach polskich. W latach 1927–1934 był radnym Warszawy. Przez wiele lat był radcą Gminy Żydowskiej w Warszawie. Autor licznych prac naukowych, m.in. nagrodzonej na konkursie w 1919 książki "Silniki wybuchowe", a także rozpraw o cukrownictwie, piekarnictwie i innych prac z zakresu chemii przemysłowej i użytkowej.
W maju 1930 zdobył mandat senatora z listy Bloku Mniejszości Narodowych w powtórzonych z powodu uznanego protestu wyborach w województwie wołyńskim, jednak z powodu rozwiązania Parlamentu 30 sierpnia 1930 nie został zaprzysiężony i nigdy nie zasiadł w Senacie. Według innego źródła był zastępcą senatora w województwie warszawskim w latach 1928–1930 z listy nr 18 (Blok Mniejszości Narodowych) oraz 1930–1935 z listy nr 1 (Bezpartyjny Blok Współpracy z Rządem). Nie złożył jednak ślubowania i nie objął mandatu senatora.
23 września 1939, w konsekwencji opuszczenia 6 września miasta przez Maurycego Mayzela, którego był zastępcą, Czerniaków został mianowany przez prezydenta Warszawy Stefana Starzyńskiego komisarycznym prezesem Żydowskiej Gminy Wyznaniowej w Warszawie. Pozostał nim także po zajęciu miasta przez Niemców, a 4 października 1939 stanął na czele Judenratu.
Po zamknięciu w listopadzie 1940 warszawskiego getta, Czerniaków współorganizował opór cywilny oraz opiekę społeczną, wspomagał tworzenie podziemnego archiwum getta, utrzymywał kontakty z działaczami konspiracji, przeciwstawiał się jednak dążeniom do zbrojnego wystąpienia. Nie cieszył się sympatią mieszkańców dzielnicy zamkniętej. W gabinecie Czerniakowa w siedzibie Gminy Żydowskiej przez cały czas okupacji wisiał portret Józefa Piłsudskiego.
Do 11 listopada 1940 Czerniaków mieszkał przy ulicy Wspólnej 58. W getcie zamieszkał wraz z żoną przy ulicy Elektoralnej 11, a od 13 grudnia 1941 (przyczyną kolejnej przeprowadzki było wyłączenie południowej strony Elektoralnej z getta) w kamienicy pod Zegarem przy ulicy Chłodnej 20.
Od 6 września 1939 codziennie aż do śmierci tworzył osobisty dziennik, zawierający informacje o problemach getta, poleceniach otrzymanych od okupanta, rozmowach, spotkaniach, własnych przeżyciach. Pisany po polsku, został opublikowany po raz pierwszy w Polsce w 1983 (bez brakującego fragmentu obejmującego zapisy od 14 grudnia 1940 do 22 kwietnia 1941; notatnik Czerniakowa obejmujący ten okres zaginął, prawdopodobnie został mu odebrany podczas pobytu w areszcie Gestapo w kwietniu 1941). Tłumaczenie hebrajskie po raz pierwszy opublikował Jad Waszem w Jerozolimie w 1968.
22 lipca 1942, w dniu rozpoczęcia wielkiej akcji deportacyjnej, odmówił kierującemu akcją SS-Sturmbannführerowi Hermannowi Höflemu podpisania obwieszczenia o przymusowym wysiedleniu Żydów z Warszawy (w rzeczywistości deportacji do obozu zagłady w Treblince). Następnego dnia, 23 lipca, ok. godz. 18.00 popełnił samobójstwo zażywając cyjanek potasu w swoim gabinecie znajdującym się na I piętrze budynku Gminy Żydowskiej przy ul. Grzybowskiej 26/28.
Na stole znaleziono krótki list do żony:
i do zarządu Gminy Żydowskiej:
Następcą Czerniakowa na stanowisku prezesa Judenratu został jego zastępca Marek Lichtenbaum.
Został pochowany na cmentarzu żydowskim przy ulicy Okopowej w Warszawie (kwatera 10, rząd 2). Na jego nagrobku znajdują się fragmenty utworu Norwida "Coś ty Atenom zrobił, Sokratesie" oraz z Księgi Ezechiela (XVI.6).
Od 24 lipca 1912 był mężem dr Felicji Zwayer, z którą miał syna Jana, prawnika i ekonomistę, zmarłego z głodu 18 lipca 1942 na zesłaniu w Kirgizji.

</doc>
<doc id="305558" url="https://pl.wikipedia.org/wiki?curid=305558" title="Jan Wacław Burian">
Jan Wacław Burian

Jan Wacław Burian (zm. 5 sierpnia 1777) – muzyk polski pochodzenia czeskiego, zakonnik z zakonu cystersów.
Życiorys.
Około 1730 wstąpił do klasztoru cystersów w Mogile pod Krakowem, gdzie był kapelmistrzem i kopistą utworów muzycznych. Przyczynił się do powstania bogatych zbiorów nutowych klasztoru.
W dokumentach klasztornych jego nazwisko występuje również w formach Bourian, Buriański, a nawet Baworowski.

</doc>
<doc id="305561" url="https://pl.wikipedia.org/wiki?curid=305561" title="AIK Fotboll">
AIK Fotboll

Allmänna Idrottsklubben (pol. "Powszechny Klub Sportowy", zwykle zwany AIK) – szwedzki klub sportowy (w tym piłkarski) z Solny, założony w 1891 roku. Największymi rywalami klubu są Djurgårdens IF i Hammarby IF.
Popularne określenie drużyny i kibiców to "Gnagare" ("Gryzonie"). Podobno w latach dwudziestych czarne, sprane koszulki graczy wypłowiały, nabierając szarego koloru, przypominającego kolor sierści szczurów.
Stadion.
W latach 1937-2012 klub występował na Råsundastadion, ale już od dawna planowana była przeprowadzka na nowocześniejszy obiekt. 20 października 2011 klub przeprowadził wśród kibiców głosowanie, czy to Friends Arena lub Tele2 Arena mają zostać nowym obiektem zespołu. Ostatecznie wygrał ten pierwszy, a dzięki temu w meczu z Syrianską FC (zakończony bezbramkowym remisem) padł rekord frekwencji klubu, który obecnie wynosi 43 463.

</doc>
<doc id="305569" url="https://pl.wikipedia.org/wiki?curid=305569" title="Maybach W1">
Maybach W1

Maybach W1 − pierwszy samochód osobowy pochodzący z fabryki Maybacha. 
Wykonano tylko jeden egzemplarz, w celu przetestowania nowych technologii.
Samochód ten był bardzo innowacyjny jak na owe czasy - zastosowano w nim wiele nowości. Między innymi miał nowoczesną sylwetkę zaprojektowaną przez Karla Maybacha. Pojazd posiadał nowy, sześciocylindrowy silnik, o mocy 46 KM (34 kW). Napęd przenoszony był na tylną oś. Cały układ napędowy również był zaprojektowany przez twórcę tej firmy. Podwozie pochodziło z fabryki Daimlera. Do tego luksusowego na owe czasy pojazdu mogło wsiąść trzech pasażerów i kierowca.

</doc>
<doc id="305572" url="https://pl.wikipedia.org/wiki?curid=305572" title="Hammarby IF">
Hammarby IF

Hammarby Idrottsförening – szwedzki klub sportowy z siedzibą w Sztokholmie (dzielnica Södermalm). Obecnie gra w Allsvenskan - pierwszej lidze Szwecji. Klub założony został w 1889 roku, jednak sekcja piłkarska powstała dopiero w 1915 roku. Stadionem klubu jest Tele2 Arena w dzielnicy Sztokholmu – Johanneshov. Może pomieścić ponad 30 000 ludzi. Największymi rywalami klubu są AIK Fotboll i Djurgårdens IF.
Skład.
Stan na 9 sierpnia 2018

</doc>
<doc id="305574" url="https://pl.wikipedia.org/wiki?curid=305574" title="X Liceum Ogólnokształcące im. Ignacego Jana Paderewskiego w Katowicach">
X Liceum Ogólnokształcące im. Ignacego Jana Paderewskiego w Katowicach

X Liceum Ogólnokształcące im. Ignacego Jana Paderewskiego Akademickie w Katowicach – publiczne liceum ogólnokształcące, mieszczące się przy ulicy K. Miarki 6 w Katowicach, w dzielnicy Zawodzie.
Jego początki sięgają 1947 roku. Obecnie uczęszcza do niego około 500 uczniów, z których większość należy do klas o profilu humanistycznym, w tym językowym. Szkoła bierze udział w projektach międzynarodowych, a także skupia liczne koła zainteresowań. Podtrzymywana jest także pozycja szkoły zaangażowanej w projekty pozaszkolne, poprzez udział w różnych programach współpracy na płaszczyźnie edukacyjnej. W 2019 roku X Liceum Ogólnokształcące uzyskało status liceum akademickiego. Patronem liceum jest Ignacy Jan Paderewski.
Historia.
W 1947 roku w Katowicach-Zawodziu, w okolicy dzisiejszego Uniwersytetu Ekonomicznego w Katowicach, na terenie pomiędzy Rawą i Fabryką Lamp Żarowych „Helios” władze miejskie Katowic wydzieliły teren pod budowę nowej szkoły ogólnokształcącej, tzw. „jedenastolatki”, tj. szkoły łączącej 7-klasową szkołę podstawową i 4-klastowe liceum ogólnokształcące. Szybko rozpoczęto prace budowlane – budynek został oddany do użytku 1 marca 1949 roku. Uroczystego otwarcia dokonał Prezydent Miasta Katowic Aleksander Willner w dniu 24 kwietnia 1949 roku. W nowym gmachu nauczanie rozpoczęło 329 uczniów, którzy odbywali już naukę zastępczą w budynku przy ulicy S. Staszica w Katowicach. Na początku otwarto siedem klas szkoły podstawowej i dwie klasy liceum ogólnokształcącego. Pierwszą maturę zorganizowano w 1952 roku, a przystąpiło do niej 24 abiturientów. 
W czasach Polski Ludowej szkoła naznaczona była specyfiką mocnego ideologicznego – komunistycznego zabarwienia (aktyw Związku Młodzieży Polskiej i Związku Socjalistycznej Młodzieży Polskiej), jakie widoczne było u samych początków. Powstawała ona pod egidą Towarzystwa Przyjaciół Dzieci. Z TPD szkoła pozostała powiązana do 1956 roku. W tym też roku szkoła otrzymuje nazwę: „Szkoła Podstawowa i Liceum Ogólnokształcące Nr 1 w Katowicach”.
W 1967 roku przeprowadzono reformę szkoły, oddzielając szkołę podstawową i przenosząc ją do innej siedziby, pozostawiając w budynku przy ulicy K. Miarki jedynie liceum ogólnokształcące. W tym roku liceum zyskało swoją charakterystyczne „X” (Dziesiąte LO), a także zaznaczała się mocniej specyfika nauczania przedmiotów humanistycznych jako elementu będącego priorytetem szkoły. W 1968 roku szkole nadano patrona – generała Aleksandra Zawadzkiego, członka PPR i PZPR. 
W dniu 17 grudnia 1973 roku szkoła obchodziła swoje 25-lecie i z tej okazji zaprojektowano logo szkoły, którego autorem był uczeń klasy 3A Tomasz Łuczyński.
X Liceum Ogólnokształcące z biegiem czasu zaczęło brać udział w projektach międzynarodowych, co zalicza się do specyfiki szkoły od lat 70. XX wieku, gdy rozpoczęto nauczanie języka węgierskiego wraz ze współpracą międzyszkolną ze szkołami z Miszkolca i okolic. Nauczanie języka węgierskiego wprowadzono 29 października 1973 roku przy wspólnej inicjatywie z Ambasadą Węgierską w Polsce i Węgierskim Instytutem Kultury. Nauczanie tego języka prowadzono przez następne 20 lat.
W 1986 roku w X Liceum Ogólnokształcącym otwarto jedną z pierwszych pracowni informatycznych w oparciu o komputery ZX Spectrum, a program nauczania wdrożyła Krystyna Śmigielska po ukończeniu studiów podyplomowych organizowanych przez Instytut Kształcenia Nauczycieli w Warszawie.
Dotychczasowy patron szkoły został zniesiony w wyniku dekomunizacji. W 1993 roku nowym patronem został kompozytor i Prezes Rady Ministrów Ignacy Jan Paderewski. Uroczystość nadania patrona odbyła się 18 listopada 1993 roku z udziałem m.in. Wiceprezydenta Katowic dr. Adama Kasprzyka i wicekuratora Andrzeja Króla.
W pierwszej sesji nowej matury w 2005 roku, maturzyści uzyskali najlepszy w województwie śląskim wynik z języka polskiego.
Od 2018 roku, we współpracy z Uniwersytetem Śląskim, w klasie językowej prowadzone są obowiązkowe zajęcia z języka chińskiego. Podtrzymywana jest pozycja szkoły zaangażowanej w projekty pozaszkolne, przez udział w różnych programach współpracy w warstwie edukacyjnej. W 2019 roku uzyskało status liceum akademickiego i od września funkcjonuje pod nazwą X Liceum Ogólnokształcące im. I.J. Paderewskiego Akademickie w Katowicach&lt;ref name="XII/238/19"&gt;&lt;/ref&gt;.
W 2022 roku zakończyły się prace termomodernizacyjne gmachu X Liceum Ogólnokształcącego. W ramach tych prac ocieplono ściany zewnętrzne, wykonano izolację przeciwwilgociową, ocieplono poddasze i dach sali gimnastycznej, wymieniono instalację odwodnieniową, stolarkę okienną i drzwiową, zmodernizowano oświetlenie zewnętrzne, zainstalowano instalacje fotowoltaiczne i dostosowano gmach do osób niepełnosprawnych.
Charakterystyka.
X Liceum Ogólnokształcące im. Ignacego Jana Paderewskiego Akademickie w Katowicach jest szkołą publiczną, której siedziba znajduje się przy ulicy K. Miarki 6 w Katowicach, na terenie dzielnicy Zawodzie. Patronem szkoły od 1993 roku jest Ignacy Jan Paderewski. W 2022 roku dyrektorem szkoły była Barbara Nowak, zaś wicedyrektorem Jacek Durski. W 2013 roku w szkole uczyło się łącznie 484 uczniów, w tym 310 licealistek i 174 licealistów, a w tym czasie pracowało 40 nauczycieli.
W liceum nauczane są następujące języki obce: angielski, niemiecki, hiszpański, francuski, rosyjski, chiński i łaciński.
X Liceum Ogólnokształcące im. I.J. Paderewskiego Akademickie w Katowicach współpracuje w porozumieniu z regionalnymi uczelniami oraz instytucjami kultury, pośród których są m.in.: Śląski Uniwersytet Medyczny w Katowicach, Wyższa Szkoła Technologii Informatycznych w Katowicach, Akademia Górnośląska im. Wojciecha Korfantego w Katowicach, Uniwersytet Ekonomiczny w Katowicach, Teatr Śląski im. S. Wyspiańskiego w Katowicach, Pedagogiczna Biblioteka Wojewódzka im. J. Lompy w Katowicach czy Wyższa Szkoła Techniczna w Katowicach.
W liceum tym prowadzone są szkolne koła zainteresowania, w tym: Języka Niemieckiego, Miłośników Filozofii, Fotograficzne, Informatyczne, Historii Sztuki, Matematyczne czy Psychologii Społecznej. Działają tu też: Szkolna Grupa Teatralna, Szkolny Klub Filmowy, Szkolny Klub Sportowy i zespół muzyczno-wokalny.
W rankingu liceów prowadzonych przez portal edukacyjny WaszaEdukacja.pl X Liceum Ogólnokształcące im. I.J. Paderewskiego Akademickie w Katowicach w 2022 roku było notowane na 11 pozycji w skali całego miasta, zaś w skali ogólnopolskiej było no na 792 pozycji
Profile klas.
Do roku szkolnego 2017/2018 w X LO im. Ignacego Jana Paderewskiego w Katowicach otwierano klasy o następujących profilach: A – hiszpańsko-angielska; B – biologiczno-chemiczna; C – informatyczna; D – artystyczna i E – medialna. W roku szkolnym 2018/2019 otworzono nowy profil – F – językowa z językiem chińskim.
W roku szkolnym 2019/2020, tzw. „podwójnego rocznika”, otworzono sześć klas. Aby utrzymać ofertę z lat wcześniejszych, przygotowano trzy takie same klasy dla absolwentów gimnazjów oraz absolwentów szkół podstawowych: A – językowa z grupami: hiszpańską oraz chińską; B – ścisła z grupami: medyczną oraz informatyczną; C – humanistyczna z grupami: artystyczną oraz medialną.
W roku szkolnym 2020/2021 otworzono następujące klasy: A – językową z grupami: hiszpańską oraz chińską; B – ścisłą z grupami: medyczną oraz informatyczną; C – artystyczną; D – medialną; E – psychologiczną. W roku szkolnym 2021/2022 zrezygnowano z utworzenia kolejnej klasy psychologicznej (E), natomiast klasę artystyczną (C) oraz medialną (D) podzielono na grupy: C – grupa teatralna oraz artystyczna (wiedza o sztuce); D – grupa dziennikarska oraz reporterska.

</doc>
<doc id="305576" url="https://pl.wikipedia.org/wiki?curid=305576" title="Giovanni Battista Venturi">
Giovanni Battista Venturi

Giovanni Battista Venturi (ur. 1746, zm. 1822) – włoski fizyk. Odkrywca zjawiska nazwanego od jego nazwiska efektem Venturiego.

</doc>
<doc id="305577" url="https://pl.wikipedia.org/wiki?curid=305577" title="Prześwit">
Prześwit

Prześwit
Prześwit pojazdu.
Odległość pomiędzy poziomem jezdni a najniżej (oprócz kół) położonymi elementami podwozia pojazdu.
Prześwit toru.
Odległość między szynami taboru kolejowego, tramwajowego lub metra. W Polsce i w większości krajów świata wynosi on na liniach normalnotorowych 1435 mm, patrz także rozstaw szyn.
Prześwit mostu, prześwit wiaduktu.
Odległość pomiędzy dolną powierzchnią konstrukcji mostu lub wiaduktu a powierzchnią wody (pod mostem) lub jezdni albo torowiska (pod wiaduktem). Wyznacza maksymalną wysokość statku nad lustrem wody lub pojazdu nad jezdnią (torowiskiem), który może zmieścić się pod tą konstrukcją.
Prześwit budynku.
Otwarte z obu stron przejście (lub przejazd) przez budynek, usytuowane prostopadle do linii zabudowy
Prześwit siatki.
Suma powierzchni oczek siatki. Prześwit względny to procentowy stosunek prześwitu siatki do jej powierzchni.

</doc>
<doc id="305578" url="https://pl.wikipedia.org/wiki?curid=305578" title="Prześwit torów">
Prześwit torów



</doc>
<doc id="305580" url="https://pl.wikipedia.org/wiki?curid=305580" title="Maybach W3">
Maybach W3

Maybach W3 − pierwszy seryjnie produkowany samochód przez Maybach-Motorenbau GmbH w latach 1921-1928.
Wykonano 305 egzemplarzy tego modelu. 
Czterodrzwiowy samochód z 6-cylindrowym, benzynowym silnikiem o pojemności 5,7 litra i o mocy 70 KM (51.5 kW) o iskrowym zapłonie. Silnik ten rozpędzał to dwutonowe auto do prędkości maksymalnej 110 km/h.
Auto posiadało dwubiegową planetarną skrzynię biegów. Napęd przekazywany był na tylną oś.
Rozstaw obu osi wynosił 3660 mm.
Pojemność zbiornika paliwa wynosiła 120 litrów, a silnik spalał od 18 do 20 litrów na 100 km.

</doc>
<doc id="305581" url="https://pl.wikipedia.org/wiki?curid=305581" title="Dekameron">
Dekameron

Dekameron ("Il Decamerone", z greki "deka hemeron", "dziesięć dni") – dzieło literackie Giovanniego Boccaccia, napisane w języku włoskim prawdopodobnie w latach 1350–1353, a po raz pierwszy wydane drukiem ok. 1470 roku. W 1559 roku Dekameron umieszczono w indeksie ksiąg zakazanych.
Kompozycja.
Jest to zbiór 100 nowel, które w ciągu 10 dni w roku 1348 opowiada sobie dla zabicia czasu grupa 10 szlachetnie urodzonych florentyńczyków (7 pań i 3 młodzieńców), którzy schronili się przed zarazą (epidemią dżumy) w okolicach Florencji. Każdy dzień miał swój temat zadany przez kolejno wybieranego „króla” lub „królową”. Nowele stanowią opis obyczajów w epoce włoskiego renesansu, dając wyraz z jednej strony bujnemu życiu, pełnemu miłości, przygód erotycznych i ludzkiej zmysłowości, z drugiej zaś strony wyrażając podziw dla inteligencji, sprawności umysłu ludzkiego, bystrości i sprytu. Głównym motywem opowiadań jest szeroko interpretowane pojęcie miłości ("największej z potęg"): miłość małżeńska – pozamałżeńska, zmysłowa – platoniczna, tragiczna – idylliczna.
Bohaterowie Dekameronu reprezentują wszystkie grupy społeczne. Są tu królowie i książęta na równi ze służbą, urzędnicy, sędziowie, kupcy, rycerze, ludzie marginesu, jest także zakochany filozof, a także postacie dobrze znane w XIV-wiecznej Florencji. Prawda historyczna jest natomiast traktowana z przymrużeniem oka.
Pod względem kompozycji utwór nawiązuje do "Księgi tysiąca i jednej nocy", opowiadania zachowują swoją autonomię, ale komponują się w całość. Czas mierzony jest według liczby 7 (oznaczającą porządek boski), florentyńczycy dzielą go w następujący sposób: 4 dni na opowiadania, 3 dni na modlitwę. Układ 4:3 pokazuje zwrot ku doczesności, ale stałą pamięć o Bogu.
W poszczególnych nowelach autor skupia na ogół akcję wokół jednego tylko motywu – często umieszczonego w tytule, pojawiającego się potem w każdej fabule. Opisy i komentarze są bardzo zredukowane. Boccaccio odwołał się do takich gatunków, jak baśń, przypowieść, romans rycerski, bajka, mit. Nadał im jednak w miarę jednolity kształt, udoskonalił konstrukcję, snując opowieść bez dygresji i dłużyzn, skupiając całą uwagę na jednym wątku, zaskakując słuchaczy niespodziewanymi zwrotami akcji i efektowną pointą.
Treść.
Zbiór rozpoczynają opowiadania o ludzkich przywarach, takich jak głupota, skąpstwo, rozpusta, obłuda.
Dzień drugi przynosi najbardziej nieprawdopodobne historie, w których szczęśliwe zakończenie graniczy zwykle z cudem.
Dzień trzeci poświęcony został miłosnym awanturom mnichów, pustelników i zakonnic. Najbardziej pikantną nowelą tej części jest "Diabeł i piekło".
Czwartego dnia opowiadane są historie, które skończyły się nieszczęśliwie.
Piątego dnia opowiadają o romansach i flirtach, które zaczynały się często miłością bez wzajemności, a kończyły małżeństwem. Do tej części należy mistrzowska nowela pt. "Sokół". Jej tytuł dał nazwę teorii budowy klasycznej noweli (teoria sokoła).
Część szóstą wypełniają najkrótsze i najdowcipniejsze anegdoty nawiązujące do tradycji średniowiecznych historyjek zwanych "novellino".
W siódmej części tematem wiodącym stają się zdrady małżeńskie, prowokowane zwykle przez kobiety.
Ósmego dnia narratorzy dyskutują m.in. o miłości i pieniądzach.
Dziewiątego dnia dochodzą zaś do wniosku, że czasem warto wyrzec się miłości.
Po dwóch tygodniach pobytu w podmiejskiej willi bohaterowie wracają do Florencji, gdzie prawdopodobnie szaleje jeszcze dżuma. Dalsze losy dziesięciorga narratorów nie są jednak opisane. Rozchodzą się oni jak widzowie po zakończonym seansie, każdy w swoją stronę.
Ekranizacja.
Opowiadania Boccaccia przeniósł na ekran kinowy Pier Paolo Pasolini. Jego film "Dekameron" powstał w 1971 i otrzymał Srebrnego Niedźwiedzia.

</doc>
<doc id="305582" url="https://pl.wikipedia.org/wiki?curid=305582" title="Prześwit toru">
Prześwit toru



</doc>
<doc id="305588" url="https://pl.wikipedia.org/wiki?curid=305588" title="Epidot">
Epidot

Epidot – pospolity minerał z grupy krzemianów o szeroko rozpowszechnionym zasięgu. Nazwa pochodzi od greckiego "epidosis = dodatek", ponieważ przez długi czas był uważany za odmianę turmalinu i po wyodrębnieniu konieczne było uzupełnienie klasyfikacji.
Właściwości.
Tworzy kryształy słupkowe, tabliczkowe, igiełkowe. Często z poprzecznymi zbrużdzeniami. Wykształca ponad 200 różnych postaci. Występuje w skupieniach zbitych, ziarnistych, włóknistych. Dobrze wykształcone kryształy spotykane są w druzach i szczelinach skalnych, gdzie tworzą szczotki krystaliczne. Jest kruchy, przezroczysty, w zależności od kierunku obserwacji zmienia swoją barwę od ciemnozielonej do żółtozielonej.
Występowanie.
Występuje w druzach pegmatytów oraz w zmienionych granitach, granodiorytach i diorytach, gdzie stanowi produkt przeobrażeń hydrotermalnych.
Miejsca występowania: Austria – okolice Salzburga w Alpach (kryształy ciemnozielone o długości do 40 cm); Rosja – Ural (kryształy do 20 cm), USA – okolice Jeziora Górnego, Kalifornia, Massachusetts (kryształy do 15 cm); Meksyk, Brazylia – Minas Gerais, Mozambik, Francja, Włochy, Szwajcaria, Czechy, Norwegia, Finlandia.
W Polsce występuje na Dolnym Śląsku wśród granitów i pegmatytów okolic Strzegomia, Strzelina oraz w Tatrach.

</doc>
<doc id="305592" url="https://pl.wikipedia.org/wiki?curid=305592" title="Phil Katz">
Phil Katz

Phillip Walter Katz, znany lepiej jako Phil Katz (ur. 3 listopada 1962 w Milwaukee, zm. 14 kwietnia 2000 w Milwaukee) – amerykański programista komputerowy, twórca firmy PKWare i autor programu do kompresji PKZIP dla systemu operacyjnego MS-DOS.
Phil Katz ukończył w 1980 Nicolet High School w Glendale i rozpoczął studia informatyczne na Uniwersytecie Wisconsin-Milwaukee (UWM). W tym czasie rodzice Walter i Hildegard kupili Philowi jego pierwszy komputer. W 1981, w wieku 55 lat, wkrótce po operacji na otwartym sercu zmarł jego ojciec Walter. W 1984 został absolwentem informatyki UWM. Po ukończeniu studiów w 1984 zatrudnił się jako programista w firmie Allen-Bradley Co. W 1986 przeniósł się do firmy Graysoft, którą opuścił w 1987. W tym czasie rozpoczął projekt mający na celu stworzenie alternatywy dla popularnego wówczas programu Arc służącego do kompresji plików. Początkowa wersja programu nosiła nazwę PKArc. W 1986 założył własną firmę PKWARE, Inc. (Phil Katz Software). W 1988 firma System Enhancement Associates (SEA), twórca programu Arc, złożyła pozew przeciwko Katzowi i jego firmie o naruszenie praw autorskich i znaku firmowego. Między stronami doszło do porozumienia, które obejmowało poufną umowę wzajemnej licencji oraz odszkodowanie o nieujawnionej wysokości dla firmy SEA. Udostępnienie programu PKZIP jako shareware przyczyniło się do zdobycia popularności oprogramowania Katza i formatu ZIP.
7 maja 1991 został po raz pierwszy zatrzymany przez policję w czasie jazdy pod wpływem alkoholu. Około rok później ponownie skazano go za jazdę pod wpływem alkoholu. Między 1994 a wrześniem 1999 pięciokrotnie aresztowano Katza za prowadzenie samochodu po zawieszeniu lub unieważnieniu prawa jazdy. Sądy sześciokrotnie wydawały nakazy związane z prowadzeniem pojazdu, w tym dwa za poręczeniem majątkowym.
W 2011 Phil Katz został wprowadzony do Galerii Sław IT (IT Hall of Fame).
Zmarł wskutek powikłań spowodowanych chronicznym alkoholizmem.

</doc>
<doc id="305593" url="https://pl.wikipedia.org/wiki?curid=305593" title="S2">
S2



</doc>
<doc id="305594" url="https://pl.wikipedia.org/wiki?curid=305594" title="S79">
S79



</doc>
<doc id="305600" url="https://pl.wikipedia.org/wiki?curid=305600" title="Dwa Drzewa">
Dwa Drzewa



</doc>
<doc id="305601" url="https://pl.wikipedia.org/wiki?curid=305601" title="Maxtor">
Maxtor



</doc>
<doc id="305602" url="https://pl.wikipedia.org/wiki?curid=305602" title="Edison (film)">
Edison (film)

Edison – film nakręcony w 2005 roku, w reżyserii Davida J. Burke.
Opis fabuły.
Motto tego filmu, to: „W tym mieście tylko policja jest ponad prawem”. Film opowiada historię młodego dziennikarza, który odkrywa, że w policji działa grupa wysoko postawionych skorumpowanych funkcjonariuszy. Prosi o pomoc w prowadzeniu śledztwa swego przyjaciela, emerytowanego zniechęconego życiem reportera i jednego z najlepszych śledczych w okręgowej prokuraturze. W przeciwieństwie do popularnego poglądu widzów z New Jersey (USA), reżyser zaprzecza, by ten film miał coś wspólnego z Edison w New Jersey.

</doc>
<doc id="305606" url="https://pl.wikipedia.org/wiki?curid=305606" title="Marsilio Ficino">
Marsilio Ficino

Marsilio Ficino, łac. Marsilius Ficinus (ur. 19 października 1433 w Figline Valdarno, zm. 1 października 1499 w Careggi), włoski filozof renesansowy, humanista, neoplatonik, filolog, astrolog, jedna z najbardziej znanych postaci wczesnego renesansu, nazywany „Drugim Platonem”.
Twórczość.
Założyciel i kierownik Akademii florenckiej. Tłumacz i komentator dzieł Platona (kompletny przekład w 1484) i Plotyna. Ficino w swych pracach podkreślał boskość natury ludzkiej wyrażonej dążeniem człowieka do utożsamienia się z Bogiem. Główną pracą Ficina jest "Teologia platońska" (), która uchodzi za jedno z najsłynniejszych i najważniejszych filozoficznych dzieł renesansowych. W swojej teorii demonów nawiązywał do znajomości pism neoplatoników: Jamblicha, Porphyrego, Synesiusa i Psellusa Bizantyńskiego.
Ficino był twórcą terminu "miłość platoniczna", której koncepcję opisał w komentarzu do "Uczty" Platona (). W estetyce i Ficino podkreślał metafizyczną naturę piękna i zrodzonej przez niego miłości, uważając piękno za "oblicze Boga".

</doc>
<doc id="305614" url="https://pl.wikipedia.org/wiki?curid=305614" title="Hammarby Sztokholm">
Hammarby Sztokholm



</doc>
<doc id="305618" url="https://pl.wikipedia.org/wiki?curid=305618" title="Salicylany">
Salicylany

Salicylany – grupa organicznych związków chemicznych – soli i estrów kwasu salicylowego – o wzorze ogólnym . Niektóre salicylany stosowane są w lecznictwie (np. salicylan fenylu, salicylan sodu) lub jako substancje zapachowe (np. salicylan benzylu, salicylan izobutylu).

</doc>
<doc id="305619" url="https://pl.wikipedia.org/wiki?curid=305619" title="Współczynnik">
Współczynnik



</doc>
<doc id="305620" url="https://pl.wikipedia.org/wiki?curid=305620" title="Współczynnik sprężystości poprzecznej">
Współczynnik sprężystości poprzecznej



</doc>
<doc id="305623" url="https://pl.wikipedia.org/wiki?curid=305623" title="Współczynnik Seebecka">
Współczynnik Seebecka



</doc>
<doc id="305625" url="https://pl.wikipedia.org/wiki?curid=305625" title="Współczynnik Peltiera">
Współczynnik Peltiera



</doc>
<doc id="305626" url="https://pl.wikipedia.org/wiki?curid=305626" title="Współczynnik Thomsona">
Współczynnik Thomsona



</doc>
<doc id="305629" url="https://pl.wikipedia.org/wiki?curid=305629" title="Kazimierz Czarnecki">
Kazimierz Czarnecki



</doc>
<doc id="305630" url="https://pl.wikipedia.org/wiki?curid=305630" title="Krawędź spływu">
Krawędź spływu

Krawędź spływu – linia łącząca ostrza kolejnych profili płata, czyli tylna część skrzydła, gdzie zbiegają się strugi powietrza znad i spod skrzydła.
Na krawędzi spływu skrzydeł płatowca zamontowane mogą być:
Jeśli płatowiec posiada nieruchomy statecznik poziomy, to na jego krawędzi spływu znajduje się ster wysokości. Na krawędzi spływu statecznika pionowego natomiast, zamontowany jest ster kierunku.

</doc>
<doc id="305633" url="https://pl.wikipedia.org/wiki?curid=305633" title="Lądowanie">
Lądowanie

Lądowanie – ostatni etap lotu, następujący po zniżaniu, złożony proces sprowadzenia statku powietrznego (samolotu, szybowca itp.) na lądowisko. Uchodzi obok startu za jeden z najtrudniejszych elementów pilotażu.
Konsekwencje błędów w lądowaniu.
W wyniku przyziemienia przy zbyt dużej prędkości pionowej, z jednoczesnym zapasem prędkości poziomej, może nastąpić odbicie się statku powietrznego od powierzchni lądowiska – tzw. „kangur” – jest ono skutkiem braku lub niedostatecznego wyrównania. W wyniku tego błędu może dojść do uszkodzenia podwozia, a nawet kadłuba.
Wyrównanie na zbyt dużej wysokości może natomiast spowodować przeciągnięcie statku powietrznego, a w efekcie jego przepadnięcie w kierunku ziemi, z relatywnie dużą prędkością opadania. Skutkiem jest tzw. twarde lądowanie, a także potencjalne uszkodzenie konstrukcji statku.
Opóźnione przyziemienie powoduje, gwałtowne skrócenie potrzebnej do dobiegu drogi startowej, czego konsekwencją może być wypadnięcie z pasa startowego i uszkodzenie bądź zniszczenie konstrukcji płatowca.
Ważne jest kontrolowanie przechylenia w bezpośredniej bliskości ziemi i w czasie dobiegu. Istotne jest to w przypadku maszyn takich jak szybowce, które są zwykle jednośladami, a jednocześnie mają dużą rozpiętość w stosunku do swojej wysokości. Mocniejsze dotknięcie ziemi końcówką skrzydła w czasie wyrównania bądź dobiegu przy zbyt dużej prędkości może spowodować gwałtowne skręcenie szybowca w kierunku tego skrzydła (tzw. „cyrkiel”) i w efekcie uszkodzenie maszyny.
„Kapotaż” – w wyniku zbyt silnego użycia hamulców lub nieściągnięcia drążka „na siebie” tuż po przyziemieniu samolot może oprzeć się śmigłem o ziemię i przewrócić na plecy.

</doc>
<doc id="305634" url="https://pl.wikipedia.org/wiki?curid=305634" title="Usterzenie">
Usterzenie



</doc>
<doc id="305635" url="https://pl.wikipedia.org/wiki?curid=305635" title="Zawirowanie">
Zawirowanie



</doc>
<doc id="305637" url="https://pl.wikipedia.org/wiki?curid=305637" title="Monitor CRT">
Monitor CRT



</doc>
<doc id="305638" url="https://pl.wikipedia.org/wiki?curid=305638" title="Wyświetlacz SED">
Wyświetlacz SED



</doc>
<doc id="305642" url="https://pl.wikipedia.org/wiki?curid=305642" title="Huta Metali Nieżelaznych Szopienice">
Huta Metali Nieżelaznych Szopienice

Huta Metali Nieżelaznych Szopienice Spółka Akcyjna – huta istniejąca od 1834 w katowickiej dzielnicy Szopienice. Była jednym z największych w Polsce producentów wyrobów walcowanych z miedzi i mosiądzu – taśm, blach, krążków oraz rurek cienkościennych. W 2008 została postawiona w stan likwidacji.
Historia.
Jej początki sięgają 1834, kiedy przedsiębiorstwo Bergwerksgesellschaft Georg von Giesches Erben uruchomiła w Szopienicach hutę cynku „Wilhelmina” (obecnie rejon ul. Krakowskiej). Po rozbudowie, na początku XX wieku huta stała się największym na Śląsku producentem metali nieżelaznych i największym ośrodkiem produkcji kadmu na świecie.
Zabudowania huty cynku Uthemann zostały zaprojektowane przez Georga i Emila Zillmannów.
Od 1972 funkcjonuje jako Huta Metali Nieżelaznych „Szopienice”. W 2000 huta, działając dotąd jako przedsiębiorstwo państwowe, została sprywatyzowana, a nowo powstała spółka akcyjna stała się częścią grupy kapitałowej Impexmetal SA, zaś w 2005 weszła w struktury grupy kapitałowej Grupa Kapitałowa Boryszew.
26 września 2008 Walne Zgromadzenie Akcjonariuszy w Warszawie uchwałą zdecydowało o tym, że Huta Metali Nieżelaznych „Szopienice” Spółka Akcyjna zostanie rozwiązana i rozpocznie się proces jej likwidacji. W listopadzie 2008 sąd wstrzymał likwidację spółki na wniosek skarbu państwa.
13 listopada 2011 częściowo spłonął zabytkowy budynek dawnej dyrekcji huty „Uthemann” (cechownia) przy ul. ks. Woźniaka.
Działalność.
HMN Szopienice była największym polskim producentem wyrobów walcowanych z miedzi i mosiądzu, w tym taśm, blach, bloków, płyt, krążków oraz rurek cienkościennych z miedzi i jej stopów. Moce produkcyjne przed likwidacją sięgały 40 tys. ton wyrobów rocznie. Obecnie na terenie byłej huty działają różne firmy i przedsiębiorstwa, m.in.: MISTAL Sp. z o.o., Baterpol SA, Elektrociepłownia Szopienice Sp. z o.o. Na terenie huty działa też Muzeum Hutnictwa Cynku, które znajduje się w dawnej walcowni cynku.
Obiekty zabytkowe.
Na terenie huty znajdują się obiekty nieruchome, objęte ochroną konserwatorską zabytków:
W obrębie budynku dawnej walcowni ochroną, na podstawie przepisów odrębnych, objęte są obiekty wyposażenia, wpisane do rejestru zabytków ruchomych:
Akcjonariat.
W 2008 Hutmen SA posiadał 62%, skarb państwa 32% akcji, pozostali akcjonariusze 6%.
Zanieczyszczenie środowiska.
Naukowcy z Wydziału Biologii Uniwersytetu Warszawskiego stwierdzili, że teren w pobliżu huty cynku Szopienice w Katowicach są silnie skażone trującym talem. Ilość tego pierwiastka chemicznego kilkaset razy przekracza dopuszczalne normy. W pobliżu składowany w osadnikach ziemnych jest też niebezpieczny szlam cynkowy. W latach 70. XX w. emisja nieoczyszczonych spalin (zainstalowane rzekomo na kominach filtry były atrapami) była także przyczyną znacznej liczby zachorowań na ołowicę wśród dzieci, które leczyły m.in. Wiesława Wilczek, Bożena Hager-Małecka i Jolanta Wadowska-Król.
Nagrody.
Zakład został odznaczony Orderem Sztandaru Pracy I klasy.

</doc>
<doc id="305645" url="https://pl.wikipedia.org/wiki?curid=305645" title="Targoviste">
Targoviste



</doc>
<doc id="305650" url="https://pl.wikipedia.org/wiki?curid=305650" title="Kamionek (Warszawa)">
Kamionek (Warszawa)

Kamionek (dawniej Kamion lub Kamień, także Kamionki) – osiedle i obszar MSI w dzielnicy Praga-Południe w Warszawie.
Granice.
Granice Kamionka, jako osiedla samorządowego, do kwietnia 2010 r. przebiegały następująco: od wiaduktu nad ul. Zamoyskiego, wzdłuż linii kolejowej do ul. Podskarbińskiej, stroną nieparzystą ul. Podskarbińskiej do zbiegu z ul. Grochowską, zachodnią stroną ul. Międzyborskiej do al. Waszyngtona, wzdłuż Bulwaru St. Augusta do ul. Międzynarodowej, ul. Międzynarodową na północ wzdłuż ogrodzenia Parku im. I. Paderewskiego (parku Skaryszewskiego) do północnego brzegu Jeziorka Kamionkowskiego, wzdłuż brzegu Jeziorka oraz ul. Zamoyskiego do wiaduktu.
Po przyjęciu przez Radę Warszawy 14 stycznia 2010 r. nowego Statutu Dzielnicy Praga Południe, władze dzielnicy przyjęły nowe statuty jednostek pomocniczych niższego rzędu istniejących na terenie dzielnicy, modyfikując w niektórych przypadkach ich granice. W przypadku Kamionka rozszerzono jego obszar o tereny kolejowe na północy oraz o tereny parku Skaryszewskiego i Stadionu Narodowego wraz z błoniami (tereny te do tej pory znajdowały się poza obszarami wyznaczonych osiedli, przy czym Park Skaryszewski i Stadion Narodowy znajdują się na terenach historycznie będących częścią Saskiej Kępy), tak, że obecne jego granice mają następujący przebieg: od północnej granicy dzielnicy stroną nieparzystą ul. Podskarbińskiej do zbiegu z ul. Grochowską, zachodnią stroną ul. Międzyborskiej do al. Waszyngtona, nieparzystą stroną od osi al. Waszyngtona do ronda Waszyngtona, przez rondo Waszyngtona i na północ od osi al. Poniatowskiego/mostu Poniatowskiego do osi rzeki Wisły i granicy dzielnicy, wzdłuż zachodniej i północnej granicy dzielnicy do wysokości ul. Podskarbińskiej.
Kamionek jako obszar według Miejskiego Systemu Informacyjnego (MSI) rozciąga się od Wisły, wzdłuż al. Poniatowskiego i al. Waszyngtona do ul. Kinowej, dalej ul. St. Augusta do ul. Terespolskiej, dalej do ul. Mińskiej i Chodakowskiej, którą dochodzi do północnej granicy Pragi-Południe (linii kolejowej). Linią kolejową granica Kamionka biegnie do Wisły, przy moście średnicowym. Według MSI Kamionek nie obejmuje wschodnich terenów osiedla uznanych za część Kamionka zarówno w 1998 r. przez Radę Gminy Warszawa-Centrum, jak i w 2010 r. przez Radę Dzielnicy Praga-Południe .
Historia.
Istniejąca w XI-XII wieku osada Kamion (Kamień), która dała nazwę obecnemu Kamionkowi, wymieniana jest w falsyfikacie mogileńskim na prawym brzegu Wisły, przy przeprawie z Solca na Saską Kępę. Rozciągała się ona na obszarze zawartym pomiędzy obecną ulicą Ząbkowską a Podskarbińską. Z czasem wyodrębniły się z niej osady: Targowe i Skaryszew. 
Wieś duchowna Kamion w 1580 znajdowała się w powiecie warszawskim ziemi warszawskiej województwa mazowieckiego, własność prebendalna płockiej kapituły katedralnej w 1542 roku.
Na polach Kamiona miały miejsce elekcje dwóch królów polskich: Henryka Walezego (1573) oraz Augusta III (1733). 
Ziemie istniejącego kościoła i jego parafii, aż do wykupienia ich przez Stanisława Augusta w 1780, należały przez wieki do kapituły płockiej. 
W miejscu gdzie kiedyś stał kościół – zniszczony w 1656 i rozebrany w połowie XVII, znajduje się obecnie kościół pod wezwaniem Matki Boskiej Zwycięskiej (wzniesiony w latach 1929−1931) według projektu Konstantego Jakimowicza. Obok kościoła znajduje się najstarsza zachowana nekropolia w Warszawie i jedna z najstarszych w Polsce – cmentarz Kamionkowski, funkcjonujący od XIII wieku a zamknięty w 1887 w związku z otwarciem cmentarza Bródnowskiego. Jest to zarazem jedyny zachowany cmentarz przykościelny w Warszawie. Znajdują się tam m.in. symboliczne groby obrońców Warszawy z 1794: generała i poety Jakuba Jasińskiego oraz Tadeusza Korsaka.
Obok cmentarza katolickiego pod adresem ul. Grochowska 307 znajdował się także cmentarz staroobrzędowców, zlikwidowany po II wojnie światowej (8 mogił z tego cmentarza przeniesiono na cmentarz prawosławny na Woli). 
W domku loretańskim w kościele Matki Bożej Loretańskiej znajduje się figura Matki Boskiej Kamionkowskiej, pochodząca pierwotnie z kościoła na Kamionku.
w 1889 roku Kamionek przyłączono do Warszawy.
Zabytki.
Na Kamionku znajduje się kilkadziesiąt zabytkowych obiektów. Część z nich ujęta jest w rejestrze zabytków, m.in. park Skaryszewski, kościół na Kamionku, kamienica przy ul. Chodakowskiej 22, zespół Instytutu Weterynarii SGGW, hale dawnej Warszawskiej Fabryki Sprzętu Spawalniczego „Perun”.
Po obu stronach ulicy Jana Zamoyskiego (36 i 55) znajdują się klasycystyczne Rogatki Grochowskie (kiedyś Rogatki Moskiewskie) wzniesione w 1823 przez Jakuba Kubickiego. Oba pawilony są ustawione symetrycznie do siebie. Parterowe rogatki na planie prostokąta ozdabiają wgłębne portyki z czterema jońskimi kolumnami. W 1961 budynek usytuowany po parzystej stronie został przesunięty o ponad 10 metrów w głąb posesji w związku z poszerzaniem ulicy Grochowskiej i Zamoyskiego. Po rozbiórce dwóch kamienic i 4 latach przygotowań 18 czerwca 2001 pawilon południowej rogatki (po stronie nieparzystej) został przesunięty o 8,7 metra w kierunku Zakładów Wedla. Obecnie oba pawilony wynajmowane są prywatnym firmom.
Ludzie związani z Kamionkiem.
W 1864 na Kamionku urodził się Roman Dmowski.

</doc>
<doc id="305651" url="https://pl.wikipedia.org/wiki?curid=305651" title="Polonista">
Polonista



</doc>
<doc id="305654" url="https://pl.wikipedia.org/wiki?curid=305654" title="Etnolog">
Etnolog



</doc>
<doc id="305658" url="https://pl.wikipedia.org/wiki?curid=305658" title="Kopalnia Węgla Kamiennego Grodziec">
Kopalnia Węgla Kamiennego Grodziec

Kopalnia Węgla Kamiennego Grodziec – nieistniejąca kopalnia węgla kamiennego, która działała w latach 1899-1998, ostatecznie zlikwidowana w 2001 roku. Jej siedziba znajdowała się w Będzinie, w Grodźcu przy ulicy Barlickiego, w pobliżu granicy administracyjnej z Wojkowicami.
Kopalnię tę nazywano "Grodziec II", do czasu likwidacji potocznie zwanej "Kopalnią "Grodziec I" ("Maria")." Od 1938 roku "Kopalnię "Grodziec II"" zaczęto nazywać "Kopalnią Grodziec".
Jest to czwarta grodziecka kopalnia, gdyż dużo wcześniej zlikwidowano trzy inne kopalnie: 
Historia kopalni.
Kopalnię uruchomiło 1899 roku Grodzieckie Towarzystwo Kopalń Węgla i Zakładów Przemysłowych. Początkowo, do 1938 roku miała nazwę "Grodziec II", a potocznie nazywano ją "Grodziec Towarzystwo". W 1936 roku wykupiły ją belgijskie Zakłady "Solvay". 
Kopalnia została zbudowana na nadaniach górniczych Stanisława Ciechanowskiego. Pierwszym dyrektorem kopalni był inż. Stanisław Skarbiński (1856-1925). Obszar górniczy kopalni podzielony jest na cztery bloki tektoniczne: A, B, C i D, przebiegające uskokami będzińsko-wojkowickim i grodzieckim. W kopalni wybierano pokłady grupy 500 i 600, potem 800 i 816 - węgiel energetyczny typ 31,2. 
W historii kopalni było siedem szybów głębinowych. Eksploatowane pokłady węgla charakteryzowały się naturalnymi zagrożeniami górniczymi: niebezpieczeństwo wybuchu pyłu węglowego, skłonność węgla do samozapłonu, zagrożenie metanowe.
W czasie II wojny światowej kopalnia jako jedyna w Zagłębiu Dąbrowskim nie została przejęta przez koncern Preussag, lecz pozostawała pod zarządem komisarycznym.
Po II wojnie światowej 7 lutego 1945 roku (po wyzwoleniu spod okupacji) Kopalnia Grodziec wysłała pierwszy 44-wagonowy pociąg węgla do odbudowywanej Warszawy. Od tegoż roku kopalnia wchodziła w skład Dąbrowskiego Zjednoczenia Przemysłu Węglowego.
Plany modernizacji kopalni.
Po kopalni pozostało kilka budynków przy ul. Barlickiego oraz studnia głębinowa utworzona z szybu Grodziec II, należąca do Centralnego Zakładu Odwadniania Kopalń.
Ratownictwo górnicze w Kopalni Grodziec.
Centralna Stacja Ratownictwa Górniczego dla kopalni węgla w Zagłębiu Dąbrowskim została powołana w 1910 roku przez Radę Zjazdu Przemysłowców Górniczych Królestwa Polskiego w Dąbrowie. "Kopalniana Stacja Ratownictwa Górniczego" w Kopalni "Grodziec" powstała prawdopodobnie w 1920 roku i ma długą tradycję uczestnictwa w akcjach ratowniczych, także w sąsiednich kopalniach. Organizacyjnie "KSRG" podlegała "Okręgowej Stacji Ratownictwa Górniczego" w Sosnowcu. Od lat 70. XX w. na każdej zmianie utrzymywane było na dole pogotowie ratownicze, najpierw po jednym, a później po dwa zastępy ratowników. Pogotowie ratownicze "KSRG" uczestniczyło w zwalczaniu i profilaktyce pożarowej, wodnej oraz zawałowej. Pierwszym nieoficjalnym kierownikiem "KSRG" został Antoni Skowronek, który podjął pracę w Kopalni "Grodziec" w 1921 roku, a kierownikiem "KSRG" był od 1922 do 1939 roku.
Mecenat kopalni.
Kopalnia "Grodziec" sponsorowała:

</doc>
<doc id="305660" url="https://pl.wikipedia.org/wiki?curid=305660" title="Menlo Park">
Menlo Park



</doc>
<doc id="305662" url="https://pl.wikipedia.org/wiki?curid=305662" title="Cementownia Grodziec">
Cementownia Grodziec

Cementownia Grodziec – cementownia mieszcząca się w Grodźcu (dzielnicy Będzina). Została uruchomiona w 1857 roku.
Historia.
Była to fabryka cementu portlandzkiego. Właścicielem był Jan Ciechanowski, a pierwszym dyrektorem był inż. Emil Konarzewski, który prowadził zakład przez 20 lat. Stanisław Ciechanowski, syn Jana, wydzierżawił, a w 1925 roku sprzedał Cementownię koncernowi belgijskiemu "Solvay". Koncern "Solvay" prowadził rozbudowę zakładu aż do 1939 roku. Równolegle z rozwojem Cementowni nastąpiła ogólna poprawa sytuacji materialnej załogi, wybudowano mieszkania i inne obiekty socjalne.
Przez długi czas pod Cementownią utrzymywano filar oporowy w zalegającym pod tym obiektem pokładzie węgla o grubości 1,8 m. Na skutek wyeksploatowania go przez Kopalnię "Grodziec", nastąpiły nieodwracalne szkody w obiekcie Cementowni i 31 lipca 1979 roku wstrzymana została działalność produkcyjna zakładu.
Decyzją Śląskiego Wojewódzkiego Konserwatora Zabytków w Katowicach z 19 lutego 2021 do rejestru zabytków (nr rej. A/763/2021) wpisano zespół zabudowy Cementowni „Grodziec” wraz z tradycyjną nazwą zabytku „Cementownia Grodziec”, w skład którego wchodzą:
Mecenat cementowni.
"Cementownia Grodziec sponsorowała":

</doc>
<doc id="305664" url="https://pl.wikipedia.org/wiki?curid=305664" title="Kastor">
Kastor



</doc>
<doc id="305667" url="https://pl.wikipedia.org/wiki?curid=305667" title="Kopalnia Grodziec">
Kopalnia Grodziec



</doc>
<doc id="305668" url="https://pl.wikipedia.org/wiki?curid=305668" title="Kanopus">
Kanopus

Kanopus ("α Car") – najjaśniejsza gwiazda w gwiazdozbiorze Kila (obserwowana wielkość gwiazdowa: −0,74), druga (po Syriuszu) pod względem jasności gwiazda nocnego nieba. Odległa od Słońca o około 309 lat świetlnych.
Nazwa.
Gwiazda ta nosi nazwę własną Kanopus, po raz pierwszy zapisaną przez Eratostenesa, a później Hipparchosa. Jest ona wywodzona od imienia postaci mitologicznej. W mitologii greckiej Kanopus (, "Kanopos") był nawigatorem flotylli Menelaosa, którą przeciwne wiatry podczas powrotu z wojny trojańskiej zagnały na wybrzeże Egiptu. Kanopus tam zmarł, a w miejscu jego śmierci Menelaos wybudował miasto Kanopos. W dniu śmierci Kanopusa nisko nad horyzontem świeciła bardzo jasna gwiazda, która otrzymała jego imię. Inne, również starożytne wyjaśnienie tej nazwy pochodzi od Arystydesa i wywodzi ją od egipskiego "Kahi Nub", „Złota Ziemia” (co przypuszczalnie nawiązuje do jego położenia nisko nad południowym horyzontem). Tablice alfonsyńskie dla tej gwiazdy stosują nazwę , wywodzącą się od arabskiej nazwy "al Suhail al Wazn", używanej przez Al Sufiego. Międzynarodowa Unia Astronomiczna w 2016 roku formalnie zatwierdziła użycie nazwy Kanopus dla określenia tej gwiazdy.
Charakterystyka obserwacyjna.
Kanopus jest najjaśniejszą gwiazdą konstelacji Kila, a dawniej był najjaśniejszą gwiazdą Okrętu Argo (jako Alfa Argus). Jest widoczny gołym okiem z całej półkuli południowej, a z północnej tylko do szerokości geograficznej 37° N, zatem jest niewidoczny dla obserwatorów z prawie całej Europy, w tym z Polski.
Grecki stoik i filozof Posejdonios z Rodos (ok. 135–50 p.n.e.) wykorzystał obserwacje Kanopusa w pobliżu horyzontu, przeprowadzone przez Eudoksosa z Knidos i (przypuszczalnie) własne, do oszacowania rozmiarów Ziemi.
Z uwagi na jej dużą jasność i dogodne położenie na sferze niebieskiej, gwiazda ta jest często wykorzystywana jako punkt orientacyjny dla przyrządów kierujących sondami kosmicznymi.
Ruch własny.
Kanopus jest drugą co do jasności gwiazdą, chociaż pod względem absolutnej wielkości gwiazdowej znacznie przewyższa najjaśniejszego na niebie Syriusza. Znajduje się jednak znacznie dalej od niego. Pomiary ruchu własnego gwiazd dokonane przez sondę Hipparcos pozwalają stwierdzić, że Kanopus najbardziej zbliżył się do Słońca 3,1 miliona lat temu; był wówczas odległy o 177 lat świetlnych i miał obserwowaną wielkość gwiazdową −1,86. Od tamtego czasu powoli oddala się, a kilka bliższych gwiazd okresowo przewyższało go jasnością. Za 480 tysięcy lat Syriusz (i Wega) oddalą się od Słońca, przez co Kanopus ponownie stanie się najjaśniejszy, choć będzie świecił słabiej niż obecnie, a za 990 tysięcy lat kolejna gwiazda zbliży się do Słońca i odbierze mu pierwszeństwo.
Właściwości fizyczne.
Kanopus to jasny olbrzym, biała gwiazda na granicy typu widmowego A i F. Wielkość absolutna Kanopusa to −5,50, świeci on ponad 13 tysięcy razy jaśniej niż Słońce. Temperatura tej gwiazdy to 7280 K, ma ona rozległą koronę (zewnętrzną atmosferę) podgrzewaną przez pole magnetyczne, której temperatura (około 20 mln K) jest 10 razy wyższa niż korony słonecznej. Promień tej gwiazdy jest ponad 70 razy większy niż promień Słońca, a masa 8–9 razy większa od masy Słońca. Z tak dużą masą gwiazda najprawdopodobniej eksploduje jako supernowa, choć może także nie dojść do tego etapu i zakończyć życie odrzuciwszy zewnętrzne warstwy, jako neonowo-tlenowy biały karzeł o bardzo dużej masie.

</doc>
<doc id="305669" url="https://pl.wikipedia.org/wiki?curid=305669" title="Efekt Edisona">
Efekt Edisona



</doc>
<doc id="305671" url="https://pl.wikipedia.org/wiki?curid=305671" title="Alvaro de Luna">
Alvaro de Luna



</doc>
<doc id="305674" url="https://pl.wikipedia.org/wiki?curid=305674" title="Guillermo Stabile">
Guillermo Stabile



</doc>
<doc id="305678" url="https://pl.wikipedia.org/wiki?curid=305678" title="Karabin Type 38">
Karabin Type 38



</doc>
<doc id="305680" url="https://pl.wikipedia.org/wiki?curid=305680" title="Boreyko (herb szlachecki)">
Boreyko (herb szlachecki)

Boreyko ("Borejko") – polski herb szlachecki.
Opis herbu.
"W polu srebrnym lewostronna swastyka czerwona, której słup pionowy dwa razy na końcach złamany" ("Encyklopedia powszechna" Samuela Orgelbranda, 1901).
Najwcześniejsze wzmianki.
Początki herbu datowane na XIV–XV wiek. 
Legenda herbu.
Prawdopodobnie ornamentyka związana jest z początkami Rusi Kijowskiej. Od pogańskich czasów ta oznaka była malowana na tarczach wojowników. Zgodnie z kronikami, książę kijowski Oleg, który w wieku IX razem z wikingami zdobył Konstantynopol, umocował swoją tarczę z wielką czerwoną swastyką na bramie miasta. Szlachetny dom "Boreyków", pochodzący z Rusi Kijowskiej, także umieścił swastykę na tarczach swej broni.
Herbowni.
Borejko, Bolejko, Boreyko, Borejka, Borzym, Estkowski, Radzichowski, Radziechowski .

</doc>
<doc id="305681" url="https://pl.wikipedia.org/wiki?curid=305681" title="Karabin Type 99">
Karabin Type 99



</doc>
<doc id="305684" url="https://pl.wikipedia.org/wiki?curid=305684" title="Rewolwer Type 26">
Rewolwer Type 26



</doc>
<doc id="305685" url="https://pl.wikipedia.org/wiki?curid=305685" title="Moduł mieszkaniowy">
Moduł mieszkaniowy

Moduł mieszkaniowy – anulowany amerykański element Międzynarodowej Stacji Kosmicznej (ISS), mający pełnić funkcję głównej kwatery dla kosmonautów i astronautów. Nieco większy od autobusu, miałby w sobie miejsca z łóżkami dla czterech osób. Astronauci i zwiedzający naukowcy mieliby możliwość wziąć prysznic, przygotować sobie w jadalni obiad i odpocząć w pomieszczeniu relaksacyjnym. Gdy korpus modułu był już niemal ukończony, konstrukcję wstrzymano do czasu opracowania nowego pojazdu ratunkowego dla załogi. Używane w owym czasie pojazdy Sojuz mogły bowiem zabierać na pokład jedynie trzy osoby. Opóźnienia w konstrukcji stacji po katastrofie wahadłowca Columbia, oraz ograniczony budżet spowodowały ostateczne anulowanie projektu. 14 lutego 2006 zdecydowano, że w oparciu o skonstruowany korpus modułu prowadzone będą naziemne prace rozwojowe nad systemami podtrzymywania życia.
TransHab.
Alternatywnym projektem budowy kwatery głównej MSK był nadmuchiwany moduł o nazwie „TransHab”, który miałby kilkakrotnie większą pojemność od modułu mieszkaniowego. Projekt ten zarzucono z powodu cięć budżetowych. Technologię nadmuchiwanych modułów przejęła spółka Bigelow Aerospace, która planuje skonstruowanie w oparciu o nią komercyjnych stacji orbitalnych. Do 2008 roku spółka umieściła na orbicie dwa nadmuchiwane pojazdy Genesis I i Genesis II.
HEM.
Na przełomie 2007 i 2008 roku brytyjskie konsorcjum naukowców i inżynierów, zaproponowało rozbudowę ISS o dwa moduły , które pełniłyby funkcje mieszkaniowe. Wielka Brytania nie uczestniczy obecnie w konstrukcji ISS ani bezpośrednio, ani w ramach ESA, byłby to zatem jej pierwszy wkład w ten program. Projekt zakłada powstanie dwóch modułów:
Dodatkowo moduły zapewniłyby załodze zwiększoną ochronę przed promieniowaniem kosmicznym.
Każdy z modułów miałby wymiary ok. 3,8 m średnicy i 5,7 m długości. Łącznie dodałyby do przestrzeni życiowej stacji około 100 m³ Z racji planowanego wycofania z eksploatacji wahadłowców wykorzystywanych w programie STS moduły byłyby wyniesione na orbitę przez rosyjskie rakiety Sojuz-FG. Na orbicie moduły korzystając z własnego napędu zbliżyłyby się do stacji na odległość, z której możliwe byłoby ich uchwycenie przez robotyczne ramię stacji (Canadarm2) w celu montażu do węzłów modułu Node 3.
Łączny koszt całego przedsięwzięcia szacowany jest na 600 mln GBP na przestrzeni około 7 lat. Moduły mogłyby znaleźć się na orbicie najwcześniej w 2011 roku.

</doc>
<doc id="305686" url="https://pl.wikipedia.org/wiki?curid=305686" title="Pistolet Type 14">
Pistolet Type 14



</doc>
<doc id="305687" url="https://pl.wikipedia.org/wiki?curid=305687" title="AIK">
AIK



</doc>
<doc id="305689" url="https://pl.wikipedia.org/wiki?curid=305689" title="Pistolet Type 94">
Pistolet Type 94



</doc>
<doc id="305694" url="https://pl.wikipedia.org/wiki?curid=305694" title="Karabin maszynowy Type 11">
Karabin maszynowy Type 11



</doc>
<doc id="305696" url="https://pl.wikipedia.org/wiki?curid=305696" title="Karabin maszynowy Type 96">
Karabin maszynowy Type 96



</doc>
<doc id="305698" url="https://pl.wikipedia.org/wiki?curid=305698" title="Karabin maszynowy Type 3">
Karabin maszynowy Type 3



</doc>
<doc id="305699" url="https://pl.wikipedia.org/wiki?curid=305699" title="Karabin maszynowy Type 92">
Karabin maszynowy Type 92



</doc>
<doc id="305700" url="https://pl.wikipedia.org/wiki?curid=305700" title="Karabin maszynowy Type 1">
Karabin maszynowy Type 1



</doc>
<doc id="305702" url="https://pl.wikipedia.org/wiki?curid=305702" title="Karabin przeciwpancerny Type 97">
Karabin przeciwpancerny Type 97



</doc>
<doc id="305707" url="https://pl.wikipedia.org/wiki?curid=305707" title="Granatnik Type 10">
Granatnik Type 10



</doc>
<doc id="305709" url="https://pl.wikipedia.org/wiki?curid=305709" title="Granatnik Type 89">
Granatnik Type 89



</doc>
<doc id="305713" url="https://pl.wikipedia.org/wiki?curid=305713" title="Obiektyw stałoogniskowy">
Obiektyw stałoogniskowy

Obiektyw stałoogniskowy – rodzaj obiektywu fotograficznego, w którym ogniskowa, w przeciwieństwie do obiektywów zmiennoogniskowych, jest stała.
Najczęściej spotykanym obiektywem stałoogniskowym w fotografii jest obiektyw o ogniskowej 50 mm, zwany popularnie obiektywem standardowym dla aparatów małoobrazkowych (na film 35 mm).
Przeważnie obiektywy stałoogniskowe mają mniej skomplikowaną konstrukcję, są lżejsze, mają wyższą rozdzielczość, większą jasność i mniejsze wady optyczne niż obiektywy zmiennoogniskowe przy tej samej wartości ogniskowej.

</doc>
<doc id="305714" url="https://pl.wikipedia.org/wiki?curid=305714" title="Dekameron (film)">
Dekameron (film)

Dekameron (wł. "Il Decameron") – włoski film fabularny z 1971 roku w reżyserii Piera Paolo Pasoliniego. Film oparty jest na "Dekameronie" Giovanniego Boccacia i wchodzi w skład tzw. "trylogii życia" Pozostałe części tego tryptyku Pasoliniego to "Opowieści kanterberyjskie" (1972) oraz "Kwiat tysiąca i jednej nocy" (1974).
"Dekameron" brał udział w 1971 roku w Festiwalu Filmowym w Berlinie, a Pier Paolo Pasolini za reżyserię otrzymał "Grand Prix Jury" oraz "Nagrodę Srebrnego Niedźwiedzia".

</doc>
<doc id="305725" url="https://pl.wikipedia.org/wiki?curid=305725" title="Karabin maszynowy Taisho 11-Shiki">
Karabin maszynowy Taisho 11-Shiki



</doc>
<doc id="305726" url="https://pl.wikipedia.org/wiki?curid=305726" title="Karabin maszynowy Taisho 3-Shiki">
Karabin maszynowy Taisho 3-Shiki



</doc>
<doc id="305727" url="https://pl.wikipedia.org/wiki?curid=305727" title="Granatnik Taisho 10-Shiki">
Granatnik Taisho 10-Shiki



</doc>
<doc id="305735" url="https://pl.wikipedia.org/wiki?curid=305735" title="Aleja Rewolucji Październikowej">
Aleja Rewolucji Październikowej



</doc>
<doc id="305742" url="https://pl.wikipedia.org/wiki?curid=305742" title="Icchak Kacenelson">
Icchak Kacenelson

Icchak Kacenelson, (ur. 1 lipca 1886 w Koreliczach k. Nowogródka, zm. 1 maja 1944 w Auschwitz) – żydowski poeta i dramaturg tworzący w języku jidysz i hebrajskim, pedagog, tłumacz.
Życiorys.
Początkowo wychowywała go babka, mniej więcej od 6 roku życia mieszkał z ojcem Jakubem Beniaminem Kacenelsonem, literatem oraz dyrektorem chederów w Zgierzu i Łodzi, gdzie młody Icchak przez kolejne 6 lat pobierał nauki. Z uwagi na problemy finansowe przerwał naukę i rozpoczął pracę w fabryce włókienniczej. Debiutował w 1904. Do wybuchu II wojny światowej mieszkał w Łodzi, gdzie prowadził prywatną szkołę hebrajską i związał się z grupą Jung Idysz. W tym czasie tworzył też cieszące się popularnością pieśni, baśnie i utwory sceniczne dla dzieci i młodzieży, zebrane następnie i wydane w 1938.
W czasie okupacji niemieckiej znalazł się w getcie warszawskim, skąd jego żonę Chanę oraz dwóch synów Bencjona i Jomela deportowano w 1942 do obozu zagłady w Treblince. Należał do grupy tworzącej podziemne archiwum getta (Archiwum Ringelbluma). Mimo podeszłego wieku i braku broni odmówił ukrycia w bunkrze i zgłosił się z najstarszym synem Cwi do Icchaka Cukiermana, by walczyć. Dołączony do grupy bojowej ŻOB, uczestniczył w powstaniu w getcie. Następnie ukrywał się wraz z synem Cwi po „stronie aryjskiej”. W 1943 dzięki tzw. sprawie Hotelu Polskiego otrzymał paszport Hondurasu, wystawiony przez Grupę Ładosia, i wyjechał wraz z synem do obozu internowania w Vittel we Francji. Stamtąd zostali przetransportowani do obozu w Drancy, a następnie, 1 maja 1944, do obozu zagłady Auschwitz, gdzie tego samego dnia trafili do komory gazowej.
Był starszym bratem pedagoga Berla Kacenelsona.
Icchak Kacenelson został upamiętniony na jednym z kamiennych bloków warszawskiego Traktu Pamięci Męczeństwa i Walki Żydów przy ulicy Stawki. Na jego cześć nazwano także Muzeum Bojowników Getta w kibucu Lochame ha-Geta’ot w Izraelu.
Twórczość.
Jest uważany za twórcę nowoczesnego dramatu hebrajskiego. Do najwybitniejszych dzieł Kacenelsona należy hebrajski poemat dramatyczny "Ha-Nawi" (1922) i powstały w obozie w Vittel poemat w jidysz "Dos lid fun ojsgehargetn jidiszn fołk" ("Pieśń o zamordowanym żydowskim narodzie") – świadectwo Zagłady spisane przez jej świadka i ofiarę, przetłumaczone na język polski w 1986 roku przez Jerzego Ficowskiego. Poemat powstawał przez dziesięć miesięcy, został ukryty w butelce i zakopany w ziemi.

</doc>
<doc id="305745" url="https://pl.wikipedia.org/wiki?curid=305745" title="Cluj-Napoca">
Cluj-Napoca



</doc>
<doc id="305748" url="https://pl.wikipedia.org/wiki?curid=305748" title="Karabin Murata Typ 13">
Karabin Murata Typ 13

Karabin Murata Typ 13 (Murata Meiji 13-Shiki) – japoński odtylcowy jednostrzałowy karabin kalibru 11 mm (naboje elaborowane prochem czarnym).
Karabin Typ 13 został skonstruowany przez majora Tsuneyoshiego Murate w latach 1878 – 1880. Do uzbrojenia armii japońskiej został wprowadzony w 1880 r. Jego wersją był wprowadzony do uzbrojenia w 1883 roku karabinek 15-Shiki. W 1885 roku rozpoczęto produkcję zmodyfikowanej wersji karabinu Typ 13, karabinu Murata Typ 18 (Murata Meiji 18-Shiki).
Konstrukcja karabinów Typ 13 i Typ 18 była oparta na Mauserze M1871. Produkcję karabinów Typ 18 zakończono w 1889 roku po rozpoczęciu produkcji karabinu powtarzalnego Murata Typ 22 (Murata Meiji 22-Shiki).
Karabiny Typ 13 i Typ 18 były używane przez armię japońską podczas wojny chińsko-japońskiej (1894-95). Została ona wygrana przez Japonię, ale karabiny Typ 13 i Typ 18 okazały się bronią bardzo zawodną, wrażliwą na zanieczyszczenia. Bardzo niska była też jakość produkowanych karabinów co było powodem licznych wypadków rozerwania broni podczas strzelania.

</doc>
<doc id="305749" url="https://pl.wikipedia.org/wiki?curid=305749" title="Obrona przeciwlotnicza">
Obrona przeciwlotnicza

Obrona przeciwlotnicza – całokształt sił, środków i przedsięwzięć mających na celu niedopuszczenie lub ograniczenie do minimum oddziaływania lotnictwa nieprzyjaciela na wojska, ludność i obiekty na polu walki i na tyłach wojsk własnych. Wyodrębnia się obronę bierną i czynną.
Cel obrony przeciwlotniczej osiąga się w wyniku realizacji dwóch zasadniczych funkcji:
Obrona przeciwlotnicza jest częścią składową systemu obrony powietrznej.
Do zasadniczych elementów obrony przeciwlotniczej należą:
Głównym celem Wojsk OPL SP w latach 2007–2012 było osiąganie interoperacyjności z Zintegrowanym Systemem Obrony Powietrznej NATO – NATINADS oraz z Wojskami Obrony Przeciwlotniczej Wojsk Lądowych i Marynarki Wojennej, w celu zapewnienia im możliwość wykonywania zadań w układzie narodowym, sojuszniczym i wielonarodowym (koalicyjnym), koncentrując swój wysiłek na osłonie:
W świetle tych zadań oraz obecnych i przewidywanych zagrożeń, oprócz zdolności do zwalczania samolotów, wojska OPL muszą posiadać zdolności do niszczenia rakiet balistycznych, pocisków samosterujących, bezpilotowych aparatów latających, obiektów powietrznych o małej skutecznej powierzchni odbicia.
Zadania obrony przeciwlotniczej mogą być realizowane sposobami strefowo-obiektowej i bezpośredniej OPL. Strefowo-obiektowa OPL jest realizowana w osłonie wielu obiektów rozmieszczonych na znacznym obszarze. Organizuje się ją w warunkach dysponowania dużym i różnorodnym potencjałem bojowym. Bezpośrednia OPL jest realizowana w sytuacjach deficytu środków walki przeciwlotniczej. Jest ukierunkowana na osłonę konkretnych obiektów przed atakiem ŚNP z małych odległości i wysokości .

</doc>
<doc id="305750" url="https://pl.wikipedia.org/wiki?curid=305750" title="To nie jest kolejna komedia dla kretynów">
To nie jest kolejna komedia dla kretynów

To nie jest kolejna komedia dla kretynów (tytuł oryg. "Not Another Teen Movie") – amerykański film komediowy z 2001 roku w reżyserii Joela Gallena, parodia filmów młodzieżowych.
Fabuła.
Jest to komedia absurdu. Opowiada o życiu nastolatków w pewnej amerykańskiej szkole średniej. Janey Briggs (Chyler Leigh) jest niezbyt urodziwą dziewczyną, która marzy o tym, aby zostać artystką – jej „dzieła” są jednak beznadziejne. W szkole Janey uchodzi za dziwadło. Jej życie zmienia się, gdy Jake Wyler (Chris Evans), jeden z najprzystojniejszych futbolistów w szkole, zakłada się z kolegami, że uda mu się zmienić Janey w piękną dziewczynę, która zostanie królową balu. Zakład ten doprowadza do szału byłą dziewczynę Jake’a, przebiegłą cheerleaderkę Priscillę.
Film jest pełen najróżniejszych absurdów. Oprócz Janey i Jake’a, w filmie pojawiają się jeszcze: brat Janey, który za wszelką cenę chce przeżyć inicjację seksualną, siostra Jake’a, której celem jest uwiedzenie własnego brata, uczennica z wymiany studenckiej, piersiasta Areola, i wiele innych postaci.
Film jest podobny w wykonaniu do "Scary Movie" Keenena Ivory’ego Wayansa – pełno tu absurdalnych sytuacji i nonsensów, a także zapożyczeń z innych filmów, aczkolwiek nie horrorów, tylko komedii młodzieżowych. Ponieważ większość parodiowanych filmów nie jest dobrze znanych w Polsce, "To nie jest kolejna komedia dla kretynów" nie cieszyła się w Polsce taką popularnością jak seria "Scary Movie".
Scenariusz filmu nawiązuje do romantycznego filmu dla młodzieży "Cała ona". Ponadto w filmie sparodiowano: "American Beauty", "American Pie", "Szaloną imprezę", "Szkołę uwodzenia", "Dziewczyny z drużyny", "Zakochaną złośnicę", "Luz Blues", "Ten pierwszy raz" oraz filmy Johna Hughesa: "Klub winowajców" i "Pretty in Pink". Również sam Hughes został sparodiowany w tym filmie, zostając patronem liceum, do którego uczęszczają główni bohaterowie.
Soundtrack.
Inne piosenki z filmu:

</doc>
<doc id="305753" url="https://pl.wikipedia.org/wiki?curid=305753" title="Vassula Ryden">
Vassula Ryden

Vassula Rydén, właśc. Vassiliki Claudia Pendakis (ur. 18 stycznia 1942 w Kairze) – chrześcijanka uznająca się za mistyczkę, która przyjmuje i przekazuje (na piśmie) orędzia skierowane do wszystkich ludzi na ziemi, zatytułowanych "Prawdziwe Życie w Bogu".
Życiorys.
Urodziła się w prawosławnej greckiej rodzinie. W 1966 w szwajcarskiej Lozannie wyszła za mąż za luteranina. W czasie tego małżeństwa w latach 1971 i 1976 urodziła dwóch synów. Po opuszczeniu jej przez męża wzięła rozwód w listopadzie 1980, który został zgodnie z prawem jej Kościoła uznany za usprawiedliwiony i całkowitą winą obarczał jej męża. Tym samym w czerwcu 1981 ponownie wyszła za mąż za Szweda, luteranina Pera Rydéna. Jest poliglotką, a jej głównym językiem, jakim na co dzień operuje, jest angielski.
Nawróciła się w 1985, jak twierdzi za sprawą wewnętrznych natchnień w postaci pouczeń od Jezusa Chrystusa, Boga Ojca, Ducha Świętego, Matki Najświętszej oraz św. Michała Archanioła i zapisuje je jak dyktanda w języku angielskim. Zapisała w ten sposób 110 zeszytów. Jej książki przetłumaczono na 48 języków, w tym na japoński i arabski. Spotykając się z ludźmi, mówi o swoim doświadczeniu Boga, o nawróceniu. W prezentowanej przez nią doktrynie, tj. w otrzymanych orędziach, znajdują się treści nauczania Kościoła katolickiego, przedstawione prostym językiem, m.in. nawoływanie do zjednoczenia Kościoła pod przewodnictwem papieża, do odnowy czci dla Eucharystii oraz do dążenia do zjednoczenia chrześcijan wokół jednego ołtarza, otoczenia nabożeństwem Matki Bożej. Jedność daty Wielkanocy (świętowanej obecnie w różnych dniach przez różne kościoły chrześcijańskie) ma być kluczem do uzyskania pełnej jedności Kościoła Chrystusowego.
Na początku lat 1990. przekazała Tadeuszowi Rydzykowi środki na postawienie pierwszego masztu nadawczego Radia Maryja
Stanowisko Kościoła katolickiego.
Watykańska Kongregacja Nauki Wiary sporządziła dwa dokumenty dotyczące Vassuli Rydén, skierowane do przewodniczących konferencji biskupich. Pierwszy, opublikowany 6 października 1995, stanowił odpowiedzi na pytania duszpasterzy dotyczące oceny działalności mistyczki, zwracał uwagę na niejasny język objawień, na obecne w jej pismach treści, określane mianem millenaryzmu, a także – budzące u niektórych zastrzeżenia – przystępowanie Rydén do sakramentów w trakcie liturgii w Kościele katolickim, sprawiające problemy ekumeniczne, jako że jest ona wyznania prawosławnego. Autor noty – ówczesny prefekt Kongregacji Nauki Wiary, kardynał Josef Ratzinger – stwierdził, że „trzeba nie tylko zwrócić uwagę na podejrzany charakter zewnętrznych form, w jakich dokonują się owe rzekome objawienia, ale także podkreślić zawarte w nich pewne błędy doktrynalne”. Niejasny język teologiczny obecny w wypowiedziach Rydén może jego zdaniem prowadzić do pomieszania właściwych imion i funkcji Boskich Osób. Korespondencja pomiędzy Kongregacja Nauki Wiary a Rydén zaowocowała wydaniem dokumentu, przedstawionym kilku konferencjom episkopatów.
Zwolennicy Vassuli Rydén utrzymują, że Watykan nie zwrócił uwagi na to, iż Rydén postępuje zgodnie z zaleceniami soboru watykańskiego II w odniesieniu do przedstawicieli Kościołów wschodnich. Podstawą prawną jej postępowania jest kanon 844 §3 Kodeksu prawa kanonicznego. Kodeks ten podpisany został przez Jana Pawła II 25 stycznia 1983. Po opublikowaniu tej noty Jan Paweł II polecił Kongregacji sformułować dokument o "Badaniu prawowierności nauki", który wyznaczył odtąd ściśle określone reguły kontaktu Kościoła z autorami, których pisma wymagają teologicznych wyjaśnień. Jan Paweł II zaaprobował ten dokument 30 maja 1997.
Kościół katolicki potwierdził swoje negatywne stanowisko wobec autorki w opublikowanym 29 listopada 1996 oficjalnym komunikacie dla prasy, a także w liście otwartym dla Przewodniczących Episkopatów z 25 stycznia 2007.
Kolejny dokument to obszerny dialog, opublikowany w 2004, podjęty przez prefekta Josepha Ratzingera. Czytamy w nim, że Vassula Rydén: „dostarczyła stosownych wyjaśnień dotyczących swej sytuacji małżeńskiej jak i odnoszących się do pewnych trudności, które we wspomnianej nocie (1995) były wysunięte pod adresem jej pism i jej uczestnictwa w sakramentach”. Orzeczenie to stanowiło echo wcześniejszych wypowiedzi kardynała o Rydén, m.in. w Meksyku, gdzie 9 maja 1996 oświadczył on publicznie: „Możecie nadal rozpowszechniać jej pisma, ale zawsze z rozeznaniem”.
Ostatni list kard. Levady z 25 stycznia 2007 podtrzymuje negatywną opinię doktrynalną. Ponadto informuje, że Vassula Rydén w dialogu z Kongregacją wyjaśniła wiele wątpliwości m.in. co do natury objawień, które zdają się raczej osobistymi przemyśleniami niż Bożym objawieniem. Kongregacja Nauki Wiary zaleca wiernym nadal ostrożność, a w przypadku spotkań ekumenicznych poleca stosowanie się do wskazań biskupa Kościoła, na terenie którego diecezji odbywa się spotkanie.
Na list kard. Levady Vassula Rydén odpowiedziała listem do czytelników Prawdziwego Życia w Bogu na całym świecie w sierpniu 2007, prostując m.in., że nigdy nie powiedziała i nie jest prawdą, „że orędzia nie mają charakteru nadprzyrodzonego objawienia, lecz są jedynie moimi osobistymi przemyśleniami”. Vassula Rydén prostuje również inne błędy ze wspomnianego listu.

</doc>
<doc id="305758" url="https://pl.wikipedia.org/wiki?curid=305758" title="Gnejusz Pompejusz Strabon">
Gnejusz Pompejusz Strabon

Gnejusz Pompejusz Strabon ("Gnaeus Pompeius Strabo", zm. 87 p.n.e.) – rzymski wódz i polityk.
Mimo że największe polityczne wpływy posiadał w Picenum, prawdopodobnie stamtąd nie pochodził, gdyż tribus, do którego należała "gens Pompeia", "Clustumnia", nie występowała w tym rejonie. Pierwszy w rodzie osiągnął status senatora. Udowadniając swój talent militarny, przeszedł "cursus honorum" rozpoczynając karierę jako kwestor na Sardynii w 104 p.n.e., pretorem został w 92 p.n.e., był potem namiestnikiem Macedonii, w końcu obejmując w roku 89 p.n.e. konsulat. Odegrał ważną rolę w wojnie ze sprzymierzeńcami (pomiędzy Rzymem a mieszkańcami Italii) w latach 91 - 88. Początkowo (w roku 90) służył jako legat konsula Rutyliusza Rufusa. Został wtedy pobity przez Widacyliusza, Tytusa Lafreniusza i Publiusza Wettiusza w bitwie koło góry Falernus. Zmuszony do odwrotu schronił się w murach Firmum, gdzie oblegał go Lafreniusz. Dzięki posiłkom i uderzeniu z dwóch stron udało mu się wyrwać z oblężenia, a pobici w polu Marsowie uciekli i schronili się w Askulum, które następnie Strabon obległ i zdobył. Za to zwycięstwo obdarzony został triumfem, który odbył 25 grudnia 89 r. Następnie w charakterze prokonsula wrócił do Picenum. Gdy wybuchła wojna między stronnictwem Sulli pod wodzą konsula Gnejusza Oktawiusza, a popularami dowodzonymi przez Mariusza i Cynnę wkroczył do Lacjum. Mimo to nie włączył się do działań obserwując tylko sytuację. Dopiero wyraźny rozkaz senatu skłonił go do działania. Stanął pod Rzymem, w pobliżu Porta Collina i pomógł konsulowi Gn. Oktawiuszowi w wyparciu Mariusza z Miasta (Rzymu). Jednocześnie przekonał senat do rozmów z oponentem. Zmarł w wyniku zarazy przed ostatecznym rozwiązaniem sytuacji.
Jego synem był Gnejusz Pompejusz Wielki.

</doc>
<doc id="305759" url="https://pl.wikipedia.org/wiki?curid=305759" title="Gnejusz Pompejusz Młodszy">
Gnejusz Pompejusz Młodszy

Gnaeus Pompeius Magnus minor, Gnejusz Pompejusz Młodszy "("ur. ok. 75 p.n.e., stracony 12 kwietnia 45 p.n.e.) – starszy syn Pompejusza Wielkiego i Mucji Tercji, brat Sekstusa Pompejusza. 
Życiorys.
Wzrastał wraz z bratem w cieniu swojego sławnego ojca. W 49 p.n.e. po przekroczeniu przez Cezara Rubikonu i wybuchu wojny domowej wraz z ojcem i większością konserwatywnych senatorów zbiegli na Wschód, gdzie organizował armię. Po przegranej bitwie pod Farsalos Pompejusz Wielki został zmuszony do ucieczki do Egiptu. Tam został zdradziecko zabity, a Gnejusz Młodszy z bratem przyłączyli się do przeciwników Cezara zbierających wojska w Afryce. Tam wodzowie podjęli decyzję o wysłaniu Gnejusza do Hiszpanii, gdzie wybuchło powstanie przeciwko cezariańskiemu namiestnikowi Kw. Kassjuszowi Longinusowi. Dzięki sporej popularności ojca wśród tubylców jak i obywateli rzymskich zamieszkujących Półwysep Iberyjski, szybko zgromadził znaczną armię. Wkrótce też dołączył do niego młodszy brat, Sekstus (nie wiadomo dokładnie czy nastąpiło to jeszcze przed, czy już po bitwie pod Tapsus). Armia Pompejuszów została jednak pokonana przez Cezara w bitwie pod Mundą, w marcu 45 p.n.e. Kilka tygodni później Gnejusz został schwytany i stracony 12 kwietnia 45 p.n.e.

</doc>
<doc id="305760" url="https://pl.wikipedia.org/wiki?curid=305760" title="Tadeusz Soplica">
Tadeusz Soplica

Tadeusz Soplica ("pan Tadeusz") – postać literacka, tytułowy bohater poematu epickiego "Pan Tadeusz" (1834) Adama Mickiewicza; syn Jacka Soplicy, bratanek Sędziego, dziedzic Soplicowa. Młody, przystojny, zakochany w Zosi, wplątuje się w perypetie miłosne z jej opiekunką Telimeną. Ostatecznie zaręcza się z Zosią.
Dzieciństwo.
Syn Jacka Soplicy (wzgardzony przez Stolnika Horeszkę ożenił się z pierwszą napotkaną „dziewczyną ubogą”). Urodził się zapewne w 1791 roku. Nazwano go Tadeuszem na cześć Tadeusza Kościuszki, bohatera wojny 1792 roku (to jeden z licznych w poemacie anachronizmów, syn Jacka urodził się rok wcześniej, kiedy sława Kościuszki nie mogła jeszcze dotrzeć na Litwę). Osierocony wcześnie przez matkę. Uciekający za granicę ojciec powierza jego wychowanie młodszemu bratu.
Tadeusz, przekonany o śmierci ojca, dorasta, otoczony troską wszystkich mieszkańców Soplicowa. Małego Soplicę darzy sympatią nawet Gerwazy, bo sam po latach będzie wspominał:
Młodość.
Od dzieciństwa mieszkał i kształcił się w Wilnie. W chwili zawiązania akcji poematu Tadeusz, już dwudziestoletni, wraca ze szkół wezwany nagle przez stryja, Sędziego. Jest młodzieńcem przystojnym i gdy widzi Zosię po raz pierwszy, od razu się w niej zakochuje.
„...w spadku po rodzicach wziął czerstwość i zdrowie.
Nazywał się Soplica; wszyscy Soplicowie
Są, jak wiadomo, krzepcy, otyli i silni,
Do żołnierki jedyni, w naukach mniej pilni.
Tadeusz się od przodków swoich nie odrodził:
Dobrze na koniu jeździł, pieszo dzielnie chodził,
Tępy nie był, lecz mało w naukach postąpił,
Choć stryj na wychowanie niczego nie skąpił.
On wolał z flinty strzelać albo szablą robić;
Wiedział, że go myślano do wojska sposobić,
Że ojciec w testamencie wyrzekł taką wolę...”
Wszelako Tadeusz, po latach szkolnej dyscypliny, rwie się przede wszystkim do „swywoli” i swobody, co prawie od progu wpędza go w groteskowe qui pro quo z ciocią w roli głównej. Tajne kluczyki, nazbyt wczesne zobowiązania i zaraz potem, jak grom z jasnego nieba, Zosia w całym swym bezwiednym powabie, rywalizacja z Hrabią, współzawodnictwo myśliwskie – w całym tym zamęcie Tadeusz do końca pozostaje nieświadomy tego, że znalazł się pod jednym dachem z Jackiem, swoim rzekomo nieżyjącym ojcem. Nawet kiedy po bitwie z jegrami musi uchodzić za Niemen, jego ojciec świadomym, ostatnim aktem pokuty nie pozwala wyznać synowi prawdy. Co więcej, kiedy w finale dokonuje się pośmiertna rehabilitacja Jacka Soplicy, nie pada ani słowo na temat reakcji jedynego syna zmarłego (zapewne zmąciłaby radość finału).
Młody patriota, szanujący obyczaj i tradycję, niesie także nowe wartości – podczas uroczystości zaręczyn uwłaszcza chłopów:
„Sami wolni, uczyńmy i włościan wolnemi,
Oddajmy im w dziedzictwo posiadanie ziemi,
Na której się zrodzili, którą krwawą pracą
Zdobyli, z której wszystkich żywią i bogacą.”
Dalsze losy.
Tadeusz powraca do Soplicowa jako oficer (z ręką na temblaku), rychło odkomenderowany do formującego się w Nowogródku 19. Pułku Ułanów. O tym pułku wiemy, niestety, że wziął udział w wyprawie moskiewskiej i został rozbity pod Sierakowem. W chwili rozwiązania w 1814 roku pozostało z niego tylko 5 oficerów i 22 podoficerów i żołnierzy. Z tego i z wcześniejszej wzmianki o stołach Sędziego w Soplicowie dwadzieścia lat później badacze wnoszą, że Tadeusz nie osiadł na ojcowiźnie. Nie wiadomo, czy zginął, czy wyemigrował, czy, jak tylu innych, zszedł z oczu władzom i ukrył się gdzieś u dalszej rodziny.
Pierwowzór postaci.
Trudno mówić o pierwowzorze Tadeusza, w zamyśle poety miał on stanowić „typ” reprezentatywny swojego pokolenia. W pewnym stopniu przypomina młodego Adama, który też uczył się w Wilnie i miał „dozorcę księdza” (wuja i opiekuna, ks. prof. Józefa Mickiewicza). Wspólnym rysem są jasne oczy i ciemne włosy, a także... gwałtowność charakteru, widoczna w scenie kłótni z Telimeną. Wystarczy wspomnieć szambelana Nartowskiego wyrżniętego świecznikiem przez młodego romantyka w Kownie, by zobaczyć, że był człowiekiem o równie wyrazistych reakcjach.
Tadeusz, stający w obronie piękna przyrody litewskiej w rozmowie z Telimeną i Hrabią, wydaje się wręcz porte-parole poety. Nie zgadza się tylko ów brak postępów w nauce, gdyż Mickiewicz od powicia był ku temu przeznaczony. Podobno zaraz po urodzeniu, akuszerka, „chcąc Adama przeznaczyć na rozumnego, użyła książki, na której ucięła nożykiem pępek dziecku.”

</doc>
<doc id="305762" url="https://pl.wikipedia.org/wiki?curid=305762" title="Sekstus Pompejusz">
Sekstus Pompejusz

Sekstus Pompejusz "Sextus Pompeius Magnus Pius" (ur. 75 p.n.e. – zm. 35 p.n.e.) – rzymski dowódca ostatnich lat republiki, do końca walczący z II triumwiratem. Młodszy syn Pompejusza Wielkiego i Mucji Tercji, brat Gnejusza Pompejusza Młodszego. Poślubił Skrybonię.
Wzrastał wraz z bratem w cieniu swojego sławnego ojca. W 49 p.n.e. po przekroczeniu przez Cezara Rubikonu i wybuchu wojny domowej ojciec i starszy brat wraz z konserwatywnymi senatorami udali się na Wschód, a Sekstus pozostał wraz z macochą Kornelią Metellą w Rzymie. Po przegranej bitwie pod Farsalos Pompejusz Wielki został zmuszony do ucieczki. Spotkał Kornelię i Sekstusa w Mitylenie i razem odpłynęli do Egiptu. Tam Sekstus był świadkiem zdradzieckiego zabójstwa ojca. Kornelia powróciła do Rzymu, a Sekstus przyłączył się do przeciwników Cezara zbierających wojska w Afryce. W 46 p.n.e. Cezar jednak pokonał pod Tapsus wojska dowodzone przez Metellusa Scypiona i Katona Młodszego. W następnym roku w bitwie pod Mundą pokonani zostali bracia Pompejusze, i tylko Sekstus zdołał zbiec, ukrywał się początkowo w północnej Hiszpanii, a w 43 p.n.e. zdołał opanować Sycylię.
Po zabójstwie Cezara w Idy Marcowe 44 p.n.e. znów wybuchła wojna domowa między politycznymi spadkobiercami Cezara; Markiem Antoniuszem, Oktawianem Augustem i Markiem Lepidusem, którzy utworzyli II triumwirat, a zabójcami Cezara, kierowanymi przez Marka Brutusa i Gajusza Kasjusza. Okres ich walk wykorzystał Sekstus Pompejusz do utworzenia na bazie Sycylii silnej armii i floty. Po ostatecznym zwycięstwie pod Filippi w 42 p.n.e. nad siłami Brutusa i Kasjusza triumwirowie zwrócili się przeciwko Sekstusowi. Jednak nie doszło do rozstrzygającego zwycięstwa i w 39 p.n.e. został zawarty pokój w Puteoli, który przyznawał mu władzę prokonsula na Korsyce, Sardynii, Sycylii i Peloponezie oraz został desygnowany na konsula w 35 p.n.e. 
Został także augurem, choć nie odbył inauguracji nie powracając już nigdy do Rzymu. Do śmierci był faktycznym władcą Sycylii. Pogłębiające się rozdźwięki między Antoniuszem a Oktawianem skłoniły tego ostatniego do rozpoczęcia ponownie wojny z Sekstusem Pompejuszem. Próby zdobycia Sycylii nie przynosiły powodzenia, m.in. Sekstus odniósł zwycięstwo w morskiej bitwie pod Messyną w 37 p.n.e. Dopiero rozbudowa floty pozwoliła Markowi Agrypie - utalentowanemu dowódcy Oktawiana odnieść decydujące zwycięstwo pod Naulochos i całkowicie rozbić flotę Sekstusa. Sekstus Pompejusz zdołał i tym razem zbiec na Wschód. Jednak w 36 p.n.e. został schwytany w Milecie i bez sądu stracony na rozkaz jednego z dowódców Antoniusza, Marka Titiusa.
Zobacz też.
Drzewo genealogiczne Pompejuszów

</doc>
<doc id="305764" url="https://pl.wikipedia.org/wiki?curid=305764" title="Pompeja">
Pompeja

Pompeja ("Pompeia"; ur. 80/75 p.n.e. – zm. przed 35 p.n.e.) – jedyna córka Pompejusza Wielkiego i jego trzeciej żony Mucji Tercji, siostra Gnejusza Pompejusza oraz Sekstusa Pompejusza. Żona Faustusa Korneliusza Sulli, syna dyktatora Lucjusza Korneliusza Sulli, a następnie Lucjusza Korneliusza Cynny.
Życiorys.
Pompeja urodziła się i dorastała w Rzymie. Po czwartym ślubie ojca z Julią córką Cezara w 59 pn.e., Pompeja została zaręczona z Kwintusem Serwiliuszem Cepionem, lecz wyszła za mąż za Faustusa Korneliusza Sullę, syna dyktatora Sulli i Cecylii Metelli Dalmatyki. Około 47 p.n.e. Faustus zginął w wojnie afrykańskiej przeciwko Cezarowi. Dwaj synowie Pompei i Faustusa wpadli w ręce Cezara, który ich uwolnił.
Po 46 p.n.e. Pompeja wyszła ponownie za mąż za Lucjusza Korneliusza Cynnę, który był bratem Kornelli, pierwszej żony Cezara.
Przez pewien czas towarzyszyła swemu młodszemu bratu Sekstusowi na Sycylii. Pompeja zmarła przed Sekstusem jakiś czas przed 35 p.n.e.
Wywód przodków:
Małżeństwa i dzieci:
Zobacz też: Drzewo genealogiczne Pompejuszów

</doc>
<doc id="305765" url="https://pl.wikipedia.org/wiki?curid=305765" title="Alvin Weinberg">
Alvin Weinberg

Alvin Martin Weinberg (ur. 20 kwietnia 1915 w Chicago, zm. 18 października 2006 w Oak Ridge) – amerykański fizyk, organizator badań naukowych.
Od 1955 do 1973 był dyrektorem Oak Ridge National Laboratory.
W 1963 napisał tzw. "Raport Weinberga" pt. "Science, Government, and Information".

</doc>
<doc id="305767" url="https://pl.wikipedia.org/wiki?curid=305767" title="Tysiąc i jedna noc">
Tysiąc i jedna noc



</doc>
<doc id="305768" url="https://pl.wikipedia.org/wiki?curid=305768" title="Ciało bezpostaciowe">
Ciało bezpostaciowe



</doc>
<doc id="305769" url="https://pl.wikipedia.org/wiki?curid=305769" title="Płósy">
Płósy

Płósy – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Ziemie wsi Płósy są bardzo dobrej klasowości.
W połowie roku 2004 w Płósach i kilku sąsiednich wsiach przeprowadzono referendum w sprawie ewentualnego przeniesienia wsi z gminy Rzeczniów do gminy Iłża, ale wniosek ten nie uzyskał poparcia dostatecznej liczby mieszkańców i do przeniesienia nie doszło.
Wieś Płósy posiada ochotniczą straż pożarną.
Wierni kościoła rzymskokatolickiego należą do parafii Najświętszej Maryi Panny Matki Kościoła w Pasztowej Woli.

</doc>
<doc id="305770" url="https://pl.wikipedia.org/wiki?curid=305770" title="Włodzimierz Zagórski (generał)">
Włodzimierz Zagórski (generał)

Włodzimierz Zagórski h. Ostoja (ur. 22 lipca 1882 w Saint-Martin-Lautosque, zm. po 6 sierpnia 1927) – generał brygady pilot Wojska Polskiego, który, według jednych teorii zaginął 6 sierpnia 1927 po opuszczeniu Wojskowego Więzienia Śledczego nr III w Wilnie, według innych – został zamordowany, na rozkaz samego Józefa Piłsudskiego.
Życiorys.
Młodość.
Urodzony we Francji 22 lipca 1882 r. w Saint Martin Lantosque k. Nicei, tam zdobył wszechstronne wykształcenie. Studia prawnicze i handlowe ukończył we Francji i Austrii. Znał dobrze sześć języków, m.in. francuski i niemiecki. Na swój koszt odbył kursy pilotażu. Pochodził z licznej rodziny Zagórskich (rodzina szlachecka) mieszkającej na Mazowszu, w Warszawie, Lubelszczyźnie, w Lublinie i Krakowie. Ojcem jego był Jan Zagórski powstaniec styczniowy, wywieziony na Syberię, z której zbiegł do Francji. Jego matką była Anna Kozłow dama dworu Romanowów, córka generała Kozłowa. Jego bratem był Juliusz Ostoja-Zagórski (1878–1919), także oficer Legionów.
Uczył się w C. K. III Gimnazjum w Krakowie, gdzie w 1900 ukończył VIII klasę i zdał egzamin dojrzałości (w jego klasie był m.in. Aleksander Skrzyński).
Służba w c. i k. Armii i Legionach Polskich.
W 1900 rozpoczął służbę wojskową w Cesarskiej i Królewskiej Armii. 18 sierpnia 1902 awansowany na podporucznika artylerii. W 1910 ukończył Akademię Sztabu Generalnego w Wiedniu i został szefem sztabu VIII Brygady Piechoty w Krakowie, wtedy Krakau. Po roku przeniesiony został do K.u.k. Evidenzbureau, prowadzącego wywiad wojskowy. Służył w komórce organizacyjnej ukierunkowanej na rosyjskie siły zbrojne oraz polskie organizacje paramilitarne C.K. Austro-Węgier, nakierowane na walkę nieregularną na terenie Kraju Przywiślańskiego Imperium Rosyjskiego. Władający wieloma językami Zagórski był funkcjonariuszem II Oddziału Sztabu Generalnego (Evidenzbureau) w Wiedniu. Podlegały mu odpowiednie wysunięte ekspozytury wywiadowcze (Hauptkundschaftstellen) w Krakowie, Przemyślu oraz Lwowie. Wielokrotnie za pośrednictwem kierowników poszczególnych ekspozytur wywiadu kontaktował się z Józefem Piłsudskim, który składał systematycznie mu meldunki o sytuacji w Przywiślańskim Kraju. W zamian Piłsudski otrzymywał środki finansowe, które przeznaczał na rozwój polskich organizacji strzeleckich.
Od sierpnia 1914 do czerwca 1916 roku Włodzimierz Zagórski, został na własną prośbę oddelegowany do formowanych z udziałem Evidenzbureau Legionów Polskich w randze kapitana Sztabu Generalnego – zostając w ten sposób niejako zwierzchnikiem brygadiera Piłsudskiego, co stało się zarzewiem stałego antagonizmu. Kapitan Zagórski został Szefem Sztabu Komendy Legionów Polskich. W czasie gdy komendantem Legionów był gen. Karol Durski-Trzaska, Zagórski stał się faktycznym decydentem w sprawach Legionów, uzależniając sędziwego generała od swoich decyzji.
Wówczas pogłębiła się wzajemna niechęć zawodowego oficera wywiadu austriackiego Zagórskiego z pozbawionym wykształcenia wojskowego, obdarzonym szerszą wizją polityczną Piłsudskim. Od czerwca 1916 do lipca 1917 Zagórski był dowódcą 3 pułku piechoty II Brygady Legionów. Wówczas doszło do kryzysu przysięgowego, podczas którego Zagórski opowiedział się za złożeniem przysięgi i zachęcał do tego. Po latach w zmienionej konfiguracji społeczno-politycznej znaleźli się tacy, którzy twierdzili nawet, że idącym na internowanie w Szczypiornie Polakom Zagórski wygrażał: – „Szaleńcy! Wy zdechniecie!”. W odpowiedzi idące boso ponoć kolumny ryknęły mu "Pierwszą Brygadę", a piątą strofę "Nie chcemy dziś od was uznania..." kończąc słowami „j–ł was pies”. Od lipca 1917 do lutego 1918 dowódca pułku artylerii Polskiego Korpusu Posiłkowego. Po przebiciu się II Brygady pod Rarańczą – usunięty z Legionów za działanie na szkodę armii austriackiej i internowany w Huszt (ob. Chust), później oddany pod sąd wojskowy. Jako główny oskarżony odizolowany od pozostałych Legionistów i szczególnie szykanowany. Uniknął kary śmierci dzięki cesarskiej abolicji.
Służba w Wojsku Polskim.
Po przejęciu przez Radę Regencyjną władzy nad wojskiem dowództwo Wojska Polskiego, jako Szef Sztabu Wojsk Polskich, objął gen. Tadeusz Rozwadowski. Natomiast awansowany na podpułkownika Zagórski pełnił funkcję zastępcy Szefa formującego się Sztabu Generalnego. Szef Sztabu wraz ze swymi współpracownikami przystąpił do intensywnych prac nad organizacją centralnych instytucji wojskowych oraz nowych oddziałów Wojska Polskiego. Podstawą tych działań były projekty opracowane przez Włodzimierza Zagórskiego.
Po 10 listopada 1918 r. Zagórski w związku z objęciem władzy nad wojskiem przez Józefa Piłsudskiego został faktycznie zmuszony do opuszczenia służby. Wrócił po rozpoczęciu wojny polsko-bolszewickiej. Był m.in. dowódcą Dywizji Ochotniczej, a także szefem sztabu Frontu Północnego (dowódca gen. Józef Haller). Brał udział w Bitwie Warszawskiej. Generał Sikorski wnioskował o odznaczenie go Virtuti Militari za zasługi wojenne. 20 września 1920 został mianowany z dniem 1 kwietnia 1920 pułkownikiem.
Pełniący obowiązki dowódcy (25 IX – 23 XI 1920) i dowódca 4 Dywizji Piechoty. 9 kwietnia 1921, na własną prośbę, przeniesiony został do Rezerwy armii. Zajął się działalnością gospodarczą. Formalnie współzałożyciel i czasowo członek zarządu Spółki Akcyjnej „Francopol” zajmującej się dostawami sprzętu lotniczego dla armii. W marcu 1923 ówczesny Minister Spraw Wojskowych, gen. dyw. Kazimierz Sosnkowski powołał go do służby czynnej i mianował szefem Wydziału Przemysłu Wojennego Szefostwa Administracji Armii. Wkrótce mianowany został szefem Departamentu Przemysłu Wojennego MSWojsk. 15 listopada 1923 został przemianowany z dniem 1 listopada 1923 na oficera zawodowego w stopniu pułkownika Sztabu Generalnego ze starszeństwem z 1 czerwca 1919 i 6,5. lokatą w korpusie oficerów artylerii.
31 marca 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na stopień generała brygady ze starszeństwem z 1 lipca 1923 i 9. lokatą w korpusie generałów.
17 sierpnia 1924 generał Sikorski powierzył mu pełnienie obowiązków szefa Departamentu IV Żeglugi Powietrznej Ministerstwa Spraw Wojskowych. Forsował wtedy kontrowersyjny plan szerokiej rozbudowy polskiego lotnictwa, w pierwszym etapie m.in. w oparciu o zakupy maszyn we Francji. Polska uzyskała wtedy dużą francuską pomoc finansową na zakup samolotów. Posunięcia te były wówczas bardzo krytykowane przez piłsudczyków, jako hamujące rozwój rodzimych konstrukcji lotniczych. Bliskim współpracownikiem Zagórskiego był gen. Władysław Sikorski.
Latem 1925 roku dowodził eskadrą 6 samolotów (Potez XV i Breguet 19) lecących rajdem o charakterze sportowym i propagandowym, trasą blisko 5 tys. km do Hiszpanii i Portugalii po drodze odwiedzając też Francję, Wielką Brytanię, Jugosławię i Czechosłowację, na zaproszenie tamtejszych sztabów i organizacji lotniczych.
Czynione z wielkim rozmachem zakupy samolotów sprawiły, że około 1925 lotnictwo polskie było, pod względem liczby posiadanego sprzętu, jednym z najsilniejszych w Europie. O ile jednak niektóre z zakupionych maszyn były na dobrym poziomie konstrukcyjnym (np. Breguet XIX czy Potez XXV), inne miały niewłaściwą konstrukcję (np. znany z licznych wypadków, w tym 31 śmiertelnych, SPAD 61), lub słabe osiągi (Farman F-68 Goliath). Ponadto wysokie stany sprzętowe kontrastowały z niskim stanem osobowym, stąd większość polskich eskadr lotniczych nie miała zdolności bojowej, a nawet ćwiczebnej. Dlatego Zagórski ogromną energię skierował na rozwój szkolnictwa i infrastruktury lotniczej i tak m.in. zarówno Szkoła Orląt w Dęblinie, jak i warszawskie lotnisko na Okęciu początki mają w krótkim epizodzie aktywnej działalności generała Zagórskiego jako szefa Departamentu Żeglugi Powietrznej.
Od początku 1926 osoby z otoczenia Piłsudskiego były źródłem oskarżeń, że generał był zamieszany w aferę korupcyjną w armii, związaną z firmą Francopol i kapitałem francuskim. 18 marca 1926 roku Minister Spraw Wojskowych generał broni Lucjan Żeligowski zwolnił go ze stanowiska szefa Departamentu IV M.S.Wojsk. i pozostawił w dyspozycji szefa administracji armii.
Prowadzona wówczas była głośna kampania prasowa dotycząca udziału Zagórskiego w rzekomej aferze Francopolu, nie znaleziono jednak dowodów, które mogłyby potwierdzić, że Zagórski dokonywał jakichkolwiek przestępstw. Zagórski od 1921 był akcjonariuszem Francopolu, aczkolwiek na zakup od tej firmy partii 100 silników lotniczych i 100 myśliwców Spad 61 uzyskał zezwolenie Prokuratorii Generalnej. Francopol nie podjął produkcji samolotów w Polsce. Wrócił do służby po kolejnym objęciu stanowiska premiera przez Wincentego Witosa
Zwolennicy Zagórskiego uważają, że był jedną z osób, która rozumiała rolę nowoczesnego uzbrojenia, a w szczególności lotnictwa, dla prowadzenia wojny. Główny oponent Zagórskiego i następca na stanowisku szefa Departamentu Żeglugi Powietrznej pułkownik Rayski przykrywając własne zaniechania i błędy forsował pogląd odmienny, mianowicie, że nadmierne zakupy sprzętu, którego nie były w stanie wchłonąć istniejące eskadry, spowodowały zapóźnienie techniczne w następnych latach (np. samoloty Potez XXV wprowadzano do użytku w lotnictwie jeszcze w latach trzydziestych jako całkowicie nieużywane, zaś nowe samoloty PWS – 10 wyposażano w przestarzałe silniki zakupione przez Zagórskiego we Francji, ponieważ dysponowano ich nadmiarem). Posiadano bowiem dużą liczbę przestarzałego, a w ogóle nie użytego jeszcze sprzętu, zakupionego za kredyt francuski. Rozpoczęcie jego spłaty utrudniało zaś wymianę sprzętu na nowszy, produkowany przez polskie wytwórnie, bowiem wywołało chroniczne zadłużenie lotnictwa wojskowego.
Jedyny egzemplarz samolotu Martinsyde F.4 Buzzard, jaki użytkowano w Polsce, był samolotem dyspozycyjnym Zagórskiego, pomalowanym w całości w charakterystyczne biało-czerwone pasy.
W latach 20. był członkiem władz Wojskowego Klubu Samochodowego i Motocyklowego.
Przewrót majowy i uwięzienie.
W przewrocie majowym Włodzimierz Zagórski opowiedział się po stronie legalnego rządu Wincentego Witosa. 12 maja z rozkazu gen. T. Rozwadowskiego objął dowództwo grupy lotniczej w Warszawie, w miejsce płk. Ludomiła Rayskiego z zadaniem rozproszenia zdążających na Warszawę sił podporządkowanych Piłsudskiemu. Jako dowódca lotnictwa, bardzo szybko opanował sytuację na warszawskim lotnisku wojskowym. W dodatku dokonał zarekwirowania kilku samolotów cywilnych i wykonując rozkazy zwierzchników kierował lekkimi, wręcz symbolicznymi bombardowaniami wojsk Piłsudskiego.
Oskarżony m.in. o osobiste bombardowanie lotnicze wojsk marszałka, Zagórski został internowany 15 maja 1926 w Wilanowie, po kilku dniach przewieziony do Wilna i uwięziony wraz z gen. Tadeuszem Rozwadowskim i trzema innymi generałami w Wojskowym Więzieniu Śledczym nr III na Antokolu na ponad rok. Warunki w więzieniu były ciężkie, cele nieogrzewane, reżim więzienny surowy jak to uzasadniano w interesie śledztwa. Kiedy w październiku 1926 roku Wojskowy Sąd Okręgowy nr 1 w Wilnie wydał orzeczenie w sprawie gen. Rozwadowskiego, że powinien on zostać natychmiast zwolniony, prokurator wojskowy przedłużył areszt śledczy dla wszystkich pięciu generałów z powodów „interesów wojska pierwszorzędnej wagi”.
Zagórski rzeczywiście wydawał rozkazy lotnictwu, ale wykonywał w tym zakresie rozkazy zwierzchników, generałów Rozwadowskiego i Malczewskiego. Wbrew rozpuszczanym o nim plotkom, sam nigdy nie pilotował żadnego z bombardujących wojska Piłsudskiego samolotów. Postawiono mu też szereg zarzutów natury kryminalnej w związku z niedopełnieniem obowiązków w sprawie Francopolu, ale nie sformułowano ostatecznie żadnego aktu oskarżenia. Dopiero w kwietniu 1927 roku, kiedy profesor Uniwersytetu w Wilnie i sympatyk Piłsudskiego Marian Zdziechowski opublikował broszurę w obronie uwięzionych generałów – "Sprawa sumienia polskiego", nacisk opinii publicznej spowodował zmianę stanowiska władz wojskowych i w konsekwencji uwolnienie generałów.
Zaginięcie Zagórskiego.
6 sierpnia 1927, w rocznicę wymarszu 1 Kompanii Kadrowej, obchodzoną przez legionistów na zjeździe w Szczypiornie, został odebrany z więzienia przez adiutanta marszałka Piłsudskiego, kapitana Lucjana Miładowskiego. Tego dnia rano o godz. 8.20, w dostarczonym mu ubraniu cywilnym, w towarzystwie kpt. Lucjana Miładowskiego wyjechał pociągiem osobowym nr 714 z Wilna do Warszawy. W stolicy miał stawić się do raportu u Marszałka Polski Józefa Piłsudskiego. Ten jednak przebywał wówczas w Kaliszu. Zagórski został podwieziony na ulicę Flory, do rodziny, ale gdy przejeżdżał Krakowskim Przedmieściem powiedział, że chciałby wysiąść i pójść do łaźni. W okolicach łaźni Fajansa ślad po mężczyźnie się urywa. W Roczniku Oficerskim z 1928 był wykazany w korpusie generałów jako zaginiony. Prasa twierdziła, że Zagórski miał romans, a piłsudczycy podejrzewali go o dezercję. Sukcesywnie w prasie pojawiały się informacje o tym, że generał widziany był na plaży w Warszawie, w Zakopanem, tudzież Afryce. Kontrowersje budziła sprawa listów adresowanych do Zarządu Kasyna Oficerskiego I Pułku Lotniczego oraz do Zarządu Funduszu dla wdów i sierot po Poległych Lotnikach, napisanych rzekomo przez Zagórskiego. Z ich treści wynikało, że zaginiony winny był dość dużą sumę pieniędzy. Przy czym dług był systematycznie spłacany aż do kwietnia 1927 r. Grafolodzy potwierdzili autentyczność korespondencji. Wątpliwości budził papier, na którym pisano te listy – niedostępny wówczas w Gdańsku, a używany przez berlińską policję.
Po wykryciu źródła ulotki pt. "Prawda o generale Zagórskim" i stwierdzeniu, że organizacja Obóz Wielkiej Polski "rozwija działalność szkodliwą i godzącą w interesy państwa", orzeczeniem Dyrekcji Policji Państwowej z 11 października 1927 zawieszono działalność organizacji Obóz Wielkiej Polski Dzielnicy Małopolskiej, Okręgu województwa lwowskiego i miejscowego dla m. Lwowa oraz Sekcji Młodych oraz zakazano rozwijania działalności tych organizacji.
Według powojennej relacji brat Zagórskiego miał powiedzieć, że generał nie zginął, tylko wyjechał do Egiptu i tam zajął się handlem. Według prof. Zbigniewa Wójcika Zagórski związany był z wywiadem francuskim i po uwolnieniu został przez ten wywiad wycofany.
Zagórski w czasie pobytu w więzieniu pisał pamiętniki, w których krytykował działalność Marszałka Polski. Jako oficer sekcji wywiadowczej armii austriackiej znał doskonale kontakty Piłsudskiego z Evidenzbüro HK-Stelle. Jako przeciwwaga powstała też teza, jakoby został zamordowany z rozkazu Józefa Piłsudskiego. Zagórski jednak nie był jedynym człowiekiem, który znał przeszłość Piłsudskiego. Wiedział o tym m.in. generał Józef Rybak, któremu nic się z tego powodu nigdy nie stało. 
Los generała Zagórskiego do dziś jest tajemnicą i źródłem kontrowersji. W wydanej w 2016 roku książce "Sprawa Generała Zagórskiego. Zabójstwo prawie doskonałe" Andrzej Ceglarski przedstawia tezę, że generał został za przyzwoleniem Józefa Piłsudskiego zamordowany przy udziale płk. Wacława Kostka-Biernackiego w jednym z fortów twierdzy w Brześciu nad Bugiem.
Bibliografia.
Literatura historyczna
Publicystyka

</doc>
<doc id="305772" url="https://pl.wikipedia.org/wiki?curid=305772" title="Miedniewice">
Miedniewice



</doc>
<doc id="305774" url="https://pl.wikipedia.org/wiki?curid=305774" title="Moc pozorna">
Moc pozorna

Moc pozorna (S, VA) – wielkość fizyczna określana dla obwodów prądu przemiennego. Wyraża się ją jako iloczyn wartości skutecznych napięcia i natężenia prądu:
gdzie:
Związki z innymi wielkościami elektrycznymi.
Dla napięcia sinusoidalnego:
Moc pozorna jest związana z mocą czynną i bierną prądu elektrycznego pobieranego przez odbiornik ze źródła:
Związek z impedancją:
Związek z admitancją:
Gdzie:
Jako moc znamionowa.
Moc pozorna podawana jest jako moc znamionowa generatorów, transformatorów i innych urządzeń wytwarzających i przetwarzających energię elektryczną prądu przemiennego.
Jednostka.
W elektroenergetyce najczęściej operuje się jednostką MVA (megawoltamper) równą 106 VA.

</doc>
<doc id="305776" url="https://pl.wikipedia.org/wiki?curid=305776" title="Zalesie (Rzeszów)">
Zalesie (Rzeszów)

Zalesie – część Rzeszowa, dzielnica niestanowiąca jednostki pomocniczej gminy, włączona do miasta w 1977 roku. Wysunięta jest na południowo-wschodni kraniec Rzeszowa. Jej obszar wchodzi w skład Osiedla Zalesie, będącego jednostką podziału administracyjnego miasta. 
Historia.
Badania archeologiczne na obszarze Zalesia wykazały ślady prehistorycznego osadnictwa oraz cmentarzysko z okresu wpływów rzymskich. Obok Białej i Pobitna Zalesie jest jedną z najstarszych osad w okolicy Rzeszowa i sięga czasów księstwa halicko-włodzimierskiego, czego ślad stanowiło zamieszkanie tych miejscowości w znacznym stopniu przez ludność grekokatolicką jeszcze na początku XX w. Pierwsza wzmianka pisana o Zalesiu ("Zalesse") pochodzi z roku 1400. W 1404, gdy Władysław Jagiełło uzyskał dobra tyczyńskie kosztem swej późniejszej żony Elżbiety z Pilczy, Zalesie nadal jeszcze występuje jako ośrodek okręgu, czyli dawnej wołości - tę rolę administracyjną przejął po nim lokowany w 1368 Tyczyn jako siedziba klucza dóbr. W epoce jagiellońskiej Zalesie wchodziło przeważnie w skład majątku Pileckich, choć należało także od 1423 dożywotnio do przywódcy husyckiego Jana z Jičína. Początkowo, do przełomu XV–XVI w., stanowiło wysuniętą na północny zachód rubież ziemi sanockiej województwa ruskiego, zostało jednak włączone z inicjatywy Pileckich w obręb ziemi przemyskiej.
Instytucje i infrastruktura.
Odległość od ścisłego centrum Rzeszowa wynosi ok. 3 km. Dociera tu kilka linii autobusowych komunikacji miejskiej. W dzielnicy dominuje zabudowa jednorodzinna (większość domów wybudowanych w latach 80. i 90. XX wieku), nie brakuje też zabytkowych domów, niegdyś należących do Matysówki. Na Zalesiu znajduje się Szkoła Podstawowa nr 24, dwa instytuty Uniwersytetu Rzeszowskiego oraz akademiki "Hilton" i "Merkury". Obecność Uniwersytetu Rzeszowskiego na osiedlu sięga lat 1968–1973, gdy powstały budynki wydziału zamiejscowego Akademii Rolniczej im. Hugona Kołłątaja w Krakowie. Wydział zainaugurował działalność w roku akademickim 1973/1974.
Od 1931 r. działa klub sportowy LKS Zimowit Rzeszów. Jest tu duży park ze starymi dębami i boiskiem klubu Zimowit.
Do głównych ulic Zalesia zaliczają się: ul. Łukasiewicza, ul. Sasanki, ul. Zimowit, ul. Kiepury, ul. Wieniawskiego oraz ul. Robotnicza.
Na terenie Zalesia znajduje się Sanktuarium Wniebowzięcia Najświętszej Maryi Panny.

</doc>
<doc id="305778" url="https://pl.wikipedia.org/wiki?curid=305778" title="Herb województwa podkarpackiego">
Herb województwa podkarpackiego

Herb województwa podkarpackiego – symbol województwa podkarpackiego. Herb przedstawia na tarczy dwudzielnej w słup w lewym polu czerwonym gryfa ukoronowanego srebrnego wspiętego w lewo, w prawym błękitnym lwa ukoronowanego złotego wspiętego o języku czerwonym. Ponad nimi krzyż kawalerski srebrny.
Herb został ustanowiony uchwałą sejmiku w dniu 28 sierpnia 2000 r.
Symbolika.
Wygląd herbu odzwierciedla jego dziedzictwo historyczne i położenie geograficzne:

</doc>
<doc id="305779" url="https://pl.wikipedia.org/wiki?curid=305779" title="Karabin Murata Typ 22">
Karabin Murata Typ 22

Karabin Murata Typ 22 (Murata Meiji 22-Shiki) – japoński karabin powtarzalny.
Historia.
W 1880 roku do uzbrojenia armii japońskiej wprowadzono karabin Murata Typ 13. Broń ta pomimo przeprowadzonej pięć lat później modernizacji (karabin 18-Shiki) szybko stała się przestarzała, dlatego w 1888 do uzbrojenia wprowadzono nowy karabin Murata Typ 22. Podobnie jak w przypadku karabinów Typ 13 i Typ 18 jego konstruktorem był Tsuneyoshi Murata. Nowy karabin miał kaliber 8 mm i był zasilany ze stałego rurowego magazynka.
Karabiny Typ 22 były używane (razem ze starszymi Typ 13 i Typ 18) przez armię japońską podczas wojny chińsko-japońskiej (1894-1895). Została ona wygrana przez Japonię, ale japońskie karabiny okazały się bronią bardzo zawodną, wrażliwą na zanieczyszczenia. Bardzo niska była też jakość produkowanych karabinów, co było powodem licznych wypadków rozerwania broni podczas strzelania.
Karabiny Typ 22 były produkowane przez arsenał w Tokio. W latach 1888-1897 wyprodukowano ok. 100 000 szt.

</doc>
<doc id="305781" url="https://pl.wikipedia.org/wiki?curid=305781" title="Lucjusz Skryboniusz Libon">
Lucjusz Skryboniusz Libon



</doc>
<doc id="305790" url="https://pl.wikipedia.org/wiki?curid=305790" title="Robert Southey">
Robert Southey

Robert Southey (ur. 12 sierpnia 1774, zm. 21 marca 1843) – angielski poeta, przedstawiciel romantyzmu w literaturze angielskiej. Przez niektórych historyków literatury uznawany za jednego z tzw. „poetów jezior”.
Życie.
Dzieciństwo i młodość.
Southey urodził się w mieście Bristol w południowo-zachodniej Anglii. Był synem kupca Thomasa Southeya. W 1792 roku ukończył słynną szkołę średnią Westminster School, a w styczniu następnego roku wstąpił na Uniwersytet Oksfordzki. Jednak w końcu wieku XVIII uniwersytety angielskie stały na niskim poziomie i sam Southey podsumował lata nauki słowami: "Wszystko czego się nauczyłem w Oksfordzie to pływanie i żeglowanie". Jednak to właśnie w czasach uniwersyteckich stał się zapalonym wyznawcą haseł rewolucji francuskiej. Pod ich wpływem stworzył też swoje pierwsze utwory – dramat "Wat Tyler" (1794, gloryfikujący jednego z przywódców średniowiecznego buntu chłopskiego z 1381 roku) oraz "Joannę d’Arc" (1796), epopeję napisaną wierszem białym. W grudniu 1793 poznał w Bristolu poetę Roberta Lovella, z którym w kwietniu następnego roku zaczął planować wydanie wspólnego tomu poezji. Ich "Poematy" ukazały się drukiem w grudniu 1795. W czerwcu 1794 poznał Samuela Taylora Coleridge’a, później bliskiego przyjaciela, wraz z którym napisał w lipcu 1794 roku lichy dramat "Upadek Robespierre’a", będący próbą zrozumienia niespodziewanej ewolucji francuskiego buntu oraz współtworzył utopijną koncepcję pantysokracji ("patrz": Demokratyczna utopia i jej upadek).
Portugalia.
Po rozczarowaniu, jakie przyniósł upadek haseł wolnościowych we Francji oraz po wielkiej kłótni z Coleridge’em, Southey opuścił Anglię i na pół roku wyjechał do Portugalii (grudzień 1795 – maj 1796). Powrócił do niej jeszcze raz cztery lata później (maj 1800 – czerwiec 1801). W Portugalii, którą głęboko ukochał, przebywał w poważnym celu intelektualnym – uczył się języka oraz zbierał materiały dotyczące historii kraju i jej wielkiej ówczesnej kolonii Brazylii. Southey jest autorem kilkudziesięciu prac naukowych z zakresu dziejów i obyczajowości Portugalii i dziś przez Brytyjczyków bardziej znany jest jako znawca zagadnień Półwyspu Pirenejskiego niż poeta.
Na dworze królewskim.
W roku 1813 trzydziestodziewięcioletni Southey otrzymał największe wyróżnienie, jakie może spotkać poetę brytyjskiego – tytuł "poeta laureatus" ("poeta-laureat"). Pierwotnie nagrodę miał dostać Walter Scott, ale odmówił i na swoje miejsce protegował właśnie Southeya.
George Gordon Byron bardzo radykalnie i z goryczą wypowiadał mu przyjęcie tego tytułu (zarzucił mu "zaprzaństwo"), który przyznawany był osobiście przez króla. Southey tym samym stał się zwolennikiem torysów i często tworzył pochlebne ody na cześć dworu (jako "poeta laureatus" do końca życia miał obowiązek raz w roku pisać wiersz na cześć Jerzego III i jego przybocznych). Przeszedł od młodzieńczego kultu dla rewolucji francuskiej do stanowiska poety nadwornego, urzędowego dostawcy wiernopoddańczych panegiryków.
W Krainie Jezior.
7 września 1803 roku wraz z żoną Edith de domo Fricker (która była młodszą siostrą małżonki Coleridge’a – Sary) oraz dziećmi wprowadził się do ogromnego domu Coleridge’a "Greta Hall" w malowniczym Keswick w Krainie Jezior. Obaj przyjaciele pogodzili się i zapomnieli o dawnych urazach, a Southey mieszkał w "Greta Hall" do końca swojego życia, z rzadka tylko wyjeżdżał do Londynu lub zagranicę. Utrzymywał też rodzinę Coleridge’a, który dziećmi zajmował się w sposób umiarkowany. Spokojne życie Southeya w Keswick przerywane było częstymi dramatami prywatnymi – w latach 1802-1819 zmarło czworo z ośmiorga jego dzieci, w tym (w 1816) ukochany, ponadprzeciętnie uzdolniony syn Herbert. Dla Southeya, czułego i kochającego ojca, był to wielki cios, z którego nie potrafił się podnieść. W roku 1837 zmarła jego żona Edith. Dwa lata później sześćdziesięciopięcioletni artysta poślubił poetkę Caroline Bowles, z którą korespondował przez ostatnie dwadzieścia lat.
Ostatnie lata swojego życie Southey spędził w obłędzie. W lutym 1843 roku dostał silnego ataku apopleksji, zaś miesiąc później – 21 marca – zmarł.
Twórczość.
Robert Southey jest zupełnie inną indywidualnością twórczą niż Wordsworth, czy Coleridge. Stanisław Kryński, badacz twórczości "poetów jezior" napisał o nim: "talent niewątpliwy, ale nieposiężnego geniuszu szukalibyśmy na próżno". Southey był poetą bardzo pracowitym i zostawił po sobie duży dorobek literacki, ale w zgodnej opinii większości historyków literatury ilość w przypadku Southeya bardzo rzadko przechodziła w jakość. Pracował on, inaczej niż dwaj pozostali artyści z "Krainy Jezior", jako zawodowy pisarz, żył z tego i często zmuszony był pisać na zamówienie, co bardzo odbiło się na jakości jego utworów.
Najbardziej cenione w dorobku Southeya pozostają ballady (powstałe w latach 1798-1803), przy czym Kryński dodaje, że naprawdę ciekawe są tylko dwie z nich – "Po bitwie pod Blenheim" (jeden z pierwszych w historii utworów pacyfistycznych) oraz "Uczony". Southey jest także autorem historii uznanej dziś za klasykę literatury dziecięcej – "Opowieść o trzech niedźwiadkach". Napisał również kilka książek biograficznych, w jego dorobku.
Jest również Southey autorem aż pięciu eposów – "Joanna d’Arc" (1796), "Madoc" (1805), "Thalaba Niszczyciel" (1801), "Klątwa Kehamy" (1810) oraz "Roderyk, ostatni z Gotów" (1814), jak również poematu "A Tale of Paraguay" (1825). Wszystkie bez wyjątków uznane są za literackie buble. W opinii większości historyków Southey "przejawiał duży zapał epicki, nie odpowiadający talentowi". Jack Simmons, biograf poety, epos "Madoc" nazwał "najdłuższym, najmniej udanym i najżmudniejszym ze wszystkich pięciu."
"Widzenie Sądu" i odpowiedź Byrona.
W styczniu 1820 roku w wieku 82 lat zmarł przebywający od dłuższego czasu w obłąkaniu król Jerzy III. Rok później Southey napisał długi poemat "Widzenie Sądu" ("A Vision od Judgment"), w którym przedstawił zaświatowy sąd nad duszą króla, zakończony triumfalnym wkroczeniem zmarłego do raju. Utwór napisany został heksametrem (w poezji angielskiej nigdy się nie przyjął) i wyróżniał się nie tylko marnością stylu i kompozycji, ale i dużym żywiołem panegiryzmu. Kryński mówi o poemacie wprost – "lizusowski" i podsumowuje ostrym stwierdzeniem: "Jeszcze chyba nie było na świecie człowieka, który by Widzenie Sądu przeczytał z przyjemnością". W przedmowie do "Widzenia Sądu" Southey w bardzo ostrych słowach zaatakował Byrona i Shelleya, nazywając ich m.in. "szatańską szkołą poezji".
Przebywający na dobrowolnym wygnaniu we Włoszech Byron dostał poemat Southeya i wpadł w szał. Błyskawicznie napisał odpowiedź, której również nadał tytuł "Widzenie Sądu" ("The Vision od Judgment", tj. "jedyne możliwe widzenie sądu", podczas gdy southeyowskie "A Vision of Judgment" oznacza "jakieś, pewne widzenie sądu"). Miażdżąca replika Byrona nie tylko demaskowała Southeya jako przeciętnego poetę, ale i jako zdrajcę. Autor "Korsarza" powrócił do wysuniętych przy okazji odbierania tytułu "poety laureatus" przez autora "Po bitwie w Blenheim" zarzutów o jego sprzeniewierzenie się ideałom rewolucji. Ostatnie słowo w dyskusji należało do Byrona, a jego skuteczna odpowiedź w postaci własnego "Widzenia Sądu" uznana jest do dziś za jeden z najgenialniejszych wierszy poety. Oto najbardziej znany fragment byronowskiej satyry, krytykujący zmianę światopoglądu Southeya:
"Pisał pochwałę królobójcy; potem"
"pisał powszechną monarchów pochwałę;"
"Rzeczpospolitą wychwalał z polotem,"
"By ją następnie uznać za zakałę;"
"Antyjakobin, jakobin z powrotem."
"Antyjakobin głosił raz z zapałem"
"Pantisokrację, po czym zmienił zdanie"
"I skórę – równie łatwo jak ubranie."
"Śpiewał przeciwko wojnom; domorosłą"
"Opiewał sławę wojaków; ze wstrętem"
"Krytykę uznał za brzydkie rzemiosło –"
"I przypochlebnym został recenzentem,"
"Płatnym przez tychże, co z miną wyniosłą"
"Nad moralnością jego i talentem"
"Kręcili nosem; mnóstwo białych wierszy"
"I szarej prozy spłodził bard nieszczery."
"tłum. Cz. Jastrzębiec-Kozłowski"

</doc>
<doc id="305791" url="https://pl.wikipedia.org/wiki?curid=305791" title="Miedniewice (województwo mazowieckie)">
Miedniewice (województwo mazowieckie)

Miedniewice – wieś w Polsce położona w województwie mazowieckim, w powiecie żyrardowskim, w gminie Wiskitki. Położona przy granicy Bolimowskiego Parku Krajobrazowego. Sanktuarium maryjne.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Do 1954 roku siedziba gminy Guzów. W latach 1954–195x wieś należała i była siedzibą władz gromady Miedniewice, po jej zniesieniu w gromadzie Guzów. W latach 1975–1998 miejscowość administracyjnie należała do województwa skierniewickiego.
Przez miejscowość przepływa niewielka rzeka Sucha, dopływ Bzury.
We wsi znajduje się barokowy kościół wybudowany w latach 1737-1748 projektu J. Fontany i T. Bellotiego, w którym znajduje się drzeworyt z XVII wieku przedstawiający Świętą Rodzinę przy posiłku. W 1677 obraz został uznany za cudowny i w 1767 koronowany.
Obok kościoła dawny klasztor reformatów (obecnie klasztor klarysek) wybudowany w latach 1692–1705. Co roku, w sierpniu, jest jednym z przystanków na drodze pątników Warszawskiej Akademickiej Pielgrzymki Metropolitalnej w drodze na Jasną Górę. Kompleks znajduje się na szlaku Perły Mazowsza w jego pętli zachodniej.
Z Miedniewic pochodził znany kardiochirurg i polityk Zbigniew Religa.

</doc>
<doc id="305792" url="https://pl.wikipedia.org/wiki?curid=305792" title="Ryszard Lackner">
Ryszard Lackner

Ryszard Lackner (ur. 24 grudnia 1946 w Bydgoszczy, zm. 5 września 2006 we Wrocławiu) – generał dywizji Wojska Polskiego.
Służba w wojsku.
Absolwent Oficerskiej Szkoły Wojsk Zmechanizowanych we Wrocławiu.Po ukończeniu szkoły oficerskiej od 1967 pełnił służbę jako dowódca plutonu, a następnie kompanii desantowej 35. Pułku Desantowego.
W latach 1976–1977 był szefem sztabu 4 pułku desantowego. Od 1977 pełnił obowiązki dowódcy 5 pułku zmechanizowanego w Szczecinie. W latach 1978–1980 służył jako oficer Wydziału Operacyjnego Sztabu 16 Dywizji Pancernej, a od 1980 jako szef tego wydziału. W 1983 ponownie w 7 Dywizji Desantowej. Od 1986 szef sztabu 7 Brygady Obrony Wybrzeża, a następnie jej dowódca. W 1990 przeszedł do Dowództwa Pomorskiego Okręgu Wojskowego w Bydgoszczy, gdzie zajmował stanowisko szefa wydziału.
W latach 1991–1994 komendant wrocławskiej Wyższej Szkoły Oficerskiej Wojsk Zmechanizowanych. W 1994 połączył pod swoim dowództwem 2 szkoły oficerskie: WSOWZ i Wyższą Szkołę Oficerską Wojsk Inżynieryjnych w nową Wyższą Szkołę Oficerską im. Tadeusza Kościuszki, przekształconą w 2002 w Wyższą Szkołę Oficerską Wojsk Lądowych. W 1992 awansowany na stopień generała brygady. W 2002 objął stanowisko szefa Generalnego Zarządu Wsparcia Sztabu Generalnego Wojska Polskiego w Warszawie. W 2003 awansowany do stopnia generała dywizji. Od 2004 dowódca Śląskiego Okręgu Wojskowego.
Odszedł z wojska w grudniu 2005. Uroczyste pożegnanie ze służbą wojskową odbyło się w styczniu 2006 na wrocławskim Rynku.
Zmarł 5 września 2006 roku. 8 września 2006 roku, w bazylice św. Elżbiety we Wrocławiu (świątynia garnizonowa) została odprawiona msza święta żałobna której przewodniczył biskup polowy gen. dyw. Tadeusz Płoski. Po Eucharystii trumna z ciałem generała została przewieziona na cmentarz Świętego Ducha, gdzie spoczęła w rodzinnym grobowcu.
Życie prywatne.
Miał żonę Danutę i dwoje dzieci: córkę Katarzynę i syna Piotra, oraz wnuczkę Karolinę. Uprawiał jeździectwo, interesował się literaturą historyczną i filatelistyką.

</doc>
<doc id="305793" url="https://pl.wikipedia.org/wiki?curid=305793" title="Kość udowa">
Kość udowa

Kość udowa (łac. "os femoris", "femur") — kość kończyny dolnej będąca elementem wspierającym tkanki miękkie uda. Jest to kość długa, dlatego wyróżnić w niej można trzon i dwa końce: koniec bliższy i koniec dalszy. Jednocześnie jest to najcięższa i najdłuższa z kości długich organizmu; mierząc prawie dokładnie 26% długości ciała człowieka, jest pomocnym wskaźnikiem rekonstrukcji szkieletowych. Występuje u czworonogów. U człowieka jest ustawiona pionowo, a u pozostałych czworonogów w kierunku przednio-dolnym.
Człowiek.
Głowę łączy z trzonem szyjka kości udowej ("collum femoris") mająca kształt spłaszczonego wałka. Oś szyjki tworzy z trzonem kąt rozwarty (u mężczyzn około 135°, u kobiet mniej). U obu płci z wiekiem kąt ten się zmniejsza. 
Na granicy między szyjką i trzonem znajdują się duże wyniosłości: zlokalizowany bocznie krętarz większy ("trochanter major") i położony do tyłu krętarz mniejszy ("trochanter minor"). Oba krętarze są ważnymi miejscami przyczepu dla mięśni uda. Połączone są między sobą od przodu kresą międzykrętarzową ("linea intertrochanterica"), od tyłu łączy je wydatny grzebień międzykrętarzowy ("crista intertrochanterica"). W okolicy krętarza większego, na jego stronie przyśrodkowej, znajduje się dół krętarzowy ("fossa trochanterica").
Na powierzchniach bocznych obu kłykci występują niewielkie wyniosłości zwane nadkłykciami: przyśrodkowym i bocznym ("epicondylus medialis et laterais"). Na nadkłykciu przyśrodkowym wyróżnić można niewielką wyniosłość zwaną guzkiem przywodzicieli ("tuberculum adductorium").
Zwierzęta domowe.
U psa charakterystyczne w kości udowej jest położenie krętarza wielkiego, który leży poniżej głowy kości udowej. U konia, przeżuwaczy i świni wystaje ponad głowę kości. U konia wcięcie krętarzowe dzieli go na część doczaszkową oraz doogonową. U konia w części bliższej trzonu znajduje się krętarz trzeci, do którego przyczepia się mięsień pośladkowy powierzchowny.

</doc>
<doc id="305799" url="https://pl.wikipedia.org/wiki?curid=305799" title="James Irwin">
James Irwin

James Benson Irwin (ur. 17 marca 1930 w Pittsburghu, zm. 8 sierpnia 1991 w Glenwood Springs w stanie Kolorado) − amerykański astronauta, pułkownik United States Air Force. Ósmy człowiek, który stanął na powierzchni Księżyca.
Wykształcenie oraz służba wojskowa.
Jako pilot wylatał 7015 godzin, z czego 5300 na samolotach z napędem odrzutowym.
Kariera astronauty.
Apollo 15.
Podczas misji Apollo 15, która trwała od 26 lipca do 7 sierpnia 1971, był pilotem modułu księżycowego „Falcon”. Pozostałymi członkami wyprawy byli: David Scott – dowódca misji i Alfred Worden – pilot modułu dowodzenia „Endeavour”. 30 lipca 1971 Scott i Irwin wylądowali na Srebrnym Globie w rejonie tzw. szczeliny Hadleya, w okolicach księżycowych Apeninów. Astronauci po raz pierwszy byli wyposażeni w pojazd LRV, który umożliwiał im poruszanie się po powierzchni Księżyca. Dzięki niemu pokonali trasę liczącą ponad 27 km podczas trzech spacerów księżycowych. Przebywali ponad 18 godzin poza modułem LM: 31 lipca – ponad sześć i pół, 1 sierpnia – ponad siedem i 2 sierpnia – blisko pięć. 67 godzin po lądowaniu na Księżycu astronauci wystartowali w drogę powrotną do modułu „Endeavour”, zabierając ze sobą próbki gruntu o łącznej masie 77 kg i ponad 1000 fotografii.
7 sierpnia kapsuła Apollo 15 wodowała na Oceanie Spokojnym niespełna 2 km od jednostki ratowniczej – uderzeniowego okrętu desantowego USS „Okinawa”.
Śmierć.
8 sierpnia 1991 zmarł na zawał serca w szpitalu w Valley View w Glenwood Springs w Kolorado. Został pochowany na Cmentarzu Narodowym w Arlington.

</doc>
<doc id="305804" url="https://pl.wikipedia.org/wiki?curid=305804" title="Ławeczka płaska">
Ławeczka płaska

Ławeczka – przyrząd kulturystyczny służący do trenowania mięśni klatki piersiowej i tricepsa. Jest to pozioma ławka z przymocowanymi podpórkami, na których stoi sztanga. Ławeczka służy do tzw. wyciskania.

</doc>
<doc id="305805" url="https://pl.wikipedia.org/wiki?curid=305805" title="Rozgrzewka">
Rozgrzewka

Rozgrzewka – seria prostych ćwiczeń fizycznych o narastającej intensywności służąca rozgrzaniu i uelastycznieniu mięśni i przygotowaniu organizmu do wysiłku. Pomaga ona przy pracach związanych z użytkiem mięśni oraz jej celem jest ochrona przed kontuzjami i zwiększenie wydolności.

</doc>
<doc id="305810" url="https://pl.wikipedia.org/wiki?curid=305810" title="Luigi Macchi">
Luigi Macchi

Luigi Macchi (ur. 3 marca 1832 w Viterbo, zm. 29 lub 30 marca 1907 w Rzymie), włoski duchowny katolicki, kardynał.
Życiorys.
Pochodził z rodziny arystokratycznej, był synem księcia Luigiego i Veroniki z książąt Cenci-Bolognetti, bratankiem kardynała Vincenzo Macchiego. Studiował na Uniwersytecie "La Sapienza" w Rzymie, gdzie obronił doktorat obojga praw; święcenia kapłańskie przyjął w 1859. Otrzymał tytuły tajnego szambelana i prałata domowego papieża oraz godność referendarza w Trybunale Sygnatury Apostolskiej (1860); był sędzią w trybunale "Consulty", wikariuszem kilku kardynałów (m.in. Constantino Patrizi Naro, archiprezbitera bazyliki laterańskiej), wizytatorem apostolskim diecezji Poggio Mirteto, konsultorem Kongregacji Soboru. Pius IX mianował go w 1875 mistrzem komnaty papieskiej, a Leon XIII – majordomusem i prefektem Pałacu Apostolskiego (1886).
Ten sam papież wyniósł go w lutym 1889 do godności kardynalskiej, nadając tytuł diakona Santa Maria in Aquiro (w listopadzie 1896 Macchi przeszedł na diakonię Santa Maria in Via Lata). Od kwietnia 1890 Macchi pełnił funkcję administratora opactwa w Subiaco; w grudniu 1896 został sekretarzem Listów Apostolskich. Po śmierci kardynała Teodolfo Mertela w lipcu 1899 był najstarszym stażem kardynałem diakonem ("protodiakonem") i w tym charakterze uczestniczył w konklawe 1903 po śmierci Leona XIII, a następnie koronował papieża Piusa X (9 sierpnia 1903).
Został pochowany na cmentarzu Campo Verano w Rzymie.

</doc>
<doc id="305811" url="https://pl.wikipedia.org/wiki?curid=305811" title="Lotnisko Białystok-Krywlany">
Lotnisko Białystok-Krywlany

Lotnisko Białystok-Krywlany (kod ICAO: EPBK) – niekontrolowane lotnisko o ograniczonej certyfikacji z asfaltobetonową drogą startową. Położone jest w południowo-wschodniej części Białegostoku - Krywlanach, oddalonych od centrum miasta o około 5 km. Od 21 maja 2020 roku lotnisko jest certyfikowane do lotów komercyjnych. Nie posiada terminalu.
Opis lotniska.
Lotnisko otoczone jest Lasem Solnickim, którego fragment stanowi naturalną przeszkodę lotniczą. Przyznana certyfikacja (kod referencyjny lotniska - 2B), pozwala na lądowanie i startowanie samolotów do 30 osób.
Obecnie lotnisko wykorzystywane jest przede wszystkim przez Aeroklub Białostocki oraz Podlaski Oddział Straży Granicznej. Niedaleko budynku aeroklubu stacjonuje zespół HEMS Ratownik 1 Lotniczego Pogotowia Ratunkowego.
Lotnisko dysponuje dwiema drogami startowymi na kierunku:
Historia.
W latach 20. XX wieku Komitet Wojewódzki i Powiatowy Ligi Obrony Powietrznej i Przeciwgazowej wykupił grunty wsi Krywlany pod budowę lotniska. W 1935 roku wybudowano pierwszy hangar i budynki zaplecza. Budowa pasa startowego rozpoczęła się przed wybuchem II wojny światowej, ale została zakończona przez sowietów pod koniec 1939 roku. Po przejęciu lotniska przez wojska niemieckie w czerwcu 1941 wybudowano koszary, hangary i budynki zaplecza. Zmodernizowano i wydłużono do 1220 metrów betonowy pas startowy. W czasie wycofywania się wojsk niemieckich w lipcu 1944 roku lotnisko zostało zniszczone po zrzuceniu bomb lotniczych. Po wyzwoleniu Białegostoku przez sowietów, bazę miały tu sowieckie jednostki lotnicze, a lotnisko przygotowano ponownie do funkcjonowania.
Po II wojnie światowej utworzono Białostocki Oddział Polskich Linii Lotniczych LOT. 30 kwietnia 1945 roku uruchomiono loty rejsowe do Warszawy, jednak szybko zostały wstrzymane.
28 maja 2012 podano w prasie, że magistrat wydał decyzję środowiskową dla przedsięwzięcia, które aeroklub planował od dawna. Na Krywlanach zbudowany zostanie pas startowy o długości 1300 metrów i szerokości 30 metrów z pętlami nawrotowymi, jak również 600-metrowa droga kołowania, szeroka na 10,5 metra. Będą tu startować i lądować małe samoloty. Lotnisko przejdzie znaczącą modernizację. Powstaną m.in. dwa hangary lotnicze i ogrodzenie. Co ważne – zbudowana zostanie nowa stacja paliw, która będzie służyć nie tylko aeroklubowi, ale też przyjezdnym.
Na początku 2015 roku prezydent miasta Białystok oraz władze Aeroklubu Polskie podpisali list intencyjny, który rozpoczął proces przekształcania lotniska do użytku publicznego. Lotnisko w Białymstoku ma pozwalać na lądowanie samolotów pasażerskich do 50 osób. Przeprowadzane inwestycje mają dotyczyć poprawy infrastruktury technicznej, takie jak utwardzenie nawierzchni wzlotów.
Budowa pasa startowego rozpoczęła się w grudniu 2017 roku. Została zakończona we wrześniu 2018 roku.

</doc>
<doc id="305818" url="https://pl.wikipedia.org/wiki?curid=305818" title="Piemontyt">
Piemontyt

Piemontyt (epidot manganowo-żelazowy) – minerał z grupy krzemianów, bogata w żelazo i mangan odmiana epidotu. Nazwa pochodzi od Piemontu we Włoszech, gdzie został odkryty.
Właściwości.
Wykazuje silny pleochroizm. Tworzy kryształy jednoskośne, słupkowe i igiełkowe. Występuje w skupieniach promienistych, ziarnistych, zbitych. Bardzo często współwystępuje z kwarcem, glaukofanem, braunitem, rodonitem, rodochrozytem.
Występowanie.
Piemontyt jest minerałem bardzo rzadkim. Spotykany jest w złożach manganu, w łupkach. Bardzo rzadko występuje w pegmatytachi skałach wulkanicznych.
Miejsca występowania: Włochy – (Valle d'Aosta, Piemont), Francja – (wyspa Croix), Japonia – (wyspa Sikoku), USA – Arizona, Nowa Zelandia.
W Polsce występuje na Dolnym Śląsku (okolice Marcinkowa k. Stronia Śląskiego).

</doc>
<doc id="305828" url="https://pl.wikipedia.org/wiki?curid=305828" title="Liczba przesłony">
Liczba przesłony



</doc>
<doc id="305829" url="https://pl.wikipedia.org/wiki?curid=305829" title="Karabin Walther WA 2000">
Karabin Walther WA 2000

WA 2000 - niemiecki karabin wyborowy.
Historia.
Karabin WA 2000 został skonstruowany na początku lat 70. XX wieku w niemieckiej firmie Carl Walther Waffenfabrik. Była to niekonwencjonalna konstrukcja zbudowana w układzie bullpup. Karabiny WA 2000 były produkowane ręcznie, dzięki czemu miały wysoką celność, ale jednocześnie wysoką cenę. W latach 80. cena fabrycznie nowego WA 2000 na rynku amerykańskim wahała się w granicach 9000$-12 000$.
Wysoka cena była powodem znikomego popytu na tę broń, w rezultacie pod koniec lat 80. produkcję WA 2000 wstrzymano. Według różnych źródeł wyprodukowano od 72 do 176 karabinów WA 2000. Karabin był produkowany w wersjach kalibru .300 Winchester Magnum, 7,62 x 51 mm NATO i 7,5 x 55 mm. Wyprodukowane karabiny są nadal używane.
Opis.
Karabin WA 2000 jest indywidualną bronią samopowtarzalną zbudowaną w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka (zamek z siedmioma ryglami). Mechanizm spustowy umożliwia strzelanie ogniem pojedynczym. Zasilanie z magazynków pudełkowych o pojemności 6 naboi. Broń jest wyposażona w celownik optyczny, standardowo Schmidt-Bender 2,5-10 x 56. Karabin jest wyposażony w dwójnóg. 

</doc>
<doc id="305833" url="https://pl.wikipedia.org/wiki?curid=305833" title="Pekińczyk">
Pekińczyk

Pekińczyk – jedna z ras psów należąca do grupy psów do towarzystwa, zaklasyfikowana do sekcji spanieli japońskich i pekińczyków. Typ jamnikowaty. Nie podlega próbom pracy.
Rys historyczny.
Pekińczyk jest rasą wyhodowaną w Mandżurii. Do połowy XIX wieku rasa ta znana była wyłącznie w Chinach, gdzie pekińczyki hodowane były jako psy świątynne. Według chińskich wierzeń drobna budowa pekińczyka pozwalała mu łatwo gonić i chwytać pojawiające się w świątyniach demony, a jego waleczne serce – bez trudu stawiać czoła nawet najpotężniejszym złym duchom. Inna legenda wspomina, że pekińczyki miały być owocem miłości lwa do małpki, który to związek został pobłogosławiony przez samego Buddę. Po lwach pekińczyki miały odziedziczyć swoją szlachetność, a po małpce – nietypowy krok. Psy powstałe z tego związku towarzyszyły Buddzie i w razie niebezpieczeństwa zamieniały się w lwy.
Pekińczyk był uważany za ucieleśnienie legendarnego pieska "Fu", który odpędzał złe duchy, czczony był przez Chińczyków jako półbóstwo, jego kradzież karana była śmiercią, a kiedy umierał cesarz, w ofierze składano także jego pekińczyki, tak by również w życiu pozagrobowym mogły chronić zmarłego władcę. Przez wiele wieków rasa była trzymana i hodowana wyłącznie w cesarskim pałacu, a mniejsze osobniki noszone były jako maskotki w dworskich rękawach. Ostatnią miłośniczką i hodowczynią pekińczyków była cesarzowa Cixi (zmarła w 1908 roku).
Pekińczyki pochodzą od azjatyckich wilków, a ich rasa – na podstawie analiz DNA – uznawana jest za jedną z najstarszych na świecie. Pekińczyki mają wspólne korzenie z shih tzu, długowłosym chihuahua, mopsem i papillonem.
Pekińczyki w Europie.
Pekińczyki pojawiły się w Europie ok. 1860 roku, kiedy oddziały brytyjskie zdobyły Pałac Letni w Pekinie podczas drugiej wojny opiumowej. Strażnikom cesarskim nakazano zabić wszystkie pekińczyki, by nie wpadły w ręce Brytyjczyków. Pięć sztuk (cztery suki i jeden pies) osobników tej rasy ocalono i trafiły one do Anglii. Jeden z nich, beżowo-biała suka, został podarowany przez porucznika Dunne'a królowej Wiktorii, która ochrzciła go imieniem Looty (Łup). Kolejne dwa, rudy pies imieniem Schlorff oraz biało-czarna suka Hytien, trafiły w ręce siostry admirała Johna Hayna, hrabiny von Wellington. Sir George Fitzroy, służący pod admirałem Haynem, zabrał dwie pozostałe suki i przekazał swym kuzynom, księciu i księżnej Richmond i Gordon. Te dwa pekińczyki dały początek hodowli "Goodwood", znanej później na całym świecie. Wszystkie pięć pekińczyków było odmianą drobną, "rękawkową" (sleeve), w odróżnieniu od osobników przywożonych w późniejszym okresie.
Pierwszego przedstawiciela tej rasy pokazano w Wielkiej Brytanii w 1893 r. W roku 1900 z królewskiej hodowli angielskiej psy przekazano do Niemiec i Holandii, a także do Ameryki.
Pekińczyki w Polsce.
Pierwsze pekińczyki dotarły do Polski przed rokiem 1925, ponieważ na odbywającej się wówczas Wszechpolskiej Wystawie w Warszawie były dwa i to różnych właścicieli. W wydanej w 1928 roku książce Maurycego Trybulskiego pt. ""Psy, rasy, hodowla, tresura i leczenie" napisano: "Hodowlę piesków pałacowych posiada u nas p. Vostrakowa w Warszawie"" – a więc istniała już hodowla. W 1928 roku Maria Bruner sprowadziła z Australii psa Togo, który trwale zaznaczył się w hodowli okresu międzywojennego. Polskie pekińczyki przetrwały II wojnę światową i na pierwszej powojennej wystawie w 1948 roku wystąpiły trzy pekińczyki z hodowli okresu międzywojennego – m.in. Sing Tsar i Hoan-go z hodowli "of White Cottage". W latach siedemdziesiątych we wszystkich oddziałach związku hodowców zarejestrowanych było 800 – 900 pekińczyków.
Wygląd.
Budowa.
Krótki, choć dobrze zbudowany, zwłaszcza w przedniej części, tułów. Głowa duża, szeroka, spłaszczona między uszami. Pysk szeroki i pomarszczony, profil zdecydowanie spłaszczony, kufa czarna. Oczy szeroko rozstawione, okrągłe, ciemne. Uszy w kształcie serca, opadające, z obfitymi frędzlami. Kończyny krótkie, tylne o lekkim kośćcu, przednie – o wygiętych kościach przedramienia. Łapy duże, płaskie, o wywiniętych przednich palcach. Ogon zawinięty nad grzbietem, wysoko osadzony, zawinięty w jedną stronę. Szczególnie cenione są: czarna maska oraz okulary wokół oczu.
Wadami w budowie u pekińczyków są:
Szata i umaszczenie.
Przeważnie mają długi włos, prosty, bujny. Gruby podszerstek. Wyraźna kryza występuje wokół szyi. Uszy, tył nóg, ogon oraz palce powinny mieć obfite pióra. Kolorystycznie mogą występować wszystkie rodzaje umaszczenia oprócz albinotycznego. W przypadku łat oba kolory muszą występować na tułowiu bez wyraźnej przewagi któregokolwiek z nich. Kłąb powinien być biały.
Zachowanie i charakter.
Pekińczyki są psami niezależnymi i nieufnymi wobec obcych, choć są swojemu opiekunowi wiernie oddane. Lubią spokój. W kontaktach z większymi psami, zaatakowane, potrafią walczyć w obronie własnej, a także właściciela, zaliczane są do psów odważnych i walecznych.
Użytkowość.
Współcześnie pekińczyki pełnią funkcje reprezentacyjne i są psami do towarzystwa.
Zdrowie i pielęgnacja.
Psy wymagają częstego czesania, nie potrzebują jednak strzyżenia. Gubienie sierści jest znaczne. Mają małe wymagania co do ruchu i pokarmu. Schorzenia, jakie są możliwe u tej rasy to: wypadanie gałki ocznej, owrzodzenie rogówki, wodogłowie, problemy z porodem, wady rozwojowe serca i naczyń, kamienie moczowe, zadyszka, rozszczep podniebienia, problemy z oddychaniem (u wszystkich starych psów).
Obecność w kulturze.
Filatelistyka.
Poczta Polska wyemitowała 3 lutego 1969 r. przedstawiający głowę pekińczyka znaczek pocztowy o nominale 3,4 zł, w serii "Rasy psów". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r..

</doc>
<doc id="305834" url="https://pl.wikipedia.org/wiki?curid=305834" title="Wzory skróconego mnożenia">
Wzory skróconego mnożenia

Wzory skróconego mnożenia – wspólna nazwa wzorów ułatwiających przechodzenie między postacią sumaryczną i iloczynową wyrażeń postaci formula_1 oraz formula_2 gdzie formula_3 jest liczbą naturalną.
Wzory z zastosowaniem kwadratu liczby.
Kwadrat sumy:
Kwadrat różnicy:
Wzory te mają również wersje dla większej liczby składników, np. dla trzech:
Ogólnie można ten wzór stosować dla kwadratu dowolnej liczby składników. Różnice należy przedstawić w postaci sumy składników o przeciwnym znaku, np. formula_10
Po prawej stronie wzoru skróconego mnożenia wystąpią wtedy kwadraty każdego ze składników w nawiasie oraz podwojone iloczyny każdej pary tych składników.
Dla dowolnej liczby składników: formula_11
Wzory te mają także uogólnienie w przestrzeniach unitarnych, zwane tożsamością polaryzacyjną.
Różnica kwadratów:
Analogicznie zbudowana suma formula_13 nie rozkłada się na wielomiany rzeczywiste, można jednak rozłożyć ją na wielomiany zespolone:
Wzór na różnicę kwadratów można uogólnić wprowadzając trzecią zmienną:
Inne wykładniki.
Sześcian sumy:
Sześcian różnicy:
Suma sześcianów:
Różnica sześcianów:
Tożsamość Sophie Germain:
Różnica czwartych potęg:
Suma piątych potęg:
Różnica piątych potęg:
Wzory ogólne.
Powyższe wzory zachodzą we wszystkich pierścieniach przemiennych.

</doc>
<doc id="305836" url="https://pl.wikipedia.org/wiki?curid=305836" title="Blunted on Reality">
Blunted on Reality

Blunted on Reality – pierwszy album grupy The Fugees, wydany w roku 1994.

</doc>
<doc id="305837" url="https://pl.wikipedia.org/wiki?curid=305837" title="Robert Lee">
Robert Lee



</doc>
<doc id="305838" url="https://pl.wikipedia.org/wiki?curid=305838" title="The Score (album Fugees)">
The Score (album Fugees)

The Score – drugi i ostatni album studyjny hip-hopowego tria Fugees, wydany na całym świecie 13 lutego 1996 roku nakładem wytwórni Columbia Records. Album charakteryzuje się szeroką gamą sampli oraz żywych instrumentów muzycznych, cechując się brzmieniem typowym dla alternatywnego hip-hopu, który zdominował scenę hip-hopową w połowie i pod koniec lat 90. Za warstwę muzyczną na "The Score" odpowiadają głównie sami członkowie Fugees, Jerry Duplessis oraz dodatkowo Salaam Remi, John Forté, Diamond D i Shawn King. Na albumie gościnne zwrotki dograli członkowie grupy Outsidaz: Rah Digga, Young Zee i Pacewon, jak również Omega, John Forté i Diamond D. Większość edycji albumu zawiera cztery dodatkowe utwory w tym trzy remiksy „Fu-Gee-La” oraz krótki akustyczny utwór Wyclef Jeana zatytułowany „Mista Mista”.
"The Score" odniósł komercyjny sukces plasując się zarówno na pierwszym miejscu zestawienia Billboard 200 jak i Top R&amp;B/Hip-Hop Albums (album był numerem jeden w ogólnym, końcowym zestawieniu 1996 roku). Również wszystkie single: „Killing Me Softly”, „Fu-Gee-La” i „Ready or Not” osiągnęły duży sukces na listach przebojów i pomogły grupie zyskać światową rozpoznawalność. 3 października 1997 roku, Recording Industry Association of America (RIAA) ogłosiło, że "The Score" uzyskał status sześciokrotnej platyny. Otrzymując w większości pochlebne recenzje po swojej premierze, płyta przez lata określana była w wielu publikacjach jak i przez krytyków muzycznych jako jeden z najlepszych albumów wydanych w latach 90., jak również jeden z najlepszych albumów hip-hopowych wszech czasów. W 1998, gazeta "The Source" umieściła album na liście 100 najlepszych płyt hip-hopowych, a w 2003 roku, magazyn Rolling Stone uwzględnił go na 477 miejscu swojego zestawienia "500 albumów wszech czasów".
W Polsce album osiągnął status platynowej płyty.

</doc>
<doc id="305844" url="https://pl.wikipedia.org/wiki?curid=305844" title="The Miseducation of Lauryn Hill">
The Miseducation of Lauryn Hill

The Miseducation of Lauryn Hill – pierwszy solowy album studyjny amerykańskiej wokalistki Lauryn Hill. Płyta uzyskała w Stanach Zjednoczonych tytuł ośmiokrotnej platyny. Przez 4 tygodnie znajdowała się na pierwszym miejscu listy Billboard. Album został nagrodzony pięcioma nagrodami Grammy, m.in. w kategorii "najlepszy album" oraz "najlepszy album R&amp;B".
W 2003 album został sklasyfikowany na 312. miejscu listy 500 albumów wszech czasów magazynu Rolling Stone.

</doc>
<doc id="305845" url="https://pl.wikipedia.org/wiki?curid=305845" title="Inkorporacja prawa międzynarodowego">
Inkorporacja prawa międzynarodowego

Inkorporacja prawa międzynarodowego – włączenie norm prawa międzynarodowego do krajowego porządku prawnego (transpozycja norm, transformacja norm). Inkorporacja prawa międzynarodowego do prawa polskiego odbywa się na podstawie art. 91 ust. 1 Konstytucji RP stanowiącego, że: „ratyfikowana umowa międzynarodowa, po jej ogłoszeniu w Dzienniku Ustaw Rzeczypospolitej Polskiej, stanowi część krajowego porządku prawnego i jest bezpośrednio stosowana”.

</doc>
<doc id="305851" url="https://pl.wikipedia.org/wiki?curid=305851" title="Cyfrowa twierdza">
Cyfrowa twierdza

Cyfrowa twierdza − pierwsza książka napisana przez amerykańskiego pisarza Dana Browna. Jest to technothriller opisujący spisek wymierzony w stojącą na straży bezpieczeństwa agencję NSA.
Opis fabuły.
Agencja Bezpieczeństwa Narodowego posiada "Translator" – potężny superkomputer pozwalający złamać każdy szyfr w ciągu zaledwie kilku minut. Były pracownik agencji – Japończyk Ensei Tankado – oświadcza publicznie, że udało mu się napisać algorytm, który nie może być złamany metodą brutalnego ataku, i wobec którego Translator będzie bezużyteczny. Szyfr zwany "Cyfrową Twierdzą" jest wyzwaniem dla Susan Fletcher – błyskotliwej kryptolog o nienagannej karierze w NSA. We współpracy z dyrektorem wydziału kryptograficznego ma ona okazję przekonać się o bezsilności Translatora, który nie potrafi złamać zaszyfrowanej dokumentacji algorytmu. Tymczasem Tankado wystawia swój zaszyfrowany wynalazek na aukcję, w której oferujący najwięcej dostanie klucz do jedynego bezpiecznego i odpornego na złamanie szyfru. Grozi, że gdyby ktoś próbował go zabić, jego wspólnik North Dakota opublikuje Cyfrową Twierdzę za darmo – to doprowadziłoby do katastrofy wywiadu, nie mogącego rozszyfrować wiadomości grożących bezpieczeństwu kraju. Niedługo po tym Tankado zostaje znaleziony martwy, oficjalna wersja mówi o wadzie serca. Susan, wraz z jej narzeczonym Davidem muszą znaleźć klucz do szyfru i zapobiec rozpowszechnieniu Cyfrowej Twierdzy. Autor książki tworzy skomplikowaną sieć powiązań między bohaterami, których motywacje i działania są nierzadko diametralnie różne od tego, na co wskazują pozory.
Rozwiązanie.
Cyfrowa Twierdza w rzeczywistości jest zamaskowanym wirusem, silnie zaszyfrowanym. Gra pozorów stworzona przez Enseia Tankado ma na celu wzbudzenie ciekawości NSA i wprowadzenie kodu do Translatora z pominięciem filtrów bezpieczeństwa. Klucz Tankado nie jest kluczem do szyfru, lecz hasłem, który unieszkodliwia działanie wirusa. Wirus ten ma za zadanie po upływie określonego czasu zniszczyć zabezpieczenia całego systemu chroniącego wrażliwe i ściśle tajne dane wywiadu.
Wspólnik Tankado – North Dakota – to w rzeczywistości fikcyjne wcielenie jego samego, stworzone tylko i wyłącznie po to, by nadać grze pozorów realizm oraz w celu zabezpieczenia na wypadek próby zabójstwa. Okazuje się, że zabójstwo zostało zlecone przez dyrektora wydziału kryptoanalizy, który chciał podmienić dostępny na stronie algorytm, wprowadzając wcześniej lukę w kodzie (backdoor), by zaszyfrowane wiadomości mogłyby być nadal odszyfrowywane. Stał on też za zabójstwami pracowników NSA, którzy mogliby przeszkodzić w realizacji planu, a całą winę zrzucił na przyjaciela Tankado i pracownika NSA – Grega Hale'a, zabijając go, następnie pozorując samobójstwo i preparując list pożegnalny.
Z pomocą Davida, kryptologom udaje się w ostatniej chwili odczytać wskazówki, które tuż przed śmiercią zostawił Ensei Tankado. Wprowadzają poprawny kod, który unieszkodliwia wirusa.
Nieścisłości.
Książka zaczyna się od zapewnienia o prawdziwości zawartych opisów i technologii, w rzeczywistości zawiera wiele nieścisłości matematycznych, błędów w opisach technologii i innych, z których kilka opisano poniżej:

</doc>
<doc id="305852" url="https://pl.wikipedia.org/wiki?curid=305852" title="Achernar">
Achernar

Achernar ("Alfa Eridani", "α Eri") – najjaśniejsza gwiazda w gwiazdozbiorze Erydanu i dziewiąta spośród najjaśniejszych gwiazd ziemskiego nieba (wielkość gwiazdowa: 0,46m). Jest to gwiazda podwójna odległa od Słońca o około 139 lat świetlnych. Jej absolutna wielkość gwiazdowa to −2,77m. Z terenów Polski nie można jej obserwować, pojawia się na niebie dopiero od szerokości geograficznej niższej niż 32°N.
Nazwa.
Tradycyjna nazwa gwiazdy, Achernar, wywodzi się od arabskiego „koniec rzeki”, co nawiązuje do wyobrażenia gwiazdozbioru jako rzeki. Jasny Achernar znajduje się zbyt daleko na południowym niebie, aby być widocznym z Grecji, więc dla starożytnych Greków rzeka Erydan kończyła się na gwieździe Acamar, której nazwa ma ten sam źródłosłów. Nazwa ta występuje w bardzo wielu wariantach. Międzynarodowa Unia Astronomiczna zatwierdziła użycie nazwy Achernar dla określenia Alfy Erydanu.
Właściwości fizyczne.
Achernar jest gorącą, błękitną gwiazdą ciągu głównego i należy do typu widmowego B6 Vpe. Temperatura jej powierzchni szacowana jest na 15 000 do 20 000 K.
W wyniku bardzo szybkiej rotacji wokół własnej osi – prędkość obrotu na równiku to co najmniej 225 km/s – Achernar ma kształt silnie spłaszczonej elipsoidy obrotowej. Jego promień biegunowy to 7,5 promienia Słońca, podczas gdy równikowy to aż 11,6 . Gwiazda ta jest 6-8 razy masywniejsza od Słońca. W przyszłości zakończy syntezę wodoru w jądrze, zmieni się w olbrzyma, a po odrzuceniu otoczki pozostanie po niej masywny biały karzeł.
W 2007 ogłoszono odkrycie towarzysza tej gwiazdy, Alfa Eridani B, który jest prawdopodobnie gwiazdą ciągu głównego należącą do typu widmowego A (A1V-A3V), o masie około dwukrotnie większej niż Słońce. Dokładne parametry orbity nie są znane, ale maksymalna zaobserwowana odległość składników to 12,3 au, z czego obliczono, że okres orbitalny trwa co najmniej 15 lat.

</doc>
<doc id="305854" url="https://pl.wikipedia.org/wiki?curid=305854" title="Mabinogion">
Mabinogion

Mabinogion (ang. "The Mabinogion") – zbiór średniowiecznych walijskich sag. Nazwę tę nadała ich pierwsza tłumaczka na język angielski, lady Charlotte Guest.
Pierwszą część Mabinogionu stanowią "Cztery gałęzie Mabinogi" (wal. "Pedair Cainc y Mabinogi"), wobec których stosuje się nazwę "Mabinogi". Zawierają one wiele elementów celtyckiej tradycji mitologicznej. W skład drugiej części wchodzą dwie walijskie legendy arturiańskie "Cilhwch i Olwena" oraz "Sen Rhonabwy’ego", dwa pseudo-historyczne opowiadania "Sen Macsena Wlediga" i "Historia Lluda i Llefelysa" oraz opowieść "Taliesin", w obecnych wydaniach często pomijana jako niepochodząca z tych samych manuskryptów, co pozostałe opowieści. Część trzecia to trzy tzw. romanse arturiańskie "Pani Źródła", "Peredur syn Efrawga" oraz "Geraint i Enida", w których wyraźne są wpływy literatury obcej.
Nazwa.
Tytuł Mabinogion nadała zbiorowi sag jego pierwsza tłumaczka na język angielski, lady Charlotte Guest, która, natknąwszy się w jednej z opowieści na słowo "mabynogyon", założyła, że stanowi ono formę liczby mnogiej od walijskiego "mabinogi". O pochodzenie i znaczenie samego słowa "mabinogi" badacze spierają się do dziś. Niektórzy łączą je z walijskim "mab", czyli „młodzieniec, chłopiec; syn”, więc "mabinogi" oznaczałoby „młodzieńczą opowieść” – opis młodzieńczych czynów bogów i ich potomków. Inni, jak Eric P. Hamp i P. Mac Cana, wywodzą je od imienia celtyckiego bóstwa Mabona (Maponosa, Maponusa), utożsamianego przez Gallorzymian z Apollonem i pojawiającego się w niektórych utworach ze zbioru; "mabinogi" oznaczałoby więc „opowieść o Mabonie”.
Nazwa "mabinogi" pierwotnie odnosiła się głównie do pierwszych czterech opowieści, tzw. „Czterech gałęzi Mabinogi” (patrz niżej), najstarszych i związanych z najdawniejszą tradycją.
Datowanie.
Charlotte Guest przetłumaczyła w 1849 na język angielski pierwszych jedenaście opowieści zawartych w dwu średniowiecznych walijskich manuskryptach, tzw. "Białej Księdze z Rhydderch" (wal. "Llyfr Gwyn Rhydderch") powstałej ok. 1350 i "Czerwonej Księdze z Hergest" (wal. "Llyfr Coch Hergest") z ok. 1382–1410. Fragmenty tych opowieści zachowały się również we wcześniejszych XIII-wiecznych manuskryptach.
Badacze są zgodni, że opowieści są znacznie starsze niż rękopisy, w których się zachowały, lecz spierają się, o ile starsze. Opierając się na przesłankach językowych oraz historycznych, Ifor Williams datował ich powstanie na okres przed rokiem 1100. Saunders Lewis argumentuje za datowaniem między rokiem 1170 a 1190. Według Charlesa-Edwardsa język opowieści najlepiej odpowiada okresowi między rokiem 1000 a 1100. Sprawa datowania pozostaje więc kwestią sporną. Niemniej jednak "Mabinogion" stanowi najbogatsze źródło wiedzy o wierzeniach wyspiarskich Celtów, obok sag irlandzkich.
Opowieści zawarte w zbiorze "Mabinogion".
Podane poniżej tytuły opowieści zgodne są ze współczesną walijską pisownią. 
„Cztery gałęzie” Mabinogi:
Legendy walijskie:
Romanse arturiańskie:

</doc>
<doc id="305856" url="https://pl.wikipedia.org/wiki?curid=305856" title="Znak zapytania">
Znak zapytania

Znak zapytania (pytajnik) – znak interpunkcyjny, służący do określenia intencji osoby mówiącej, która chce otrzymać dane informacje od osoby pytanej (wyjątkiem jest pytanie retoryczne). Znak zapytania kończy zdania pytające, a ujęty w nawiasy podaje w wątpliwość część zdania, do której się odnosi.
Znak zapytania w polskiej literaturze pojawił się w epoce renesansu w twórczości Jana Kochanowskiego. Dbał on o przestankowanie i oprócz pytajnika używał też dwukropka (oznaczając nim pauzę) oraz nawiasów. Znak zapytania zaś wyglądał u niego graficznie jak odwrócony do góry nogami średnik.
W innych pismach znak zapytania może mieć inny kształt, np. w piśmie greckim i we wczesnych manuskryptach łacińskich znak zapytania wygląda jak średnik (;). W piśmie Braille’a wytłacza się kropki 26: ⠢.
W matematyce oznacza funkcję pytajnika Minkowskiego, zwaną również "gładkimi diabelskimi schodami".
W notacji szachowej ? oznacza słaby ruch (błąd strategiczny), a ?? — oczywisty błąd taktyczny.
Użycie w programowaniu.
W informatyce stosowany jest w składni niektórych języków komputerowych:
W Unikodzie znak zapytania występuje w wersjach:
Znak zapytania w innych językach.
Język hiszpański.
W języku tym, począwszy od XVIII w. używa się otwierającego i zamykającego znaku zapytania, np.: "¿Hablas español?" W przypadkach, gdy należy użyć zarówno znaku zapytania i wykrzyknika – można zrobić to na dwa sposoby:
Język francuski.
W języku francuskim znak zapytania otoczony jest dwiema spacjami (podobnie wykrzyknik, średnik i dwukropek), np. "Vous venez de le dire ?" – Powiedzieliście to przed chwilą?

</doc>
<doc id="305862" url="https://pl.wikipedia.org/wiki?curid=305862" title="Zlatko Tomčić">
Zlatko Tomčić

Zlatko Tomčić (ur. 10 lipca 1945 w Zagrzebiu) – chorwacki polityk i inżynier. Od 2 do 18 lutego 2000 pełniący obowiązki prezydenta kraju, były minister, przewodniczący parlamentu i przewodniczący Chorwackiej Partii Chłopskiej (HSS).
Życiorys.
Ukończył studia na Wydziale Inżynierii Mechanicznej Uniwersytetu w Belgradzie. Pracował jako projektant budynków, zajmował się także doradztwem inwestycyjnym.
W latach 90. zaangażował się w działalność polityczną. Od kwietnia 1993 do grudnia 1994 sprawował urząd ministra budownictwa i ochrony środowiska w rządzie, na czele którego stał Nikica Valentić. Również w 1994 stanął na czele Chorwackiej Partii Chłopskiej. W 1995 po raz pierwszy został wybrany do parlamentu. Reelekcję uzyskał w 2000. Po tych wyborach parlamentarnych został powołany na urząd przewodniczącego Zgromadzenia Chorwackiego IV kadencji. Objęcie tej funkcji przypadło na czas wakatu na urzędzie prezydenta Chorwacji (po śmierci Franja Tuđmana), wobec czego Zlatko Tomčić został pełniącym obowiązki głowy państwa (w miejsce wykonującego tę funkcję poprzedniego przewodniczącego parlamentu III kadencji, którym był Vlatko Pavletić). Zajmował to stanowisko przez kilkanaście dni do czasu zaprzysiężenia nowo wybranego prezydenta.
W 2003 Zlatko Tomčić po raz trzeci został wybrany do parlamentu, jednak HSS utraciła część mandatów i znalazła się w opozycji. W 2005 na jej czele stanął Josip Friščić. W 2006 Zlatko Tomčić zrezygnował z zasiadania w parlamencie i wycofał się z działalności politycznej.

</doc>
<doc id="305870" url="https://pl.wikipedia.org/wiki?curid=305870" title="Aleksander Ilicz Uljanow">
Aleksander Ilicz Uljanow



</doc>
<doc id="305871" url="https://pl.wikipedia.org/wiki?curid=305871" title="Tomasz Kot (aktor)">
Tomasz Kot (aktor)

Tomasz Kot (ur. 21 kwietnia 1977 w Legnicy) – polski aktor teatralny, filmowy i telewizyjny. 
Laureat Orłów w kategorii najlepsza główna rola męska za postać Zbigniewa Religi w filmie "Bogowie" (2014), za którą był także nominowany do Europejskiej Nagrody Filmowej dla najlepszego aktora. Ponadto był dwukrotnie nominowany do Orłów za role w filmach: "Skazany na bluesa" (2005) jako Ryszard Riedel (nagroda prezydenta Gdyni za debiut aktorski na 30. Festiwalu Polskich Filmów Fabularnych w Gdyni i Nagroda Publiczności w ramach Nagrody im. Zbigniewa Cybulskiego) i "Zimna wojna" (2018) jako Wiktor. Zwycięzca Wiktora 2014 w kategorii aktor roku. Telewidzom najczęściej kojarzy się z rolami w takich serialach jak "Camera Café" (2004), "Na dobre i na złe" (2004–2005), "Kryminalni" (2005) i "Niania" (2005–2009).
Życiorys.
Wczesne lata.
Urodził się i dorastał w Legnicy w rodzinie rzymskokatolickiej. Jego matka oprowadzała wycieczki, a ojciec był nauczycielem wychowania fizycznego. Jego brat Paweł został tłumaczem IBM w Glasgow. W domu częstym gościem był bliski przyjaciel ojca, franciszkanin Zbigniew Strzałkowski. W latach 1984–1992 uczył się w Szkole Podstawowej nr 16 im. Kornela Makuszyńskiego. W podstawówce był zafascynowany Sylvestrem Stallone. Jako dziecko lubił malować i chciał zdawać do liceum plastycznego, jednak jego rodzice sprzeciwili się. Był lektorem podczas nabożeństw w kościele i przez pół roku uczęszczał do Niższego Seminarium Duchownego w Legnicy. Jak wspominał, o zostaniu aktorem na poważnie zaczął myśleć po obejrzeniu w kinie filmu "Bravehart. Waleczne serce". Wkrótce przeniósł się do klasy humanistycznej I Liceum Ogólnokształcącego im. Tadeusza Kościuszki w Legnicy. Po maturze podjął studia w krakowskiej PWST, którą ukończył w 2001. W trzeciej klasie liceum pracował na budowie, a w trakcie studiów dorabiał na utrzymanie udziałem w imprezach promujących papierosy.
Kariera sceniczna.
W 1995 zadebiutował w sztuce "Narkotyki" Witkacego w reżyserii Pawła Kamzy na scenie Teatru Dramatycznego w Legnicy, gdzie występował potem w roli jednego z milionerów w przedstawieniu "Panna Tutli-Putli" (1996) Witkacego w reżyserii Wiesława Cichego, w monodramie "Edzio" (1996) Brunona Schulza w reż. Krzysztofa Kopki, spektaklu "Don Kichot Uleczony" (1997) Krzysztofa Kopki w reż. Jacka Głomba jako lokaj, inscenizacji "Młoda śmierć" (1997) Grzegorza Nawrockiego w reż. Tomasza Sobczaka, widowisku "Śpiew masek" (1997) wg Stanisława Moniuszki w reż. Roberta Skolmowskiego jako pomocnik fryzjera i aktor Michał oraz był tytułowym duńskim księciem w szekspirowskim "Hamlecie, Księciu Danii" (2001) w reż. Krzysztofa Kopki. W 1996 na Barbórkowych Spotkaniach Teatrów w Dąbrowie Górniczej otrzymał nagrodę dla najlepszego adepta sztuki aktorskiej na scenach polskich.
W 2001 na XIX Festiwalu Szkół Teatralnych w Łodzi zdobył wyróżnienie prezydenta miasta Łodzi za rolę Ojca w przedstawieniu dyplomowym "Sześć postaci szuka autora" Luigi Pirandella w reż. Jerzego Stuhra.
W latach 2001–2006 był związany z krakowskim Teatrem Bagatela, gdzie grał Piotra Dobczyńskiego i Bobczyńskiego w "Rewizorze" (2002) Nikołaja Gogola w reż. Macieja Sobocińskiego, Steve’a w "Tramwaju zwanym pożądaniem" (2002) Tennessee Williamsa w reż. Márty Mészáros, Henryka, syna i księcia w "Ślubie" (2002) Witolda Gombrowicza w reż. Waldemara Śmigasiewicza, François Pignona w "Kolacji dla głupca" (2003) Francisa Vebera, Miętalskiego w "Hulajgębie" (2003) Gombrowicza w reż. Waldemara Śmigasiewicza oraz kelnera Tytusa w "Testosteronie" (2005) Andrzeja Saramonowicza w reż. Piotra Urbaniaka. W Krakowskim Teatrze STU wystąpił w roli Czarusia, młodego aktora, który nie rozstaje się z telefonem komórkowym w spektaklu Rafała Kmity "Ca-sting" (2002). W warszawskim Teatrze Nowym Praga można było go oglądać w roli Colemana Connora w "Samotnym Zachodzie" (2006) Martina McDonagha w reż. Eugeniusza Korina, jako Franka w "Ellingu" (2007) Axela Hellsteniusa w reż. Michała Siegoczyńskiego i roli inteligenta w "Emigrantach. Fragmentach" (2008) Sławomira Mrożka w reż. Artura Żmijewskiego. W Teatrze „Polonia” grał Eryka w sztuce Przemysława Wojcieszka "Miłość ci wszystko wybaczy" (2008) i kochanka w komedii "Ich czworo" (2014) Gabrieli Zapolskiej w reż. Jerzego Stuhra. W 2011 na 51. Kaliskich Spotkaniach Teatralnych zdobył nagrodę aktorską za rolę Johanna Nepomuka Nestroya w przedstawieniu "Mój Nestroy" Petera Turriniego w reż. Rudolfa Zioło w Teatrze im. Wojciecha Bogusławskiego w Kaliszu.
W 2012 odbył tournée jako stand-uper ze spektaklem "Jak zostać sex-guru w 247 łatwych krokach" Wolfganga Weinbergera w reż. Gabriela Gietzky’ego z Teatru Palladium w Warszawie, a za swój występ odebrał nagrodę dla najlepszego aktora na I Ogólnopolskim Festiwalu Teatrów Prywatnych „Sztuka Plus Komercja” w Siedlcach. Występował też w Kabarecie Kuzyni.
Kariera ekranowa.
W Teatrze Telewizji grał Szymona Pogana w "Wyborze" (1999) Jacka Włoska w reż. Jerzego Stuhra oraz wystąpił jako „Młody” w "Balladzie o Zakaczawiu" (2002) Macieja Kowalewskiego i Jacka Głomba w reż. Waldemara Krzystka. Wystąpił gościnnie jako Kazek w widowisku estradowo-kabaretowym z udziałem publiczności "Spotkanie z Balladą" (2003). W filmie dokumentalnym Mariana Marzyńskiego "Ja, Gombro" (2003) wcielał się w postacie z dramatów Witolda Gombrowicza. Po raz pierwszy został dostrzeżony na małym ekranie w roli biznesmena – milionera, który do Leśnej Góry trafił jako pacjent w serialu TVP2 "Na dobre i na złe" (2004-2005). W sitcomie Polsat "Całkiem nowe lata miodowe" (2004) pojawił się jako doktor Nowicki. W sitcomie TVN "Camera Café" (2004) grał postać handlowca Jacka Darewicza. W serialu sensacyjnym "Kryminalni" (2005) w reż. Ryszarda Zatorskiego i Piotra Wereśniaka był komisarzem Andrzejem Grudzińskim. W serialu "Wiedźmy" (2005) wystąpił jako Marcyś Goliński, pracownik Agaty (Małgorzata Lewińska).
Zadebiutował na kinowym ekranie w głównej roli legendarnego wokalisty i lidera Dżemu - Ryszarda Riedla w dramacie biograficznym Jana Kidawy-Błońskiego "Skazany na bluesa" (2005), za którą został uhonorowany nagrodą prezydenta Gdyni za debiut aktorski na 30. Festiwalu Polskich Filmów Fabularnych w Gdyni, Nagrodą Publiczności w ramach Nagrody im. Zbigniewa Cybulskiego, a także otrzymał Super Jantar za najlepszy debiut aktorski ostatniego dziesięciolecia na Koszalińskim Festiwalu Debiutów Filmowych „Młodzi i Film” i był nominowany do nagrody Orła w kategorii najlepsza główna rola męska. Do roli przygotowywał się przez trzy miesiące, podczas których uczył się schematu działania narkotyków, przebywał z ludźmi z Monaru, poznawał ludzi, przesłuchiwał płyty Dżemu i chodził na koncerty. Popularność wśród telewidzów zdobył w dwóch sitcomach TVN: "Niania" (2005–2009) jako bogaty producent telewizyjny Maksymilian „Maks” Skalski i "Hela w opałach" (2006–2007) jako Adrian Iskra. Trafił do obsady komedii romantycznej Ryszarda Zatorskiego "Dlaczego nie!" (2007), a następnie dwóch komedii Tomasza Koneckiego i Andrzeja Saramonowicza: "Testosteron" (2007) w roli magistra Miśkiewicza „Robala”, mocno zdezorientowanego w sprawach damsko-męskich przyjaciela pana młodego (Piotr Adamczyk) oraz "Lejdis" (2008).
W bardzo dobrze przyjętym przez publiczność i krytykę pełnometrażowym debiucie reżyserskim Marka Lechkiego "Erratum" (2010) zagrał główną rolę dramatyczną Michała Bogusza. Postać „Opata”, przywódcy bezwzględnej, rosyjskiej mafii w dramacie sensacyjnym Piotra Mularuka "Yuma" (2011) i rola Hansa Klossa w sensacyjnym dramacie wojennym Patryka Vegi "Hans Kloss. Stawka większa niż śmierć" (2012) przyniosły mu dwie nominacje do nagrody Złotej Kaczki, nagrody tygodnika „Film”. Za kinową kreację Zbigniewa Religi w dramacie biograficznym Łukasza Palkowskiego "Bogowie" (2014) zdobył nagrodę za rolę męską i Gwiazdę Gwiazd „Elle” na 39. Festiwalu Filmowym w Gdyni, nagrodę Orła w kategorii najlepsza główna rola męska, nagrodę Jańcia Wodnika na Ogólnopolskim Festiwalu Sztuki Filmowej „Prowincjonalia” za najlepszą rolę męską, Nagrodę im. Elżbiety Czyżewskiej dla najlepszego aktora, został laureatem Wiktora 2014 w kategorii aktor roku, Różę „Gali” w kategorii film oraz był nominowany do Europejskiej Nagrody Filmowej dla najlepszego aktora. W komediodramacie Macieja Migasa "Żyć nie umierać" (2015), dedykowanemu zmarłemu aktorowi Tadeuszowi Szymkowowi, zagrał śmiertelnie chorego na raka 45-letniego aktora Bartosza Kolano.
W postać Zbigniewa Religi wcielił się też w komediodramacie biograficznym Marii Sadowskiej "Sztuka kochania. Historia Michaliny Wisłockiej" (2017). Jako Eryk Szumski w dramacie Jarosława Marszewskiego "Bikini Blue" (2017) odebrał nagrodę na Directors Cut Int’l Film Festival w Vancouver, International Filmmaker Festival of World Cinema w Mediolanie i Festigious International Film Festival w Los Angeles oraz zdobył nominację do nagrody EIFA (European Independent Film Award). Rola Wiktora Warskiego w melodramacie Pawła Pawlikowskiego "Zimna wojna" (2018) przyniosła mu nominację do Europejskiej Nagrody Filmowej dla najlepszego aktora i nagrody Orła za najlepszą główną rolę męską. W 2018 był kandydatem do roli rosyjskiego przeciwnika brytyjskiego agenta 007 w 25. filmie o Jamesie Bondzie pt. "Nie czas umierać" ("No Time to Die") w reżyserii Danny’ego Boyle’a, który ostatecznie zrezygnował z pracy nad filmem. W jednym z odcinków serialu komediowo-politycznego WP "Ucho Prezesa" pt. „Jak żyć (bez polityki)?” (2018) zagrał postać prawnika Romana, byłego członka Ligi Polskich Rodzin, pacjenta Fundacji Powrót. W serialu wojennym BBC One "'Świat w ogniu: Początki" ("World on Fire", 2019) z Seanem Beanem pojawił się jako Stefan Tomaszeski, weteran I wojny światowej, ojciec Kasi (Zofia Wichłacz), Jana i Grzegorza (Mateusz Więcławek), który powraca do wojska polskiego. W polskiej wersji językowej animowanej komedii przygodowej Pete’a Doctera "Co w duszy gra" ("Soul", 2020) podstawił głos za muzyka jazzowego Joe Gardnera. Po występie w głównej roli jako światowej sławy architekt Jeremiasz Angust w dreszczowcu psychologicznym "Wróg doskonały" ("A Perfect Enemy", 2020) z Dominique Pinon, znalazł się w obsadzie dreszczowca fantastycznonaukowego "Warning" (2021) u boku Rupert Everett i w dramacie "Joika" (2022) z Diane Kruger.
Wystąpił w serii reklam TVN Player w usłudze Netii (2009) jako DJ Anatolij Kaszpirowski i był twarzą kampanii reklamowej T-Mobile (2015) jako ojciec. Wziął udział w teledyskach do utworów rapera L.U.C.-a „Kompromisy” (2018) i „Lucki Film” (2019), piosenki Dawida Podsiadły – „Najnowszy klip” (2019) oraz duetu Martin Lange - „Kłamiesz” (2021). Użyczył swojego wizerunku w projekcie brytyjskiego duetu The Chemical Brothers (2019). W czerwcu 2019 wziął udział w sesji zdjęciowej do amerykańskiej edycji magazynu „Vogue”. Był też na okładkach magazynów takich jak „Magazyn Futbol” (w marcu 2010), „MaleMen” (we wrześniu 2010), „Logo” (w marcu 2011 i w październiku 2014), „Sens” (we wrześniu 2011), „Zwierciadło” (w październiku 2014), „Tele Magazyn” (we wrześniu 2019) i „Twój Styl Man” (listopad 2020-luty 2021).
Odznaczenia.
15 czerwca 2015 został odznaczony Srebrnym Medalem „Zasłużony Kulturze Gloria Artis”.
10 listopada 2017 prezydent Legnicy Tadeusz Krzakowski nadał Tomaszowi Kotowi symboliczny tytuł ambasadora Legnicy.
Życie prywatne.
30 września 2006 ożenił się w Częstochowie z Agnieszką Olczyk. Mają córkę Blankę (ur. 15 kwietnia 2007) i syna Leona (ur. 2010).

</doc>
<doc id="305876" url="https://pl.wikipedia.org/wiki?curid=305876" title="Club Brugge">
Club Brugge

Club Brugge Koninklijke Voetbalvereniging (wym. ) – belgijski klub piłkarski z siedzibą w Brugii.
Historia.
Został założony w 1891 jako Brugsche Football Club. Jedyny klub piłkarski z tego kraju, który wystąpił w finale Pucharu Europy Mistrzów Krajowych (1978 porażka 0:1 z angielskim klubem Liverpool F.C. na Wembley).

</doc>
<doc id="305882" url="https://pl.wikipedia.org/wiki?curid=305882" title="Chjeno-Piast">
Chjeno-Piast

Chjeno-Piast – potoczna nazwa koalicji parlamentarnej w Sejmie II Rzeczypospolitej, która w 1923 i ponownie w 1926 tworzyła zaplecze dla drugiego i trzeciego rządu Wincentego Witosa.
Porozumienie o powołaniu koalicji (zwane paktem lanckorońskim) podpisano 17 maja 1923. W jej skład weszły Polskie Stronnictwo Ludowe „Piast” i Chrześcijański Związek Jedności Narodowej (ironicznie zwany "Chjeną"). Zgodnie z ustaleniami chadecy i endecy z ChZJN oraz ludowcy z „Piasta” mieli utworzyć w Sejmie I kadencji większość parlamentarną. Dziewięć dni później po uprzedniej dymisji Władysława Sikorskiego, nowym premierem został Wincenty Witos. W skład jego rządu weszło 14 ministrów z koalicji Chjeno-Piast. Gabinet ten urzędował do grudnia 1923, kiedy to utracił większość sejmową w związku z secesją grupy posłów „Piasta”.
Reaktywacja Chjeno-Piasta nastąpiła w 1926. Wówczas po dymisji premiera Aleksandra Skrzyńskiego, reprezentanci PSL „Piast” i Związku Ludowo-Narodowego, wspierani przez Stronnictwo Chrześcijańsko-Narodowe, Polskie Stronnictwo Chrześcijańskiej Demokracji i Narodową Partię Robotniczą, ogłosili powstanie większości dla utworzenia nowego rządu z Wincentym Witosem na czele. Prezydent Stanisław Wojciechowski po nieudanych próbach wysunięcia innego kandydata, powierzył liderowi „Piasta” funkcję premiera. Nowy gabinet powstał 10 maja 1926. Odnowienie tej koalicji spotkało się z zapowiedziami jej zwalczania przez lewicową opozycję. M.in. Polska Partia Socjalistyczna wydała odezwę ze stwierdzeniami o „krwawym rządzie Chjeno-Piasta” i „faszyzmie u bram”. Utworzenie rządu Chjeno-Piasta stało się bezpośrednią przyczyną przewrotu majowego.

</doc>
<doc id="305886" url="https://pl.wikipedia.org/wiki?curid=305886" title="Lauterbrunnen">
Lauterbrunnen

Lauterbrunnen (niem. "lauter" = czyste; "Brunnen" = źródło) – gmina (niem. "Einwohnergemeinde") w Szwajcarii, w kantonie Berno, w regionie administracyjnym Oberland, w okręgu Interlaken-Oberhasli. Leży w Berner Oberland, w dolinie Lauterbrunnental. Gmina składa się z miejscowości Lauterbrunnen, Wengen, Mürren, Gimmelwald, Stechelberg oraz Isenfluh. Przez dolinę Lauterbrunnental przepływa rzeka Weisse Lütschine, która ma swe źródło w górnych partiach doliny. Topniejący śnieg z lodowca powoduje, że wody tej rzeki są bardzo czyste i chłodne. 
Lauterbrunnen otoczone jest przez wysokie szczyty Alp Berneńskich, np.: Gletscherhorn, Äbeni Flue, Lauterbrunnen Breithorn, Tschingelhorn, Eiger, Mönch i Jungfrau.
Transport.
Lauterbrunnen ma połączenie kolejowe (Berner-Oberland-Bahn) z Interlaken. Kolej Wengernalpbahn prowadzi na przełęcz Kleine Scheidegg i dalej do Grindelwaldu. Istnieje także połączenie z Mürren kolejką linową i dalej pociągiem kolei górskiej Lauterbrunnen–Mürren. Inną drogą do Mürren istnieje połączenie autobusowe do Stechelberga, a później kolejką linową Stechelberg–Mürren–Schilthorn.
Przez teren gminy przebiega droga główna nr 222.

</doc>
<doc id="305888" url="https://pl.wikipedia.org/wiki?curid=305888" title="Prezydenci Nikaragui">
Prezydenci Nikaragui



</doc>
<doc id="305906" url="https://pl.wikipedia.org/wiki?curid=305906" title="Hideo Nakata">
Hideo Nakata

 – japoński reżyser filmowy.
Życiorys.
Po ukończeniu studiów dziennikarskich w Tokio pracował jako asystent reżysera Masaru Konumy. W 1992 roku nakręcił debiut filmowy "God's Hand". Największym sukcesem Nakaty jest wyreżyserowanie w 1998 roku (autorem scenariusza jest Hiroshi Takahashi) filmu "", który okazał się wielkim sukcesem, stając się klasyką gatunku i filmem kultowym.
W 2002 roku powstał remake w reżyserii Gore Verbinskiego, zatytułowany "The Ring."

</doc>
<doc id="305908" url="https://pl.wikipedia.org/wiki?curid=305908" title="Michał Sołowow">
Michał Sołowow

Michał Sołowow (ur. 11 lipca 1962 w Kielcach) – polski przedsiębiorca, inwestor i kierowca rajdowy, największy polski przemysłowiec i inwestor prywatny za granicą, działający m.in. w sektorze chemicznym, podłóg drewnianych, płytek i ceramiki sanitarnej. Jego grupa przemysłowa jest największym producentem polistyrenu spienialnego (EPS) w Europie, drugim co do wielkości producentem płytek ceramicznych i największym na świecie wytwórcą desek podłogowych.
W 2020 i 2021 z majątkiem szacowanym na 15,6 mld złotych znalazł się na 1. miejscu listy najbogatszych Polaków magazynu Forbes, w 2018 zajął 1. miejsce na liście 100 najbogatszych Polaków tygodnika „Wprost”.
Wykształcenie.
Ukończył IV Liceum Ogólnokształcące im. Hanki Sawickiej w Kielcach, a następnie studia na Politechnice Świętokrzyskiej.
Kariera biznesowa.
W 1988 roku, wykorzystując oszczędności z pracy na Zachodzie, został współzałożycielem kieleckiej firmy budowlanej Mitex, która stała się jedną z większych firm budowlanych na rynku regionalnym po przemianach ustrojowych w Polsce. Usiłował następnie wykupić akcje dużego przedsiębiorstwa budowlanego Exbud, aby połączyć obie spółki, jednak na skutek konfliktu personalnego z jego prezesem Witoldem Zaraską, zamiar ten nie powiódł się, a Exbud został sprzedany szwedzkiej Skanskiej. Sołowow później sam wycofał się z branży budowlanej, a Mitex po wprowadzeniu na giełdę w 1999 roku został sprzedany w 2002 roku francuskiej grupie Eiffage.
W 1993 założył pierwszą w Polsce sieć supermarketów budowlanych Nomi, którą w 1999 sprzedał brytyjskiemu koncernowi Kingfisher.
W latach 90. Sołowow inwestował aktywnie w różne spółki na Giełdzie Papierów Wartościowych w Warszawie, dążąc do zwiększenia ich wartości i sprzedaży akcji. Po wykupieniu 24% akcji spółki chemicznej Dwory Oświęcim, zainteresował się branżą chemiczną i zbudował koncern chemiczny Synthos, produkujący m.in. kauczuk syntetyczny, dokupując spółki w Czechach i Holandii. Nie udało mu się jednak kupić Zakładów Azotowych Puławy ani Ciechu.
Drugim istotnym polem działalności Sołowowa stała się ceramika budowlana i łazienkowa, skupiona wokół spółki akcyjnej Cersanit i połączonej z nią następnie spółki Opoczno. Cersanit (noszący przejściowo nazwę Rovese) przejął także marki zagraniczne Meissen Keramik, Mei i Pilkington’s oraz posiada zakłady produkcyjne w Rosji, Rumunii, Niemczech i na Ukrainie. Kontroluje również sieć sklepów z wyposażeniem mieszkań Komfort i producenta podłóg drewnianych Barlinek.
Sołowow w 1996 założył dużą spółkę deweloperską z siedzibą w Kielcach Echo Investment, która stała się największym inwestorem na rynku biurowym, mieszkaniowym i centrów handlowych w Polsce. Spółkę tę sprzedał w 2015 roku grupie kapitałowej PIMCO-Oaktree-Griffin Real Estate.
W październiku 2019, Synthos Green Energy S.A., spółka z Grupy Synthos, zawarła umowę z amerykańsko-japońską GE Hitachi Nuclear Energy o współpracy w zakresie potencjalnej budowy elektrowni jądrowej w Polsce w oparciu o technologię małych reaktorów modułowych (SMR – "small modular reactors") typu BWRX-300. Jest to pierwsza tego typu umowa zawarta przez polskie prywatne przedsiębiorstwo.
W 2018 zajął 1. miejsce z majątkiem szacowanym na 10,8 mld zł na liście najbogatszych Polaków, publikowanej co roku przez tygodnik „Wprost”. Od 2018 zajmuje pierwsze miejsce w rankingu najbogatszych Polaków magazynu Forbes, który oszacował jego majątek w kolejnych latach na 11,41 mld zł (luty 2018), 13,3 mld w 2019 roku, 15,6 mld zł w 2020, 15,509 mld zł w 2021 i 27,306 mld zł w 2022 roku.
Jego grupa przemysłowa skupia obecnie 15 spółek, o łącznych przychodach ok. 10 mld zł i zatrudnieniu ok. 16 000 pracowników. Wszystkie spółki właścicielskie zarejestrowane są w Polsce.
Aktualnie jest właścicielem lub znaczącym udziałowcem m.in. następujących spółek:
Sołowow działał także w branży medialnej, był m.in. przejściowo właścicielem „Przekroju”, „Życia Warszawy” oraz regionalnych gazet „Echo Dnia” i „Słowo Ludu” oraz kieleckiej rozgłośni radiowej – Radio Tak (obecnie oddział RMF Maxxx).
W 2010 w rankingu światowych miliarderów zajął 973. miejsce z majątkiem szacowanym na 1 mld dolarów (czwarty Polak za Janem Kulczykiem, Zygmuntem Solorzem-Żakiem i Leszkiem Czarneckim). W marcu 2021 zajął 494. miejsce z majątkiem szacowanym na 3,9 mld USD. Jest to najwyższa pozycja spośród Polaków znajdujących się na tej liście.
Jego majątkiem zarządzają fundusze private equity – m.in. Magellan i Columbus, inwestując m.in. w instrumenty finansowe o potencjalnie dużej stopie zwrotu, tj. kontrakty terminowe, waluty czy surowce.
Działalność charytatywna.
Razem ze swoją córką, Karoliną Sołowow, założył Fundację „Fabryki Marzeń” oferującą stypendia dla zdolnych uczniów oraz pomagającą ubogim rodzinom w renowacji domów i mieszkań. Karolina Sołowow jest Przewodniczącą Rady Fundacji.
Kariera sportowa.
Trzykrotny wicemistrz Europy (2008, 2009 i 2012), dwukrotny wicemistrz Polski (2006 i 2010), dwukrotny II wicemistrz Europy (2006 i 2010), dwukrotny II wicemistrz Polski (2004 i 2005) w rajdach samochodowych. Karierę kierowcy rajdowego zawiesił w 2015 roku, by następnie wznowić ją w 2020 roku.
Pierwsze starty w KJS-ach Sołowow rozpoczął już jako siedemnastolatek. Jednakże brak niezbędnych funduszy na zakup samochodu rajdowego uniemożliwił mu ich kontynuację. Do sportu powrócił więc dopiero w 2001, sponsorowany przez własne firmy, kiedy za kierownicą prywatnego Mitsubishi Lancer Evo VI wystartował w cyklu Pucharu PZM, a następnie już w mistrzostwach Polski.
W pierwszych latach startów Sołowow nie odniósł znaczących sukcesów. W latach 2002 i 2003 dwukrotnie plasował się na czwartym miejscu klasyfikacji generalnej gr. N.
W sezonie 2004 za kierownicą Mitsubishi Lancer Evo VII zdobył tytuł drugiego wicemistrza Polski w klasyfikacji generalnej. Mistrzostwa Europy zakończył na czwartej pozycji.
Kolejny rok nie należał do udanych. Mimo zapowiedzi walki o mistrzostwo Polski Sołowow za kierownicą Mitsubishi Lancer Evo VIII MR zdołał jedynie obronić wcześniej zdobyty tytuł drugiego wicemistrza Polski. Do rywalizacji w mistrzostwach Europy kielczanin zakupił Renault Clio S1600, jednakże nie osiągnął znaczącego sukcesu.
W sezonie 2006 Sołowow kontynuował starty w mistrzostwach Polski i Europy. Krajową rywalizację zakończył zdobywając tytuł wicemistrza Polski w klasyfikacji generalnej; mistrzostwa Europy zakończył zaś na trzeciej pozycji.
W sezonie 2007 za kierownicą Fiata Grande Punto S2000 walczył o tytuł mistrza Polski i mistrza Europy. Trapiona awariami samochodu załoga, zajęła w obu rywalizacjach miejsca poza pierwszą piątką.
W sezonie 2008 Sołowow kontynuował starty w barwach Cersanit Rally Team w mistrzostwach Polski i Europy, tym razem samochodem Peugeot 207 S2000, zdobywając ostatecznie tytuł wicemistrza Europy. Rok później powtórzył ten wynik.
W sezonie 2010, startując Fordem Fiestą S2000, wywalczył tytuł wicemistrza w mistrzostwach Polski oraz tytuł II wicemistrza Rajdowych Mistrzostw Europy.
W sezonie 2012, startując Fordem Fiestą RRC, wywalczył trzeci tytuł wicemistrza w Rajdowych Mistrzostwach Europy. W 2015 roku zakończył karierę rajdową.
Zgromadzone tytuły:
2004: II wicemistrz Polski, II wicemistrz Polski (grupa N)
2005: II wicemistrz Polski, II wicemistrz Polski (grupa N)
2006: wicemistrz Polski, wicemistrz Polski (grupa N)
2008: wicemistrz Europy, mistrz Europy Strefy Centralnej (klasa S2000), mistrz Polski (klasa S2000)
2009: wicemistrz Europy, mistrz Europy Strefy Centralnej (klasa S2000)
2010: mistrz Europy Strefy Centralnej (klasa S2000), wicemistrz Polski, mistrz Polski (klasa S2000)
2011: mistrz Europy Strefy Centralnej (klasa S2000), II wicemistrz Polski, mistrz Polski (klasa S2/R4).

</doc>
<doc id="305920" url="https://pl.wikipedia.org/wiki?curid=305920" title="Twents">
Twents

Twents – dialekt należący do języka dolnosaksońskiego, używany w regionie Twente, którego głównym ośrodkiem jest miasto Enschede w Królestwie Niderlandów. Nie jest jednak dialektem jednolitym, wykazuje zróżnicowanie geograficzne. Jeden z dialektów dolnosaksońskich w Holandii.

</doc>
<doc id="305921" url="https://pl.wikipedia.org/wiki?curid=305921" title="Atom (ujednoznacznienie)">
Atom (ujednoznacznienie)



</doc>
<doc id="305923" url="https://pl.wikipedia.org/wiki?curid=305923" title="Kolejność wykonywania działań">
Kolejność wykonywania działań

Kolejność wykonywania działań (w terminologii uniwersyteckiej: reguły opuszczania nawiasów w celu skracania zapisu) – zbiór zasad określających, które działania mają być wykonane jako pierwsze w celu określenia wartości danego wyrażenia arytmetycznego.
W teoretycznych rozważaniach używa się określenia: reguły syntaktyczne, jako że dotyczą formalnych reguł przekształcania wyrażeń zbudowanych ze znaków.
Działania w wyrażeniach bez nawiasów.
Priorytet działań.
Ogólną wytyczną jest to, że gdy nie ma nawiasów lub wewnątrz nawiasów, w których nie ma już innych nawiasów, to działania wykonuje się w kolejności:
Taka uproszczona zasada wymaga jednak odpowiedniej interpretacji, różnych uzupełnień i uwzględniania wyjątków.
Potęgowanie wykonuje się przed mnożeniem, dzieleniem, dodawaniem i odejmowaniem w sytuacjach typu:
Pierwiastkowanie wykonuje się przed mnożeniem, dzieleniem, dodawaniem i odejmowaniem:
Mnożenie wykonuje się przed dodawaniem i przed odejmowaniem:
Dzielenie wykonuje się przed dodawaniem i przed odejmowaniem:
Znak minus.
Znak minus „–” na początku wyrażenia lub po lewym nawiasie, np. formula_7 oznacza działanie jednoargumentowe przyporządkowujące liczbie formula_8 liczbę przeciwną formula_9 i ma pierwszeństwo przed dodawaniem, odejmowaniem, mnożeniem i dzieleniem, ale nie przed potęgowaniem (reguła nie jest przestrzegana w analizatorach wyrażeń niektórych programów komputerowych – patrz: Odstępstwa od reguł w programach komputerowych):
W pozostałych położeniach znak minus „formula_13” oznacza odejmowanie.
Działania o jednakowym priorytecie.
Dodawanie i odejmowanie traktuje się równorzędnie i wykonuje się od lewej do prawej:
Zapis formula_15 można też traktować jako dodawanie formula_16 i można wówczas zmieniać kolejność wyrazów zgodnie z prawami łączności i przemienności dodawania.
Jeżeli w wyrażeniu jest tylko mnożenie zapisane za pomocą kropki formula_17 lub znaku formula_18 oraz dzielenie zapisane za pomocą dwukropka : lub znaku formula_19 to działania wykonuje się od lewej do prawej
Reguła ta nie stosuje się jednak do wyrażeń, w których mnożenie zapisane jest sposobem algebraicznym bez żadnego znaku między czynnikami:
To ostatnie to dzielenie jednomianu formula_23 przez jednomian
formula_24 którego wynikiem jest jednomian formula_25
Działania w wyrażeniach z nawiasami.
Ogólną wytyczną obliczenia wartości wyrażenia arytmetycznego, w którym występują nawiasy, jest to, że zaczyna się od działań w nawiasach najbardziej wewnętrznych, tj. tych, w których nie ma już innych nawiasów. Odpowiada to stwierdzeniu, że działania w nawiasach należy traktować jako oddzielne działania, które należy wykonać przed pozostającymi poza nawiasami.
Symbolami grupującymi podobnie jak nawiasy są: kreska ułamkowa i kreska („daszek”) pierwiastka w znaku formula_26 a także wykładnik potęgi zapisywany w indeksie górnym; grupują one działania tak, jak gdyby tkwiły tam domyślne nawiasy, a mianowicie:
gdzie formula_30 są dowolnymi wyrażeniami, w których pojawiają się wymienione wyżej działania.
Możliwość pominięcia nawiasów wynika z tego, że działania zapisane według powyższej konwencji wyznaczają graficznie początek i koniec swoich argumentów. W zapisie „liniowym”, w którym działanie potęgi zapisuje znakiem ^, pierwiastek pojedynczym znakiem √ lub symbolem funkcyjnym „root” albo „sqrt”, dzielenie zapisuje się znakiem „/” lub „:”, nawiasów obejmujących odpowiednie wyrażenia nie można pomijać.
Istnienie domyślnych nawiasów powoduje m.in., że
Uwagi i uzupełnienia.
Reguły kolejności działań dotyczą obliczania wartości danego wyrażenia arytmetycznego, nie są natomiast nakazem wykonywania obliczeń w tej właśnie kolejności, o ile można zastosować konkretne prawo arytmetyki. Na przykład mając wyrażenie formula_34 nie musimy wykonywać podanego dodawania otrzymując formula_35 ale można obliczać to w inny sposób, np. jako formula_36 (na mocy prawa rozdzielności mnożenia względem dodawania, pozornie wbrew regule pierwszeństwa działania w nawiasach).
W przypadku wyrażeń algebraicznych zawierających symbole literowe nie można mówić o obliczeniu wartości danego wyrażenia (dopóki nie podstawi się liczb w miejsce zmiennych), ani o kolejności wykonywania działań, bowiem np. w wyrażeniu formula_37 nie można wykonać żadnego z napisanych działań. Przy przekształcaniu wyrażeń algebraicznych wykorzystuje się, podobnie jak w arytmetyce, własności działań (przemienność, łączność, rozdzielność) i reguły takie jak:
W wielu obliczeniach rolę znaku dzielenia pełni kreska ułamkowa zapisywana poziomo; wówczas kolejność działań wynika z reguł postępowania z ułamkami. W druku dla oszczędności miejsca kreska ułamkowa bywa zapisywana skośnie (slash /). Symbol typu formula_39 odpowiada ułamkowi piętrowemu i w tym zapisie nie wiadomo, która kreska jest główna, toteż w takim przypadku nawias jest konieczny: formula_40 bądź formula_41 Symbol typu formula_42 nie budzi wątpliwości (wynik nie zależy tu od kolejności), natomiast symbole formula_43 i formula_44 nie są jednoznaczne, ich interpretacja może zależeć od kontekstu, nie wiadomo, czy ma to być ułamek formula_45 pomnożony przez formula_46 czy może w mianowniku jest iloczyn formula_47 Tu również powinno się dać nawias, zwłaszcza w sytuacjach takich jak formula_48 co można interpretować jako formula_49 lub jako formula_50 Natomiast formula_51 to formula_52 a nie formula_53
Ponadto pewne redakcje (m.in. „Physical Review”) mają swoje preferencje i wymagają ich od autorów.
Reguły kolejności wykonywania działań nie obejmują przekształceń wyrażeń zawierających symbole niealgebraiczne. W przypadku funkcji (np. logarytm, sinus) zalecane jest używanie nawiasów we wszystkich dwuznacznych sytuacjach. Istnieją jednak pewne tradycje, na przykład w wyrażeniu formula_54 najpierw wykonuje się mnożenie, a potem wyznacza sinus; natomiast w wyrażeniu formula_55 najpierw wykonuje się wyznaczenie obydwu sinusów, a następnie mnożenie. Ponadto formula_56 formula_57
Symbole operatorów (działań) jednoargumentowych w rodzaju: silnia !, procent %, stopień °, znaki pochodnych prim formula_58 i bis formula_59 działają z takim priorytetem jak wykładnik potęgi; nie ma tu reguł opuszczania nawiasów, toteż przy wyrażeniach złożonych wszystkie nawiasy powinny być wyraźnie wstawiane.
Odstępstwa od reguł w programach komputerowych.
Reguły zapisu wyrażeń nakazują pisanie znaku minus i plus w nawiasie z wyjątkiem występowania na początku wyrażenia, ale nie ma ogólnie przyjętej, jednolitej, prostej zasady dotyczącej kolejności działań we wszystkich pojawiających się sytuacjach, ponadto sytuację komplikują jeszcze wyjątki pojawiające się na styku matematyki i informatyki.
Programy Microsoft, w tym kalkulatory i arkusz kalkulacyjny Microsoft Excel traktują znak minus jako silniej wiążący niż mnożenie i potęgowanie, i tak codice_1, a liczbę (operand) może poprzedzać dowolna liczba minusów i plusów bez nawiasów i mogą być rozdzielone spacjami codice_2 jest poprawnym wyrażeniem. Nie jest stosowana też reguła wiązania potęgi od prawej do lewej, gdyż codice_3. Programy innych producentów np. kalkulator HEXelon Max, LibreOffice Calc, OpenOffice Calc zachowują zgodność z programami Microsoftu.
Znane są przypadki, gdy kalkulatory sprzętowe tego samego producenta, ale różnych modeli wykonują ww. operacje różnie, np. kalkulatory Texas Instruments TI-92 i TI-30XII – pierwszy wylicza 4^2^3 jako 4^(2^3), a drugi jako (4^2)^3.

</doc>
<doc id="305932" url="https://pl.wikipedia.org/wiki?curid=305932" title="Pomnik psa Dżoka">
Pomnik psa Dżoka

Pomnik psa Dżoka – pomnik znajdujący się na bulwarze Czerwieńskim nad Wisłą w Krakowie, w pobliżu Wawelu i mostu Grunwaldzkiego.
Historia psa Dżoka.
Pomnik upamiętnia psa Dżoka, czarnego mieszańca, którego właściciel w tragicznych okolicznościach zmarł na zawał serca w pobliżu ronda Grunwaldzkiego. Pies czekał tam na swojego pana. Dokarmiany przez mieszkańców Krakowa, budził zdziwienie i sympatię. Po około roku oczekiwania pozwolił się przygarnąć nowej właścicielce, Marii Müller (wdowie po Władysławie Müllerze). Kobieta zmarła w 1998, zaś Dżok uciekł i, wałęsając się po terenach kolejowych, zginął pod kołami jadącego pociągu.
Powstanie pomnika.
Mimo początkowego braku przychylności władz miasta, do powstania pomnika przyczyniło się wiele organizacji (między innymi Krakowskie Towarzystwo Opieki nad Zwierzętami i ogólnopolskie media mające siedzibę w Krakowie), znane osoby (Zbigniew Wodecki, Jerzy Połomski, Krzysztof Piasecki, Krzysztof Cugowski), a także wielu mieszkańców Krakowa.
Twórcą rzeźby pomnikowej jest Bronisław Chromy. Jej odsłonięcia, 26 maja 2001, dokonał pies (owczarek niemiecki o imieniu Kety). W uroczystości wzięli udział m.in. prezydent Andrzej Gołaś, Janusz Wojciechowski, Agata Buzek i Teresa Starmach, przy oprawie artystycznej w wykonaniu ZPiT "Małe Słowianki". W chwili odsłonięcia był to trzeci pomnik psa na świecie (obecnie jest ich więcej, także w Polsce).
Niewielki pomnik przedstawia psa wewnątrz rozłożonych ludzkich dłoni, wyciągającego lewą łapę w kierunku widza. W założeniu symbolizuje psią wierność oraz, ogólniej, więź zwierzęcia z człowiekiem.
Napis na pomniku (w językach polskim i angielskim) głosi:
Zamierzano przenieść rzeźbę o kilkadziesiąt metrów, gdyż tak przewidywała koncepcja pomnika Armii Krajowej, który planowano ustawić w tym miejscu.
Dżok w kulturze masowej.
W 2007 powstała książka „Dżok – najnowsza legenda Krakowa”, złożona z opowiadań i rysunków uczniów Szkoły Podstawowej nr 117, tworzonych pod kierunkiem nauczycieli (Małgorzaty Kwinty i Jarosława Czechowicza). Legendę napisała Lidia Graczyńska na podstawie materiałów zebranych przez Karola Graczyńskiego, który zamieścił też wypowiedź Bronisława Chromego.
Również w 2007 Barbara Gawryluk napisała książkę „Dżok. Legenda o psiej wierności”.
Karol Kozłowski opisał wierszem tę historię w książce „Pies Dżok. Najwierniejszy z wiernych”.
W roku 1991 krakowski oddział Telewizji Polskiej zrealizował impresję dokumentalną o psie Dżoku.

</doc>
<doc id="305938" url="https://pl.wikipedia.org/wiki?curid=305938" title="Bioton">
Bioton

Bioton S.A. – polskie przedsiębiorstwo biotechnologiczne zajmujące się produkcją leków. Założone zostało 24 sierpnia 1989 r.
Od 2 sierpnia 2004 spółka akcyjna, od 16 marca 2005 r. notowana na Giełdzie Papierów Wartościowych w Warszawie. Wchodziła w skład indeksu WIG20, grupującego akcje 20 największych spółek notowanych na GPW. W latach 2010–2013 w składzie do indeksu mWIG40.
Bioton zajmuje się biotechnologią, produkuje rekombinowaną insulinę ludzką i jej formy farmaceutyczne.
W radzie nadzorczej spółki zasiadali między innymi Wiesław Walendziak, gen. Sławomir Petelicki czy Wojciech Brochwicz.

</doc>
<doc id="305941" url="https://pl.wikipedia.org/wiki?curid=305941" title="?">
?



</doc>
<doc id="305949" url="https://pl.wikipedia.org/wiki?curid=305949" title="Relacja Thomsona">
Relacja Thomsona



</doc>
<doc id="305955" url="https://pl.wikipedia.org/wiki?curid=305955" title="Piechcin">
Piechcin

Piechcin (niem. "Hansdorf bei Pakosch") – wieś w Polsce położona w województwie kujawsko-pomorskim, w powiecie żnińskim, w gminie Barcin, na północno-wschodnim skraju Pojezierza Gnieźnieńskiego, 44 km od Bydgoszczy, 16 km od Inowrocławia, 9 km od Barcina i 4 km od Pakości (droga wojewódzka nr 251), w obrębie regionu historyczno-etnograficznego zwanego Pałukami. Wieś jest siedzibą sołectwa "Piechcin", w którego skład wchodzi również Aleksandrowo. Przez Piechcin przebiega trasa linii kolejowej (Inowrocław-Pakość-Barcin-Żnin).
Dynamiczny rozwój Piechcina jest związany z występowaniem pokładów wapienia i margli jurajskich, których eksploatację rozpoczęto w 1860 roku oraz przemysłem cementowo-wapienniczym. Charakterystyczną cechą miejscowości jest podział na nowe osiedle mieszkaniowe i osiedle po byłym PGR. Osiedla przedzielone są drogą wojewódzką nr 251. Na terenie wsi znajdują się domy jednorodzinne i wielorodzinne. W nowej części dominują bloki administrowane przez Spółdzielnię Mieszkaniową „Kujawy”. 
Historia.
W dawnych dokumentach na określenie Piechcina spotykana jest nazwa "Piekczino" (1298), "Peccyno" (1362), "Piekczino" (1580) i wreszcie "Piekocino".
W latach 1815-1848 Piechcin został wcielony do Wielkiego Księstwa Poznańskiego, a w latach 1848-1918 do Prowincji Poznańskiej. Nosił wówczas niemiecką nazwę "Hansdorf bei Pakosch", podobnie jak w latach 1939-1945. Piechcin został zajęty przez Armię Czerwoną 21 stycznia 1945 roku, kończąc okres okupacji niemieckiej. Od 1950 roku istniał w Piechcinie Ośrodek Pracy Więźniów, który w rzeczywistości był obozem pracy przymusowej. Pracował w nim m.in. historyk Stanisław Gawlik. Obóz został zlikwidowany w czerwcu 1956 roku.
W okresie międzywojennym miejscowość administracyjnie należała do powiatu szubińskiego (województwo poznańskie), a w latach 1975–1998 do województwa bydgoskiego.
Piechcin kilkakrotnie odwiedzali Prymasi Polski: Józef Glemp, Józef Kowalczyk, Wojciech Polak.
W pobliskich kamieniołomach kręcone były poszczególne sceny seriali: Twarzą w twarz i "Misja: Afganistan" oraz filmu Disco polo (film).
Zabytki.
Według rejestru zabytków NID na listę zabytków wpisany jest zespół pałacowy z 3 ćw. XIX w., nr rej.: 184/A z 15.06.1985: pałac, park i magazyn zbożowy.
Przemysł.
Znajdują się tu złoża skał wapiennych, eksploatowane metodą odkrywkową. Pozostały wyrobiska o głębokości do 150 m. Najstarszy kamieniołom pochodzi z 1860 roku, kiedy to podczas wiercenia studni we wsi Bielawy, natrafiono na złoże kamienia wapiennego pochodzenia jurajskiego. Skały wapienne są tu bardzo czyste i stanowią surowiec do produkcji wapna i cementu. 
Pierwsza fabryka została założona przez Ryszarda Holtza i działała pod firmą Hansdorfer Kalwerke, Firma Holtz i Spółka. W 1882 roku Zakłady w Bielawach przejęły Gogolińsko-Górażdżańskie Zakłady Wapiennicze.
Już w roku 1909 funkcjonował drugi kamieniołom wykorzystujący w pracy wyciągi elektryczne zasilane z fabrycznej elektrowni. Używano także młotów pneumatycznych zasilanych ze sprężarek z napędem elektrycznym. Przemysłowe wydobycie wapienia na większą skalę zaczęło się w latach międzywojennych, kiedy właścicielem zakładów była spółka akcyjna Gogolińsko-Górażdżewska. W tym okresie w Piechcinie pracowała elektrownia o mocy 1,125 MW, która zasilała osiedle robotnicze i zakłady. W zakładzie pracowała kolejka wąskotorowa z rozległą siecią torów. Pięć pieców kręgowych typu Hoffmana do wypału wapna dawało w roku 1911 produkcję w wysokości 160 tys. ton. W czasie pierwszej wojny światowej Zakłady Wapiennicze przekształciły się w nowoczesny zakład przemysłowy w następstwie potrzeb wojennych i rozbudowy przemysłu w Niemczech. W roku 1918 nastąpił odpływ siły roboczej do Niemiec, a kamieniołom piechciński zalały wody gruntowe. W roku 1922 powstała polska spółka akcyjna pod nazwą Fabryka Wapna i Cementu Piechcin, Towarzystwo Akcyjne pod Pakością, która przyczyniła się do ustabilizowania produkcji. Spółka istniała do wybuchu II wojny światowej. W latach drugiej wojny światowej zmuszano Polaków do pracy w kamieniołomach w systemie dwuzmianowym 12 godzin na dobę bez dni wolnych. 
Po wojnie, początkowo pod władzą robotników, Zakłady działały pod nazwą Pomorskie Zakłady Przemysłu Wapienniczego w Piechcinie i Wapiennie. W wyniku podziału Pomorskich Zakładów Przemysłu Wapienniczego – Przedsiębiorstwa Państwowego wyodrębnionego w Bydgoszczy w 1951 roku powołano odrębne Pomorskie Zakłady Przemysłu Wapienniczego w Piechcinie, obejmujące zakłady w Piechcinie oraz i kamieniołom w Bielawach. Prowadziły one wydobycie kamienia wapiennego, produkcję i przerób wapna. W 1957 roku Zakład Produkcyjny w Wapiennie przekształcono w samodzielną jednostkę organizacyjną pod nazwą Zakłady Przemysłu Wapienniczego „Wapienno”. W 1957 roku wyodrębniono jako samodzielną jednostkę kamieniołomy w Bielawach, tworząc Zakłady Przemysłu Wapienniczego „Bielawy” w budowie. W 1960 roku nastąpiło ponowne połączenie zakładów w Piechcinie i Wapiennie pod nazwą Zakłady Przemysłu Wapienniczego Piechcin – Wapienno w Bielawach, a następnie w 1963 roku Zakładu w Bielawach. Dały one początek organizacji Kujawskim Zakładom Przemysłu Wapienniczego. W 1964 roku przyłączono do nich Zakłady w Czarnychgłowach, zamknięte w 1968 roku. Ostatecznie w 1969 roku zakład przekształcono w Kombinat Cementowo-Wapienniczy "Kujawy" w Bielawach.
Turystyka.
Miejscowość jest znana ze swych walorów podwodnych: w zalanym wapiennym kamieniołomie można nurkować. Jest to jeden z nielicznych kamieniołomów, który jest udostępniony do nurkowania w Polsce. Na dnie wyrobiska znajdują się m.in. maszyny zakładowe, samochody i jacht pełnomorski.
W maju 2013 roku nad piechcińskim kamieniołomem nagrywano sceny do programu telewizyjnego „Nie ma jak Polska” emitowanego w TVP 1, którego gospodarzami byli: Anna Karna i Maciej Orłoś.

</doc>
<doc id="305959" url="https://pl.wikipedia.org/wiki?curid=305959" title="Jan Klawiter">
Jan Klawiter

Jan Andrzej Klawiter (ur. 10 listopada 1950 w Rumi) – polski polityk, chemik i samorządowiec, były burmistrz Rumi, poseł na Sejm VIII kadencji.
Życiorys.
Ukończył w 1973 studia na Wydziale Chemicznym Politechniki Gdańskiej, w latach 1973–1992 był pracownikiem naukowo-technicznym Instytutu Inżynierii Chemicznej PG. W 1982 obronił na tej uczelni pracę doktorską. Otrzymywał nagrody za wdrożenie do produkcji chromatografów cieczowych.
Był działaczem NSZZ „Solidarność”. Działa w Akcji Katolickiej, jest też m.in. prezesem fundacji „Słowo”.
Od 1990 należał do Zjednoczenia Chrześcijańsko-Narodowego. Od 1997 kierował zarządem regionu gdańskiego tej partii. Bezskutecznie kandydował do Sejmu w wyborach w 1991 z listy WAK i w 1993 z listy KKW „Ojczyzna”. Od 27 lutego 1992 do 18 listopada 2002 zajmował stanowisko burmistrza Rumi, był także radnym rady miasta. W 2003 podjął pracę w Okręgowym Przedsiębiorstwie Energetyki Cieplnej w Gdyni.
W 2006 z listy Prawa i Sprawiedliwości został radnym sejmiku pomorskiego. W 2010 uzyskał mandat radnego powiatu wejherowskiego z listy lokalnego komitetu. Został wiceprzewodniczącym rady powiatu. 15 grudnia 2012 wybrano go na przewodniczącego zarządu Prawicy Rzeczypospolitej w województwie pomorskim. W 2014 jako jej kandydat startował z listy PiS do Parlamentu Europejskiego oraz do sejmiku województwa.
W 2015 wystartował w wyborach parlamentarnych z listy PiS jako przedstawiciel Prawicy Rzeczypospolitej w okręgu gdyńskim. Uzyskał mandat posła VIII kadencji liczbą 7389 głosów. Nie dołączył do klubu parlamentarnego PiS, pozostając posłem niezrzeszonym (zgodnie z zapisami porozumienia między oboma partiami). W 2019 kandydował do Europarlamentu z ramienia Kukiz’15. Nie ubiegał się natomiast w tymże roku o poselską reelekcję.
W 2002 odznaczony Złotym Krzyżem Zasługi, a w 2012 Krzyżem Kawalerskim Orderu Odrodzenia Polski. Jest kawalerem Zakonu Rycerskiego Grobu Bożego w Jerozolimie.
Życie prywatne.
Podkreśla pochodzenie kaszubskie. W 1977 ożenił się z Urszulą Wruk. W 1979 urodziły im się martwe bliźniaki, a w 1983 córka Małgorzata.

</doc>
<doc id="305962" url="https://pl.wikipedia.org/wiki?curid=305962" title="Dobra stołowe">
Dobra stołowe



</doc>
