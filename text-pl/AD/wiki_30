<doc id="307567" url="https://pl.wikipedia.org/wiki?curid=307567" title="Wyłącznik różnicowoprądowy">
Wyłącznik różnicowoprądowy

Wyłącznik różnicowoprądowy, potocznie różnicówka, wyłącznik przeciwporażeniowy, bezpiecznik różnicowoprądowy (w użyciu są angielskie skrótowce RCD, od "residual current device", i RCCB, od "residual current circuit breaker") – elektryczne urządzenie zabezpieczające, które rozłącza obwód po wykryciu, że prąd elektryczny, który z niego wypływa nie jest równy prądowi wpływającemu. Służy do ochrony ludzi przed porażeniem prądem elektrycznym przy dotyku pośrednim i bezpośrednim i ogranicza skutki uszkodzenia urządzeń, w tym możliwość powstania pożaru.
Budowa.
Wyłącznik można podzielić na 4 zasadnicze elementy:
Zastosowanie.
Wyłącznik różnicowoprądowy jest stosowany jako ochrona przeciwporażeniowa uzupełniająca.
Wykrywa on znacznie mniejsze prądy upływu, które mogłyby nie spowodować zadziałania zabezpieczeń nadprądowych ze względu na dużą rezystancję (na przykład ciała ludzkiego).
Wyłączniki różnicowoprądowe stosuje się w układach sieci TN-S, TN-C-S (na odcinku z rozdzielonymi przewodami ochronnym PE i neutralnym N), TT, oraz (rzadko) IT.
Nieporozumienia związane z wyłącznikiem różnicowoprądowym.
Wyłącznik różnicowoprądowy nie zabezpiecza przed porażeniem we wszystkich sytuacjach. Przy kontakcie człowieka z przewodem ochronnym i przepływie prądu do uziemienia, człowiek będzie narażony na porażenie prądem, jednak prawdopodobnie mniejszym niż w przypadku przewodu niechronionego i w stopniu niezagrażającym życiu ani zdrowiu. Najczęściej używany wyłącznik o znamionowym prądzie różnicowym "IΔn" = 30 mA jest wyzwalany przeważnie przez prąd "I" = 0,65·"IΔn" = 20 mA. Prąd o mniejszym natężeniu umożliwia oderwanie się porażonej osoby od instalacji, ale bywa groźny dla zdrowia i życia. Dla poprawy bezpieczeństwa można stosować wyłączniki RCD o prądzie znamionowym 10 mA. Może to jednak wiązać się z problemami eksploatacyjnymi w postaci niepotrzebnych "zadziałań", mających związek z naturalnymi upływnościami w instalacjach elektrycznych i urządzeniach (rezystancja izolacji). 
Wyłącznik różnicowoprądowy nie zapewni ochrony przeciwporażeniowej również w momencie, gdy zostaną dotknięte dwa przewody objęte zabezpieczeniem (przykładowo przewód fazowy i neutralny), a człowiek jest odizolowany od ziemi.
Ta sama wada dotyczy ochrony za pomocą transformatorów separacyjnych (nie ma ochrony, gdy ciało jest odbiornikiem).
Wyłącznik różnicowoprądowy a rzeczywistość.
W instalacjach typu TN-C (obecnie w nowych instalacjach odbiorczych niezalecane, stosowany jedynie przy znacznych przekrojach żył, na przykład w głównych liniach zasilających budynki – nowe instalacje odbiorcze wykonuje się w układzie TN-S, wymóg stanowiony prawem) nie stosuje się wyłączników różnicowych, gdyż nie działają one poprawnie z powodu braku przewodu ochronnego (PE) i podłączeniu przewodu neutralnego (N) do obudowy urządzeń, a przez to do ziemi.
Regulacja normą: PN-IEC 60364-5-53:1999 pkt 531.2.1.5): "Zastosowanie urządzenia ochronnego różnicowoprądowego włączonego w obwody niemające przewodu ochronnego nie może być uznane za skuteczny środek ochrony przed dotykiem pośrednim, nawet w przypadku gdy znamionowy różnicowy prąd zadziałania nie przekracza 30 mA."
Uwagi eksploatacyjne.
Należy raz w miesiącu (nie częściej, gdyż zużywa to mechanizmy) użyć przycisku testowego w celu sprawdzenia poprawności działania wyłącznika. Niezwłoczne zadziałanie wyłącznika potwierdza jego sprawność mechaniczną. Testujemy obwód bez obciążenia odbiornikami o znacznej mocy (co niepotrzebnie zużywałoby styki wskutek łuku elektrycznego). Nie powinno się traktować RCD jako zwykłego wyłącznika (do odcinania prądu – często pod obciążeniem – na przykład przy wychodzeniu z domu).

</doc>
<doc id="307568" url="https://pl.wikipedia.org/wiki?curid=307568" title="Mieczysław Walkiewicz">
Mieczysław Walkiewicz

Mieczysław Walkiewicz (ur. 5 listopada 1949 w Nowej Wólce) – polski polityk, lekarz, poseł na Sejm V kadencji.
Życiorys.
Przed 1989 działał w opozycji demokratycznej, w stanie wojennym został internowany na kilkanaście dni w maju 1982.
Ukończył studia na Akademii Medycznej w Lublinie, uzyskał następnie stopień doktora z zakresu rehabilitacji. Zawodowo związany z placówkami służby zdrowia, był m.in. dyrektorem Szpitala MSWiA w Głuchołazach.
Od 1994 do 1998 zasiadał w radzie i zarządzie miasta Głuchołazy. W latach 1998–2002 z ramienia Akcji Wyborczej Solidarność zasiadał w sejmiku opolskim, następnie do 2005 był radnym powiatu nyskiego.
Z listy Prawa i Sprawiedliwości w wyborach parlamentarnych w 2001 bez powodzenia kandydował do Sejmu, a w wyborach w 2005 uzyskał mandat posła z okręgu opolskiego, zdobywając 4634 głosy. W wyborach parlamentarnych w 2007 bez powodzenia ubiegał się o reelekcję. W 2011 przystąpił do ugrupowania Polska Jest Najważniejsza.
Mieszka w Głuchołazach.
W 2000 otrzymał Złoty Krzyż Zasługi.

</doc>
<doc id="307574" url="https://pl.wikipedia.org/wiki?curid=307574" title="Imbirowate">
Imbirowate

Imbirowate ("Zingiberaceae" ) – rodzina roślin wieloletnich z rzędu imbirowców. Liczy 56 rodzajów w obrębie których wyróżnia się ok. 1100–1600 gatunków. Rośliny te występują w strefie tropikalnej na wszystkich kontynentach, sięgając strefy subtropikalnej i umiarkowanej w Japonii, Himalajach i w południowej Afryce. W Ameryce Południowej i Środkowej występuje tylko jeden rodzaj – "Renealmia". Imbirowate rosną głównie w lasach, na glebach próchnicznych, w miejscach cienistych i w półcieniu. Zgrubiałe kłącza zazwyczaj obfitują w olejki eteryczne i skrobię. Nadziemne części roślin też zwykle są aromatyczne. Liczne gatunki wykorzystywane są jako rośliny przyprawowe, lecznicze, jadalne i ozdobne.
Systematyka.
Klad okrytonasienne, klad jednoliścienne ("monocots"), rząd imbirowce ("Zingiberales"), rodzina imbirowate ("Zingiberaceae"). Rodzina stanowi klad siostrzany rodziny kostowcowatych ("Costaceae"):
W obrębie rodziny wyróżnia się cztery podrodziny:
Podział i wykaz rodzajów:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa imbirowe ("Zingiberidae" Cronquist), nadrząd "Zingiberanae" Takht. ex Reveal, rząd imbirowce ("Zingiberales" Griseb.), rodzina imbirowate ("Zingiberaceae" Lindl.).

</doc>
<doc id="307576" url="https://pl.wikipedia.org/wiki?curid=307576" title="Choroba von Willebranda">
Choroba von Willebranda

Choroba von Willebranda (łac. "morbus von Willebrandi", ang. von Willebrand disease, vWD) – choroba charakteryzująca się skłonnością do krwawień samoistnych lub po urazach (operacja, uderzenie itp.). Występuje w postaci ciężkiej, umiarkowanej i lekkiej. Przyczyną jej jest brak we krwi czynnika von Willebranda odpowiedzialnego za adhezję płytek do miejsca uszkodzenia naczynia i ochranianie czynnika krzepnięcia VIII.
Wydłużenie czasu krwawienia przy zachowanej prawidłowej liczbie trombocytów jest typowym odchyleniem laboratoryjnym tej choroby. Leczenie krwawień powinno być prowadzone przez hematologa, a polega w większości przypadków na stosowaniu leków podnoszących poziom czynnika von Willebranda we krwi.
Historia.
Choroba von Willebranda została nazwana na cześć fińskiego pediatry Erika Adolfa von Willebranda (1870–1949), który w 1926 roku po raz pierwszy opisał schorzenie występujące u członków rodziny z Wysp Alandzkich. Początkowo, ze względu na brak znajomości patogenezy, choroba była rozpoznawana na podstawie stwierdzenia przedłużonego czasu krwawienia oraz zmniejszonej aktywności czynnika VIII. Z tego powodu traktowano ją jako formę hemofilii. Była nazywana "pseudohemofilią" lub "angiohemofilią". Dopiero w 1972 roku wyizolowano czynnik von Willebranda, którego niedobór jest przyczyną występowania choroby.
Epidemiologia.
Choroba von Willebranda jest najczęstszą wrodzoną skazą krwotoczną. Występuje z częstością 1:100 osób (postać objawiająca się krwawieniami występuje z częstością 125:1.000.000). Dotyka z taką samą częstością osobników obu płci, ale ponieważ większość form ma raczej przebieg łagodny, chorobę von Willebranda częściej rozpoznaje się u kobiet, u których tendencje do zwiększonego krwawienia silniej wyrażają się podczas menstruacji. Różne odchylenia od normy (niekoniecznie prowadzące do rozwinięcia choroby) występują u 0,9-3% populacji. U ludzi z grupą krwi „0” częściej są obecne ciężkie albo klinicznie jawne postacie choroby von Willebranda.
Etiopatogeneza.
Choroba von Willebranda rozwija się w wyniku niedoboru osoczowego czynnika krzepnięcia – czynnika von Willebranda (vWF). Czynnik von Willebranda jest glikoproteiną występującą w kompleksie z czynnikiem VIII. Warunkuje on prawidłową adhezję płytek krwi do uszkodzonej ściany naczynia.
Choroba von Willebranda ma podłoże genetyczne. Niedobór vWF jest spowodowany mutacją genu kodującego czynnik, zlokalizowanego na chromosomie 12 (12p13.2). Gen ten ma długość 178 kb i posiada 52 egzony oraz 51 intronów. Mutacja powoduje powstawanie albo zbyt małej ilości czynnika albo jego nieprawidłowych form. Dziedziczy się, w zależności od typu, autosomalnie dominująco (typ 1 i 2 – najczęściej) lub recesywnie (typ 3 i sporadycznie typ 2).
W ciężkich przypadkach typu 1 choroby von Willebranda mutacje w obrębie genu wykazują dużą penetrację. W łagodnych postaciach istnieje szerokie spektrum zmian molekularnych prowadzących do polimorfizmu w obrębie genu kodującego vWF i w efekcie do powstawania różnych form czynnika von Willebranda. Obecność poszczególnych grup krwi z układu AB0 może wpływać na występowanie oraz ciężkość przebiegu choroby von Willebranda. Ludzie z grupą krwi „0” mają wyjściowo mniejszy poziom czynnika von Willebranda niż pacjenci z innymi grupami krwi. Z tego względu pacjenci z grupą krwi „0” mogą być mylnie diagnozowani jako dotknięci vWD, a z kolei u posiadaczy grupy „AB” można przeoczyć rozpoznanie, ponieważ u nich poziom vVF jest wyższy.
Wtórnym zaburzeniem do niedoboru vWF jest niedobór czynnika VIII, który jest stabilizowany przez czynnik von Willebranda (vWF ochrania czynnik VIII przed proteolizą). Prowadzi to do dalszego upośledzenia procesu krzepnięcia.
Objawy.
W zależności od typu, w chorobie von Willebranda występuje zwiększona skłonność do krwawień. W łagodnych postaciach są to głównie krwawienia skórno-śluzówkowe – przedłużające się, obfite menstruacje, krwawienia z nosa, zwiększona częstość występowania podbiegnięć krwawych, krwotoki po zabiegach dentystycznych i chirurgicznych. W cięższych postaciach mogą występować wylewy do stawów i mięśni czy nasilone krwotoki z przewodu pokarmowego, zwłaszcza u osób u których współistnieje angiodysplazja jelitowa. Ciężkie powikłania krwotoczne występują stosunkowo rzadko, tylko w typie 3 vWD.
Diagnostyka.
W diagnostyce choroby von Willebranda wykorzystuje się badania przesiewowe polegające na oznaczeniu:
Przy nieprawidłowych wynikach powyższych testów i dodatnim wywiadzie w postaci występowania krwawień samoistnych u pacjenta i rodziny wykonuje się bardziej dokładne badania, mające na celu potwierdzenie rozpoznania. Należą do nich:
Ponadto w chorobie von Willebranda występuje zmniejszona aktywność czynnika VIII (vWF jest niezbędny do stabilizacji czynnika VIII).
Typ 2N można rozpoznać jedynie dzięki zbadaniu aktywności koagulacyjnej czynnika VIII.
Jako że czynnik von Willebrand należy do białek ostrej fazy, których stężenie ulega zwiększeniu w takich stanach jak infekcja, ciąża czy stres, oznaczenie jego poziomu w tym okresie może być utrudnione i dawać wyniki fałszywie ujemne.
Typy.
W typie 1 i 3 występuje rzeczywisty niedobór czynnika von Willebranda. Natomiast typ 2 dotyczy różnych zaburzeń strukturalnych i funkcjonalnych vWF.
Legenda:
R:Cof – aktywność kofaktora ristocetyny
vWF – czynnik von Willebranda
vWF:Ag – antygen vWF
VIII:C – aktywność koagulacyjna czynnika VIII
RIPA – aglutynacja płytek indukowana ristocetyną
GP Ib – glikoproteina receptorowa na powierzchni trombocytów
Nabyta choroba von Willebranda.
Nabyta choroba von Willebranda występuje przy obecności w krążeniu autoprzeciwciał. Funkcja czynnika von Willebranda w tym przypadku nie jest upośledzona, jednak powstające kompleksy autoprzeciwciało-vWF są szybko usuwane z krwiobiegu powodując objawy choroby.
Pewna forma choroby von Willebranda może wystąpić u pacjentów ze zwężeniem zastawki aortalnej powiązanym z krwawieniem z przewodu pokarmowego (zespół Heyde’a). Ten rodzaj nabytej vWD może być częstszy niż się obecnie uważa.
Nabyta choroba von Willebranda była również opisywana w takich schorzeniach jak: guz Wilmsa, niedoczynność tarczycy, choroby rozrostowe układu krwiotwórczego, nowotwory złośliwe, toczeń rumieniowaty układowy, w infekcjach wirusowych czy przy przyjmowaniu niektórych leków.
Rokowanie.
W zależności od typu. W postaciach łagodnych rokowanie jest dobre. Przy ciężkich postaciach istnieje duże ryzyko kalectwa z powodu nawracających wylewów do stawów.

</doc>
<doc id="307577" url="https://pl.wikipedia.org/wiki?curid=307577" title="Dowcip internetowy">
Dowcip internetowy

Dowcipy internetowe – anonimowe parodie inspirowane i najczęściej nawiązujące do różnych wydarzeń lokalnych bądź ogólnoświatowych. Dowcipy internetowe można spotkać na dedykowanych im stronach w postaci preparowanych tekstów, zdjęć, animacji, gier w postaci apletów Java i Flash oraz w poczcie elektronicznej.
Postać nielegalna.
Dowcipy te ze względu na swoją medialność są często wykorzystywane przez cyberprzestępców, którzy, modyfikując kod źródłowy stron internetowych, obrazów, czy apletów, dołączają do niego szkodliwy kod, np. wirusy komputerowe. Najbardziej rozpowszechnionym sposobem infekcji są tzw. łańcuszki internetowe rozsyłane na skrzynki e-mail z rozśmieszającą lub poruszającą treścią z zawartą prośbą o rozesłanie listu do reszty przyjaciół.
Ten sposób wykorzystywany jest również przez osoby rozsyłające tzw. spam, czyli niechciane wiadomości. Spreparowany dowcip pełni funkcję "rzutki". List proszący w swej treści o rozesłanie wiadomości do dużej liczby osób daje firmom możliwość częściowego prześledzenia i skolekcjonowania kolejnych adresów, na które ta wiadomość została wysłana. Adresy następnie służą firmie celom marketingowym (rozsyłaniem reklam).
Przykładowe treści wiadomości: 

</doc>
<doc id="307580" url="https://pl.wikipedia.org/wiki?curid=307580" title="Ulica Chlebnicka w Gdańsku">
Ulica Chlebnicka w Gdańsku

Ulica Chlebnicka (dawniej: "ulica Ław Chlebowych", niem. "Brotbänkengasse") – jedna z ulic w Gdańsku na Głównym Mieście. Wymieniana już w 1337 (jako "platea pistorum"), 1382 "platea panum". Nazwa pochodzi od znajdujących się tu ław (straganów), na których handlowano pieczywem.
Ulica zaczyna się w okolicy Bazyliki Mariackiej (jako przedłużenie ulicy Piwnej) i dochodzi do Bramy Chlebnickiej. Znajduje się na niej kilka godnych uwagi kamienic, wśród których wyróżniają się nr 16 – Dom Angielski, renesansowy, z lat 1568-70; nr 14 – późnogotycki Dom Schlieffów z 1520, z kamienną dekoracją fasady (oba należą do kompleksu kamienic użytkowanych przez Dom Studencki Akademii Sztuk Pięknych w Gdańsku); nr 2 – renesansowa tzw. Szkoła Mariacka z 1581 (obecnie siedziba Gdańskiego Towarzystwa Przyjaciół Sztuki), nr 28 –
wczesnobarokowy dom Holwela z 1652.
23 sierpnia 1907 przy ulicy doszło do katastrofy budowlanej - zawaleniu uległ dom nr 47/48. W wyniku wypadku nikt nie zginął, ale straty materialne były znaczne.
W 2018 zaprezentowano koncepcję budowy kamienic w miejscu dawnych Ław Mięsnych.

</doc>
<doc id="307582" url="https://pl.wikipedia.org/wiki?curid=307582" title="Eduard Krebsbach">
Eduard Krebsbach

Eduard Krebsbach (ur. 8 sierpnia 1894 w Bonn, zm. 27 maja 1947 w Landsberg am Lech) – zbrodniarz hitlerowski, lekarz obozowy w obozie Mauthausen-Gusen oraz SS-Sturmbannführer.
Służył w wojsku podczas I wojny światowej jako podoficer sanitarny. Członek NSDAP i SS, służbę w niemieckich obozach koncentracyjnych rozpoczął w 1941 w Sachsenhausen. Następnie, od 1941 do 1944, był lekarzem obozowym w Mauthausen. W obozie tym dr Krebsbach otrzymał przydomek "Spritzbach" ("spritze" w języku niemieckim oznacza zastrzyk), gdyż wprowadził metodę zabijania więźniów zastrzykami dosercowymi. Do czasu wybudowania komór gazowych był to główny sposób eksterminacji więźniów, stosowany często osobiście przez Krebsbacha. Po powstaniu komór gazowych Krebsbach był jedną z osób odpowiedzialnych za ich funkcjonowanie. W 1944 został lekarzem obozowym w Kaiserwald koło Rygi, gdzie następnie kierował selekcjami w ryskim getcie. Pod koniec wojny służył jeszcze w 3 Dywizji SS "Totenkopf".
Po wojnie zasiadł na ławie oskarżonych w procesie załogi Mauthausen-Gusen (US vs. Johann Altfuldisch i inni) Trybunałem Wojskowym. 13 maja 1946 Krebsbach został za swoje zbrodnie skazany na śmierć przez powieszenie. Wyrok wykonano w maju 1947 na dziedzińcu więzienia w Landsbergu.

</doc>
<doc id="307585" url="https://pl.wikipedia.org/wiki?curid=307585" title="Awidja">
Awidja

Awidja (trl. Avidyā) – pojęcie z filozofii indyjskiej, oznaczające niewystarczająco refleksyjną postawę wobec rzeczywistości, obecne w doktrynach religii dharmicznych.
Hinduizm.
Awidja określana może być jako indywidualny stan niewiedzy (większe lub mniejsze, ale nadal jeszcze zagubienie danej atmana w świecie). W życiu awidja przejawia się cierpieniami, których zakres zależy od zakresu samoświadomości („im więcej świadomości, tym mniej cierpienia”).
Buddyzm.
W buddyzmie termin awidji, czyli niewiedzy, ma kluczowe znaczenie, jako pierwsze i fundamentalne ogniwo powstawania cierpień dukkha, spośród dwunastu ogniw współzależnego powstawania.

</doc>
<doc id="307594" url="https://pl.wikipedia.org/wiki?curid=307594" title="Henryk Rynkowski">
Henryk Rynkowski

Henryk Rynkowski – inżynier, burmistrz miasta Głowna w okresie międzywojennym, pełnił tę funkcję w latach 1926–1935 (II RP) oraz ponownie wybrany w 1939. Burmistrzem miasta był także od wyzwolenia Głowna w styczniu 1945 do kwietnia 1945.
W efekcie jego działań jako burmistrza miasta, Głowno odnotowało znaczny rozwój gospodarczy i terytorialny. Był autorem pierwszego planu Głowna oraz projektu elektrowni wodnej (inwestycja nie została jednak zrealizowana z powodu wybuchu II wojny światowej). W wyniku jego osobistych starań w 1928 r. powstała w Głownie, zbudowana z funduszy państwowych, Szkoła Podstawowa nr 1 im. Marszałka Józefa Piłsudskiego.
W czasie okupacji hitlerowskiej Henryk Rynkowski był żołnierzem AK o ps. „Kalif”. Za swą działalność podczas wojny uhonorowany krzyżem Virtuti Militari V klasy.
W kwietniu 1945 aresztowany przez Urząd Bezpieczeństwa i oskarżony o przynależność do podziemnej organizacji "Wolność i Niezawisłość" (WiN). Po wielu miesiącach ciężkich przesłuchań i rozprawie w Sądzie Wojskowym z braku dowodów został uwolniony.
W latach 1940-1949 był prezesem spółdzielni spożywców „Nadzieja” w Głownie.
W uznaniu zasług dla rozwoju Głowna, jednej z głównych ulic miasta nadano jego imię.

</doc>
<doc id="307595" url="https://pl.wikipedia.org/wiki?curid=307595" title="Donald Johnston">
Donald Johnston

Donald James Johnston (ur. 26 czerwca 1936, zm. 5 lutego 2022) – polityk kanadyjski, minister w rządach Liberalnej Partii Kanady, były sekretarz generalny Organizacji Współpracy Gospodarczej i Rozwoju.
Studiował prawo na McGill University (ukończył w 1958), prowadził na tej uczelni wykłady z prawa finansowego. W 1978 po raz pierwszy został wybrany do parlamentu kanadyjskiego (w wyborach uzupełniających). W latach 1980–1984 pełnił funkcję szefa Skarbu Państwa w gabinecie Pierre Trudeau; po rezygnacji Trudeau z kierowania Partią Liberalną (1984) ubiegał się o funkcję lidera partii (zarazem premiera Kanady), ale zajął na konwencji wyborczej trzecie miejsce (za Johnem Turnerem i Jeanem Chrétienem). Wszedł w 1984 do krótkotrwałego rządu Turnera jako minister sprawiedliwości i prokurator generalny.
Odszedł z Partii Liberalnej w 1988 po konflikcie z Turnerem w kwestii kanadyjsko-amerykańskiej umowy o wolnym handlu; Johnston był jej zwolennikiem, Turner sprzeciwiał się. Przez krótki czas pełnił mandat deputowanego jako bezpartyjny, w wyborach w 1988 nie kandydował. Ponownie został członkiem Partii Liberalnej po rezygnacji Turnera w 1990; pełnił funkcję jej prezydenta w latach 1990-1994, przyczyniając się do odzyskania władzy przez liberałów w wyborach w 1993.
W 1996 premier Kanady Jean Chrétien wysunął jego kandydaturę na stanowisko sekretarza generalnego Organizacji Współpracy Gospodarczej i Rozwoju (OECD); Johnston został na to stanowisko wybrany i objął urząd 1 czerwca 1996. Jego kadencja skończyła się w maju 2006. W listopadzie 2005 wybrano na następcę Meksykanina Jose Angela Gurrię.
Jonston jest żonaty (z Heather Bell Maclaren), ma cztery córki (Kristinę, Allison, Rachel i Sarę). Nosi tytuł członka Tajnej Rady Królowej dla Kanady.

</doc>
<doc id="307596" url="https://pl.wikipedia.org/wiki?curid=307596" title="Ust-Ordyńsko-Buriacki Okręg Autonomiczny">
Ust-Ordyńsko-Buriacki Okręg Autonomiczny

Ust-Ordyńsko-Buriacki Okręg Autonomiczny (ros. Усть-Ордынский Бурятский автономный округ, bur. Усть-Ордын Буряадай автономито округ) – do 31 grudnia 2007 jednostka terytorialna Federacji Rosyjskiej.
Geografia.
Ust-Ordyńsko-Buriacki Okręg Autonomiczny położony był na kontynencie azjatyckim.
Historia.
Okręg powstał 26 września 1937 jako "Ust Ordyński Buriacko-Mongolski Okręg Narodowościowy" (ros. "Усть-Ордынский Бурят-Монгольский национальный округ") wchodzący w skład obwodu irkuckiego. W 1958 zmieniono jego nazwę na "Ust-Ordyńsko-Buriacki Okręg Narodowościowy" (ros. "Усть-Ордынский Бурятский национальный округ"), a w 1977, po przekształceniu wszystkich okręgów narodowościowych w ZSRR na okręgi autonomiczne, zmieniono jego nazwę na Ust-Ordyńsko-Buriacki Okręg Autonomiczny. Po rozpadzie ZSRR okręg stał się podmiotem Federacji Rosyjskiej.
W wyniku referendum przeprowadzonego 16 kwietnia 2006, 1 stycznia 2008 Ust-Ordyńsko-Buriacki Okręg Autonomiczny został włączony w skład obwodu irkuckiego jako Ust-Ordyński Okręg Buriacki.
Tablice rejestracyjne.
Tablice pojazdów zarejestrowanych w Ust-Ordyńsko-Buriackim Okręgu Autonomicznym mają oznaczenie 85 w prawym górnym rogu nad flagą Rosji i literami RUS.

</doc>
<doc id="307597" url="https://pl.wikipedia.org/wiki?curid=307597" title="Don Johnston">
Don Johnston



</doc>
<doc id="307598" url="https://pl.wikipedia.org/wiki?curid=307598" title="Miasta wydzielone Federacji Rosyjskiej">
Miasta wydzielone Federacji Rosyjskiej

Miasta wydzielone Federacji Rosyjskiej, właściwie miasta o znaczeniu federalnym () – jednostki podziału administracyjnego Rosji. Są to miasta, które nie należą do żadnego Obwodu, Republiki bądź Kraju.
W skład Federacji Rosyjskiej wchodzą następujące miasta wydzielone: 

</doc>
<doc id="307599" url="https://pl.wikipedia.org/wiki?curid=307599" title="Skrzypowe">
Skrzypowe



</doc>
<doc id="307600" url="https://pl.wikipedia.org/wiki?curid=307600" title="Obwody autonomiczne Federacji Rosyjskiej">
Obwody autonomiczne Federacji Rosyjskiej

Obwody autonomiczne Federacji Rosyjskiej – jednostki podziału administracyjnego Rosji.
Obwody autonomiczne tworzone były w ZSRR jako forma autonomii dla niewielkich narodów zamieszkujących to państwo. Jeszcze przed uzyskaniem niepodległości przez Rosję 4 z 5 istniejących na jej obszarze obwodów autonomicznych podniesione zostały do rangi republik autonomicznych, jedynie jeden z nich – Żydowski Obwód Autonomiczny – zachował dawny status.

</doc>
<doc id="307605" url="https://pl.wikipedia.org/wiki?curid=307605" title="Samar (wyspa)">
Samar (wyspa)

Samar – wyspa na Filipinach o powierzchni 13 079 km² i ok. 1600 tys. mieszkańców.
Położona w środkowej części Filipin; od zachodu oblewa ją morze Samar; od wschodu Ocean Spokojny; od południa zatoka Leyte; na południowym zachodzie oddzielona cieśniną San Juanico od wyspy Leyte (wyspy łączy most San Juanico o długości 2162 m); na północy cieśniną San Bernardino od Luzonu.
Powierzchnia wyspy w większości wyżynna, porośnięta lasem równikowym, jedynie w północnej części niziny. Najwyższe wzniesienie Mt. Capotoan (846 m n.p.m.). Większe rzeki płyną w kierunku wschodnim i uchodzą do Oceanu Spokojnego. Wybrzeża otoczone rafami koralowymi.
Na Samar znajdują się największe w kraju plantacje banana manilskiego, prócz tego uprawa kukurydzy, ryżu, palmy kokosowej i eksploatacja lasów; rozwinięte rybołówstwo. Wydobycie rud żelaza i miedzi oraz węgla brunatnego.
Administracyjnie podzielona na trzy prowincje: Samar, Eastern Samar i Northern Samar. Główne miasta: Calbayog, Catbalogan, Borongan.
Koło wyspy Samar rozegrała się część największej bitwy morskiej stoczonej w czasie II wojny światowej.
8 listopada 2013 wyspę spustoszył tajfun Haiyan. Według wstępnych szacunków żywioł zabił co najmniej 300 osób.

</doc>
<doc id="307606" url="https://pl.wikipedia.org/wiki?curid=307606" title="Hugo Chavez">
Hugo Chavez



</doc>
<doc id="307607" url="https://pl.wikipedia.org/wiki?curid=307607" title="Skrzypowce">
Skrzypowce

Skrzypowce ("Equisetales") – rząd roślin naczyniowych z podklasy skrzypowych (w różnych ujęciach też klasy). W dawniejszych ujęciach systematycznych do rzędu tego klasyfikowano tylko zielne rośliny stawiane obok cechujących się przyrostem wtórnym i pokrojem drzewiastym kalamitowców "Calamitales". Ponieważ jednak szereg dalszych cech różniących obie grupy (morfologia zarodników, obecność lub brak liści płonnych w kłosie zarodnionośnym i zrastanie się liści) przestał pozwalać na jednoznacznie rozdzielanie tych roślin – łączone są one współcześnie w jeden rząd. Wyróżnia się w jego obrębie cztery rodziny, spośród których tylko skrzypowate "Equisetaceae" mają współczesnych przedstawicieli. Do wymarłych należą: kalamitowate "Calamitaceae" (w tym prakalamity "Archaeocalamites" czasem wyodrębniane jako osobna rodzina "Archaeocalamitaceae"), "Tchernoviaceae" i "Gondwanostachyaceae". Rośliny te występują na Ziemi od dewonu, przy czym odegrywały szczególną rolę w szacie roślinnej karbonu. 
Morfologia.
Rośliny różnych rozmiarów, od niewielkich roślin zielnych, po osiągające ok. 20 m wysokości wymarłe kalamity. Charakterystyczną cechą jest budowa pędu – podzielonego na wyraźne węzły i międzywęźla, z powierzchnią żebrowaną. Liście i odgałęzienia boczne wyrastają w okółkach. Liście pojedyncze lub zrastające się, cechują się pojedynczą i nierozgałęzioną wiązką przewodzącą. Organami podziemnymi są zwykle kłącza z wyrastającymi z nich korzeniami przybyszowymi. Liście zarodnionośne (sporangiofory) skupione w kłosy zarodnionośne. Liście te są na końcach zagięte w dół, przy czym u prakalamitów ich końce rozgałęzione są na cztery części na kształt krzyża, a u innych grup rozrośnięte w formie tarczki, z zarodniami znajdującymi się pod jej spodem. W obrębie kłosa zarodnionośnego znajdują się lub nie liście płonne. Zarodniki wyróżniają się obecnością elater.
Systematyka.
Rząd skrzypowców "Equisetales" reprezentuje podklasę skrzypowych z klasy paproci "Polypodiopsida".
W systemie PPG I (2016) obejmujących jedynie współczesne taksony, należy tu tylko jedna rodzina – skrzypowatych "Equisetaceae". 
Z uwzględnieniem rodzin wymarłych wyróżniano tu dawniej także kalamitowate "Calamitaceae" i prakalamitowate "Asterocalamitaceae", a także fylotekowate "Phyllothecaceae", schizoneurowate "Schizoneuraceae".
W ujęciu z 2009 prakalamity włączane są do kalamitowatych, wyróżniane są natomiast następujące taksony:
Taksony kopalne o niejasnej pozycji taksonomicznej w obrębie rzędu (incertae sedis): "Schizoneura", "Neocalamites", "Spaciinodum" (analizy filogenetyczne wskazują na to, że kopalny rodzaj "Spaciinodum" powinien być włączony do "Equisetaceae").
Alternatywnie, w węższym ujęciu, włączana jest tu tylko jedna rodzina skrzypowatych "Equisetaceae" i dwa rodzaje o niejasnej pozycji taksonomicznej: "Annularia" i "Schizoneura" (kalamity i prakalamity są w takim ujęciu stawiane obok skrzypowych w randze klasy, a rzędami siostrzanymi dla skrzypowców są: "Echinostachyales", "Gondwanostachyales" i "Sphenophyllales").

</doc>
<doc id="307608" url="https://pl.wikipedia.org/wiki?curid=307608" title="Onufry Zagłoba">
Onufry Zagłoba

(Jan) Onufry Zagłoba herbu Wczele – postać literacka stworzona przez Henryka Sienkiewicza w Trylogii. Jest on ucieleśnieniem stereotypu polskiego szlachcica: przejawia skłonność do trunków, tromtadracji, mitomanii. Cechuje go wierność wobec towarzyszy, patriotyzm, dobroduszność i pomysłowość, która często ratuje go z opresji (słynne fortele). W kluczowych momentach uczestniczy w walnych bitwach ramię w ramię z towarzyszami. Dzięki tej wielowarstwowości jest jedną z najbarwniejszych postaci powieści i wprowadza do fabuły dużą dozę humoru.
Przedstawia się na początku Trylogii imieniem Jan, jednak uciekając z Heleną przedstawia się jako „Did Onufrij” ("Dziad Onufry"), potem konsekwentnie używa imienia Onufry.
Bolesław Prus skrytykował kreację postaci Zagłoby, pisząc:
Dalej Prus nazywa Zagłobę „sfinksem z łbem wieprza”.
Dzieje postaci.
Pojawia się już na początku "Ogniem i mieczem" w karczmie w Czehryniu i od razu daje się poznać jako hulaka i pijaczyna. O jego wcześniejszych przygodach wiadomo niewiele, ze wzajemnie ze sobą sprzecznych i często nieprawdopodobnych autorelacji. Twierdzi, że przemierzył wiele krajów, szczególnie na wschód od terenów Rzeczypospolitej, mówi m.in. o Krymie, Galacji, Azji Mniejszej i Ziemi Świętej. W dalszym rozwoju akcji jest jednym z głównych bohaterów. Masakra Kurcewiczów, dokonana przez Bohuna, budzi w nim poczucie przyzwoitości. Wykrada Helenę Kurcewiczównę z rąk Kozaka i ucieka z nią w przebraniu przez ziemie ogarnięte powstaniem Chmielnickiego. Zaskarbia sobie tym dozgonną wdzięczność Heleny i Skrzetuskiego, którzy niejako „adoptują” go i tytułują „ojcem”. Razem z Michałem Wołodyjowskim, Longinem Podbipiętą i Janem Skrzetuskim tworzą kompanię przyjaciół i przeżywają wiele przygód. Bierze udział w obronie Zbaraża, gdzie m.in. wsławia się zabiciem dowódcy kozackiego – Burłaja.
W "Potopie" pierwszy okrzykuje Janusza Radziwiłła zdrajcą. Potem wsławia się uwolnieniem siebie i towarzyszy z niewoli księcia, podszywając się pod wuja oficera Rocha Kowalskiego i upijając go. Przyłącza się u boku Michała Wołodyjowskiego i Skrzetuskich do konfederatów. Bywa zawsze blisko dowódców, m.in. Czarnieckiego i Zamoyskiego. U szczytu powodzenia zostaje wybrany regimentarzem. Szanowany za pomysły, inteligencję i bystre maksymy, np. gdy Karol Gustaw chciał oddać Zamoyskiemu województwo lubelskie w dziedziczne władanie za otworzenie bram Zamościa, Zagłoba podpowiedział Zamoyskiemu: "Ofiaruj, wasza dostojność, królowi szwedzkiemu w zamian Niderlandy."
W "Panu Wołodyjowskim" jest już dość wiekowym szlachcicem, który najpierw fortelem wydobywa Michała Wołodyjowskiego z zakonu i pomaga mu w powrocie do rycerskiego życia, potem zaś towarzyszy Michałowi i jego małżonce, Basi w życiu w Chreptiowie, na rubieżach Rzeczypospolitej.
Zagłoba występuje również w krótkiej, obecnie zapomnianej komedii Sienkiewicza "Zagłoba swatem" oraz w opowiadaniu "Toast". Oba te utwory są treścią luźno związane z „Trylogią”.
Geneza postaci.
Marceli Kosman wywodzi postać Zagłoby od postaci z literatury światowej: homerowskiego Odyseusza, Pyrgopolinika z komedii "Żołnierz samochwał" Plauta, a przede wszystkim Johna Falstaffa z trzech sztuk Szekspira. Oprócz tego pewnych wzorów pisarzowi dostarczyli jego znajomi: poznany w USA emigrant – kapitan Rudolf Korwin Piotrowski, teść Kazimierz Szetkiewicz oraz warszawski dziennikarz Władysław Olendzki.
Wcześniej w literaturze polskiej postać szlachcica Zagłoby wprowadził w 1875 roku Józef Ignacy Kraszewski w powieści "Starosta warszawski"; skarbnik Zagłoba reprezentuje u niego typ szczerego, prostolinijnego szlachcica z prowincji, a przy tym uważnego i krytycznego obserwatora wydarzeń politycznych, patrioty i dowcipnisia o kąśliwym języku, przywiązanego do rodzimych obyczajów i tradycji. Odniesienia do kresowej rodziny (rodu) Zagłobów Kraszewski zawarł również w powieści "Infantka" (1884), kreując postać Dosi (Doroty) Zagłobianki, utalentowanej i wiernej dwórki królewny Anny Jagiellonki, która ostatecznie zdradza bliskie osoby i sprawę ogółu, stając się przygodną francuską kochanką.
Charakterystyka postaci.
Postać Zagłoby pojawia się w 1647 roku, opisana z wyglądu jako:
Według M. Kosmana Zagłoba zbliżał się wtedy do siedemdziesiątego roku życia. W "Panu Wołodyjowskim", którego akcja rozpoczyna się w roku 1668, ma prawdopodobnie 80–90 lat:

</doc>
<doc id="307609" url="https://pl.wikipedia.org/wiki?curid=307609" title="Dyptam jesionolistny">
Dyptam jesionolistny

Dyptam jesionolistny ("Dictamnus albus" L.) – gatunek rośliny należący do rodziny rutowatych. Występuje w środkowej i południowej Europie oraz zachodniej Azji. W Polsce ma status gatunku rodzimego. Jest też uprawiany jako roślina ozdobna.
Rozmieszczenie geograficzne.
Występuje w stanie dzikim od południowej Europy po Syberię i północne rejony Chin. Przez Polskę przebiega północna granica jego zasięgu. W ciągu ostatnich 100 lat podawanych było kilka miejsc występowania tej rośliny w Polsce: dolina Wisły między Włocławkiem a Świeciem, Przedgórze Sudeckie, Pogórze Śląskie (góra Tuł w gminie Goleszów), Wyżyna Śląska i Wyżyna Małopolska. Obecnie potwierdzone zostały tylko trzy stanowiska dyptamu w Polsce: rezerwat Kulin koło Włocławka, okolice Dąbrowy Górniczej oraz rejon Pińczowa.
Biologia i ekologia.
Bylina o zdrewniałych pędach, hemikryptofit. Zimą zdrewniały nadziemny pęd obumiera, na wiosnę roślina wypuszcza nowy pęd. Siedlisko: suche lasy i zarośla, wzgórza. Kwitnie od maja do lipca.
Roślina wydziela przez włoski gruczołowe dużo olejków eterycznych. W upalne i bezwietrzne dni po zbliżeniu płomienia olejki można zapalić powodując krótkotrwały, błękitny płomień, który nie niszczy rośliny.
Jest jedną z roślin żywicielskich larw motyla paź królowej.
Zagrożenia i ochrona.
Roślina objęta w Polsce ścisłą ochroną gatunkową. Kategorie zagrożenia gatunku:
Uprawa.
Gatunek mrozoodporny, może być uprawiany w strefach 3–9. Wymaga gleby głęboko uprawionej, piaszczysto-próchniczej, wapiennej o niedużej wilgotności oraz stanowisk słonecznych. Sadzi się go grupami lub pomiędzy krzewami ozdobnymi. Źle toleruje przesadzanie.
Obecność w kulturze.
Opisany w Biblii "gorejący krzew" (zwanym też "krzewem Mojżesza") utożsamiany bywa właśnie z dyptamem jesionolistnym, ponieważ jego olejki lotne mogą ulec zapaleniu. Naukowcy odrzucają jednak taką możliwość. Rzeczywiście dyptam wydziela dużo palnych olejków (zwłaszcza podczas upałów), jednak nie zapalają się one samorzutnie, po podpaleniu powstają tylko krótkotrwałe płomyki nie uszkadzające rośliny. Ponadto dyptam jesionolistny nie występuje ani w Egipcie, ani na Półwyspie Arabskim. 
Wyciąg z dyptamu pojawił się w książce "Harry Potter i Insygnia Śmierci" jako eliksir zasklepiający rany.

</doc>
<doc id="307610" url="https://pl.wikipedia.org/wiki?curid=307610" title="Nasięźrzałowe">
Nasięźrzałowe

Nasięźrzałowe ("Ophioglossidae") – podklasa roślin, jedna z czterech linii rozwojowych w obrębie klasy paproci "Polypodiopsida", młodsza od skrzypowych "Equisetidae", a starsza od strzelichowych "Marattiidae". Odpowiada psylotowym "Psilotopsida" wyróżnianym w niektórych systemach z początków XXI wieku w takim samym ujęciu. Obejmuje dwa monotypowe rzędy współczesne nasięźrzałowce "Ophioglossales" i psylotowce "Psilotales", z 12 rodzajami i ok. 129 gatunkami. Rośliny te mają niemal kosmopolityczny zasięg (przy czym nasięźrzałowce są najbardziej zróżnicowane w strefach umiarkowanych i borealnych, a psylotowce koncentrują się w strefie międzyzwrotnikowej). Ich gametofit rozwija się pod ziemią i jest bezzieleniowym myko-heterotrofem, a sporofit jest asymilującą rośliną naziemną (głównie u nasięźrzałowców) lub epifitem (głównie psylotowce).
Znaczenie użytkowe jest ograniczone. Niektóre nasieźrzałowce wykorzystywane były jako rośliny lecznicze i jadalne. Zarodniki psylota wykorzystywano na Oceanii jako środek przeciw otarciom, a same rośliny uprawiano w Japonii początkowo jako święte, a współcześnie rozpowszechnione zostały jako ozdobne.
Morfologia.
Gametofit rozwija się pod ziemią jako bezzieleniowa, mięsista roślina myko-heterotroficzna. W plemniach powstają wielowiciowe komórki plemnikowe. Sporofity są zielone, o łodygach płożących lub wznoszących się. Płożące łodygi (kłącza) mięsiste, u psylotowców pozbawione są korzeni, a u nasięźrzałowców korzenie się wykształcają, ale pozbawione włośników. U psylotowców liście są silnie zredukowane, pozbawione żyłek lub z pojedynczymi żyłkami. U nasięźrzałowców liście składają się z mięsistego ogonka i blaszki, często podzielonej. U psylotowców na górnej (doosiowej) stronie liścia rozwijają się dwie lub trzy zarodnie skupione w synangium. U nasięźrzałowców zarodnie skupione są wzdłuż sporoforu wyrastającej z nasady lub ogonka liścia asymilacyjnego. W zarodniach rozwija się bardzo wiele (ponad tysiąc) jednakowych zarodników. U nasięźrzałowców są one kulistawo piramidalne i trójbruzdowe, a u psylotowców nerkowate i jednobruzdowe.
Systematyka.
Psylotowce "Psilotales" przez długi czas postrzegane były jako najbardziej prymitywne spośród roślin naczyniowych. Uznawano je za blisko spokrewnione z kopalnymi ryniofitami i psylofitami. Dopiero badania molekularne dowiodły, że są one siostrzane dla nasięźrzałowców.
Pozycja systematyczna tej grupy nie jest wciąż jednoznaczna. W niektórych wynikach analiz molekularnych wskazywana jest jako siostrzana dla wszystkich pozostałych monilofitów (w tym skrzypów i strzelichowych), według innych bardziej bazalną pozycję zajmują skrzypy.
Pierwszy system klasyfikacyjny obejmujący taksony najwyższych rang w obrębie paproci (monilofitów) uwzględniający wyniki analiz filogenetycznych zaproponowali Smith i in. (2006). Zaliczyli oni do jednej klasy "Psilotopsida" rzędy "Psilotales" i "Ophioglossales". Mark W. Chase i James L. Reveal w 2009 podnieśli te rzędy do rangi podklasy "Psilotidae" i "Ophioglossidae" w obrębie szeroko ujmowanej klasy "Equisetopsida". W 2011 Maarten Christenhusz i in. ponownie połączyli rzędy "Ophioglossales" i "Psilotales", ale w podklasie "Ophioglossidae". To ujęcie powtórzone zostało w 2014 przez Christenhusza i Chase'a, w systemie Ruggiero i in. z 2015 oraz w systemie klasyfikacyjnym PPG I z 2016.

</doc>
<doc id="307612" url="https://pl.wikipedia.org/wiki?curid=307612" title="Tablica deskryptorów">
Tablica deskryptorów

Tablica deskryptorów - w trybie chronionym procesora x86 struktura ulokowana w dedykowanym segmencie, zawierająca deskryptory wszystkich segmentów znajdujących się w pamięci operacyjnej. W środowiskach wielozadaniowych wyróżniamy jedną wspólną tablicę globalną (GDT - ), tablicę przerwań (IDT - ), a także tablice lokalne (LDT - ) przypisane do każdego procesu w systemie (nowoczesne systemy operacyjne nie korzystają już z segmentacji). Typowa tablica deskryptorów może pomieścić 213 8-bajtowych wpisów, gdyż jej rozmiar to 64 kB. 
Dysponując rozmiarem tablicy deskryptorów można określić maksymalny rozmiar pamięci wirtualnej, którą może zaadresować pojedynczy proces - w przypadku układów 80386, 80486 i Pentium jest to 21 * 213 * 232 = 246 B = 64 TB (kolejno: jeden bit determinujący tablicę GDT/LDT, 13 bitów określających numer segmentu i 32 bity opisujących wielkość segmentu przy uwzględnieniu granulacji równej 4 kB). Dla procesora 80286 będzie to odpowiednio 21 * 213 * 216 = 230 B = 1 GB (w tym przypadku 16 bitów określających wielkość segmentu). 
Z tablicami LDT i GDT powiązane są rejestry LDTR i GDTR:
Tablica IDT ma strukturę podobną do GDT lecz zawiera deskryptory wszystkich segmentów z procedurami obsługi przerwań.

</doc>
<doc id="307614" url="https://pl.wikipedia.org/wiki?curid=307614" title="Orlica (roślina)">
Orlica (roślina)

Orlica ("Pteridium" Gled. ex Scop.) – rodzaj paproci należących do rodziny "Dennstaedtiaceae".
Systematyka.
Orlica "Pteridium" jest izolowanym, wyraźnie wyodrębniającym się rodzajem o skomplikowanej, trudnej i kontrowersyjnej taksonomii w jego obrębie.
Do przyczyn kłopotów należy fenotypowa plastyczność roślin z tego rodzaju, co oznacza istotny wpływ czynników środowiskowych na cechy diagnostyczne analizowane w opisach taksonomicznych. Między taksonami w miarę dobrze wyodrębnionymi znajduje się szereg takich, które mają cechy pośrednie. W efekcie istnieje bardzo mało cech diagnostycznych użytecznych przy wyodrębnianiu taksonów niższej rangi.
Pierwszy nowoczesny przegląd systematyczny rodzaju sporządził Tryon w 1941 roku. Analizując zestaw cech morfologicznych uznał rodzaj za monotypowy i wyodrębnił w ramach gatunku "Pteridium aquilinum" dwa podgatunki ("aquilinum" i "caudatum") z 12 odmianami. Później kolejni taksonomowie wyróżniali nowe gatunki, podgatunki i odmiany, a inni je odrzucali. Obszerne opracowania systematyczne rodzaju, bazujące na analizie cech morfologicznych i biochemicznych oraz sekwencjonowania genomu chloroplastowego, opublikowane zostały w pierwszych latach XXI wieku. Analizy genomów wykazały m.in., że morfotypy w obrębie poszczególnych grup zasięgowych (odpowiadających kontynentom) są bliżej spokrewnione od podobnych fenotypowo form z innych kontynentów.
Według opracowań taksonomicznych Thomsona z pierwszej dekady XXI wieku w obrębie rodzaju wyróżnia się 4 gatunki, 2 diploidalne i 2 allotetraploidalne. Diploidalne gatunki to występujący głównie na półkuli północnej "Pteridium aquilinum" z 11 podgatunkami oraz "P. esculentum" (w ujęciu Tryona podgatunek "P. aquilinum caudatum") o zasięgu głównie na półkuli południowej z 2 podgatunkami. Tetraploidy to "P. caudatum" ze Ameryki Środkowej i Południowej oraz "P. semihastatum" z południowo-wschodniej Azji i Australii. W innych ujęciach podgatunki "P. aquilinum" i "P. esculentum" podnosi się do rangi gatunków.
"Filix" , "Filix-foemina" , "Ornithopteris" 
"Pteridium" = "Membranoptera" , "Pteridium" = "Pteris" 

</doc>
<doc id="307618" url="https://pl.wikipedia.org/wiki?curid=307618" title="Katarzyna Cornaro">
Katarzyna Cornaro

Katarzyna Cornaro (ur. 1454, zm. 10 lipca 1510 w Wenecji) – ostatnia panująca królowa Cypru.
Pochodziła ze starej weneckiej rodziny, której przedstawiciele pojawiają się w cypryjskich dokumentach od 1372 roku.
Katarzyna była jedną z siedmiu córek Marka Cornaro - senatora Republiki Weneckiej, pochodzącego z rodu weneckiego doży Marka Cornaro (zm. 1368) i siostrą Jerzego Cornaro - prokuratora kościoła św. Marka. Ojciec Katarzyny i jej stryj Andrzej po śmierci cypryjskiego króla Jana II zdecydowali się poprzeć Jakuba Bastarda, który po kilku latach zmagań ze swą przyrodnią siostrą, królową Charlottą objął rządy na Cyprze jako Jakub II.
Z inicjatywy Andrzeja Cornaro w 1472 roku Katarzyna poślubiła Jakuba II. Od Republiki Weneckiej otrzymała w posagu 100 tysięcy dukatów. Owdowiała 11 czerwca 1473 roku, będąc w ciąży. 28 sierpnia tego samego roku urodziła syna Jakuba III.
Sytuacja Katarzyny i jej syna była trudna, gdyż pretensje do tronu zgłosiła Szarlotta, siostra Jakuba II, z kolei Sycylijczycy i Katalończycy popierali Alfonsa, nieślubnego syna Ferdynanda z Neapolu, który miał poślubić nieślubną córkę zmarłego króla. W czasie walk do jakich doszło po śmierci Jakuba II zamordowano stryja królowej Andrzeja Cornaro oraz jego siostrzeńca Marka Bembo.
W sierpniu 1474 roku zmarł Jakub III.
Podczas rządów Katarzyny Cypr dostał się pod kontrolę weneckich kupców, którzy 26 lutego 1489 zmusili ją do abdykacji ogłoszonej w katedrze w Famaguście. Królestwo Cypru stało się kolonią Republiki Weneckiej. 
Katarzyna 1 marca 1489 r. opuściła Cypr, a 5 czerwca przybyła do Wenecji, gdzie zmarła jako władczyni Asolo.

</doc>
<doc id="307621" url="https://pl.wikipedia.org/wiki?curid=307621" title="San Salvador (Bahamy)">
San Salvador (Bahamy)

San Salvador, San Salvador Island, znana także jako Watling Island – jedna z wysp tworzących archipelag Wysp Bahama. Watling była oficjalną nazwą wyspy do 1925 roku, kiedy to oficjalnie przeniesiono na nią nazwę San Salvador. Dotychczasowa wyspa San Salvador jest od tego momentu znana jako Cat Island. Uważano (zwłaszcza Samuel Eliot Morison i James Murdock), że opis Guanahani – miejsca, w którym Krzysztof Kolumb wylądował w Ameryce 12 października 1492 – bardziej odpowiada Watling.
W roku 1986 badacze National Geographic Society uznali, że najbardziej prawdopodobnym miejscem pierwszego lądowania Kolumba jest wyspa Samana Cay (hiszp. Cayo Samaná).
Na wyspie znajduje się port lotniczy San Salvador.

</doc>
<doc id="307624" url="https://pl.wikipedia.org/wiki?curid=307624" title="Sieć niskiego napięcia">
Sieć niskiego napięcia

Sieć niskiego napięcia (nn) – sieć elektroenergetyczna, która dostarcza energię elektryczną do indywidualnych odbiorców. 
W Europie i większości krajów świata lokalna sieć elektroenergetyczna tzw. „niskiego napięcia“, tzn. doprowadzona bezpośrednio do odbiorców indywidualnych dostarcza prąd przemienny o częstotliwości 50 Hz, pod napięciem fazowym 230 V. Odbiorcy wymagający nieco większej mocy dostarczanej zasilani są z sieci trójfazowej o napięciu międzyfazowym 400 V.
W Europie kontynentalnej stosowano napięcie 220 V, a w Wlk. Brytanii – 240 V. W połowie lat 90. XX w. połączono sieci. Zdecydowano o ustaleniu napięcia 230 V (zob. napięcie sieciowe).
W USA, Japonii i niektórych innych krajach poza Europą standardy sieci elektroenergetycznej są inne, np. 60 Hz, pod napięciem 127 V (zob. też częstotliwość napięcia).
Napięcie takie jest charakterystyczne dla końcowego odcinka rozprowadzania energii elektrycznej w sieciach elektroenergetycznych. W terenach silnie zabudowanych (np. miastach) napięcie takie doprowadzane jest kablami ukrytymi pod ziemią. Natomiast w miejscach o rzadszej zabudowie (np. wsiach) stosuje się linie napowietrzne niskiego napięcia, wykonane z aluminiowych przewodów zawieszonych na konstrukcjach wsporczych w postaci słupów (drewnianych lub żelbetowych) wyposażonych w odpowiednie izolatory. Ostatnio coraz częściej stosuje się również splot izolowanych przewodów, co znacznie upraszcza montaż instalacji, jak również podnosi bezpieczeństwo i niezawodność sieci, poprzez eliminację zwarć powodowanych przez zwierzęta lub warunki atmosferyczne.
W USA stosuje się rozprowadzenie energii po osiedlu mieszkalnym dwuprzewodową jednofazową linią średniego napięcia. Niskie napięcie uzyskuje się przy każdym budynku niezależnie, z niewielkiego lokalnego transformatora niskiego napięcia umieszczonego na słupie w charakterystycznej walcowej obudowie, lub w szafie ulicznej. 
Transformator niskiego napięcia posiada uzwojenie wtórne 240 V, pośrodku którego jest odczep. 
Z uzwojenia wtórnego transformatora prowadzi do budynku trójprzewodowa linia niskiego napięcia dostarczająca napięcie dwufazowe 120/240 V. Przewód prowadzący od odczepu transformatora jest lokalnie uziemiony i pełni rolę przewodu neutralnego w obwodach oświetleniowych i gniazdowych 120 V. W obwodach gniazdowych 240 V przewód neutralny nie występuje.

</doc>
<doc id="307625" url="https://pl.wikipedia.org/wiki?curid=307625" title="Agnieszka Wielgosz">
Agnieszka Wielgosz

Agnieszka Wielgosz (ur. 19 września 1972 w Krakowie) – polska aktorka teatralna i telewizyjna.
Życiorys.
Absolwentka PWST w Krakowie (1996). Karierę rozpoczęła grając sztuki w teatrze Bagatela do 2002, obecnie występuje gościnnie w teatrze Rampa oraz z teatrem MIST.
W latach 2012–2016 była żoną Tomasza Malinowskiego, z którym ma córkę Milenę (ur. 2007). Ma też syna Maurycego z pierwszego związku.

</doc>
<doc id="307629" url="https://pl.wikipedia.org/wiki?curid=307629" title="Gottfried Semper">
Gottfried Semper

Gottfried Semper (ur. 29 listopada 1803 w Altonie – ob. część Hamburga, zm. 15 maja 1879 w Rzymie) – niemiecki architekt epoki historyzmu, tworzący głównie w stylu neorenesansowym, działający także w Szwajcarii.
Życiorys.
Semper urodził się w wówczas należącej do Holsztynu Altonie jako syn zamożnego fabrykanta, piąte z ośmiorga rodzeństwa. Nauki pobierał w Johanneum w Hamburgu, a po maturze w 1823 rozpoczął w Getyndze studia matematyczne i historyczne. W 1825 studiował architekturę u Friedricha von Gärtnera w Monachium.
W 1826 wyjechał do Paryża i rozpoczął pracę w pracowni architektonicznej Franza Christiana Gaua. W Paryżu był świadkiem wydarzeń rewolucji lipcowej 1830. W latach 1830-1833 odbył podróże po Włoszech i Grecji w celu zapoznania się z architekturą starożytną. W 1832 przez cztery miesiące brał udział w wykopaliskach na ateńskim Akropolu, przede wszystkim zajmował się budzącym kontrowersje zagadnieniem, czy budowle antyczne były pierwotnie pokryte polichromią czy też nie. Twierdząca odpowiedź na to pytanie zawarta w publikacji z 1834 pod tytułem "Vorläufige Bemerkungen über bemalte Architectur und Plastik bei den Alten" ("Pierwsze uwagi na temat polichromowanej architektury i rzeźby u starożytnych") zyskała mu szeroki rozgłos.
30 września 1834 Semper został dzięki staraniom Franza Christiana Gaua powołany na stanowisko profesora Królewskiej Akademii Sztuk Pięknych w Dreźnie. Rosnące miasto potrzebowało nowej infrastruktury, zaś dwór królewski zamawiał wytworne budowle, co dało młodemu architektowi szerokie pole do popisu.
Semper początkowo należał do zwolenników nawiązującego do architektury wczesnochrześcijańskiej, bizantyńskiej i romańskiej stylu arkadowego ("Rundbogenstil"), który propagował w swojej publikacji "Über den Bau evangelischer Kirchen" ("O budowie kościołów ewangelickich"). W tym okresie preferował silną centralizację przestrzeni, podkreślaną także w bryle budynku poprzez wieżę, kopułę lub nadbudowę, a jednocześnie oszczędną dekorację, nadającą budynkowi wrażenie zamkniętości i masywności. Stworzył wówczas zburzoną w czasach hitlerowskich synagogę w Dreźnie, jak również projekty kilku kościołów ewangelickich, m.in. niezrealizowany św. Mikołaja w Hamburgu. Szczególnie interesujące są rozwiązania urbanistyczne stosowane przez Sempera, przede wszystkim w położonym wokół placu ze Zwingerem, Kościołem Dworskim i zamkiem zespole zabudowy, rozszerzonym o Galerię Malarstwa i Teatr Dworski (obecnie Opera Sempera). Dalsze dzieła z okresu drezdeńskiego to szpital "Maternihospital", pałac miejski bankiera Martina Wilhelma Oppenheima i zbudowana dla niego "Villa Rosa", wzór dla niemieckiej architektury willowej.
1 września 1835 Semper poślubił Berthę Thimmig, z którą do 1848 doczekał się sześciorga dzieci.
W 1849 Semper wraz z Richardem Wagnerem, jako republikanie z przekonania, wzięli udział w drezdeńskim powstaniu majowym w czasie Wiosny Ludów i m.in. planował barykady. Po upadku powstania poszukiwany od 16 maja 1849 listem gończym Semper zbiegł z Królestwa Saksonii. List gończy został wprawdzie odwołany w 1863, lecz Semper nigdy nie powrócił do Drezna. Gdy pierwszy budynek Teatru Dworskiego spłonął w 1869 i król Saksonii Jan I na wyraźne prośby mieszkańców zamówił nowy projekt, Semper dostarczył plany, lecz zlecił ich realizacje swemu synowi, Manfredowi.
Poprzez Zwickau, Hof, Karlsruhe i Strasburg Semper udał się do Paryża. Jesienią 1850 wyjechał do Anglii, gdzie otrzymał wprawdzie kilka zleceń, lecz nie znalazł stałego zatrudnienia. Z tego względu poświęcił się w czasie pobytu w Londynie intensywniej pracom teoretycznym. Powstały wówczas "Cztery elementy architektury" (1851) oraz "Nauka, przemysł i sztuka" (1852). W tym czasie powstały też ważne części głównej publikacji Sempera, "Styl w sztukach technicznych i tektonicznych albo Estetyka praktyczna", wydanej w 1860 i 1863 w dwóch tomach. Pod wpływem Richarda Wagnera Semper powrócił w 1855 na kontynent europejski – do Zurychu.
W Szwajcarii powstał w tym czasie, w dobie gwałtownego rozwoju przemysłu, pomysł zorganizowania wspólnej dla całej konfederacji uczelni technicznej. Projekty zgłoszone na konkurs budynku dla niej, które Semper oceniał jako ekspert, zostały uznane za niezadowalające. Ostatecznie sam Semper zaprojektował nowy budynek uczelni. Stojący na górującym nad starym miastem wzgórzu, w miejscu nieco wcześniej wyburzonych umocnień widoczny zewsząd gmach stał się symbolem nowej epoki. Początkowo wzniesiona przez Sempera siedziba Politechniki mieściła także uniwersytet.
Od 1855 Semper był profesorem architektury nowej politechniki i między innymi dzięki wielu swoim uczniom – często także uznanym architektom – uzyskał międzynarodową sławę. Dzięki profesorskiej pensji sprowadził rodzinę z Saksonii do Szwajcarii. W latach 1864-1866 zaprojektował dla króla Bawarii Ludwika II Teatr Richarda Wagnera w Monachium, który nie doczekał się jednak realizacji.
W latach 60. XIX w. dyskutowano w Wiedniu nad tzw. "sprawą muzeów", czyli możliwością przeniesienia rozproszonych w różnych miejscach eksponatów z cesarskiej kolekcji do nowych gmachów. Semperowi zlecono opracowanie projektu gmachów muzealnych przy wiedeńskim Ringu. W 1869 zaprojektował olbrzymie "forum cesarskie", które jednak nie zostało zrealizowane w tej formie. Przed zamkiem Hofburg powstały natomiast na podstawie jego planów dwa gmachy muzealne i teatr. W 1871 Semper przeniósł się do Wiednia, aby nadzorować realizację budynków. Ponieważ stale dochodziło do konflików z przydzielonym mu architektem Karlem von Hasenauerem, w 1876 Semper wyjechał z Wiednia. W następnym roku zapadł na zdrowiu. Zmarł w 1879 w czasie podróży do Włoch.
Semper został upamiętniony pomnikami przed gmachem Akademii Sztuk Pięknych w Dreźnie (autor: Johannes Schilling) i przed ETHZ w Zurychu.
Dzieła.
Gottfried Semper był pionierem nowoczesnego budownictwa teatralnego. Zwracał uwagę na celowość budowli, szczerość materiału i rzetelność rzemiosła.

</doc>
<doc id="307630" url="https://pl.wikipedia.org/wiki?curid=307630" title="Guy Fawkes">
Guy Fawkes

Guy Fawkes, również Guido Fawkes (ur. 13 kwietnia 1570 w Yorku, zm. 31 stycznia 1606 w Londynie) – angielski wojskowy, członek grupy katolików, którzy zaplanowali zakończony fiaskiem spisek prochowy z 1605 roku.
Życiorys.
Urodził się i pobierał edukację w Yorku. Gdy miał osiem lat, zmarł jego ojciec. Matka powtórnie wyszła za mąż za katolika. Fawkes przeszedł później na katolicyzm i wyjechał na kontynent, gdzie walczył w wojnie osiemdziesięcioletniej po stronie katolickiej Hiszpanii przeciw holenderskim kalwinistom. Podróżował po Hiszpanii w poszukiwaniu wsparcia dla katolickiej rebelii w Anglii, lecz bez skutku. Hiszpańską formę imienia Gwidon przyjął, gdy walczył po stronie Hiszpanów przeciw Niderlandom). Spotkał tam Thomasa Wintoura, z którym wrócił do Anglii.
Wintour przedstawił Fawkesa Robertowi Catesby’emu, który planował dokonać zamachu na króla Jakuba I i przywrócić katolickiego monarchę na tron. Spiskowcy wydzierżawili kryptę pod Izbą Lordów i uczynili Fawkesa odpowiedzialnym za stanie na straży prochu, który składowany był w podziemiach. Nocą 5 listopada Fawkes został ujęty przez władze, które zaalarmowane anonimowym listem, ostrzegającym przed niebezpieczeństwem, przeszukiwały Pałac Westminsterski. Przez następnych parę dni Fawkes był przesłuchiwany i torturowany. Skazano go na śmierć przez powieszenie i poćwiartowanie, lecz uniknął agonii, jaką niosła okrutna kara, gdyż złamał kark, skacząc tuż przed egzekucją z szubienicy, na której miał zawisnąć 31 stycznia.
Nazwisko Fawkesa jest utożsamiane ze spiskiem prochowym, który co roku, poczynając od 5 listopada 1605 roku, upamiętnia się obchodami Dnia Guya Fawkesa, podczas którego na stosie płonie kukła Fawkesa, a w tle często widać pokazy sztucznych ogni.
Dzieciństwo.
Urodził się w roku 1570 przy ulicy Stonegate w Yorku. Był drugim z czwórki dzieci Edwarda Fawkesa, prokuratora i adwokata sądu konsystorskiego w Yorku, oraz jego żony Edith. Babka od strony ojca – Ellen Harrington – pochodziła z rodziny protestanckich urzędników państwowych, natomiast rodzina od strony matki należała do papistów. Kuzyn Fawkesa, Richard Cowling, został jezuickim kapłanem. „Guy” było rzadkim imieniem w Anglii, lecz mogło zyskać popularność w hrabstwie York ze względu na miejscową osobistość – sir Guya Fairfaksa ze Streeton.
Dokładna data narodzin Fawkesa nie jest znana, ale ochrzczono go 16 kwietnia w kościele St. Michael le Belfrey. Zwyczajowo między narodzinami a chrztem są trzy dni odstępu, więc najprawdopodobniej urodził się 13 kwietnia. W roku 1568 Edith urodziła córkę o imieniu Anna, która zmarła po siedmiu tygodniach, w listopadzie tego samego roku. Edith urodziła po Guyu jeszcze dwoje dzieci: Anne (1572) i Elizabeth (1575). Obie zostały mężatkami, kolejno w 1599 i 1594 roku.
W 1579 roku, gdy Guy miał osiem lat, zmarł jego ojciec. Kilka lat później matka ponownie wyszła za mąż za katolika Dionisa Baynbrigge’a (alternatywna pisownia to Denis Bainbridge) ze Scotton w Borough Harrogate. Fawkes mógł zostać katolikiem pod papistycznymi wpływami rodziny Baynbrigge oraz katolickich odłamów rodzin Pulleynów i Percych ze Scotton albo w trakcie nauki pobieranej w St. Peter’s School w Yorku. Dyrektor szkoły spędził około 20 lat w więzieniu za odrzucenie anglikanizmu, a wicedyrektor, John Pulleyn, pochodził ze znamienitej katolickiej rodziny w Yorkshire – Pulleynów z Blubberhouses. Pisarka Catharine Pullein w pracy z 1915 roku zatytułowanej „Pulleynowie z Yorkshire” (ang. "The Pulleynes of Yorkshire") sugeruje, że katolicka edukacja Fawkesa była rezultatem wpływów jego krewnych − Harringtonów, którzy znani byli z udzielania schronienia księżom, z których jeden towarzyszył Fawkesowi w drodze do Flandrii w latach 1592–1593.
Młodość.
Kolegami Fawkesa jeszcze z czasów nauki byli John Wright i jego brat Christopher (obaj brali później udział w spisku prochowym) oraz Oswald Tesimond, Edward Oldcorne i Robert Middleton, którzy zostali księżmi (ostatni z nich został stracony w 1601 roku).
Po ukończeniu szkoły Fawkes podjął służbę u pierwszego wicehrabiego Montagu, Anthony’ego Browne’a. Wicehrabia nie polubił Fawkesa i wkrótce go odprawił. Zatrudnił go natomiast drugi wicehrabia Montagu, Anthony-Maria Browne, który odziedziczył tytuł po dziadku w wieku 18 lat. Przynajmniej jedno źródło podaje, że Fawkes ożenił się i miał syna, jednak żadne z dostępnych ówczesnych relacji tego nie potwierdzają.
Kariera wojskowa.
W październiku 1591 roku Fawkes sprzedał posiadłość w Clifton, którą odziedziczył po ojcu. Wyjechał na kontynent, by wziąć udział w wojnie osiemdziesięcioletniej po stronie katolickiej Hiszpanii walczącej z Republiką Zjednoczonych Prowincji oraz, od 1595 aż do zawarcia pokoju w Vervins w 1598 roku, Francją. Choć Anglia nie była już wtedy zaangażowana w lądowe działania przeciw Hiszpanii, dwa kraje były nadal w stanie wojny, a od zwycięstwa nad hiszpańską Wielką Armadą w 1588 roku minęło dopiero pięć lat. Fawkes dołączył do sir Williama Stanleya, angielskiego katolika i emerytowanego 50-letniego dowódcy, który rekrutował w Irlandii Robertowi Dudleyowi, earlowi Leicester, żołnierzy potrzebnych do ekspedycji w Holandii. Stanley szanował królową Elżbietę I, ale po kapitulacji pod Deventer w 1587 roku wraz z większością oddziałów przeszedł na stronę Hiszpanii. Fawkes został chorążym, walczył dzielnie przy oblężeniu Calais w 1596 roku i cztery lata później był już rekomendowany na stanowisko kapitana. W 1603 roku udał się do Hiszpanii w poszukiwaniu poparcia dla katolickiej rebelii w Anglii. Wykorzystał okazję, by zaadaptować włoską wersję swego imienia, Guido, i w notatce służbowej opisał Jakuba I jako „heretyka”, który zamierzał „wypędzić z Anglii wszystkich papistów”. Potępił Szkocję i faworytów króla wśród szkockiej szlachty, pisząc, że „nie będzie możliwe pogodzenie tych dwóch nacji, takimi jakie są, przez bardzo długi czas”. Choć Fawkes został ciepło przyjęty, Filip III niechętny był udzieleniu mu jakiegokolwiek wsparcia.
Spisek prochowy.
W roku 1604 Fawkes zaangażował się w działalność małej grupy angielskich katolików, na czele której stał Robert Catesby. Grupa planowała dokonać zamachu na protestanckiego króla Jakuba I i zastąpić go jego córką, trzecią w kolejce do sukcesji – księżniczką Elżbietą Stuart. Oswald Tesimond, jezuicki ksiądz i kolega ze szkolnej ławy, opisuje Fawkesa jako „przyjemnego w obyciu, o wesołym usposobieniu, przeciwnego kłótniom i sporom (…) lojalnego wobec przyjaciół”. Według niego Fawkes był „mężczyzną dobrze zaznajomionym z zagadnieniami wojennymi” i że właśnie połączenie jego pobożności z profesjonalizmem sprawiło, że zdobył sobie względy pozostałych spiskowców. Pisarka Antonia Fraser opisuje Fawkesa jako „wysokiego, bardzo dobrze zbudowanego mężczyznę o gęstych rudobrązowych włosach, opadających – zgodnie z ówczesną modą – wąsach i krzaczastej, rudobrązowej brodzie”, który był „człowiekiem akcji (…) ku zdziwieniu wrogów – zarówno fizycznie wytrwałym, jak i potrafiącym inteligentnie argumentować swoje zdanie”.
Pierwsze spotkanie pięciu czołowych spiskowców miało miejsce w niedzielę 20 maja 1604 roku w zajeździe "Duck and Drake" (pol. „Kaczka i kaczor”), w modnej dzielnicy Londynu, Strand. Catesby już na wcześniejszym spotkaniu zaproponował zlikwidowanie króla i jego rządu przez wysadzenie w powietrze budynku Parlamentu. Wintour, który w pierwszej chwili sprzeciwił się pomysłowi, został przekonany przez Catesby’ego, by udać się na kontynent w poszukiwaniu pomocy. Wintour spotkał się z Naczelnikiem Kastylii – wygnanym walijskim szpiegiem Hugh Owenem – i sir Williamem Stanelyem, który poinformował Catesby’ego, że nie otrzyma pomocy od Hiszpanii. Owen jednak przedstawił Wintourowi Fawkesa, który w tamtym momencie przez długi czas przebywał poza Anglią i był tam nieznany. Wintour i Fawkes byli rówieśnikami, każdy z nich był wojskowym i bezpośrednio doświadczył hiszpańskiej niechęci w kwestii udzielenia jakiejkolwiek pomocy. Wintour opowiedział Fawkesowi o planie, „by wreszcie zrobić coś z Anglią, skoro pokój z Hiszpanią nic nie dał”, i takim sposobem w kwietniu 1604 roku dwóch mężczyzn wróciło razem do Anglii. Wieści od Wintoura nie zaskoczyły Catesby’ego. Mimo optymistycznych deklaracji ze strony hiszpańskich władz obawiał się, że „nie zostaną potwierdzone czynami”.
Jeden ze spiskowców, Thomas Percy, awansował w 1604 roku, zdobywając dostęp do londyńskiego domu należącego do Johna Whynniarda – królewskiego garderobianego. Fawkes został zatrudniony jako dozorca i sługa Percy’ego, posługujący się od tamtej chwili pseudonimem John Johnson. Ówczesne relacje z dochodzenia (zaczerpnięte z zeznań Thomasa Wintoura) wnoszą, że spiskowcy próbowali wykopać pod domem Whynniarda tunel prowadzący aż do Parlamentu. Niemniej jednak, historia ta mogła być zmyślona przez rząd, gdyż oskarżenie nie przedstawiło żadnych dowodów potwierdzających istnienie tunelu, nigdy też nie znaleziono jakichkolwiek jego śladów. Fawkes nie potwierdził istnienia tunelu aż do piątego przesłuchania, lecz nawet wtedy nie był w stanie wskazać jego lokalizacji.
Jeśli jednak historia o tunelu jest prawdziwa, oznacza to, że do grudnia 1604 spiskowcy byli zajęci wykonywaniem podkopu z wynajętego domu do Izby Lordów. Zarzucili wysiłki, gdy podczas kopania usłyszeli nad sobą hałas. Na zwiady wysłano Fawkesa, który wrócił z informacją, że wdowa po dzierżawcy wyprzątała pobliską podziemną kryptę, umieszczoną bezpośrednio pod Izbą Lordów.
Spiskowcy wydzierżawili pomieszczenie, które również należało do Johna Whynniarda. Nieużywaną i brudną kryptę uznano za idealne miejsce do ukrycia prochu. Według Fawkesa dwadzieścia beczek z prochem wniesiono tam od razu, a kolejne szesnaście 20 lipca. Zaplanowane na 28 lipca otwarcie sesji Parlamentu zostało jednak opóźnione aż do 5 listopada z powodu grożącej epidemii dżumy.
Za granicą.
By uzyskać wsparcie z zagranicy, w maju 1605 roku Fawkes wyruszył w podróż przez morze i poinformował Hugh Owena o planie spiskowców. Na którymś z etapów podróży nazwisko Fawkesa trafiło do dokumentów pierwszego earla Salisbury, Roberta Cecila, który zatrudniał sieć szpiegów w Europie. Za przechwycenie jego nazwiska odpowiedzialny mógł być jeden z nich – kapitan William Turner. Choć informacje, które przekazał earlowi Salisbury, były mglistymi, niejasnymi raportami na temat planowanych najazdów na Anglię, nie zawierającymi jakichkolwiek informacji na temat spisku prochowego, zapis z 21 kwietnia traktował o tym, jak Fawkes zostanie przetransportowany przez Testimonda do Anglii. Fawkes figurował w zapiskach Turnera jako znany flamandzki najemnik, który miał być przedstawiony Catesby’emu oraz „dostojnym przyjaciołom szlachty i innym życzliwym i pomocnym im ludziom”. Raport Turnera, nie wymieniał jednak angielskiego pseudonimu Fawkesa – John Johnson – a poza tym nie dotarł do Cecila aż do listopada, kiedy spisek został już odkryty.
Nie jest pewne, kiedy Fawkes powrócił do Anglii, ale na pewno był w Londynie pod koniec sierpnia 1605 roku, kiedy to wspólnie z Wintourem odkryli, że proch, który przechowywali w krypcie, przestał nadawać się do użytku. Do pomieszczenia przyniesiono więcej prochu i drewno na podpałkę do zamaskowania go. Ostateczną rolę Fawkesa w spisku ustalono w czasie październikowych spotkań. Miał zapalić lont i uciec Tamizą. Rewolta, która miała w tym samym czasie wybuchnąć w Midlands, miała zapewnić pojmanie księżniczki Elżbiety. Akty królobójstwa traktowano z dezaprobatą, toteż zadaniem Fawkesa miała być niezwłoczna podróż na kontynent, gdzie miałby wyjaśnić katolickim mocarstwom święty obowiązek pozbawienia życia króla i jego świty.
Ujawnienie spisku.
Kilku konspiratorów było zaniepokojonych obecnością innych katolików na otwarciu sesji Parlamentu. Wieczorem 26 października Lord Monteagle otrzymał anonimowy list sugerujący, by nie pojawiał się w Parlamencie oraz „wyjechał do swego hrabstwa i tam, w bezpiecznej odległości, oczekiwał rozwoju wypadków (...) straszny cios zostanie zadany temu parlamentowi”.
Spiskowcy, poinformowani przez jednego ze służących Monteagle’a, szybko dowiedzieli się o istnieniu listu, lecz postanowili zrealizować swoje plany, gdyż zdawało się, że list „potraktowano jako głupi kawał”. Fawkes sprawdził kryptę 30 października i zdał raport, że wszystko jest w porządku. Podejrzenia Monteagle’a zostały jednak wzbudzone do tego stopnia, że list pokazano Jakubowi I. Król nakazał sir Thomasowi Knyvetowi przeszukanie piwnic pod Parlamentem. Przeszukanie odbyło się 5 listopada. Fawkes zajął stanowisko późną nocą poprzedniego dnia, uzbrojony w lont i zegarek otrzymany od Percy’ego, „gdyż powinien wiedzieć jak szybko mijał czas”. Znaleziono go, gdy chwilę po północy opuszczał piwnicę, i aresztowano. W środku piwnicy odnaleziono ukryte pod stosami drewna na opał i węgla, beczki z prochem.
Tortury.
Fawkes stwierdził, że nazywa się John Johnson i podczas pierwszego przesłuchiwania przez członków Tajnej Rady Króla zachowywał się prowokacyjnie. Zapytany przez jednego z lordów, dlaczego posiadał tak dużą ilość prochu, Fawkes odpowiedział, że planował „wystrzelić wasze szkockie żebracze grzbiety w wasze szkockie góry”. Podał się za 36-letniego katolika z Netherdale w Yorkshire, ojcu nadał imię Thomas, a matce – Edith Jackson. Rany na ciele, które zainteresowały przesłuchujących, przypisał efektom zapalenia opłucnej. Fawkes przyznał, że planował wysadzić w powietrze Izbę Lordów i wyraził głęboki żal, że mu się to nie udało. Jego nieugiętość zjednała mu podziw króla Jakuba, który opisał Fawkesa jako człowieka o „wielkiej stanowczości”.
Jednak podziw Jakuba I nie powstrzymał go przed wydaniem rozkazu torturowania „Johna Johnsona” tak długo, aż wyjawi nazwiska współspiskowców. Nakazał, by tortury były najpierw lekkie, przez co rozumiano podwieszenie za nadgarstki w kajdanach, ale w razie konieczności zezwolił na stosowanie łoża madejowego w myśl idei: „używaj najpierw lżejszych tortur "et sic per gradus ad ima tenditur" (pol. krok po kroku, aż do najokropniejszych)”. Fawkesa przeniesiono do Londyńskiej Tower. Król stworzył listę pytań, które miały być zadane „Johnsonowi”. Na liście znalazły się pytania takie jak: „kim jest, bo nie słyszano o ludziach, którzy by go znali”; „kiedy i gdzie nauczył się mówić po francusku”; „jeśli był papistą, co na to wpłynęło”. Pomieszczenie, w którym przesłuchiwano Fawkesa, nazwano później Salą Guya Fawkesa.
Sir William Waad, porucznik Tower, nadzorował przebieg tortur i uzyskał zeznania Fawkesa. Przeszukując więźnia, znalazł list zaadresowany do Guya Fawkesa. Ku zdziwieniu Waada „Johnson” uparcie milczał, nic nie ujawniając na temat spisku czy jego inicjatorów. W nocy 6 listopada Fawkes rozmawiał z Waadem, który zdał raport earlowi Salisbury: „Johnson powiedział nam, że od kiedy przedsięwziął swój plan, modlił się każdego dnia do Boga, by mógł wykonać ten czyn, który byłby krokiem naprzód dla wiary katolickiej, a także zbawieniem jego duszy”. Według Waada Fawkes zdołał wypocząć nocą, choć został ostrzeżony, że następnego dnia będzie przesłuchiwany tak długo, aż „ja [Waad] posiądę sekret jego myśli i odkryję wszystkich współwinnych” Fawkes złamał się następnego dnia.
Obserwator, sir Edward Hoby, spostrzegł, że „od kiedy Johnson przebywał w Tower, zaczął mówić po angielsku”. Fawkes zdradził prawdziwą tożsamość 7 listopada i wyjawił, że pięć innych osób było zamieszanych w zamach na życie króla. 8 listopada zaczął zdradzać ich nazwiska i powiedział, że planowali osadzić na tronie księżniczkę Elżbietę. Jego trzecie zeznanie, z 9 listopada, wskazywało na Francisa Treshama. Po spisku Ridolfiego w 1571 roku więźniowie byli zmuszani do dyktowania swoich zeznań przed skopiowaniem i podpisaniem ich o ile nadal byli w stanie to zrobić. Choć nie wiadomo, czy Fawkes poddany był torturom na łożu madejowym, z jego podpisu, będącego ledwie bazgrołem, można wnioskować, że wiele wycierpiał z rąk przesłuchujących.
Proces i egzekucja.
Proces ośmiu spiskowców rozpoczął się w poniedziałek 27 stycznia 1606 roku. Fawkesa i jego siedmiu wspólników przetransportowano barką z Tower do Pałacu Westminsterskiego. Przed przeprowadzeniem ich do Holu Stanowego Pałacu Westminsterskiego, gdzie zostali wystawieni na widok publiczny na specjalnie wybudowanym szafocie, trzymani byli w Izbie Gwieździstej. Wśród widzów słuchających Lordów Komisarzy odczytujących listę zarzutów znajdowali się w ukryciu król i jego bliska rodzina. Fawkes został zidentyfikowany jako Guido Fawkes, „zwany inaczej Guidem Johnsonem”. Nie przyznał się do winy, choć widoczne było, iż uznawał ją od momentu schwytania.
W wyniku śledztwa nikt już nie wątpił, ponieważ akta były jednoznacznie obciążające w swej treści. Ława przysięgłych uznała wszystkich oskarżonych winnymi i Najwyższy Sędzia, sir John Popham, uznał ich winnymi zdrady stanu. Prokurator Generalny sir Edward Coke powiedział sądowi, że każdy ze skazanych będzie ciągnięty przez konia, twarzą do ziemi, aż do śmierci. Skazani mieli „umrzeć zawieszeni między niebem a piekłem – niewarci żadnego z nich”. Ich genitalia miały być odcięte i spalone na ich oczach, ich wnętrzności i serca usunięte. Potem mieli zostać ścięci i poćwiartowani, a szczątki ich ciał miały stać się „zdobyczą dzikiego ptactwa”. Zeznania Fawkesa i Treshama dotyczące zdrady na rzecz Hiszpanii odczytano na głos, podobnie jak zeznania dotyczące spisku prochowego. Ostatnim dowodem winy była rozmowa, którą odbyli Fawkes z Wintourem, przebywając w przyległych celach. Mężczyźni najwidoczniej myśleli, że mogą swobodnie rozmawiać, lecz ich rozmowa była podsłuchiwana przez rządowego szpiega. Gdy więźniom pozwolono przemówić, Fawkes wyjaśnił, że nie przyznając się do winy, chciał okazać lekceważenie aktowi oskarżenia.
31 stycznia 1606 roku Fawkes oraz Thomas Wintour, Ambrose Rookwood i Robert Keyes zostali wywleczeni na specjalnych ramach z Tower do Old Palace Yard w Westminsterze, na wprost budynku, który usiłowali zniszczyć. Trzech konspiratorów powieszono, wyrwano im trzewia i poćwiartowano. Fawkes miał być ostatnim, który stanie na szubienicy. Wspinając się przy pomocy kata na drabinę prowadzącą do stryczka, Fawkes prosił króla i państwo o wybaczenie. Choć był osłabiony torturami, dał radę zeskoczyć z szubienicy, łamiąc kark w czasie upadku i tym samym unikając cierpień w kolejnych częściach egzekucji. Jego ciału mimo wszystko wyrwano wnętrzności, poćwiartowano i, jak nakazywał zwyczaj, szczątki rozesłano po „czterech krańcach królestwa” jako ostrzeżenie dla przyszłych zdrajców.
Spuścizna.
5 listopada 1605 roku londyńczycy zostali zachęceni, by – jako wyraz radości, że królowi udało się uniknąć śmierci – zapalić ogniska, „ale tak, by świadectwo ich radości odbywało się bez niebezpieczeństw i nieporządków”. Parlament uchwalił ustawę, mającą moc prawną aż do 1859 roku, ustanawiającą każdy 5 listopada dniem dziękczynienia za „napełniający radością dzień wybawienia”. Choć Fawkes był tylko jednym z trzynastu spiskowców, jest dziś najmocniej kojarzony z nieudanym spiskiem.
W Wielkiej Brytanii 5 listopada jest różnie nazywany: Nocą Guya Fawkesa, Dniem Guya Fawkesa czy Nocą Ognisk ("Bonfire Night"), przy czym ta ostatnia nazwa wzięła się bezpośrednio od ognisk zapalonych 5 listopada 1605 roku. Od lat 50. XVII wieku ogniskom towarzyszą pokazy sztucznych ogni, a po roku 1673, kiedy potencjalny następca tronu – książę Yorku, Jakub – przeszedł publicznie na katolicyzm, stało się zwyczajem palenie kukły (zazwyczaj papieża). Podobizny innych znaczących osobistości, które stały się obiektami gniewu części społeczeństwa, takich jak Paul Kruger czy Margaret Thatcher, również były okazjonalnie palone na stosach, choć większość współczesnych kukieł to wizerunki Fawkesa. „Guy” jest zazwyczaj wykonywany przez dzieci ze starych ubrań i gazet oraz ma maskę. W XIX wieku słowo "guy" zaczęło oznaczać kogoś dziwnie ubranego, ale w amerykańskiej odmianie angielskiego straciło wszelkie pejoratywne konotacje i używane jest, by odnieść się do jakiegokolwiek mężczyzny.
W historycznym romansie Williama Harrisona Ainswortha z 1841 roku zatytułowanego „Guy Fawkes, czyli spisek prochowy” (org. "Guy Fawkes; or, The Gunpowder Treason") Fawkes jest przedstawiony w życzliwym świetle, co przyczyniło się do zmiany powszechnego postrzegania Fawkesa, który stał się „dopuszczalną postacią fikcyjną”. Później Fawkes pojawił się jako „bohater akcji” w książkach dla dzieci takich jak „Chłopięce dni Guya Fawkesa” ("The Boyhood Days of Guy Fawkes") lub „Spiskowcach dawnego Londynu” ("The Conspirators of Old London") opublikowanych w 1905 roku. Fawkes jest czasami humorystycznie określany jako „jedyny człowiek, który wszedł do Parlamentu z uczciwymi zamiarami”.
W 1847 pisarz francuski Juliusz Verne napisał sztukę teatralną w pięciu aktach wierszem "La Conspiration des poudres" (fr. Spisek prochowy) o tych wydarzeniach. Sztuka została wydana drukiem w XX wieku, ale jeszcze nie została wystawiona.
Do historii Guya Fawkesa nawiązuje komiks napisany przez Alana Moore’a "V jak vendetta" na którego podstawie nakręcono w 2006 r. film pod tą samą nazwą.
Osoby należące do grupy aktywistów Anonymous noszą maski Guya Fawkesa z filmu, aby zachować anonimowość.

</doc>
<doc id="307631" url="https://pl.wikipedia.org/wiki?curid=307631" title="Zniekształcenia nieliniowe">
Zniekształcenia nieliniowe

Zniekształcenia nieliniowe () – efekt przetwarzania sygnału przez układ lub system o nieliniowej charakterystyce przejściowej. Typowo objawiają się one obecnością dodatkowych składowych harmonicznych w widmie sygnału. Te dodatkowe składowe są zazwyczaj klasyfikowane jako zniekształcenia harmoniczne lub zniekształcenia intermodulacyjne.
Miara zniekształcenia.
Współczynnik zawartości harmonicznych (h albo THD od ang. "Total Harmonic Distortion") oraz intermodulacyjnych (IMD od ang. "InterModulation Distortion") podaje się w procentach wyrażających udział mocy produktów zniekształceń w mocy całego sygnału. Oba parametry wykorzystuje się głównie w elektroakustyce.
Dokuczliwość.
Zniekształcenia nieliniowe są dokuczliwe, jeśli ich procentowa zawartość w sygnale jest znacząca. Na przykład norma Hi-Fi określa dopuszczalny udział zniekształceń dźwięku jako 1%. Współczesne urządzenia elektroakustyczne (z wyjątkiem zestawów głośnikowych) oferują zazwyczaj znacznie niższe poziomy zniekształceń pod warunkiem eksploatacji w dopuszczalnych warunkach wysterowania, obciążenia i zasilania.
Dokuczliwość zniekształceń zależy od ich częstotliwości. Zniekształcenia harmoniczne niższych rzędów (niskie indeksy harmonicznych) są zazwyczaj łatwiej tolerowane niż zniekształcenia wysokich rzędów. Zniekształcenia harmoniczne rzędów parzystych (pojawiające się głównie przy nieliniowościach o asymetrycznej względem zera charakterystyce) są również bardziej przyjemne dla słuchacza od nieparzystych harmonicznych (charakterystyki symetryczne). Z tego powodu zniekształcenia generowane np. przez lampowe wzmacniacze elektroakustyczne (produkujące zazwyczaj parzyste harmoniczne niskich rzędów) są łatwiej tolerowane i przyjemniejsze dla słuchacza niż zniekształcenia klasycznych wzmacniaczy tranzystorowych (produkujących przy niekorzystnych warunkach pracy szerokie spektrum harmonicznych o nieparzystych indeksach).
Tranzystorowe wzmacniacze elektroakustyczne, zbudowane zazwyczaj w oparciu o obwody elektroniczne z silnym sprzężeniem zwrotnym. przyczyniły się do zwrócenia uwagi na powstawanie nowego rodzaju zniekształceń sygnału zwanych zniekształceniami dynamicznymi, zniekształceniami przejściowymi lub przejściowymi zniekształceniami intermodulacyjnymi (ang. "transient intermodulation distortion", TIM). Ten rodzaj zniekształceń może występować we wzmacniaczu o bardzo małych zniekształceniach nieliniowych i intermodulacyjnych – jest niewykrywalny przy teście sygnałem harmonicznym (sinusoidalnym). Tymczasem słuch ludzki jest bardzo wrażliwy na zniekształcenia o charakterze dynamicznym, wywołujące wrażenie dźwięku metalicznego i niepokojącego, aż do odczucia jego „szorstkości” i „nieczystości”.

</doc>
<doc id="307632" url="https://pl.wikipedia.org/wiki?curid=307632" title="Acorales">
Acorales



</doc>
<doc id="307636" url="https://pl.wikipedia.org/wiki?curid=307636" title="Osvaldo Licini">
Osvaldo Licini

Oswaldo Licini (1894–1958) – włoski malarz.
Miał bliskie kontakty z G. Morandim. Od 1931 uprawiał malarstwo abstrakcyjne z pewnymi elementami surrealistycznego automatyzmu.

</doc>
<doc id="307643" url="https://pl.wikipedia.org/wiki?curid=307643" title="Kłodawka">
Kłodawka

Kłodawka (niem. "Kladow Fließ") - rzeka, prawobrzeżny dopływ Warty o długości 27,19 km.
Wypływa z Jeziora Karskiego Wielkiego na Pojezierzu Myśliborskim w województwie zachodniopomorskim. Przepływa przez Kłodawę, a do Warty uchodzi w Gorzowie Wielkopolskim, przepływając wcześniej przez park miejski. Jej dopływami są Marwica (prawy) i Srebrna.

</doc>
<doc id="307649" url="https://pl.wikipedia.org/wiki?curid=307649" title="Kasoleta">
Kasoleta

Kasoleta, kadzielnica (fr. "cassolette" – kadzielnica, zapach kadzidła) – ozdobne, porcelanowe, gliniane, szklane, metalowe lub ceramiczne naczynie z ażurową nakrywką, używane do spalania, wysuszonych wcześniej, a następnie skruszonych pachnideł i ziół lub uwalniania płynnych substancji zapachowych. Występowały w kształcie wazy, antycznego trójnogu lub w połączeniu z kandelabrem.

</doc>
<doc id="307655" url="https://pl.wikipedia.org/wiki?curid=307655" title="Ground-Based Midcourse Defense">
Ground-Based Midcourse Defense

Ground-Based Midcourse Defense (GMD) – naziemny komponent amerykańskiego antyrakietowego systemu Ballistic Missile Defense, przeznaczony do zwalczania pocisków balistycznych w ich środkowej fazie lotu balistycznego. Zadaniem systemu GMD, jest zwalczanie rakiet balistycznych, wystrzelonych w kierunku terytorium Stanów Zjednoczonych lub ich sojuszników, w środkowej fazie lotu (ang. "Midcourse Phase Defense"), w najwyższej warstwie atmosfery – egzosferze i poza nią.
Idea systemu.
Środkowa faza trajektorii pocisku balistycznego jest najdłuższym etapem jego lotu, stwarzającym przez to największą możliwość jego zniszczenia. W zależności od rodzaju pocisku, faza ta może trwać nawet do 20 minut. Na tym etapie lotu rakieta nie jest napędzana, nie pracują już silniki które napędzały ją w fazie startowej, leci jedynie lotem bezwładnym, a tor jej lotu jest bardziej przewidywalny. Pociski przeznaczone do zwalczania rakiet na tym etapie lotu, zespoły radarów i innych czujników mają więcej czasu na wykrycie, śledzenie i namierzenie celu w porównaniu do pozostałych etapów lotu. Oczywiście także rakieta stanowiąca cel ma więcej czasu na podjęcie własnych środków obronnych przeciwko systemom antybalistycznym.
Środki obronne systemu.
Baza GMD, będąca zarazem wyrzutnią pocisków GBI, składa się z obszaru z silosami, strefy bezpieczeństwa w której znajduje się centrum dowodzenia bazy oraz dalej znajdującego się obszaru pełnego czujników ruchu. W bazie mieszka też personel techniczny i żołnierze do jej ochrony.
Ground Based Interceptor.
Według stanu na rok 2007 podstawowym urządzeniem bojowym systemu był 3-stopniowy pocisk antybalistyczny Ground Based Interceptor (GBI) działający w oparciu o technologię hit-to-kill, w którego opracowaniu i produkcji uczestniczą:
System GMD składa się także z:
Kinetic Energy Interceptor.
Według stanu na 2008 przewidywano, że w 2013 system będzie się składał z 7 mobilnych radarów FBXB, radaru GBR i SB(X) i 2 baz GMD: Fort Greely na Alasce, Vandenberg AFB w Kalifornii, wyposażonych łącznie w ok. 100 pocisków GBI. W roku 2008 ostateczny kształt systemu GMD nie był znany. Według stanu na 2008 przewidywano, że najprawdopodobniej docelowo system GMD w latach późniejszych niż 2008 będzie się składał z kilku baz na całym świecie: Fort Greely na Alasce, Vandenberg AFB w Kalifornii, baza w Japonii, oraz pięć baz w Europie (uzbrojonych po 10 GBI), wyposażonych łącznie w 375 antyrakiet GBI oraz rozlokowanych w różnych miejscach na świecie radarów, mobilnych lądowych wyrzutni KEI, oraz pocisków GBI. W 2008 dostępne były informacje, że koszt budowy systemu miał wynieść 181 miliardów dolarów, zaś koszt użytkowania tego systemu też miał wynieść 181 mld dolarów.

</doc>
<doc id="307657" url="https://pl.wikipedia.org/wiki?curid=307657" title="Grąd typowy">
Grąd typowy



</doc>
<doc id="307658" url="https://pl.wikipedia.org/wiki?curid=307658" title="Grąd wysoki">
Grąd wysoki



</doc>
<doc id="307659" url="https://pl.wikipedia.org/wiki?curid=307659" title="Grąd niski">
Grąd niski



</doc>
<doc id="307663" url="https://pl.wikipedia.org/wiki?curid=307663" title="Karabin Mauser M1871/84">
Karabin Mauser M1871/84

Mauser M1871/84 – pierwszy niemiecki karabin powtarzalny, modyfikacja karabinu Mauser M1871.
Historia konstrukcji.
W 1871 roku do uzbrojenia armii Prus wprowadzono jednostrzałowy karabin Mauser M1871. W następnych latach stał się on podstawowym karabinem armii państw Cesarstwa Niemieckiego.
Pod koniec lat 70. XIX wieku do uzbrojenia armii europejskich zaczęły wchodzić karabiny powtarzalne i jednostrzałowy M1871 stał się konstrukcją przestarzałą. W 1884 roku zespół konstruktorów Królewskiej Fabryki Karabinów w Spandau wyposażył karabin M1871 w stały, magazynek rurowy. Po testach nowy karabin został przyjęty do uzbrojenia jako Infanterie-Gewehr Mod. 71/84 (I.G. Mod. 71/84).
W następnych latach M1871/84 zastąpił jednostrzałowe karabiny M1871. Powstała także wersja kalibru 9,5 mm (Mauser M1887) produkowana na zamówienie armii tureckiej.
Karabin Mauser M1871/84 pozostawał na uzbrojeniu armii niemieckiej do końca I wojny światowej, ale po wprowadzeniu do uzbrojenia karabinu Komissiongewehr w 1888 był wycofywany z jednostek pierwszoliniowych i po 1890 był używany wyłącznie przez jednostki tyłowe. Po wycofaniu z uzbrojenia duża liczba karabinów M71/84 została sprzedana użytkownikom cywilnym w USA i Kanadzie, gdzie były używane do lat 50. XX wieku.
Opis.
Mauser M1871/84 był bronią powtarzalną, z zamkiem ślizgowo-obrotowym czterotaktowym. Jedynym ryglem była rączką zamkowa. Karabin wyposażony był w bezpiecznik. Bezpiecznik miał postać skrzydełka znajdującego się w tylnej części zamka. Karabin Mauser M1871/84 był zasilany z 8-nab. magazynka rurowego umieszczonego pod lufą. M1871/84 był wyposażony w łoże i kolbę drewniane. M1871/84 był wyposażony w mechaniczne przyrządy celownicze składające się z celownika ramkowego i muszki (nastawy celownika 250–1600 m).

</doc>
<doc id="307666" url="https://pl.wikipedia.org/wiki?curid=307666" title="NBMD">
NBMD



</doc>
<doc id="307667" url="https://pl.wikipedia.org/wiki?curid=307667" title="Przewodniczący pro tempore Senatu Stanów Zjednoczonych">
Przewodniczący pro tempore Senatu Stanów Zjednoczonych

Przewodniczący "pro tempore" Senatu Stanów Zjednoczonych (ang. "President pro tempore of the United States Senate") – jedna z najwyższych funkcji w Kongresie. Osoba piastująca to stanowisko, z racji umiejscowienia na trzecim miejscu w linii sukcesji prezydenckiej, uważana jest za czwartą (po prezydencie, wiceprezydencie i spikerze Izby Reprezentantów) osobę w państwie.
Rola przewodniczącego "pro tempore".
Zgodnie z literą konstytucji Stanów Zjednoczonych przewodniczącym Senatu jest, z racji urzędu, wiceprezydent Stanów Zjednoczonych. Nie jest on jednak jednym z członków tej izby i głos może oddawać jedynie w wyniku równego podziału ich głosów.
Nic więc dziwnego, iż bardzo często nie bierze on udziału w posiedzeniach Senatu, a niektórzy wiceprezydenci w historii zjawiali się tam bardzo rzadko, to znaczy tylko w razie potrzeby oddania decydującego głosu, albo specjalnych połączonych sesji Kongresu.
Senat wybiera więc swojego przewodniczącego "pro tempore" (czyli, w dosłownym tłumaczeniu z łaciny, „tymczasowego przewodniczącego” lub „przewodniczącego na okres tymczasowy”), który – według konstytucji – przewodniczy Senatowi w okresie nieobecności wiceprezydenta.
Przed uchwaleniem 25. poprawki do Konstytucji, kiedy podczas wakatu stanowisko wiceprezydenta nie mogło być obsadzone przed początkiem nowej kadencji, przewodniczący "pro tempore" zostawał stałym przewodniczącym Senatu do końca kadencji. Obecnie, gdy istnieje możliwość jego obsadzenia, pełni funkcję do czasu zaprzysiężenia nowego wiceprezydenta.
Dziś wiele osób uważa ten urząd za czysto ceremonialny, między innymi dlatego, iż od 1943 zawsze pełni go najstarszy stażem senator z posiadającej większość w izbie partii. Z drugiej jednak strony wielu uważa go za jedną z najbardziej wpływowych osób w polityce amerykańskiej, gdyż to on jest faktycznym przewodniczącym tej izby przez większą część czasu oraz jest jej członkiem (inaczej niż wiceprezydent). Niektórzy przewodniczący "pro tempore" (jak Warren G. Magnuson, John C. Stennis, Strom Thurmond, Robert Byrd, Ted Stevens) uchodzili za jednych z najbardziej wpływowych senatorów niezależnie nawet od pełnienia tej funkcji.
Kwestia sukcesji.
Chociaż nigdy w historii Stanów Zjednoczonych w wypadku śmierci lub rezygnacji prezydenta nikt poza wiceprezydentem nie objął urzędu, to jednak był okres – od początku istnienia urzędu prezydenta i przez większość XIX wieku – w którym przewodniczący "pro tempore" był drugą, po wiceprezydencie, osobą w kolejce. W razie wakatu na tym stanowisku był pierwszą.
Gdyby prezydent Andrew Johnson został skazany i usunięty z urzędu (do przyjęcia wniosku zabrakło zaledwie jednego głosu) w procesie o impeachment w 1868 roku, nowym prezydentem do końca kadencji zostałby przewodniczący "pro tempore" Benjamin Wade (Johnson, który został prezydentem po zamordowaniu Abrahama Lincolna, nie posiadał w swoim gabinecie zastępcy).
Przewodniczący "pro tempore" jest jedną z dwóch osób (obok spikera Izby), której prezydent musi złożyć oświadczenie o utracie zdolności wykonywania obowiązków i tymczasowym przekazaniu władzy wiceprezydentowi. Składa też oświadczenie potwierdzające powrót zdolności.
Prezydent przez jeden dzień?
Ponadto jeszcze od 4 marca do 5 marca 1849 ówczesny przewodniczący "pro tempore" David Rice Atchison (demokrata, Missouri) był "de iure" (choć nie został formalnie zaprzysiężony) tymczasowym prezydentem po ustąpieniu zgodnie z konstytucyjnym terminem prezydenta Jamesa Knoxa Polka i wiceprezydenta George’a Dallasa, ponieważ elekt Zachary Taylor odmówił złożenia przysięgi w niedzielę. Wielu ludzi uważa więc Atchisona za „jedenastego i pół prezydenta USA”. Jednak inni kwestionują to, najczęściej z poniższych powodów:
Przewodniczący "pro tempore emeritus".
Gdy w czerwcu 2001 Partia Republikańska straciła nagle większość w Senacie, ówczesny najstarszy stażem (a także najdłużej zasiadający w owym czasie w historii) senator Strom Thurmond, republikanin z Karoliny Południowej (który był przewodniczącym "pro tempore" w latach 1981–1987, 1995–2001), stracił swoją funkcję na rzecz Roberta Byrda. Jednakże stworzono wówczas po raz pierwszy honorową funkcję przewodniczącego "pro tempore emeritus" ("President pro tempore emeritus", dosłownie „emerytowany przewodniczący”), którą zajął Thurmond. Po jego zaś odejściu z Senatu, kiedy republikanie także odzyskali większość, tytułem tym obdarzono Byrda, postanawiając, iż każdy, kto zajmował kiedyś funkcję przewodniczącego "pro tempore", ale jego partia obecnie znajduje się w mniejszości, a on wciąż zasiada w Senacie, będzie nosił taki tytuł. W styczniu 2007 przewodniczący "pro tempore emeritus" Byrd i przewodniczący "pro tempore" Ted Stevens (republikanin z Alaski, przewodniczący "pro tempore" w latach 2003–2007, trzeci przewodniczący "pro tempore emeritus") wobec ponownego uzyskania przez demokratów większości, wymienili się funkcjami.
Rola emerytowanego przewodniczącego.
Jest on nominalnie członkiem kierownictwa Senatu. Nie ma co prawda oficjalnych obowiązków ani też nie figuruje w linii sukcesji, ale nieoficjalnie jest, z racji swego doświadczenia, głównym doradcą liderów izby w jej sprawach. Byrd zasiadał też w gronie kierownictwa swej frakcji.
Prócz tego jego pensja jest równa do wynagrodzenia liderów partii i przewodniczącego "pro tempore".
Zastępca przewodniczącego "pro tempore".
Kiedy były wiceprezydent, senator Hubert Humphrey (demokrata, Minnesota), przegrał z Robertem Byrdem rywalizację o fotel lidera większości, obdarowano go honorową funkcję zastępcy przewodniczącego "pro tempore" ("Deputy President pro tempore"). Drugi raz funkcję tę pełnił lider większości George Mitchell (demokrata, Maine), kiedy przewodniczący "pro tempore" John C. Stennis (demokrata, Missisipi) był poważnie chory.
W okresie pełnienia tej funkcji przez Humphreya Senat zdecydował, iż każdy były wiceprezydent lub prezydent, który następnie został senatorem, będzie nosił ten tytuł.
Zastępca przewodniczącego pobiera takie same wynagrodzenie, jak przewodniczący.
Rola zastępcy przewodniczącego "pro tempore".
W odróżnieniu od Humphreya, w wypadku którego była to czysto ceremonialna pozycja, Mitchell, w czasie niezdolności Stennisa do wypełniania obowiązków, praktycznie przejął w zastępstwie jego obowiązki i uprawnienia.
Stale p.o. przewodniczącego "pro tempore".
Nie należy mylić pozycji zastępcy z funkcją stale pełniącego obowiązki przewodniczącego "pro tempore". Została ona utworzona tylko jeden raz, kiedy Carl T. Hayden poważnie zachorował w czerwcu 1963. Senator Lee Metcalf, demokrata z Montany został więc mianowany stale p.o. przewodniczącego ("Permanent Acting President pro tempore") i, jak Mitchell w latach 80., zastępował Haydena.
Mimo iż Hayden powrócił do zdrowia, Metcalf zachował tytuł, choć bez żadnych obowiązków, aż do swojej śmierci w styczniu 1977, kiedy wciąż piastował mandat (Hayden odszedł z Senatu w 1969).
Pełniący obowiązki przewodniczącego "pro tempore".
Ponieważ ani wiceprezydent ani przewodniczący nie przewodniczą stale obradom Senatu, młodsi stażem senatorowie z rządzącej partii (tj. mającej większość) są desygnowani przez przewodniczącego do przewodniczenia na określone (zazwyczaj jednogodzinne) pory. Nazywa się ich formalnie p.o. przewodniczącego "pro tempore" ("Acting President pro tempore").

</doc>
<doc id="307671" url="https://pl.wikipedia.org/wiki?curid=307671" title="Mikrocefalia">
Mikrocefalia

Mikrocefalia (małogłowie, , ) – wada rozwojowa charakteryzująca się nienaturalnie małymi wymiarami czaszki (a więc również puszki mózgowej). Małogłowie rozpoznaje się gdy obwód głowy, mierzony pomiędzy okolicą tuż nad wałami nadoczodołowymi do najbardziej ku tyłowi wysuniętej części kości potylicznej ("opisthocranion"), nie przekracza wartości średniej dla płci i wieku w danej populacji pomniejszonej o 3 odchylenia standardowe (SD). Mikrocefale mają masę mózgu mniejszą niż 900 g. Mikrocefalia może wystąpić jako wada izolowana lub element zespołu wad.
Etiologia.
Przyczyny małogłowia dzielimy na genetyczne i niegenetyczne. Najczęstsze niegenetyczne przyczyny mikrocefalii to:
1. Nieinfekcyjne choroby ośrodkowego układu nerwowego (OUN) w okresie prenatalnym i perinatalnym
2. Zakażenia wewnątrzmaciczne
3. Działanie związków chemicznych i leków
4. Choroby matki w ciąży
5. Inne czynniki
Najważniejsze genetyczne zespoły, w których obrazie klinicznym występuje mikrocefalia:

</doc>
<doc id="307675" url="https://pl.wikipedia.org/wiki?curid=307675" title="7 Pułk Artylerii Lekkiej (II RP)">
7 Pułk Artylerii Lekkiej (II RP)

7 Pułk Artylerii Lekkiej (7 pal) - oddział artylerii lekkiej Wojska Polskiego w II Rzeczypospolitej.
Pułk stacjonował w garnizonie Częstochowa, w Koszarach „Zacisze”.
Święto pułkowe obchodzono 12 września, w rocznicę zagonu na Kowel, przeprowadzonego w 1920 roku.
Formowanie i walki.
Powstał jako 7 pułk artylerii polowej. Swój rodowód wiąże z Polakami walczącymi w armii austriackiej, którzy z chwilą rozpadu monarchii znaleźli się w rejonie Ołomuńca na Morawach. Istniały tam baterie zapasowe jednostek artylerii. Transporty wojskowe z tego rejonu były wysyłane do Warszawy. W listopadzie 1918 zaczęto organizować poszczególne baterie tworząc 1 pap. Ten zaś 20 grudnia 1918 został przemianowany na 6 pułk artylerii polowej. Następnie 23 maja 1919 został on wcielony do 7 pułku artylerii polowej. 
Pułk brał udział w walkach 1919, początkowo poszczególnymi bateriami. Wziął udział w wojnie polsko-bolszewickiej już jako pułk.
We wrześniu 1920 pułk dysponował armatami francuskimi i austriackimi 100 mm haubicami.
Pułk w okresie pokoju.
Po zakończeniu działań bojowych w 1921 pułk przemieszczono do Częstochowy, która stała się garnizonem pułku. Pułk wchodzi wtedy w skład 7 Dywizji Piechoty.
23 sierpnia 1924 roku zginął tragicznie dowódca oddziału, pułkownik Jerzy Krynicki. Wymieniony oficer „przechadzał się po dziedzińcu koszarowym i nagle z niewiadomych przyczyn, wypalił rewolwer, znajdujący się w kieszeni pułkownika, raniąc go w pachwinę. Mimo natychmiastowej pomocy, pułkownik Krynicki w krótkim czasie zmarł. Wypadek ten wywarł bardzo silne wrażenie tak w gronie oficerów, jak i w całym mieście”.
31 grudnia 1931 roku Minister Spraw Wojskowych marszałek Polski Józef Piłsudski przemianował 7 pułk artylerii polowej na 7 pułk artylerii lekkiej.
W maju 1939 roku została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
Klub sportowy.
Drużyna piłki nożnej Wojskowego Klubu Sportowego 7 PAP Częstochowa w 1925 r. występował w klasie C. 
7 pal w kampanii wrześniowej.
Mobilizacja.
7 pułk artylerii lekkiej stacjonował w pobliżu granicy polsko-niemieckiej, z uwagi na narastanie stanu zagrożenia, 23 marca do etatów wojennych podniesiono stan 1 baterii armat, tworząc z niej tzw. „baterię alarmową”. Oprócz stanu czynnego baterię uzupełniono sukcesywnie rezerwistami z Częstochowy i najbliższych okolic. 15 sierpnia z żołnierzy stanu czynnego rozwinięto do stanu wojennego 7 baterię haubic. Obie baterie do chwili rozpoczęcia mobilizacji stacjonowały w koszarach. 7 pal rozpoczął mobilizację alarmową w dniu 24 sierpnia o godz. 7.00. Był mobilizowany w grupie niebieskiej w czasie od A+24 do A+60, pułk został zmobilizowany do pełnych etatów wojennych. Dodatkowo w ramach mobilizacji alarmowej w grupie niebieskiej w czasie od A+66 do A+72 zmobilizowano:
24 sierpnia o godz. 11.00 do transportu kolejowego na stacji Stradom załadowała się 7 bateria haubic i wyjechała do Lublińca. W mobilizacji dostarczono wozy z poboru w 60% bez orczyków, dyszli lub z uszkodzonymi kołami, napraw ich dokonano do chwili wybuchu wojny. Zabrakło pistoletów dla części zmobilizowanych oficerów i podoficerów. Zabrakło pasów i menażek, które do wybuchu wojny udało się zakupić. Nastąpiły opóźnienia z poborem koni, co opóźniło mobilizację I dywizjonu. Ilość radiostacji była niewystarczająca, tylko 5 sztuk N2T. W dniach 24-26 sierpnia 1939 zmobilizowano pułk w składzie: dwóch dywizjonów haubic 100 mm i dywizjonu armat 75 mm. 25 sierpnia bateria 1/7 pal wymaszerowała z Częstochowy na przedpole, aby wesprzeć batalion I/27 pułku piechoty na rubieży Liszka Górna, Grabówka, Kawodrza z zadaniem osłony mobilizacji w garnizonie. 27 sierpnia po zakończeniu mobilizacji przegrupowano pułk i zakwaterowano: dowództwo 7 pal i III dywizjon w koszarach na Zaciszu, I dywizjon we wsi Częstochówka i Kule, II dywizjon we wsi Wyczerpy Dolne. 29 sierpnia poszczególne baterie zajęły stanowiska ogniowe. 30 sierpnia zwiady bateryjne i łączność zajęły wyznaczone wcześniej punkty obserwacyjne. 31 sierpnia prowadzono dalsze prace nad rozbudową sieci łączności, budowano stanowiska ogniowe i maskowano. Pluton topograficzno-ogniowy w dalszym ciągu kontynuował czynności pomiarowe i topograficzne. Z uwagi na stwierdzone rozpoznanie stanowisk ogniowych przez dywersantów niemieckich w rejonie Lublińca, 7 bateria haubic zmieniła stanowiska ogniowe na zapasowe we wsi Kochcice. Poszczególne dywizjony zostały przydzielone do pułków 7 Dywizji Piechoty: I – 27 pułku piechoty, II – 25 pułku piechoty, III – 74 Górnośląskiego pułku piechoty. Po wymarszu z Częstochowy poszczególne dywizjony pułku zajęły stanowiska ogniowe za pozycjami piechoty na odcinku pomiędzy Krzepicami a Lublińcem na północnym skrzydle Armii „Kraków”. W kampanii wrześniowej pułk wziął udział w ramach 7. Dywizji Piechoty, która wchodziła w skład Armii „Kraków”. 
Działania bojowe.
1 września przed główną pozycją obrony 7 DP były wysunięte Oddziały Wydzielone: „Truskolasy” z batalionem I/27 pp i baterią 1/7 pal na stanowiskach ogniowych w lesie Wręczyce, oraz „Lubliniec” z batalionem I/74 pp i baterią 7/7 pal na stanowiskach ogniowych w pobliżu wsi Kochcice. OW „Truskolasy” w walce wytrwał do godz.15.00, pomimo ostrzału artylerii niemieckiej i nalotów lotnictwa niemieckiego, po zranieniu dowódcy OW i dowódcy baterii nastąpił chaotyczny odwrót ze stanowisk. 1 bateria podczas odwrotu wycofała się bez większych strat, utraciła jedynie kilku żołnierzy łączności, większość niewystrzelonej amunicji i część kabla telefonicznego. OW „Lubliniec” stawił opór niemieckiej piechocie z 4 Dywizji Piechoty już od świtu. Niemiecka artyleria ostrzelała opuszczone 31 sierpnia stanowiska ogniowe, 7 bateria haubic zatrzymała niemieckie natarcie efektywnym ostrzałem w rejonie wsi Glinica. Wsparcia 7 bateria haubic udzieliła też obrońcom Lublińca. Po czym ostrzelała ponowne natarcie niemieckiej piechoty na Glinice. Pod ostrzał haubic 7/7 pal dostała się też maszerująca drogą Glinica-Lubecko bateria artylerii niemieckiej. Po kolei ostrzelano samochody transportujące niemiecką piechotę i niemieckie stanowiska moździerzy, eliminując je. Po ciężkiej walce piechoty i efektywnym wsparciu 7 baterii, aż do końca ostrzeliwującej niemieckie stanowiska wyjściowe, o godz. 11.30 OW „Lubliniec” wycofał się w porządku do rejonu Kochanowic, dołączając do sił głównych 74 pp. 7/7 pal wystrzeliła do godz. 11.30 ok. 250 pocisków. Z rejonu Kochanowic 7 bateria haubic ponownie ostrzeliwała stanowiska niemieckie ogniem nękającym. Bateria podczas wycofania się utraciła patrol telefoniczny i znaczną ilość kabla telefonicznego. Pomimo to, wystrzeliła ok. 30 pocisków, umilkła po zbombardowaniu jej na nowych stanowiskach ogniowych. Z uwagi na częściowe okrążenie 74 pp przez jednostki niemieckie, bateria 7/7 pal wycofała się bez styczności z wrogiem z Kochanowic do Częstochowy. Tu zajęła stanowiska ogniowe w szykach III dywizjonu w pobliżu starostwa. Wraz z dywizjonem wspierała 25 pp. 
2 września siły główne 7 DP na głównej pozycji obrony były ostrzeliwane przez niemiecką artylerię i atakowane przez lotnictwo niemieckie. Nieprzyjaciel wykonał kilka rozpoznawczych ataków na obronę 7 DP, odparte zostały ogniem artylerii i broni piechoty. Bateria 6/7 pal zatrzymała niemieckie natarcie z udziałem czołgów na odcinku 27 pp. Dywizjon I/7 pal tego dnia działał w szykach 27 pp jako artyleria bezpośredniego wsparcia. Od rana I dywizjon ostrzeliwał niemieckie oddziały rozpoznawcze wsparte pojazdami pancernymi, następnie ostrzelał zaobserwowany w rejonie wsi Biała wyładowujący się z samochodów niemiecki batalion piechoty. W rewanżu dwie ciężkie baterie niemieckie ostrzelały stanowiska polskiej obrony, a atak lotnictwa niemieckiego skierował się na dowództwo I dywizjonu. Z punktu obserwacyjnego 3 baterii armat, zaobserwowano we wsi Libidza grupę niemieckich czołgów, które skutecznie ostrzelano, zmuszając je do odwrotu. I dywizjon armat ostrzelał kolumny marszowe, niemieckiej 1 Dywizji Pancernej kierujące się na Gidle. Tuż przed zmrokiem na obronę 27 pp w rejonie Kiedrzyna, wyszło silne natarcie niemieckie. Broniąca się piechota ogniem armat przeciwpancernych, karabinów ppanc., wspólnie z dywizjonem I/7 pal unieruchomiono ok. 40 niemieckich czołgów. Atakowane od strony południowo zachodniej pozycje 25 pp, były skutecznie wspierane przez III dywizjon haubic. Haubice dywizjonu ostrzeliwały od południa kierunek Dźbów, bateria 9 haubic wystrzeliła 206 pocisków. Wobec groźby okrążenia 74 pp wycofał się on na nowe stanowiska obronne na północny skraj lasów na wschód od Częstochowy. Wraz z 74 pułkiem pomaszerował jako wsparcie II dywizjon haubic, z zadaniem zajęcia stanowisk ogniowych w rejonie Mstowa. W trakcie przemieszczania się, II/7 pal dwukrotnie był nieskutecznie atakowany przez niemieckie lotnictwo. 2 września oddziały niemieckie zaczęły okrążać 7 Dywizję Piechoty i ta musiała rozpocząć odwrót na wschód w kierunku Janowa. Odwrót ten był utrudniony z uwagi na zatłoczenie dróg. Po godz. 20.30 7 pal rozpoczął odwrót dywizjonami wraz z piechotą. I dywizjon z uwagi na wcześniejsze zejście ze stanowisk 27 pp maszerował w ślad za nim samodzielnie. III/7 pal przemieszczał się z 25 pp. 
3 września w godzinach porannych 7 pal zajął stanowiska w ugrupowaniu obronnym 7 DP. I/7 pal wraz 27 pp zajął stanowiska na północno zachodnim skraju lasów na północ od Janowa. III/7 pal zajął stanowiska wraz z 25 pp na skraju lasu na wschód od Olsztyna, II/7 pal wraz z 7 dac i 74 pp jako odwód dywizji w lesie na zachód od Złotego Potoku. O godz.10.00 od strony Lelowa i Żarek nastąpiło gwałtowne natarcie oddziałów niemieckiej 2 Dywizji Lekkiej i 3 Dywizji Lekkiej. Wobec powyższego niepełny 74 pp wsparty przez II/7 pal i 7 dac o godz.11.00 zajął stanowiska obronne frontem na wschód, w lesie na zachód od Złotego Potoku. Artyleria prowadziła ostrzał ogniem pośrednim i na wprost do pojazdów i piechoty. Wraz z piechotą unieruchomiła kilkadziesiąt pojazdów niemieckich, w tym też i pancernych. Po południu po godz.14.00 rozkazem gen. Janusza Gąsiorowskiego okrążone oddziały 7 DP usiłowały przebić się w kierunku Szczekocin nad Pilicą. Po początkowym powodzeniu atak został załamany. Oddziały w rejonie Złotego Potoku broniły się do wieczora, wówczas od strony północno zachodniej uderzyły oddziały niemieckiej 46 DP. II dywizjon haubic zajmował stanowiska w rejonie folwarku Ciecieszyn. Po zmroku podjęto następną próbę przedarcia się przez okrążenie w kierunku Pilicy, próbę wspierał ogniem II/7 pal. Doszło do zaciętego pojedynku z niemiecką artylerią, 6/7 pal utraciła następną haubicę. Z uwagi na nieudaną próbę przebicia się podjęto decyzję o zniszczeniu ciężkiego sprzętu, w tym haubic poprzez zniszczenie przyrządów celowniczych i zamków. Przebijano się nocą 3/4 września do lasów pod Drochlinem na północ od Lelowa grupami. W lesie na zachód od Janowa obronę zajął 25 pp ze wsparciem III/7 pal. W południe na obronę 25 pp nacierała piechota z niemieckiej 4 DP, pomimo wsparcia niemieckiej artylerii obrona była skuteczna. Niebawem na tyły obrony wjechały oddziały niemieckiej 3 D Lek., z tego względu przerwano walkę i 25 pp z III dywizjonem haubic odmaszerowały w kierunku na Koniecpol. Na północ od Janowa maszerujące oddziały wpadły w zasadzkę, poniosły znaczne straty osobowe i w sprzęcie oraz uległy częściowemu rozproszeniu. Część obsług porzuciła swoje haubice i wycofała się w ślad za piechotą. Utracono baterie 7 i 8 , próby uratowania haubic nie powiodły się. Bateria 9/7 pal zajęła przed wieczorem stanowiska ogniowe w rejonie Śmiertelnego Dębu skąd ostrzeliwała oddziały niemieckie. W nocy 3/4 września podjęto decyzję przebicia się w szyku pieszym, pozostawiono uszkodzone haubice. Przebicie częściowo udało się i część 9 baterii dołączyła do baterii 1/7 pal. 27 pp wraz z dywizjonem I/7 pal posiadał luźną styczność z patrolami niemieckimi. Po ich ostrzale przez I dywizjon wycofały się. Niespodziewanie na tyły 27 pułku i I dywizjonu wdarły się niemieckie czołgi w towarzystwie niemieckich motocyklistów. 1 i 3 baterie odskoczyły w las, bez większych strat. 2 bateria zajęła stanowiska ogniowe i ogniem na wprost armat podjęła walkę niszcząc 3 czołgi niemieckie. Pod silnym ostrzałem niemieckim bateria poniosła ciężkie straty i pozostałości obsług wycofały się do lasu. Podjęto próbę odbicia armat przez żołnierzy 2 baterii wspartej działonem z 1 baterii i wszystkimi lkm dywizjonu. Próba się nie powiodła, zdołano jedynie wysadzić 3 armaty 2 baterii. Stojące w dukcie w lesie baterie 1 i 3 zostały zaatakowane przez motocyklistów i doszło do rozdzielenia I dywizjonu. Dowództwo I/7 pal z 3 baterią dołączyło do 27 pp. Podczas marszu w kierunku folwarku Dziadówka bocznymi leśnymi drogami ok. godz. 16.00, kolumna została ostrzelana, co wywołało zamęt, spotęgowany przez ostrzał artylerii niemieckiej. Z dowództwem dywizjonu do lasu Złoty Stok, dotarł tylko jeden działon 3 baterii. Pozostała część baterii 3/7 pal wycofały się do lasu i pomaszerowały do wsi Pabianice, armaty zostały ustawione na dukcie leśnym i ogniem na wprost do wieczora odpierała natarcia niemieckie. Ponadto po odparciu ataków bateria ostrzelana została przez artylerię niemiecką, poniosła znaczne straty osobowe. Ok. godz. 20.00 3 bateria otrzymała rozkaz od gen. Gąsiorowskiego przebijania się wraz z piechotą w kierunku wschodnim. W trakcie przebijania się bateria wsparła ogniem atakującą linie niemieckie piechotę. Od ostrzału niemieckiego utraciła jedną armatę. Na rozkaz dowódcy 7 DP w nocy 3/4 września zniszczono pozostałe 2 armaty i podjęto próbę przedarcia się przez linie niemieckie w grupach. Pozostałości I dywizjonu dołączyły do 25 pp wycofującego się przez Bystrzanowice i podczas nocnego marszu w trakcie potyczek pododdziały pogubiły się. 
Resztki I dywizjonu zebrały się o świcie 4 września w Lgocie Gawronnej na południowy zachód od Lelowa. Rano 4 września resztki dywizjonu stoczyły walkę o wyrwanie się z okrążenia, bez powodzenia, rozkazem mjr Stanisława Ihnatowicza pozostałą armatę, wozy i konie ukryto w lesie, sformowano 80 osobowy pododdział pieszy. Wspólnie z resztkami batalionu II/27 pp, resztki dywizjonu I/7 pal przebiły się z kotła i dotarły w rejon Gór Świętokrzyskich, gdzie 20 września zostały rozwiązane. 4 września był kresem istnienia 7 pal, tego dnia przed południem resztki II dywizjonu dostały się do niemieckiej niewoli w lesie na południe od Złotego Potoku. Wobec dużego nasycenia terenu przez oddziały niemieckie płk dypl. Adam Świtalski podjął decyzje wydostania się z okrążenia pojedynczych pododdziałów. Ostatecznie z kotła zdołała wyjść 1 bateria kpt. Stanisława Pruskiego, z resztkami 2 baterii i kolumną amunicyjną dywizjonu. W trakcie marszu do Maluszyna dołączyła do resztek batalionu I/25 pp. 
Działania bojowe baterii 1/7 pal.
Bateria wraz z resztkami batalionu I/25 pp osiągnęła rejon miasta Końskie, liczyła 3 działony z armatami. Wokół nich zbierały się grupki rozbitków z 7 DP. Po dalszym marszu 5 września osiągnęła las Budzisław na zachód od Łopuszna. Nocą 5/6 września dotarła ona w komplecie w rejon lasu koło wsi Niebo, gdzie znajdowały się stanowiska 36 Dywizji Piechoty, szykujące się do walki na przedpolach Końskich. Bateria ta następnie stała się artylerią 36 DP rez. 6 września o godz. 20.00 niemiecki batalion piechoty z baterią artylerią uderzył na Rudę Maleniecką, celem zdobycia przeprawy na rzece Czarna. Obronę przeprawy prowadził batalion I/163 pułku piechoty, wsparty baterią 1/7 pal ze stanowisk ogniowych pomiędzy Maleniec i Koliszowy. Ostrzał baterii zadał znaczne straty piechocie niemieckiej na odcinku między Rudą Maleniecką, a Wyszyną. 7 września rano batalion zbiorczy 7 DP wraz z baterią 1/7 pal osiągnął las między Rogowem, a Piłą. O godz.14.00 oddziały niemieckiej 1 D Lek. z rejonu Rudy Malenieckiej, przy silnym wsparciu artylerii rozpoczęły natarcie na obronę 163 pp w rejonie Kazanowa. 1/7 pal oddała kilkanaście salw i jej stanowiska ogniowe pod wsią Piła, zostały nakryte salwami niemieckimi, korygowanymi z samolotu obserwacyjnego. O godz. 21.00 oddziały 36 DP rez. podjęły odwrót, 1 bateria maszerowała w kolumnie 165 pułku piechoty poprzez Piasek, Furmanów, Antoniów w rejon leśniczówki Barak, gdzie dotarła dopiero przed południem 8 września. Zauważono ruch niemieckich kolumn zmotoryzowanych na szosie Skarżysko Kamienna-Szydłowiec. O godz.15.00 wyruszyło natarcie 36 DP rez. mającej za zadanie przebicie się w kierunku wsi Kierz Niedźwiedzi. W trakcie walki bateria wspierała batalion II/163 pp, który stoczył walkę z niemieckim oddziałem pancerno-motorowym, trzy armaty baterii ogniem na wprost unieruchomiły kilka niemieckich pojazdów pancernych i przyczyniły się do rozbicia oddziału niemieckiego. Po dotarciu do lasu w rejonie wsi Kierz Niedźwiedzi na rozkaz ppłk. Przemysława Nakoniecznikoffa pozostawiono armaty zabierając zamki i kompletne zaprzęgi. O godz. 22.30 bateria poprzez Zbijów i Trębowiec pomaszerowała w kierunku Iłży. W południe 9 września spieszona bateria wraz z 163 pp doszła do lasu koło Jasieńca Dużego. Podczas dalszego marszu przez lasy starachowickie, w rejonie Piotrowego Pola napotkano duże ilości porzuconego i uszkodzonego sprzętu i broni 12 Dywizji Piechoty. Wykorzystując posiadane zamki armat i zaprzęgi odtworzono zdolność bojową baterii przywracając do użytku armaty 12 pułku artylerii lekkiej. Po odpoczynku podjęto dalszy marsz w kierunku wschodnim, rano 10 września 1/7 pal wraz z 163 pp dotarła do lasów Antoniowem na północ od Bałtowa. 10 września w godzinach przedpołudniowych, z uwagi na obsadzenie drogi do Wisły, przez oddziały niemieckie, ppłk. P. Nakoniecznikoff rozwiązał oddziały 36 DP rez. i polecił przedzierać się w grupach z bronią ręczną za Wisłę. Po południu kpt. Stanisław Pruski rozwiązał 1 baterię i uszkodził prowadzone działa. 
Oddział Zbierania Nadwyżek 7 pal.
Po zakończeniu mobilizacji w koszarach 7 pal w Częstochowie pozostały nadwyżki osobowe, konie i wozy konne. Dowództwo objął kpt. Włodzimierz Wodzinowski, zastępcą został kpt. Józef Mularczyk. 30 sierpnia OZN 7 pal w sile ok. 200 żołnierzy, ok. 180 koni i kilkudziesięciu wozów pomaszerował do Ośrodka Zapasowego Artylerii Lekkiej nr 4 w Łodzi. Maszerowano poprzez Radomsko, Bełchatów do Chojny koło Łodzi. Z uwagi na postępy wojsk niemieckich, nocą 5/6 września OZAL nr 4 wymaszerował z Łodzi i udał się w kierunku wschodnim po trasie: Brzeziny, Skierniewice, Mszczonów, Góra Kalwaria, Garwolin, Parczew, Włodawa. Prawdopodobnie 20 września z Karolówki pod Włodawą pozostałość OZAL nr 4 pod dowództwem mjr Jana Sałęgi pomaszerował przez Chełm Lubelski, Dubienkę, Hrubieszów, Tyszowce, Krasnobród do rejonu Tarnogrodu. W tym rejonie resztki OZAL nr 4 zostały okrążone przez wojska sowieckie i dostały się do niewoli.
Symbole pułkowe.
Sztandar.
16 grudnia 1937 Prezydent RP Ignacy Mościcki zatwierdził wzór sztandaru dla 7 pal.
26 maja 1938 na Polu Mokotowskim w Warszawie, minister spraw wojskowych generał dywizji Tadeusz Kasprzycki, w imieniu Prezydenta RP, wręczył dowódcy pułku sztandar. 
O powojennych losach sztandaru brak jest informacji. 23 maja 2020 członkowie Stowarzyszenia Historyczno-Eksploracyjnego Grupa Częstochowska Perun i stowarzyszenia historycznego Reduta Częstochowa odnaleźli siedem z szesnastu gwoździ sztandarowych 7 pal w lesie, w okolicy Janowa i Złotego Potoku. Jest to pierwszy oficjalny ślad po zaginionym sztandarze.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 7 w wieńcach laurowych.
Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
16 lutego 1931 Minister Spraw Wojskowych zatwierdził wzór i regulamin odznaki pamiątkowej 7 pułku artylerii polowej. Odznaka o wymiarach 42 x 36 mm jest kompozycją krzyża barwy srebrzystej i ośmiu emaliowanych proporców pokrytych emalią zielono-czarną. Ramiona krzyża zakończone są kulkami. Krzyż obwiedziony jest wąską wypustką z białej emalii i na ramionach wpisano numer i inicjały „7 PAP”. W centrum orzeł wz. 1927, na srebrnej tarczy w otoku wieńca laurowego na tle skrzyżowanych złocistych luf armatnich. Dwuczęściowa - oficerska wykonana w srebrze, złocona i emaliowana, żołnierska - w tombaku. Wykonawcą odznak był Wiktor Gontarczyk z Warszawy.
Żołnierze pułku.
Żołnierze 7 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="307676" url="https://pl.wikipedia.org/wiki?curid=307676" title="Premier Stanów Zjednoczonych">
Premier Stanów Zjednoczonych

Premier Stanów Zjednoczonych – termin używany jako bon mot, w sensie pejoratywnym bądź jako dowód ignorancji. Określa nigdy nieistniejący urząd premiera w Stanach Zjednoczonych, gdzie szefem rządu jest prezydent.
Przyszły prezydent Woodrow Wilson proponował pod koniec XIX wieku w książce pt. "Kongresowy rząd", aby w USA zaprowadzono system parlamentarno-gabinetowy na wzór brytyjski, ograniczając drastycznie władzę prezydenta i tworząc urząd premiera, którego desygnowałaby rządząca partia.

</doc>
<doc id="307680" url="https://pl.wikipedia.org/wiki?curid=307680" title="Peregrin Took">
Peregrin Took



</doc>
<doc id="307683" url="https://pl.wikipedia.org/wiki?curid=307683" title="Bankuch">
Bankuch



</doc>
<doc id="307693" url="https://pl.wikipedia.org/wiki?curid=307693" title="Era Śląsk Wrocław">
Era Śląsk Wrocław



</doc>
<doc id="307696" url="https://pl.wikipedia.org/wiki?curid=307696" title="Kirasjer">
Kirasjer



</doc>
<doc id="307702" url="https://pl.wikipedia.org/wiki?curid=307702" title="Inis Meáin">
Inis Meáin

Inis Meáin lub Inis Meadhóin (ang. Inishmaan) – jedna z wysp archipelagu Aran w zachodniej Irlandii ze stromym wybrzeżem kilifowym. Uważana za najbardziej dziką z trzech wysp. Powierzchnia jej wynosi 912 ha, liczba mieszkańców wynosiła 187 osób (dane z 2002). Powszechnie używa się tu języka irlandzkiego. 
Rozsławiona przez pisarza J.M. Synge'a, który akcję swojej sztuki – "Jeźdźcy morza (Riders to the Sea)" umieścił właśnie w tym miejscu.
Na wyspie znajdują się dwa kamienne forty: duży Dún Conchúir (powstały między I a VII wiekiem n.e.) i nieco mniejszy Dún Fearbhai. Z tego ostatniego widać kościół Cill Chennannach z VIII wieku.
W fabryce włókienniczej produkuje się tkaniny lniane i wełniane.

</doc>
<doc id="307706" url="https://pl.wikipedia.org/wiki?curid=307706" title="Wzór na kąt padania promieni słonecznych">
Wzór na kąt padania promieni słonecznych



</doc>
<doc id="307708" url="https://pl.wikipedia.org/wiki?curid=307708" title="Koń małopolski">
Koń małopolski

Koń małopolski – konie półkrwi angloarabskiej i arabskiej hodowane w Małopolsce, nieco mniejsze i lżejsze od koni wielkopolskich, urodziwe, o suchej budowie, doskonałym ruchu, dobrze wykorzystujące paszę, wytrwałe i dzielne w pracy.
Rasa ta jest oznaczana przez hodowców za pomocą symbolu "m.xo". Jest to ogólne określenie dla koni półkrwi angloarabskiej hodowanych w południowej i południowo-wschodniej części Polski.
Historia rasy.
Konie małopolskie wywodzą się swymi liniami żeńskimi od miejscowych koni chłopskich o dużym udziale krwi koników polskich, dlatego też ze wszystkich odmian koni gorącokrwistych hodowanych w Polsce, konie te mają najsilniej wyrażone cechy przekazywane im przez konika polskiego: płodność i plenność, długowieczność, dobre wykorzystanie paszy i niewybredność, odporność na choroby i trudne warunki bytu oraz wytrzymałość w pracy. 
Rodzima populacja klaczy została w XVIII wieku uszlachetniona końmi orientalnymi: perskimi, turkmeńskimi, tureckimi i arabskimi. W XIX wieku wprowadzono do hodowli konie ze szczepów austro-węgierskich, takich jak "Shagya", "Amurath", "Gidran", "Gazla", "Dahoman", "Furioso" i "Przedświt" oraz konie angielskie, arabskie i angloarabskie czystej krwi (długa tradycja hodowlana tych ostatnich w Polsce). W latach 60. XX wieku w pierwszej Księdze Stadnej rasy małopolskiej znalazły się również konie kabardyńskie sprowadzone z Kaukazu do stadniny w Stubnie.
Urodzony w 1937 roku w Wojcieszkowie siwy ogier "Ramzes" miał znaczny wpływ na hodowlę koni holsztyńskich i westfalskich.
Pokrój.
Są to konie w typie wierzchowym, eleganckie, wytrzymałe, o średnich gabarytach i suchej budowie, najczęściej w typie angloarabskim. Głowa niewielka, zbliżona wyglądem do głowy konia arabskiego. Szyja długa, kark lekki. Kłąb zaznaczony wyraźnie, łopatki czasem strome. Grzbiet bywa nieco słaby, kłoda niezbyt szeroka i głęboka. Zad lekko ścięty, dobrze umięśniony. Kończyny długie i "suche", czasami trochę zbyt lekkie, kopyta dobre, bez szczotek pęcinowych. Występują wszystkie maści. Wysokość w kłębie wynosi 158-165 cm. Zazwyczaj koń małopolski jest mniejszy o ok. 5 cm od konia wielkopolskiego i o 100 kg od niego lżejszy. 
Odmiany rasy.
Rasa małopolska ma cztery odmiany o nieznacznych różnicach: 
Hodowla.
Elitarną hodowlę konia małopolskiego, skupiającą najcenniejsze klacze-matki prowadzą stadniny w: Walewicach, Janowie Podlaskim, Ochabach, Prudniku, Udorzu i Kalnikowie. Stadnina Koni Michałów hoduje konie o maści tarantowatej. W księdze stadnej w 2010r było zapisanych 1809 klaczy i 160 ogierów.
Hodowców i miłośników konia małopolskiego zrzesza Polski Związek Hodowców Koni Małopolskich.
Linki zewnętrzne.
History of Malopolski Horse Stallions

</doc>
<doc id="307711" url="https://pl.wikipedia.org/wiki?curid=307711" title="Tadeusz Michał Siara">
Tadeusz Michał Siara

Tadeusz Michał Siara (ur. w 1941 w Kuczynce) – polski artysta grafik, specjalizujący się w technice akwaforty.
Studiował w Akademii Sztuk Pięknych w Krakowie na katowickim wydziale Grafiki, gdzie uzyskał dyplom w 1969 roku. 
Był stypendystą:
Tadeusz Siara wystawiał swoje prace na 40 indywidualnych wystawach i kilkudziesięciu wystawach grupowych w kraju i za granicą. Jego prace przedstawiają architekturę i inne elementy pejzażu miejskiego. Elementy są kopiowane z natury, lecz są zestawiane w niecodzienne kompozycje, które nigdy nie mogłyby wystąpić w rzeczywistości.
14 grudnia 2007 z rąk ministra kultury i dziedzictwa narodowego Bogdana Zdrojewskiego odebrał Brązowy Medal „Zasłużony Kulturze Gloria Artis”. 

</doc>
<doc id="307714" url="https://pl.wikipedia.org/wiki?curid=307714" title="Dir En Grey">
Dir En Grey

 – japoński zespół rockowy powstały 2 lutego 1997 roku w wyniku rozpadu grupy La:Sadie’s. Podczas gdy skład grupy od początku pozostał niezmienny, liczne stylistyczne zmiany sprawiły, że ciężko określić gatunek granej przez nich muzyki (jednakże najczęściej podstawą jest rock). Pierwotnie byli częścią japońskiej sceny visual-kei, jednak w ostatnich latach zdecydowali się zrezygnować z ekscentrycznego ubioru.
Nazwa zespołu składa się z trzech słów, każde wzięte z innego języka. „Dir” z niemieckiego, „en” z francuskiego oraz „grey” z angielskiego. Kaoru utrzymuje, iż "Dir En Grey" znaczy "szara moneta". Innym tłumaczeniem tej nazwy może być: "tobie w szarości". Fani, mówiąc o grupie, zamiast pełnej nazwy używają często wyrażeń "Deg" oraz "Diru".
Dir En Grey grali w Azji, Europie i Ameryce Północnej. Magazyn Billboard na międzynarodowej stronie dla fanów napisał, że zespół „przekroczył językową barierę w Stanach Zjednoczonych poprzez muzykę” i „zdobywa publiczność bez śpiewania po angielsku”.
Historia zespołu.
1997 – 1999: Wczesna kariera.
Przed Dir En Grey czterech z aktualnych członków zespołu grało w grupie pod nazwą La:Sadie’s. Po odejściu basisty (Kisakiego), Kyo, Kaoru, Die i Shinya wraz z nowym członkiem Toshiyą nadal koncertowali jako Deathmask, a 2 lutego 1997 roku zmienili nazwę na Dir en grey. Parę miesięcy później wydali pierwsze EP – Missa. Według gitarzysty Kaoru, nazwa "Dir en grey" została wybrana ponieważ '„brzmiała dobrze” i jest stworzona ze słów w kilku językach, dlatego ludzie nie są w stanie zrozumieć specyficznego znaczenia – więc dla nich tylko nazwa zespołu.
Zostali zauważeni, gdy w 1998 roku znaleźli się na liście Oricon dziesięciu najlepszych singli z wydanymi niezależnie Jealous i -I'll-. Pięć następnych singli zaaranżował członek legendarnej grupy X Japan – Yoshiki. W pierwszej połowie 1999 roku został opublikowany pierwszy album – Gauze. Jeden z występów promocyjnych albumu (filmowany w Osaka-jou Hall) stał się później pierwszym z kilku koncertów wydanych na VHS i DVD.
2000 – 2004: Od "Macabre" po "Vulgar".
W 2000 wokalista Kyo był hospitalizowany z powodu problemów ze słuchem, przez co Dir En Grey musiał odwołać kilka koncertów promujących nadchodzący album Macabre. Ostatecznie trzeba było przesunąć trasę „Tour 00 » 01 Macabre” kończącą się występem w Nippon Budokan. Krótko przed tym, w kwietniu 2001 roku, na rynek wyszedł ich jedenasty z kolei singiel – ain’t afraid to die.
W następnym roku, wraz z ich trzecim albumem Kisou, Dir En Grey zagrał po raz pierwszy za granicą, odbywając tournée po Chinach, Tajwanie oraz Korei Południowej. Ostatnie koncerty dość długiej japońskiej trasy koncertowej „Rettou Gekishin Angya” wspomagały promocję ich drugiego EP – six Ugly. Latem 2003 roku Dir En Grey wystąpił w Akasaka Blitz, dając tam pięć koncertów w jednym tygodniu. Motywem każdego show (nie licząc pierwszego) był konkretny album, poczynając od najstarszego do piosenek prezentowanych z wtedy jeszcze nie wydanego albumu Vulgar. DVD, Blitz 5 Days, wydane potem, było dostępne wyłącznie dla oficjalnego fanklubu zespołu, a knot. VULGAR wypuszczono we wrześniu 2003 roku, ale trasa koncertowa promująca album trwała jeszcze do roku 2004.
2005 – 2006: Pierwsze występy poza Azją.
W 2005 roku panowie z Dir En Grey po raz pierwszy wystąpili w Europie. Ich koncerty w Berlinie i Paryżu (jako część tournée „It Withers and Withers”) obyły się bez żadnej medialnej promocji, przekazywane jedynie między fanami w internecie. Zespół pojawił się również na dwóch poważnych niemieckich festiwalach – Rock am Ring oraz Rock im Park. Bardziej zaangażowani w międzynarodowe sceny muzyczne dostali angaż by zagrać przed francuską grupą Eths na paryskim koncercie. Sami zaś zaprosili amerykański zespół Wednesday 13, by wystąpili w roli supportu przed jednym z ich wrześniowych koncertów w Japonii. Dir En Grey pojawił się również na japońskiej części trasy Taste of Chaos.
Pod koniec 2005 roku ukazało się ich pierwsze oficjalne europejskie wydanie w postaci albumu Withering to death. kilka miesięcy po japońskiej premierze. Muzyka zespołu była początkowo dostępna dla fanów mieszkających poza Azją jedynie przez import i internet. Album zdołał osiągnąć pierwszą nieazjatycką pozycję, plasując się na 31 miejscu fińskiej listy najlepiej sprzedających się albumów. Kolejny singiel, Clever Sleazoid, wspiął się na 15 miejsce singlowej listy w tym samym kraju. Kilka piosenek Dir En Grey zostało także użytych jako ścieżka dźwiękowa w filmie "Death Trance" z 2005 roku.
We wczesnym roku 2006 koncertowanie poszerzono o Stany Zjednoczone. Zespół pojawił się w Austin w Teksasie (festiwal South by Southwest), Nowym Jorku (Klub Avalon) i Los Angeles w Kalifornii (teatr Wiltern), czego następstwem było północnoamerykańskie wydanie Withering to death. Ponownie wszystkie bilety na występy zostały wyprzedane w ciągu kilku dni. Po wielu koncertach i festiwalach latem w Niemczech wokalista Kyo trafił do szpitala z powodu zapalenia strun głosowych. Mimo że dwa koncerty w Japonii zostały odwołane, Dir En Grey był w stanie dołączyć do trasy Family Values Tour organizowanej przez grupę Korn. We wrześniu Dir En Grey powrócił do Japonii, by wystąpić na Loudpark Festival wraz zespołami takimi jak Megadeth, Slayer czy Children of Bodom. Ich dwudziesty drugi singiel, Agitated Screams of Maggots, wydano w listopadzie podczas japońskiej części trasy „Inward Scream”. 30 grudnia w programie Headbanger’s Ball nadawanym na MTV2 teledysk do piosenki -saku- uznano za najlepszy klip roku.
2007 – teraz: "The Marrow of a Bone" i "Uroboros".
W lutym Dir En Grey odbył swoją pierwszą poważną trasę koncertową po Stanach, odwiedzając siedemnaście miast, podczas gdy ich szósty album, The Marrow of a Bone, został wydany 7 lutego w Japonii, a niedługo potem w Stanach Zjednoczonych i Europie. W czerwcu i lipcu grupa występowała jako gość specjalny przed Deftones podczas ich trasy po USA. Następnie wyruszyli w europejską trasę, która obejmowała ich debiutanckie występy w Danii, Finlandii, Polsce, Szwecji, Wielkiej Brytanii, jak i na kilku festiwalach, wliczając Ankkarock, M'era Luna, Wacken Open Air oraz Metal Hammer Festival.
Zespół odbył we wrześniu inną międzynarodową trasę (zatytułowaną tak samo jak ich wydany w tym samym miesiącu singiel – Dozing Green) rozpoczynającą się w Japonii, a kontynuowaną w Europie, uwzględniając pierwsze koncerty w Holandii i Szwajcarii. Późnym listopadem Dir En Grey zagrał gościnnie przed Linkin Park na dwóch występach w Saitama Super Arena. W grudniu zaś zagrali jako support przed grupą 10 Years w czasie ich japońskiej trasy.
W związku z obchodem dziesiątej rocznicy powstania Dir En Grey wydano dwa albumy zawierające najlepsze piosenki zespołu zatytułowane Decade 1998-2002 oraz Decade 2003-2007.
Z początku 2008 roku Dir En Grey oznajmił, że ma w planach wydanie nowego albumu. Ich pierwsza w tym roku majowa trasa zatytułowana „Death over Blindness” po Japonii zakończyła się trzema występami w Shinkiba Studio Coast. Pomiędzy koncertami zespół wystąpił 4 maja na hide memorial summit, obok X Japan, Luna Sea i innych japońskich grup. Druga japońska trasa w 2008 roku, „The Rose Trims Again”, rozpoczęła się 10 września – w dzień wydania ich ostatniego singla – Glass Skin.
1 sierpnia Dir En Grey zapowiedział na listopad wypuszczenie siódmego albumu, Uroboros. Grupa wyruszyła w listopadzie w trasę promująca nowy album po Stanach Zjednoczonych i Kanadzie, która będzie trwać do grudnia. 29 grudnia zespół wystąpi na pojedynczym koncercie zatytułowanym „Uroboros -breathing-” w znanym Osaka-jou Hall, gdzie nie grali od dziewięciu lat.
Klip do piosenki Dozing Green uznano za najlepszy teledysk metalowy 2008 roku w programie Headbanger’s Ball emitowanym na MTV2.
Z początkiem 2009 roku zespół Dir En Grey zamierza odbyć pierwszą skrupulatną trasę po Wielkiej Brytanii i Irlandii. Dołączą do „Relentless Tour '09” organizowanej przez magazyn Kerrang! razem z Mindless Self Indulgence i innymi.
4 czerwca 2010 w Polsce wydany został album "Uroboros with the proof in the name of living... – at Nippon Budokan", będący zapisem koncertu, który odbył się 9 i 10 stycznia 2010 w Nippon Budokan na zakończeniu trasy koncertowej „TOUR09 ALL VISIBLE THINGS.”

</doc>
<doc id="307716" url="https://pl.wikipedia.org/wiki?curid=307716" title="Moherowy beret">
Moherowy beret



</doc>
<doc id="307717" url="https://pl.wikipedia.org/wiki?curid=307717" title="Arthedain">
Arthedain

Arthedain (sin. "Królestwo Edainów", "Kraj Edainów") – państwo ze stworzonej przez J.R.R. Tolkiena mitologii Śródziemia.
Informacje na jego temat znajdują się w "Dodatkach" do "Władcy Pierścieni". Na mapie Śródziemia dołączonej do "Niedokończonych opowieści" obszar Arthedainu został podpisany przez Christophera Tolkiena.
Geografia.
Było to królestwo Dúnedainów powstało w wyniku podziału Arnoru w 861 roku Trzeciej Ery. Jego stolicą był Fornost.
Położone było w północno-zachodniej części Eriadoru. Obejmowało wszystkie ziemie między rzeką Lhûn a Baranduiną oraz tereny na północ od Wielkiego Wschodniego Gościńca aż po Amon Sûl i linię Wichrowych Wzgórz na wschodzie. W jego skład wchodził także zasiedlony w 1601 roku przez hobbitów Shire.
Historia.
Ze wszystkich trzech królestw było to największe państwo. Na jego terytorium znajdowały się wszystkie palantíry dawnego Arnoru – Kryształ Elendila w Elostirionie, Kryształ Annúminas i najważniejszy z nich, Kryształ Amon Sûl. W Arthedainie panowali przedstawiciele Linii Północnej (dynastii Isildura), wywodzący się od Amlaitha, najstarszego z synów króla Arnoru Eärendura. Rod ten na trwałe umocnił swe rządy w tym królestwie.
Przez następne stulecia Arthedain rywalizował z pozostałymi państwami Dúnedainów, Cardolanem i Rhudaurem. Dochodziło do kolejnych sporów i wojen, toczonych głównie o graniczne Wichrowe Wzgórza i Amon Sûl, w której przechowywano palantír.
Stan ten trwał do XIV wieku Trzeciej Ery. Wówczas to, gdy w sąsiednich państwach tamtejsze gałęzie Linii Północnej wygasły, król Argeleb I zaczął rościć pretensje do panowania nad całym dawnym terytorium Arnoru. Gwałtownie sprzeciwił się temu nowy władca Rhudauru, który wszedł w sojusz z Angmarem, królestwem założonym około 1300 roku przez Czarnoksiężnika. Rozpoczął długi okres wyniszczających wojen. Arthedain, okresowo wspierany posiłkami z Cardolanu, Lindonu i Rivendell, musiał bronić się przed dużo silniejszym Angmarem.
Mimo początkowych klęsk królestwo odparło wielkie najazdy z 1356 i 1409 roku. Ścierało się również z drobniejszymi atakami, jednak siły Arthedainu ustawicznie słabły w ciągu kolejnych lat. Świadomy tego król Araphant nawiązał bliższe stosunki z Gondorem. Zawarty został sojusz, przypieczętowany małżeństwem dynastycznym (w 1940 roku). Jednak w 1974 roku wielka armia Angmaru rozgromiła wojska Arthedainu. Zdobyty został Fornost, a ostatni król Arvedui musiał uciekać na północ gdzie później zginął, w wyniku katastrofy statku na wodach zatoki Forochel.
Co prawda spóźniona odsiecz z Gondoru, wraz z siłami Lindonu i resztkami Dúnedainów Północy, zadała druzgocącą klęskę armii Angmaru w bitwie pod Fornostem, mimo to Arthedain nie został odtworzony, głównie z powodu zniszczenia terytorium królestwa i jego wyludnienia. Przez resztę Trzeciej Ery ziemie dawnego państwa pozostawały w większym stopniu opuszczone. Wyjątkiem były tereny Shire’u i Bree.
W Czwartej Erze, gdy król Elessar odnowił królestwo Arnoru, obszar Arthedainu został włączony w jego granice i przywrócony do dawnego stanu.
Państwo to nazywano też, podobnie jak Arnor, "Królestwem Północy".

</doc>
<doc id="307718" url="https://pl.wikipedia.org/wiki?curid=307718" title="Urodzajność gleby">
Urodzajność gleby

Urodzajność gleby – zdolność gleby do zaspokajania potrzeb roślin i wydawania plonu. Jest to wypadkowa 
żyzności i zastosowanych przez rolnika zabiegów agrotechnicznych. Urodzajność jest cechą określającą wartość produkcyjną gleby.
Wyróżnia się:
Podstawową miarą urodzajności jest plon (urodzaj). Na glebach urodzajnych, przy sprzyjających warunkach atmosferycznych, można osiągać wysokie plony. 

</doc>
<doc id="307722" url="https://pl.wikipedia.org/wiki?curid=307722" title="Sowchoz">
Sowchoz

Sowchoz (, ) – państwowe gospodarstwo rolne, charakterystyczne dla gospodarki ZSRR. Nazwa jest skrótem od "sowietskoje choziajstwo" (советское хозяйство), gospodarstwo radzieckie. 
Pierwsze sowchozy utworzono wskutek dekretu o ziemi z roku, początkowo z części wywłaszczanych folwarków, później na niektórych gruntach przejmowanych przez państwo. Miały być wzorowymi, wyspecjalizowanymi i zmechanizowanymi przedsiębiorstwami produkcyjnymi. W odróżnieniu od kołchozów, które formalnie były spółdzielniami, sowchozy były państwowymi przedsiębiorstwami rolnymi. W sowchozach obowiązywały gospodarka planowa i częściowo fikcyjny rozrachunek finansowy, przez cały czas istnienia miały problemy gospodarcze.
Gospodarka rolna oparta na sowchozach i niewiele w praktyce różniących się kołchozach okazała się na dłuższą metę niewydolna, działała w oderwaniu od racjonalności ekonomicznej. Ceny zbytu płodów rolnych i wytworów produkcji zwierzęcej oraz ceny zakupu maszyn i surowców do produkcji były ustalane centralnie, zakłady dostarczające maszyny i surowce oraz w większości zakłady skupujące produkty były państwowe. Tylko niewielka część produktów mogła być sprzedawana lokalnie. Pensje były stałe i w niewielkim stopniu zależące od pracy, od lat 1960. także w kołchozach. Faktycznie brakowało bodźców ekonomicznych do racjonalizacji działalności, jak również niska pozostawała motywacja pracowników. Wyższe urzędowe ceny zbytu produktów w mniej dogodnych klimatycznie lub bardziej oddalonych strefach, np. za kręgiem polarnym i na rosyjskim Dalekim Wschodzie, motywowały do umieszczania tam produkcji, mimo mniejszej opłacalności ekonomicznej. Produkcja rolna wymagała dotacji państwowych, lecz ceny gotowych produktów dla ludności pozostawały stosunkowo niskie. Kryzys szczególnie ujawnił się w latach 1980. i podczas transformacji ustrojowej lat 1990. W tym okresie wydajność produkcji np. ziarna z hektara w ZSRR była ponad dwukrotnie niższa niż w Europie Zachodniej i USA oraz niższa od średniej światowej.
W 1974 roku istniało 17700 sowchozów, a w 1989 roku 23300 gospodarujących na 107,9 mln hektarów. Pogłowie bydła sowchozowego wynosiło 41,3 mln sztuk (w tym 12,7 mln krów), 26,9 mln sztuk świń, 65 mln sztuk owiec i kóz. Michaił Gorbaczow częściowo zreformował sowchozy w ramach pieriestrojki, po upadku ZSRR i przywróceniu prywatnej własności ziem część sowchozów rozwiązano.

</doc>
<doc id="307727" url="https://pl.wikipedia.org/wiki?curid=307727" title="Elektrolecznictwo">
Elektrolecznictwo



</doc>
<doc id="307731" url="https://pl.wikipedia.org/wiki?curid=307731" title="Wisła Puławy">
Wisła Puławy

KS Wisła Puławy – wielosekcyjny klub sportowy z siedzibą w Puławach założony w 1923. Od 2003 składa się z czterech sekcji: piłki nożnej, lekkoatletyki, podnoszenia ciężarów i pływania.
Historia.
Klub sportowy „Wisła” został założony w kwietniu 1923 przez Jerzego Gąsiorowskiego, ucznia Gimnazjum im. Adama Jerzego ks. Czartoryskiego. Pierwszymi zawodnikami klubu była puławska młodzież szkolna i pracująca, która otrzymała pozwolenie na użytkowanie boiska wojskowego. Do wybuchu II wojny światowej jedyną sekcją była sekcja piłkarska, jednak zawodnicy brali udział w zawodach również w innych konkurencjach, m.in. lekkoatletyce, siatkówce i koszykówce.
W czasie wojny klub formalnie nie istniał, mimo to do 1943 wybrani sportowcy kontynuowali treningi. W marcu 1945 „Wisła” została reaktywowana, a niewiele później połączyła się z klubem „Związkowiec”. Klub powstały w wyniku fuzji przyjął nazwę Klub Sportowy „Wisła”, a w 1947, dzięki działaniom ówczesnego zarządu, otrzymał od miasta tereny przy ul. Bema pod budowę własnego stadionu.
W 1948 i 1950 miały miejsce zmiany zarządu klubu. W latach 50. działało 8 sekcji w 7 konkurencjach: piłce nożnej, lekkoatletyce, siatkówce, koszykówce, boksie, kolarstwie i tenisie stołowym. Niektóre z nich niewiele później rozwiązano, gdyż nie przynosiły sukcesów bądź były mało popularne. Największe nadzieje pokładano w lekkoatletach i początkowo odnosili oni sukcesy, ale po kilku latach, w związku z brakiem zaplecza i sprzętu, ich rezultaty również pogorszyły się. W 1962 nastąpiła kolejna zmiana zarządu, który za cel postawił sobie wszechstronny rozwój klubu. Planowano uruchomienie lub ponowne uaktywnienie sekcji lekkoatletyki, koszykówki, siatkówki i sportów wodnych, jednak założeń tych nie wykonano ze względów finansowych. Kolejny zarząd klubu, wybrany w 1964, borykał się z tymi samymi problemami.
W 1966 sytuacja Klubu Sportowego „Wisła” poprawiła się. Na początku sierpnia tego roku Rada Zakładowa Zakładów Azotowych „Puławy” zdecydowała o przejęciu klubu, który przyjął nazwę Zakładowy Klub Sportowy „Wisła” Puławy. Wówczas prowadzone były 3 sekcje: piłki nożnej, koszykówki oraz lekkoatletyki w stadium organizacji. Do końca roku pozyskano jednak fundusze, dzięki którym możliwe stało się uruchomienie sekcji siatkówki i żeglarskiej oraz przejęcie sekcji szachowej i brydżowej z Towarzystwa Krzewienia Kultury Fizycznej. W maju 1967 natomiast otwarto nowy stadion klubu przy ul. Bema.
W 1969 z sekcji lekkoatletycznej wydzielona została sekcja podnoszenia ciężarów. W 1970, w związku z trudnościami finansowymi, zarząd klubu podjął decyzję o ograniczeniu sekcji do tych, które w ostatnim czasie poczyniły wyraźne postępy i których dalszy rozwój miałby podnieść sportowy poziom klubu. W tym samym roku zlikwidowano sekcje tenisa stołowego, szachów i brydża oraz ograniczono działalność sekcji siatkówki i koszykówki. Utworzona została za to sekcja pływacka, gdyż klub dysponował dwoma pływalniami oraz młodzież była zainteresowana tą dyscypliną. W 1971 ponownie zdecydowano o redukcji działalności. Biorąc pod uwagę osiągnięcia, zaplecze i perspektywy rozwoju, pozostawiono 5 sekcji: piłkarską, lekkoatletyczną, żeglarską, podnoszenia ciężarów i pływacką.
W 1975 utworzono sekcję piłki ręcznej mężczyzn, zaś w 1979 zlikwidowana została sekcja żeglarska. W 1981 wybrano nowy zarząd klubu, którego nazwę zmieniono na Klub Sportowy „Wisła” Puławy. W latach 1982–1999 działała sekcja taekwondo, natomiast w 2003 likwidacji ulegała sekcji piłki ręcznej. Od tamtej pory w klubie funkcjonują cztery sekcje: piłkarska, ciężarowa, lekkoatletyczna i pływacka.
Sekcje.
W całym okresie działalności Klubu Sportowego Wisła Puławy istniały sekcje następujących dyscyplin (kolejność chronologiczna, pogrubiono sekcje istniejące obecnie):

</doc>
<doc id="307734" url="https://pl.wikipedia.org/wiki?curid=307734" title="Maść izabelowata">
Maść izabelowata

Maść izabelowata (zw. palomino) – maść kasztanowata rozjaśniona pojedynczą kopią genu Cream. Sierść od złotokremowej po czekoladową, grzywa i ogon w kolorze kłody bądź jaśniejsze. Źrebięta tej maści rodzą się z niebieskimi oczami, które z wiekiem ciemnieją do bursztynowych.
Wyróżniane odcienie

</doc>
<doc id="307736" url="https://pl.wikipedia.org/wiki?curid=307736" title="Jan Czapla (duchowny)">
Jan Czapla (duchowny)

Jan Czapla (zm. 1239 w Płocku) – polski duchowny, scholastyk płocki i włocławski.
Życiorys.
Godność scholastyka płockiego otrzymał ok. 1207, scholastyka włocławskiego ok. 1227. Według "Kroniki wielkopolskiej" miał być wychowawcą synów księcia Konrada mazowieckiego i zginął w 1239. 
Na polecenie ojca uwięził, a następnie powiesił Czaplę książę Siemowit. Konrad uznał duchownego za winnego nieposłuszeństwa innego syna, Kazimierza kujawskiego. Bardziej prawdopodobna wydaje się teoria, że Czapla padł ofiarą gniewu księcia mazowieckiego w związku z konfliktem majątkowym panującego z kapitułą płocką. Świadczyłoby o tym m.in. demonstracyjne powieszenie zwłok naprzeciw katedry, kiedy dominikanie starali się o godny pochówek. Gdy ci zdjęli ciało z szubienicy, chcąc je pogrzebać, księżna Agafia nie pozwoliła na to mnichom i rozkazała powtórnie je tam powiesić.
Konrad mazowiecki po straceniu Jana Czapli został obłożony interdyktem przez arcybiskupa gnieźnieńskiego Pełkę. Zmuszony do odbycia pokuty, nadał Kościołowi płockiemu i włocławskiemu oraz arcybiskupstwu gnieźnieńskiemu liczne przywileje.

</doc>
<doc id="307737" url="https://pl.wikipedia.org/wiki?curid=307737" title="Cefalu">
Cefalu



</doc>
<doc id="307738" url="https://pl.wikipedia.org/wiki?curid=307738" title="Poziomka">
Poziomka

Poziomka ("Fragaria" L.) – rodzaj bylin z rodziny różowatych. Obejmuje 22 gatunki. Rośliny te występują na półkuli północnej i w Chile. W Polsce rosną w naturze trzy gatunki, poza tym podobnie jak w wielu innych krajach, rozpowszechniony jest w uprawie mieszaniec międzygatunkowy – truskawka ("Fragaria ×ananassa"). Ten takson o istotnym znaczeniu ekonomicznym powstał w wyniku skrzyżowania poziomki chilijskiej i wirginijskiej. W naturze poziomki zasiedlają zazwyczaj słoneczne murawy, obrzeża lasów i lasy świetliste.
Rozmieszczenie.
Większość gatunków z tego rodzaju rośnie w górach Azji oraz w Ameryce Północnej. Jeden gatunek (poziomka chilijska) rośnie na wybrzeżu Chile. Trzy gatunki z tego rodzaju rosną dziko w Europie i wszystkie spotykane są w Polsce:
Systematyka.
Jeden z rodzajów podplemienia "Fragariinae", do którego należą m.in. przywrotnik ("Alchemilla") i sybaldia ("Sibbaldia"). Grupa ta jest siostrzana dla rodzaju pięciornik ("Potentilla"), wraz z którym tworzy plemię "Potentilleae" z podrodziny "Rosoideae" w obrębie różowatych ("Rosaceae"). Rodzina ta z kolei jest kladem bazalnym w obrębie rzędu różowców ("Rosales").

</doc>
<doc id="307739" url="https://pl.wikipedia.org/wiki?curid=307739" title="Dagon">
Dagon

Dagan, hebrajski Dagon () – główny bóg czczony przez północno-zachodnie ludy semickie. Prawdopodobnie opiekował się on rolnictwem i zbożem. Był czczony na całym Bliskim Wschodzie z Mezopotamią włącznie (czcili go m.in. Fenicjanie, Amoryci). Pierwotne znaczenie imienia nie jest znane. Słowo "dagán" w języku hebrajskim i ugaryckim określa „ziarno” a słowo "dag" oznacza „rybę”. Według jednego z przekazów bóg Dagan był wynalazcą pługa.
Kult.
Kult boga Dagana poświadczony jest w Mari od około 2500 roku p.n.e., w Ebli i Tuttul – od około 2300 roku p.n.e., a w Ugarit – ponad tysiąc lat później. Sargon z Agade i jego wnuk Naram-Suen przypisywali wiele swych podbojów potędze boga Dagana. W jakimś momencie Dagan został głównym bogiem Filistynów, którzy prawdopodobnie uznawali go za swego głównego boga i władcę mórz.
W Ugarit, na wybrzeżu Morza Śródziemnego, uważano Dagana za ojca boga Baala (Hadada) i za drugiego w hierarchii, po Elu – bogu najwyższym. Jednakże w mitach ugaryckich nie jest on postacią pierwszoplanową. Jego rolę boga wegetacji około 1500 roku p.n.e. w dużej mierze przejął Baal.
Stosunkowo wcześnie Dagan został włączony do panteonu sumeryjskiego, ale jedynie jako bóstwo niższej rangi, usługujące w orszaku boga Enlila. Jego małżonką była bogini Szala, według innego przekazu Iszhara.
Hammurabi z Babilonu w prologu do swego zbioru praw wspomina, iż „ujarzmił siedliska nad Eufratem na rozkaz Dagana, swego stwórcy”. Współczesny Hammurabiemu król asyryjski Szamszi-Adad I, „wyznawca Dagana”, zbudował Daganowi świątynię w mieście Terqa nad Eufratem, którą nazwał E-kisiga („Dom Ofiar Grobowych”). Również w mieście Aszdod stała jego świątynia. W poemacie asyryjskim bóg Dagan razem z Nergalem i Miszaru (dobro i zło) pełnią rolę sędziów umarłych w świecie podziemnym. Według wierzeń babilońskich Dagan trzymał przy sobie w świecie podziemnym w wiecznej niewoli siedmioro dzieci boga Enmeszarry (Siódemka bogów). 
Tekst, datowany najpóźniej na IV wiek n.e., mówi o Daganie jako o bóstwie rybim. 
W tradycji chrześcijańskiej Dagon uznawany jest za demona. 
W Biblii Dagon pojawia się w następujących miejscach: 1 Samuela 5, 1-7; Księga Sędziów 16, 23; 1 Księga Kronik 10:8-10.
Dagon w kulturze współczesnej.
W mitach Cthulhu.
Dagon występuje w opowiadaniach Howarda Philipsa Lovecrafta – m.in. "Dagon" oraz "Widmo nad Innsmouth". Oba zostały zekranizowane przez Stuarta Gordona w filmie pod tytułem "Dagon". Stwór ten jest przedstawiony jako ogromna istota z głębin, panująca nad podwodnym światem i żyjącymi tam stworzeniami.
Oto krótki cytat z "Dagona" H.P. Lovecrafta dotyczący tego stwora:
W grze komputerowej "" występuje w postaci zgodnie z mitami Cthulhu.

</doc>
<doc id="307747" url="https://pl.wikipedia.org/wiki?curid=307747" title="Robert Dole">
Robert Dole



</doc>
<doc id="307748" url="https://pl.wikipedia.org/wiki?curid=307748" title="Flavius Claudius Iulianus">
Flavius Claudius Iulianus



</doc>
<doc id="307751" url="https://pl.wikipedia.org/wiki?curid=307751" title="Flavius Claudius Julianus">
Flavius Claudius Julianus



</doc>
<doc id="307754" url="https://pl.wikipedia.org/wiki?curid=307754" title="Valentinian">
Valentinian



</doc>
<doc id="307756" url="https://pl.wikipedia.org/wiki?curid=307756" title="Konwergencja i Unia">
Konwergencja i Unia

Konwergencja i Unia (kat. "Convergència i Unió", CiU) – centroprawicowa katalońska koalicja, a od 2001 federacja polityczna. Była federacją Demokratycznej Konwergencji Katalonii (CDC) i Demokratycznej Unii Katalonii (UDC). Postrzegana była jako katalońskie ugrupowanie nacjonalistyczne.
CiU powstała w 1978. Jej liderami byli Jordi Pujol (do 2003) i następnie Artur Mas. Głównym formacji było utrzymanie jak największego zakresu autonomii Katalonii. W różnych okresach wspierała mniejszościowe rządy socjalistów lub konserwatystów. 
O ile większość członków partii deklarowała poglądy centroprawicowe, to w CiU działały również grupy liberalne i socjaldemokratyczne.
W ostatnich latach stała się ugrupowaniem dążącym do uzyskania niepodległości Katalonii. Na tym tle doszło do sporów między koalicjantami, mniejsza partia UDC deklarowała bardziej umiarkowane stanowisko. W 2015 Artur Mas z CDC ogłosił zakończenie współpracy.

</doc>
<doc id="307757" url="https://pl.wikipedia.org/wiki?curid=307757" title="Międzynarodowa Organizacja ds. Migracji">
Międzynarodowa Organizacja ds. Migracji

Międzynarodowa Organizacja do Spraw Migracji (ang.: "International Organization for Migration"; fr.: "l’Organisation internationale pour les migrations") – międzyrządowa organizacja założona w 1951 jako "Intergovernmental Committee for European Migration" (ICEM) w celu pomocy przesiedleńcom po II wojnie światowej.
Organizacja ma siedzibę w Genewie. Należą do niej 132 państwa. Posiada budżet wynoszący około 746 mln euro, zatrudnia około 7300 pracowników. Utrzymuje kontakty z różnymi agendami Organizacji Narodów Zjednoczonych.

</doc>
<doc id="307758" url="https://pl.wikipedia.org/wiki?curid=307758" title="Permalink">
Permalink



</doc>
<doc id="307759" url="https://pl.wikipedia.org/wiki?curid=307759" title="Odnośnik bezpośredni">
Odnośnik bezpośredni

Odnośnik bezpośredni (ang. "permalink") - specjalnie skonstruowany, niezmienny adres URL odnoszący się do konkretnego zasobu.

</doc>
<doc id="307760" url="https://pl.wikipedia.org/wiki?curid=307760" title="Republikańska Lewica Katalonii">
Republikańska Lewica Katalonii

Republikańska Lewica Katalonii (katal. "Esquerra Republicana de Catalunya", ERC) – centrolewicowa nacjonalistyczna i demokratyczno-socjalistyczna partia polityczna postulująca niepodległość Katalonii z ziem należących do Hiszpanii i Francji. Utworzona w 1931, nielegalna w latach 1939–1975 za rządów generała Franco, od 2003 członek trójpartyjnej koalicji rządzącej Katalonią.
Polityczne pryncypia.
Na XIX Kongresie partyjnym w 1993 ERC przyjęła dokument programowy, który obowiązuje do dziś. Organizuje on działalność partyjną w trzech obszarach: esquerra (kultywowanie ideałów lewicowych podczas debaty politycznej), república (opowiadanie się za republikańskim ustrojem państwa w opozycji do monarchii konstytucyjnej, jaką jest obecnie Hiszpania) i Catalunya (dążenie do niepodległości Katalonii).
Historia.
Pod przywództwem Francesca Macii w 1931 partia zadeklarowała niepodległość Republiki Katalońskiej, co nie zgadzało się jednak z postanowieniami nowej konstytucji Drugiej Republiki Hiszpanii. W 1934 partia pod przywództwem Lluísa Companysa ponownie ogłosiła niepodległość Katalonii, jednakże w ramach „Hiszpańskiej Federacji” zaproponowanej przez Companysa. Była to reakcja na wejście prawicowych ministrów do rządu Republiki. Jednakże liderzy partyjni (Companys także) i cały skład rządu katalońskiego (Generalitat) zostali zaaresztowani, a specjalna autonomia Katalonii została zawieszona do 1936. W 1936 ERC postanowiła wejść w skład Hiszpańskiego Frontu Ludowego, aby w ten sposób wziąć udział w wyborach, które Front wygrał. Esquerra stała się jego wiodącym elementem w Katalonii próbując jednocześnie zachować jego jedność w obliczu narastających sprzeczności pomiędzy POUM i komunistami. ERC została zdelegalizowana (wraz z innymi członkami Frontu Ludowego) przez generała Francisco Franco po tym, jak doszedł on do władzy w 1939. Companys został aresztowany przez niemieckich agentów na terenie Vichy, sprowadzony do Francji i rozstrzelany w 1940.

</doc>
<doc id="307761" url="https://pl.wikipedia.org/wiki?curid=307761" title="Blue (zespół muzyczny)">
Blue (zespół muzyczny)

Blue – brytyjski boys band założony w 2000, w którego skład wchodzą Duncan James, Antony Costa, Lee Ryan i Simon Webbe. 
Historia zespołu.
W maju 1999 Lee Ryan i Antony Costa spotkali się po raz pierwszy podczas przesłuchań do nowego boys bandu organizowanych poprzez format "ITV's This Morning" Simona Cowella. Do składu nowo powstałej formacji wszedł wówczas Ryan oraz m.in. Will Young. W 2000 roku Ryan i Costa zdecydowali się na założenie własnego zespołu razem ze swoim znajomym, Duncanem Jamesem. W celu znalezienie czwartego członka grupy, trio zorganizowało przesłuchania, które wygrał współlokator Ryana, Simon Webbe.
Po sformowaniu się składu zespołu muzycy zaczęli przygotowywać materiał na swój debiutancki album razem ze swoim menedżerem, Danielem Glatmanem. W maju 2001 wydali pierwszy singiel, „All Rise”, który dotarł do czwartego miejsca "UK Singles Chart". W sierpniu wydali drugi singiel „Too Close”, który osiągnął pierwsze miejsce notowań w kraju. Wkrótce wokaliści wyjechali do Nowego Jorku, gdzie nakręcili teledysk do piosenki, a także byli świadkami ataków na World Trade Center. W kolejnym miesiącu Ryan udzielił wywiadu dla brytyjskiej gazety "The Sun", w której wyznał: "To sprawa Nowego Jorku, że zaburzają proporcje (...) Co z fokami? Oni ignorują zwierzęta, które są ważniejsze". Rozmowa stała się tematem kontrowersji, a sam zespół utracił wówczas kontrakt płytowy w Stanach Zjednoczonych. Niedługo później wydali singiel „If You Come Back”, z którym dotarł na szczyt brytyjskich list przebojów. W grudniu ukazał się ich debiutancki album studyjny pt. "All Rise", który dotarł na pierwsze miejsce "UK Albums Chart" i sprzedał się w ponad 1,8 mln egzemplarzy. W marcu 2002 wydali ostatni singiel z albumu, „Fly by II”, który dotarł do szóstego miejsca list przebojów.
W październiku 2002 wydali drugi album studyjny pt. "One Love", który zadebiutował na pierwszym miejscu brytyjskiego zestawienia najczęściej kupowanych płyt. Krążek promowali singlami „One Love”, który dotarł do trzeciego miejsca krajowych list przebojów, i „U Make Me Wanna” oraz własną wersja przeboju Eltona Johna „Sorry Seems to Be the Hardest Word” z gościnnym udziałem artysty. Na płycie znalazła się m.in. piosenka „Supersexual”, która ukazała się w Hiszpanii i RPA. 
W czerwcu 2003 Hugh i David Nicholson ze szkockiego zespołu muzycznego Blue pozwali Brytyjczyków, domagając się od nich oraz wytwórni muzycznej EMI 5 mln funtów za przyznanie im praw do wykorzystywania nazwy Blue. Wskutek negocjacji obie formacje zdecydowały się na umorzenie sprawy oraz kontynuowanie działań komercyjnych pod tą samą nazwą. Jesienią wokaliści wydali trzeci album studyjny pt. "Guilty", który zadebiutował na pierwszym miejscu krajowych list najczęściej kupowanych płyt po osiągnięciu wyniku ponad 100 tys. sprzedanych egzemplarzy w tygodniu po premierze. Krążek promowały single „Guilty”, „Signed, Sealed, Delivered, I’m Yours” z gościnnym udziałem Steviego Wondera i Angie Stone, „Breathe Easy” oraz „Bubblin’”. Album został sprzedany w ponadmilionowym nakładzie w samej Wielkiej Brytanii. Oprócz czterech singli, grupa postanowiła wydać utwór „The Gift”, który ukazał się na rynku japońskim.
W listopadzie 2004 wydali pierwszy album kompilacyjny, "Best of Blue", na którym umieścili najpopularniejsze piosenki w swym repertuarze, a także premierowe utwory „Curtain Falls” i „Only Words I Know” oraz własną wersję utworu zespołu Kool and the Gang „Get Down on It”, w której nagraniu wzięli udział członkowie grupy oraz Lil’ Kim. Płyta dotarła do drugiego miejsca list najczęściej kupowanych albumów w kraju, gdzie otrzymała także certyfikat podwójnej platynowej płyty. Po wydaniu składanki Simon Webbe i Antony Costa zdecydowali się na wydanie kolejnego krążka kompilacyjnego pt. "4ever Blue", tym razem zawierającego wybrane utwory ze stron B wydanych wcześniej singli, remiksy oraz wcześniej niewydane piosenki. Na płycie znalazł się także debiutancki solowy utwór Duncana Jamesa – „I Believe My Heart”. 
W 2005 ogłosili zawieszenie działalności, co tłumaczyli chęcią rozwoju solowych karier.
W kwietniu 2009 zapowiedzieli zagranie wspólnego koncertu na sierpniowym festiwalu "Silverstone Classic". W tym czasie pojawiły się także doniesienia, jakoby muzycy pisali nowy materiał i podpisali kontrakt płytowy z wytwórniami Innocent Records i EMI Music, jednak okazały się one nieprawdziwe. Pod koniec stycznia 2011 zostali ogłoszeni reprezentantami Wielkiej Brytanii z utworem „I Can” podczas 56. Konkursu Piosenki Eurowizji w Düsseldorfie. W kwietniu telewizja BBC wyemitowała film dokumentalny prezentujący przygotowania grupy do występu w finale konkursu. 14 maja wystąpili w koncercie finałowym, zajęli 11. miejsce po zdobyciu łącznie 100 punktów.
W lutym 2012 wyruszyli w krótką trasę koncertową po Manili o nazwie "Boybands: The Greatest Hits Tour", podczas której zagrali z Jeffem Timmonsem i boys bandem A1. Pod koniec czerwca wydali utwór „Hurt Lovers”, którą zaśpiewali premierowo podczas koncertu w Chinach. W styczniu 2013 wydali czwarty album studyjny pt. "Roulette". W lutym potwierdzili udział w cyklu telewizyjnym "The Big Reunion" emitowanym na kanale ITV2 oraz zagrali koncert w Hammersmith Apollo w Londynie – zapis filmowy z występu ukazał się w kwietniu na albumie koncertowym DVD. W maju wyruszyli w trasę koncertową po kraju oraz wydali drugi singiel z płyty "Roulette", „Without You”, który ukazał się w Niemczech, Szwajcarii i Austrii. Trzecim singlem promującym album został „Break My Heart”. W 2014 wystąpili w programie ITV2 "Blue Go Mad in Ibiza", a w listopadzie poinformowali o podpisaniu kontraktu płytowego z wytwórnią Sony Music, która w marcu 2015 wydała ich piąty album studyjny pt. "Colours". Krążek osiągnął wynik jedynie 4 tys. sprzedanych egzemplarzy w pierwszym tygodniu po premierze, przez co w kwietniu wytwórnia zerwała kontrakt z zespołem. 21 marca wyruszyli w trasę koncertową po kraju, a w maju zagrali podczas ceremonii "VE Day 70: A Party to Remember" w londyńskim Horse Guards Parade.

</doc>
<doc id="307763" url="https://pl.wikipedia.org/wiki?curid=307763" title="Reakcja warunkowa">
Reakcja warunkowa



</doc>
<doc id="307765" url="https://pl.wikipedia.org/wiki?curid=307765" title="Zjednoczona Lewica (Hiszpania)">
Zjednoczona Lewica (Hiszpania)

Zjednoczona Lewica (hiszp. "Izquierda Unida", IU) – hiszpańska lewicowa partia polityczna, będąca pierwotnie koalicją wyborczą zorganizowaną w 1986 roku, na fali protestów przeciwko wejściu Hiszpanii do NATO. Została utworzona przez kilka grup lewicowców, zielonych, lewicowych socjalistów i republikanów, ale zawsze zdominowana przez Komunistyczną Partię Hiszpanii (PCE). W skład IU wchodziła także Partia Humanistyczna, ale ich drogi rozeszły się w 1987 roku.
Po porażce w wyborach 1982 roku przez PCE (spadek ilości oddanych na nią głosów z 10% do 3%), IU powoli odzyskiwała poparcie, osiągając w 1993 roku 9% (1,8 mln głosów) i prawie 11% w 1996 roku. Od 1999 roku natomiast poparcie zaczęło się zmniejszać – tylko 5% w 2000 roku. Podczas tych wyborów IU podpisała porozumienie z PSOE.
Od 1986 do 2001 roku liderem IU był jej sekretarz generalny, Julio Anguita. Od 2001 do 2008 roku był nim Gaspar Llamazares, a od 2008 – Cayo Lara. IU ma największe wpływy w Andaluzji, Madrycie i Asturii, jest tak z powodu silnych w tych rejonach komunistycznych tradycji PCE.
IU nie miała natomiast swojej organizacji partyjnej w Katalonii. Do 1998 roku była nią Inicjatywa dla Zielonych Katalonii (ICV), jednak później zbliżyła się ona w kierunku centrum sceny politycznej i zerwała powiązania z IU. Jednak w Zjednoczonej Socjalistycznej Partii Katalonii (PSUC), miał miejsce rozłam i powstała Zjednoczona Lewica i Alternatywa, która stała się przedstawicielstwem IU na Katalonię.
W wyborach 14 marca 2004 roku, IU startowała w koalicji z ICV. Uzyskali oni razem 1 359 190 głosów (5,3%), co dało im 4 deputowanych w izbie niższej Kortezów.

</doc>
<doc id="307766" url="https://pl.wikipedia.org/wiki?curid=307766" title="Vetriano">
Vetriano



</doc>
<doc id="307768" url="https://pl.wikipedia.org/wiki?curid=307768" title="Gmina Woodbridge (New Jersey)">
Gmina Woodbridge (New Jersey)

 Gmina Woodbridge (ang. "Woodbridge Township") to konglomeracja miejscowości w hrabstwie Middlesex w stanie New Jersey w USA. Konglomerat według danych z 2004 roku liczył około 100 tys. mieszkańców. 
Powierzchnia - 62,7 km², z czego 59,6 km² to powierzchnia lądowa, a 3,1 km² - wodna (rzeki, jeziora). 
Gmina została nazwana od miejscowości o tej samej nazwie, wchodzącej w skład konglomeracji Woodbridge. Miejscowość została nazwana na cześć duchownego Johna W. Woodbridge (1613-1691) z Newbury, Massachusetts. 
W skład gminy Woodbridge wchodzą.
populacja według spisu z roku 2000

</doc>
<doc id="307770" url="https://pl.wikipedia.org/wiki?curid=307770" title="Joanna Krupa (kulturystka)">
Joanna Krupa (kulturystka)

Joanna Grażyna Krupa (ur. 21 sierpnia 1975 w Gliwicach) – polska kulturystka, dwukrotna Mistrzyni Europy Fitness IFBB z 1999 i 2002 roku w kategorii do 52 kg.
Zaczynała jako zawodniczka klubu sportowego Centrum Body Club Katowice. Karierę rozpoczęła w 1993 roku, zdobywając złoto na Mistrzostwach Polski w Kulturystyce i Fitness. Od 1998 była zawodniczką klubu Olimp Wojas Nowy Targ, później klubu Olimpia Athlete Zabrze. Jako juniorka dwa razy zdobyła brązowe medale Mistrzostw Świata, sześciokrotna Mistrzyni Polski w Fitness.
Poza sportem.
Podjęła pracę jako trener personalny, a także jako spawacz w firmie Mostostal Zabrze. Została działaczką zarejestrowanej w 2018 partii Ślonzoki Razem. Z jej listy kandydowała bezskutecznie w tymże roku do Sejmiku Województwa Śląskiego, a w 2019 w ramach Koalicji Polskiej z listy PSL do Sejmu.

</doc>
<doc id="307771" url="https://pl.wikipedia.org/wiki?curid=307771" title="Związek Wolnych Demokratów">
Związek Wolnych Demokratów

Związek Wolnych Demokratów (węg. "Szabad Demokraták Szövetsége", SzDSz) – węgierska liberalna partia polityczna powstała 13 listopada 1988 jako ugrupowanie opozycyjne wobec rządzących komunistów. Jej członkowie to głównie przedstawiciele klasy średniej, liberalnych intelektualistów i przedsiębiorców.
W latach 1994–1998 oraz 2002–2008 Związek Wolnych Demokratów był koalicjantem Węgierskiej Partii Socjalistycznej. W wyborach w 2010 ugrupowanie startowało w poszczególnych regionach razem z centroprawicowym Węgierskim Forum Demokratycznym, nie przekraczając progu wyborczego i po raz pierwszy w historii nie uzyskując mandatów w Zgromadzeniu Narodowym. W 2013 partia została rozwiązana.

</doc>
<doc id="307775" url="https://pl.wikipedia.org/wiki?curid=307775" title="Węgierskie Forum Demokratyczne">
Węgierskie Forum Demokratyczne

Węgierskie Forum Demokratyczne (węg. "Magyar Demokrata Fórum", MDF) – węgierska konserwatywna i chrześcijańsko-demokratyczna partia polityczna. Najbardziej znaną osobistością dominującego na początku lat 90. na węgierskiej scenie politycznej ugrupowania był József Antall, premier w latach 1990–1993.
Historia.
Partia powstała w 1987 jako niezależny ruchu społeczno-polityczny domagający się demokratyzacji życia politycznego. W 1988 oficjalnie zarejestrowana jako organizacja społeczna, od 1989 partia polityczna. W wyborach parlamentarnych w 1990 uzyskała ponad 42% głosów i (m.in. wraz z Niezależną Partią Drobnych Rolników) utworzyła rząd koalicyjny, na czele którego stanął József Antall. W kolejnych wyborach z 1994 uzyskała 12% głosów i przeszła do opozycji, stając się jej najsilniejszym ugrupowaniem.
W latach 1998–2002 MDF była częścią koalicji rządzącej kierowanej przez Fidesz. Również w wyborach w 2002 startowała w koalicji wyborczej z ugrupowaniem Viktora Orbána. Następnie przewodnicząca MDF Ibolya Dávid oskarżała Fidesz o próby wchłonięcia jego partii. W wyborach europejskich w 2009 Węgierskie Forum Demokratyczne uzyskało 1 mandat, który przypadł Lajosowi Bokrosowi (ministrowi w rządzie przewodzonym przez socjalistów w latach 90.). W wyborach w 2010 partia startowała w niektórych okręgach kraju wraz z Związkiem Wolnych Demokratów, nie uzyskując mandatów poselskich. Od 2010 jej nowym przewodniczącym był Zsolt Makay.

</doc>
<doc id="307778" url="https://pl.wikipedia.org/wiki?curid=307778" title="Joan Crawford">
Joan Crawford

Joan Crawford, właśc. Lucille Fay LeSueur (ur. 23 marca 1904 w San Antonio, zm. 10 maja 1977 w Nowym Jorku) – amerykańska aktorka kinowa i telewizyjna, tancerka oraz dyrektor wykonawczy. W 1999 r. American Film Institute umieścił ją na dziesiątym miejscu na liście największych aktorek wszech czasów ("The 50 Greatest American Screen Legends"). Karierę zaczynała jako tancerka rewiowa na Broadwayu. W 1925 r. podpisała kontrakt z MGM i wkrótce została symbolem filmów o flapper. W latach 30. zasłynęła z ról kobiet, które ciężką pracą zdobywają sukces i miłość. U schyłku tej dekady jednak jej filmy przestały przynosić wysokie zyski. W połowie lat 40. aktorka powróciła do wysokiej formy, a w 1945 r. została laureatką Oscara za najlepszą pierwszoplanową rolę kobiecą w "Mildred Pierce". Była jeszcze dwukrotnie nominowana do tej nagrody za filmy noir "Opętana" i "Sudden Fear." Zagrała w ponad 80 filmach, zarówno niemych jak i dźwiękowych, m.in. w "Naszych roztańczonych córkach", "Ludziach w hotelu", "Kobietach", "Humoresce," "Co się zdarzyło Baby Jane?". Najczęściej występowała u boku Clarka Gable’a (ośmiokrotnie). W połowie lat 70. wycofała się z życia publicznego. Była czterokrotnie zamężna. Adoptowała pięcioro dzieci z czego jedno zostało odebrane przez biologiczną matkę. Crawford wydziedziczyła dwoje dzieci, Christinę i Christophera. Aktorka była bohaterką kontrowersyjnych wspomnień autorstwa jej córki, Christiny, "Mommie Dearest," na podstawie których powstał również film z Faye Dunaway"."
Życiorys.
Młodość.
Daty urodzenia aktorki nie potwierdza żaden oficjalny zapis ponieważ Teksas zaczął prowadzić rejestr urodzin dopiero po 1908 r. Spekulowano, że tak naprawdę była starsza o kilka lat, ale sama Crawford zawsze podawała 23 marca 1908 r. jako właściwą i taką też wpisano w nekrologu zamieszczonym w "New York Times".
Anna Bell Johnson, matka Crawford, miała irlandzko-szwedzkie korzenie a Thomas LeSueur, za którego wyszła w 1902 r., był potomkiem Kanadyjczyków. Joan była najmłodszą z ich dzieci – pierwsze dziecko, córka Daisy zmarła wkrótce po narodzinach, a drugie – syn Hal Hayes najprawdopodobniej przyszedł na świat w 1904 r. Thomas, krótko po narodzinach Lucille, opuścił rodzinę, a matka aktorki zdecydowała się przenieść do Lawton w Oklahomie. Aktorka dorastała w przekonaniu, że jej prawdziwym ojcem był drugi partner matki – Henry Cassin. Biologicznego ojca spotkała tylko raz. Młoda Crawford uważała przybranego ojca za troskliwego i czułego mężczyznę. Zajmował się teatrem, który z czasem zafascynował również ją, podobnie jak taniec. Swoją matkę postrzegała jako wybuchową kobietę, która faworyzowała jedynego syna. Hal nonszalancko traktował siostrę, często sobie z niej szydząc. O tym, że nie była jedyną córką i jej prawdziwym ojcem jest ktoś inny, dowiedziała się właśnie od brata. Najprawdopodobniej w 1916 r. wskutek fałszywych oskarżeń o malwersacje, z których potem został oczyszczony przez sąd, Henry Cassin wraz z bliskimi opuścił Lawton i razem udali się do Kansas City. Tam Lucille uczęszczała do szkoły podstawowej o 3 klasy niższej niż wynikało to z jej wieku ponieważ wcześniej nigdzie się nie uczyła. Być może przez to nie była akceptowana przez rówieśników.
Crawford była w szkole z internatem, a że rodziny nie było stać na opłacenie czesnego, musiała wykonywać różne pracy m.in. zmywać i sprzątać w szkole. Ostatecznie związek Anny i Henry’ego rozpadł się, a dzieci wraz z matką z powodu trudnej sytuacji życiowej musiały zamieszkać na zapleczu pralni. W szkole świętej Agnieszki wystąpiła po raz pierwszy na scenie w przedstawieniu baletowym "Miesiące roku." Po kilku latach musiała wybrać szkołę średnią i zapisała się do Akademii Rockingham, którą ukończyła w 1923 r. Wkrótce zaczęła pracować w domu towarowym i rozpoczęła edukację w Stephen College w Columbii, do którego po kilku miesiącach przestała uczęszczać. W owym czasie wygrywała konkursy taneczne w nocnych klubach i czekała na swoją szansę, aby zaistnieć w świecie show-biznesu.
Początki kariery.
Dzięki znajomościom z Katherine Emerine, u której występowała jako tancerka w objazdowej rewii, zdecydowała się wyruszyć do Chicago i tam pracowała jako tancerka, z gażą 25 dolarów tygodniowo. Przebywała w Oklahoma City i Detroit. Właśnie tam została zauważona przez producenta J.J. Schuberta, który zaproponował jej udział w nowym projekcie "Innocent Eyes", który miał premierę w marcu 1924 r. w Winter Garden Theatre w Nowym Jorku. Wkrótce otrzymała podwyżkę i zarabiała 35 dolarów tygodniowo. Udane występy spowodowały, że Harry Rapf, producent z MGM, zaprosił ją na zdjęcia próbne. Boże Narodzenie spędziła w Kansas City z rodziną. Wówczas otrzymała telegram z informacją o propozycji 5-letniego kontraktu od wytwórni, z gwarancją zarobku 75 dolarów tygodniowo. Dnia 3 stycznia 1925 r. dotarła do Los Angeles i została zakwaterowana w Hotelu Washington. Dzięki pomocy gwiazdora kina niemego Williama Hainesa aktorka względnie szybko odnalazła się w nowym otoczeniu. W 1925 r. zagrała w sześciu filmach, ale w większości przypadków nie była wymieniana w napisach. W "Lady of Night" była dublerką Normy Shearer, w "The Only Thing" Jacka Conwaya była damą dworu, statystowała w "The Circle" i "Wesołej wdówce," a bardziej znaczącą rolą była Bobby w "Rewii piękności". Wkrótce szef reklamy MGM stwierdził, że aktorka musi mieć zmienione nazwisko ponieważ LeSueur brzmi zbyt teatralnie, pasuje do królowej burleski, a ponadto mało kto wiedział jak poprawie wypowiedzieć nazwisko przez co LeSueur kojarzyło się ze słowem "sewer" (ściek po ang.). W wyniku konkursu przeprowadzonego w czasopiśmie filmowym Lucille LeSueur stała się Joan Crawford.
W 1926 r. Crawford w plebiscycie WAMPAS Baby Stars znalazła się na liście najbardziej perspektywicznych gwiazd filmowych. Pierwszym istotniejszym filmem w karierze aktorki był występ "Demonie cyrku", a jej grę docenił m.in. "The New York World". Występ w "Naszych roztańczonych córkach" potwierdził formę aktorki. Decydenci MGM uznali, że Crawford jest gotowa na współpracę z największymi męskimi gwiazdami kina niemego: Johnem Gilbertem, Ramonem Navarro.
Gwiazda Metro-Goldwyn-Mayer.
Wraz z nastaniem ery filmu dźwiękowego wielu aktorów stanęło przed zupełnie nowym wyzwaniem. Część z nich odmawiała gry w filmie dźwiękowym ze względu na np. akcent lub dykcję. Zresztą studio MGM długo zwlekało z przejściem na produkcję filmów nowego typu. Crawford wraz z innymi gwiazdami MGM wzięła udział w jednym z pierwszych musicali "Hollywood Revue" gdzie zaśpiewała piosenkę „Got a Feeling for You”"." Aktorka na potrzeby filmu brała lekcje śpiewu"." Drzwi do wielkiej kariery na dobre otworzył jej występ w "Naszych roztańczonych córkach", który "New York Mirror" ocenił jako „najlepszą robotę w jej karierze”. W "Untamed" wystąpiła u boku Roberta Montgomery'ego, a krytycy uznali głos Crawford za „uwodzicielski” aczkolwiek całokształt roli spotkał się z mieszanymi ocenami. Aktorka stała się obok Clary Bow symbolem filmów o flapper, a więc o niezależnych, wyemancypowanych i odważnych kobietach. Jej image utrwaliły kolejne dwa 2 filmy z tej serii: "Our Modern Maidens" i "Our Blushing Brides".
Wraz ze wzrostem popularności do aktorki przychodziły setki, a nawet tysiące listów od przede wszystkim fanek, na które początkowo sama odpisywała. Jednakże pod koniec lat 20. decydenci MGM uznali, że tą czynnością zajmą się pracownicy studia, którzy mieli za zadanie odpowiadać na najbardziej sensowną korespondencję od młodych kobiet, które twierdziły, że „chcą być jak Joan Crawford” i od osób, które prosiły o zezwolenie na założenie klubów poświęconych aktorce.
Z początkiem lat 30. studio zdecydowało o zmianie wizerunku aktorki, która od tej pory grała bardziej zróżnicowane role. W 1931 r. wystąpiła w trzech filmach ("Dance, Fools, Dance", "Laughing Sinners i Possessed)" wraz z Clarkiem Gable'em i każdy z nich okazał się sukcesem. Rok później zagrała wraz z Gretą Garbo i Johnem Barrymoore'em w Ludziach w hotelu, najbardziej dochodowym filmie tego roku, nagrodzonym Oscarem za najlepszy film. Zdaniem aktorki był to jej najlepszy film w karierze. Bardzo przeżywała występ u boku tak wielkich aktorów, a szczególnie spotkanie z Gretą Garbo z którą notabene nie zagrała ani jednej wspólnej sceny. Wydaje się, że dzięki temu filmowi Crawford uzyskała status prawdziwej gwiazdy. Począwszy od 1932 r. aż do 1936 r. znajdowała się na liście najbardziej dochodowych gwiazd Hollywood. Do jej najsłynniejszych filmów z tego okresu należą: "Tańcząca Wenus, Forsaking All Others", "Tylko raz kochała".
Kryzys w karierze.
W 1937 r. aktorka znalazła się na liście 17 Amerykanów, którzy zarobili ponad 300 tys. dolarów rocznie, w zestawieniu zajęła 14 miejsce z dochodem ponad 351 tys. dolarów i chociaż w tym samym czasie magazyn "Life" nazwał Crawford „królową filmów”, to schyłek lat 30. był dla aktorki pasmem komercyjnych niepowodzeń. Udział w "Damie na dwa tygodnie", "Modelce", "Chwili pokusy" czy "Białej kawalkadzie" nie przyniósł studiu filmowemu oczekiwanych zysków, a straty. W związku z tym Crawford została uznana za "box-office poison". Pomimo tego jej występy wciąż były docenianie przez krytyków, jak w przypadku filmu "Kobiety", gdzie wcieliła się w antypatyczną postać czy w "Twarzy kobiety". Krytyk Denis Schwartz pisząc o tej ostatniej roli Crawford przyznał, że „pomimo konieczności grania kobiety o zniekształconej twarzy (przez co najmniej połowę filmu), co mogło być kosztowne dla jej wizerunku, przyczyniło się to do rozwoju jej kariery jako aktorki dramatycznej”. Aktorka zawiedziona odgrywaniem podobnych do siebie ról zdecydowała się na rozstanie z wytwórnią filmową. Mówiła wprost, że decydenci wytwórni śmiali się kiedy mówiła o swoich zawodowych ambicjach. Dnia 29 czerwca 1943 r., po osiemnastu latach pracy, kontrakt Crawford z MGM nie został przedłużony.
Okres Warner Bros..
Już 1 lipca 1943 r. znalazła się na liście Warner Bros., a kontrakt opiewał na 500 tys. dolarów (trzy filmy). Co ciekawe aktorka zrezygnowała z tygodniowej wypłaty w momencie w którym producenci nie potrafili znaleźć dla niej dogodnego scenariusza.
"Mildred Pierce".
Nie była pierwszym wyborem do tytułowej roli w Mildred Pierce, a ponadto Michael Curtiz nie był jej wielkim zwolennikiem i chciał, aby aktorka przybyła na zdjęcia próbne, co też uczyniła. Za tytułową rolę Crawford otrzymała swojego pierwszego i jedynego Oscara. O statuetce mówiła tak:
Aktorka w ogóle nie pojawiła się w Grauman's Chinese Theatre w Los Angeles na ceremonii wręczenia najważniejszych nagród filmowych z powodów zdrowotnych. Sama była przekonana, że nagrodę zdobędzie Ingrid Bergman, murowana faworytka wielu filmowców. Oscara odebrała w swoim łóżku w domu w Brentwood od Michaela Curtiza i Jerry’ego Walda w obecności wielu dziennikarzy. Niektórzy z nich sugerowali, że aktorka symulowała chorobę, bo nie chciała się pojawić na rozdaniu nagród, póki nie była pewna wygranej.
Sukces "Mildred Pierce" i "Humoreski" przyczynił się do renegocjacji kontraktu, który od 1947 r. miał wiązać aktorkę ze studiem na 7 lat z gwarancją zarobku 200 tys. dolarów. Zazwyczaj grała w filmach noir i dramatach. Z tego okresu najbardziej znaną jej rolą była Louise Howell w "Opętanej", za którą otrzymała drugą nominację do Oscara, ale przegrała rywalizację z Lorettą Young.
Lata 50. i 60..
Po fiasku i „bolesnym doświadczeniu”, jakim miał być obraz "This Woman is Dangerous," agent Lew Wasserman wynegocjował rozwiązanie kontraktu z Warner Bros., a aktorka po raz pierwszy stała się w pełni niezależna.
"Sudden Fear".
Crawford na potrzeby gry w "Sudden Fear" zgodziła się na mniejszą gażę w zamian za udział w zyskach z dystrybucji RKO Pictures. W filmie noir Davida Millera zagrała zamożną dramatopisarkę Myrę Hudson na życie której czyha jej mąż wraz z kochanką. Udział w tym obrazie przyniósł aktorce trzecią i ostatnią nominację do Oscara, ale statuetka ostatecznie trafiła w ręce Shirley Booth.
Relacje z Bette Davis.
Uważa się, że jedna z najbardziej znanych rywalizacji w historii Hollywood miała miejsce między Bette Davis a Joan Crawford. Spekulowano, że przyczyną niechęci między kobietami był Franchot Tone, który podobał się obu kobietom, ale ostatecznie został mężem Crawford. Davis miała przyznać, że nigdy nie wybaczy tego swojej rywalce. Gdy Crawford podpisała kontrakt z Warner Bros. stało się jasne, że mogły konkurować o te same role. Davis odrzuciła rolę w "Mildred Pierce", która przyniosła Crawford Oscara. Zarówno Davis jak i Crawford nie szczędziły sobie sarkastycznych komentarzy. Davis stwierdziła, że jej oponentka „spała z każdym gwiazdorem MGM poza Lassie”, a ta zrewanżowała się rywalce krytykując jej urodę i nazywając jej makijaże kamuflażem chroniącym przed brakiem piękna.
"Co się zdarzyło Baby Jane?".
W październiku 1961 r. Robert Aldrich przysłał scenariusz oparty na powieści "What Ever Happened to Baby Jane?" autorstwa Henry’ego Farrella. Crawford była entuzjastką sfilmowania tej powieści i sama chciała żeby jej rywalkę w tym filmie zagrała właśnie Bette Davis. Aby film mógł w ogóle powstać obie aktorki musiały zrezygnować z części gaży w zamian za udział w zyskach.
Opowieść o dwóch siostrach, byłych gwiazdach filmowych, żyjących samotnie w rezydencji w Hollywood wydawała się być alegorią losów aktorek, które na początku lat 60. jak przypuszczano, miały swoje najlepsze chwile już za sobą. Crawford grała poruszającą się na wózku inwalidzkim Blanche Hudson, która była uzależniona od kaprysów swojej nieobliczalnej siostry.
Współpraca na planie była jednocześnie punktem kulminacyjnym wieloletniego konfliktu między Crawford a Davis. Joan była żoną prezesa Pepsi Cola w tym czasie, więc Davis zadbała, aby maszyna z tym napojem była zainstalowana w jej garderobie. W scenie, w której Davis musiała ciągnąć po podłodze Crawford, ta wypełnia swoje kieszenie kamieniami. Pomimo tego typu złośliwości obie wzajemnie doceniały swój profesjonalizm na planie i przygotowanie do pracy nad poszczególnymi scenami.
Premiera filmu odbyła się w listopadzie 1962 r. w Nowym Jorku i New Jersey, a w ciągu 11 dni zwróciły się koszty produkcji. Crawford w przeciwieństwie do Davis nie została nominowana do Oscara jednakże zdecydowała się w pewien sposób zaistnieć na rozdaniu najważniejszych nagród filmowych. Umówiła się z Anne Bancroft, która nie mogła być w Kalifornii, że gdyby wygrała odbierze za nią nagrodę. I tak się rzeczywiście stało, co Davis ponoć bardzo rozzłościło.
Crawford po latach tak wspominała domniemany konflikt z Bette Davis:
Aktorka odmówiła gry w "Nie płacz, Charlotto" z Bette Davis, w kolejnym filmie w reżyserii Roberta Aldricha. Wzięła udział natomiast w horrorach "Strait-Jacket" i "Berserk!", które spotkały się z mieszanymi ocenami krytyków aczkolwiek Crawford była chwalona za swoje filmowe wcielenia.
Ostatnie lata.
W 1962 r. opublikowała swoją autobiografię "A Portrait of Joan", a w 1971 r. "My Way of Life." W 1970 r. Crawford otrzymała Nagrodę im. Cecila B. DeMille’a. "Z" powodów finansowych w 1973 r. przeniosła się z wytwornej rezydencji do mniejszego apartamentu. Po raz ostatni wystąpiła publicznie rok później podczas uroczystości na cześć swojej przyjaciółki Rosalind Russell. Nazajutrz gdy Crawford zobaczyła swoje zdjęcia w gazecie, które wywarły na niej negatywne wrażenia, stwierdziła, że „jeśli tak mnie widzą, to więcej już nie zobaczą”. Zdecydowała się wycofać z życia publicznego i od tej pory spotykała się tylko z najbliższą rodziną i przyjaciółmi.
Radio i telewizja.
Crawford brała udział w różnego rodzaju słuchowiskach radiowych począwszy od 1935 r. aż do 1968 r. Ponadto pojawiła się ponad 100 razy na antenie telewizji, biorąc udział m.in. w talk-show (m.in. David Frost show) i reklamach.
Śmierć i pogrzeb.
Dnia 10 maja 1977 r. Crawford zmarła w swoim apartamencie w Nowym Jorku. Przyczyną zgonu był zawał serca. Zgodnie z testamentem bliźniaczki Cindy i Cathy otrzymały 77,5 tys. dolarów, Betty Barker, przyjaciółka i sekretarka Crawford, otrzymała 35 tys. dolarów, a Christopher i Christina zostali wydziedziczeni z „powodów które są im dobrze znane”. Część pieniędzy została przekazana wielu organizacjom m.in. domowi opieki Motion Picture Home, który aktorka sama założyła, Amerykańskiemu Towarzystwu Walki z Rakiem, Stowarzyszeniu Dystrofii Mięśniowych, Amerykańskiemu Stowarzyszeniu Chorób Serca oraz Szkole dla Chłopców w Wiltwyck.
"New York Times" opublikował na pierwszej stronie liczący 2 tysiące słów nekrolog. Dnia 13 maja Jack Valenti, dyrektor generalny Motion Picture Association of America, poprosił o minutę ciszy we wszystkich studiach Hollywood. Tego samego dnia odbyła się prywatna ceremonia pogrzebu w której wzięła udział czwórka dzieci i 75 innych osób. Natomiast nabożeństwo żałobne miało miejsce w All Souls Unitarian Church, w którym wzięło udział 1,5 tys. osób. W czasie uroczystości przemawiali Anita Loos, Cliff Robertson, Geraldine Brooks, a zaśpiewała Pearl Bailey. Dnia 24 czerwca na uroczystości w Beverly Hills mowę pożegnalną odczytał George Cukor:
Życie prywatne.
Pomimo niezbyt dobrych relacji z matką i bratem aktorka przez lata wysyłała pieniądze obojgu chociaż, jak sama przyznawała po latach, to co im przekazywała to „zawsze było za mało”. Po rozpoczęciu zdjęć do "Demona cyrku" do Hollywood przyjechał Hal, brat aktorki, który dzięki protekcji Crawford otrzymał angaż do kilku filmów w charakterze statysty i aktora w rolach epizodycznych. W pewnym momencie aktorka miała dość niewdzięcznej postawy bliskich i ucięła z nimi wszelkie kontakty. W konsekwencji przedstawiano ją jako okrutną i bezduszną kobietę, a rodzina miała ją rzekomo szantażować opowiedzeniem prasie kompromitujących historii z życia gwiazdy Hollywood.
Związana była m.in. z prawnikiem Gregiem Bautzerem, Yulem Brynnerem, spadkobiercą fortuny przetwórców mięsa z Chicago Mikiem Cudahym, Clarkiem Gable'em, Kirkiem Douglasem czy Vincentem Shermanem. Wedle transkrypcji taśm z terapii Marilyn Monroe miała przyznać, że spędziła noc z Crawford przy czym pomimo sugestii nie była zainteresowania dalszymi spotkaniami.
Bardzo dbała o kondycję fizyczną. W okresie małżeństwa z Douglasem Fairbanksem Jr. regularnie ćwiczyła i masowała ciało kostkami lodu. Wówczas nie paliła i stroniła od alkoholu.
Wychodziła czterokrotnie za mąż. Jej mężami byli:
Małżeństwo z Douglasem Fairbanksem Jr. (1929–1933).
Crawford poznała syna wpływowych amerykańskich aktorów i producentów, Douglasa Fairbanksa i Mary Pickford, na premierze sztuki Johna Van Drutena "Young Woodley", w której ten występował. Za pośrednictwem producenta MGM Paula Berna przekazała wiadomość młodemu Fairbanksowi o tym, że była pod wrażeniem jego gry. Przekazała mu także swój numer telefonu. Para spotykała się dość rzadko, bo zazwyczaj w weekendy, ze względu na bardzo obłożony kalendarz zawodowy. Wystąpili razem w "Our Moderm Maidens." Douglas i Joan wzięli ślub 3 czerwca 1929 r. w kaplicy kościoła St. Malachy w Nowym Jorku. Rodzice Douglasa początkowo nie akceptowali wybranki syna, ale po pewnym czasie relacje między nimi polepszyły się. W swoich wspomnieniach Fairbanks Jr. określił Crawford jako kobietę „nieśmiałą, pełną pasji i zdyscyplinowaną”. Para razem brała udział w wielu przyjęciach z ludźmi amerykańskiego show-biznesu przy czym aktorka nie czuła się na nich dobrze. Twierdziła, że miała „poczucie niższości z powodu braku doświadczenia, wykształcenia i znajomości z ludźmi, którzy spędzili dzieciństwo w bardziej wyrobionym środowisku”. Po ślubie Fairbanks Jr. miewał przelotne romanse co tłumaczył młodym wiekiem i niedoświadczeniem. Nie wiadomo czy Crawford wiedziała o zdradach męża, w każdym razie sama bardzo zbliżyła się do Clarka Gable’a. Małżonkowie coraz bardziej byli sobie obcy, a gdy Fairbanks Jr. złożył niezapowiedzianą wizytę Crawford, na planie jednego z filmów, aktorka uznała, że jego przyjazd ją zdekoncentrował. Próbą ratunku związku był wyjazd do Londynu i Paryża, który małżonkowie traktowali jako spóźniony miesiąc miodowy. W czasie pobytu w Europie zapraszani byli na przyjęcia przez Noela Cowarda, spotykali się z Maurice’em Chevalierem czy Georges’em Carpentierem. Pomimo rozpadu związku w 1933 r. oboje jednak pozostali w przyjacielskich stosunkach aż do śmierci. Spekulowano, że aktorka poddała się zabiegowi aborcji w okresie swojego pierwszego małżeństwa.
Crawford po latach przyznała:
Małżeństwo z Franchotem Tone’em (1935–1939).
Aktor teatralny i filmowy Franchot Tone pochodził z dobrze usytuowanej rodziny. Crawford poznał w 1933 r. na planie „Today we Live”. Oboje współpracowali ze sobą siedmiokrotnie.
Para wzięła ślub 11 października 1935 r. Tone był swego rodzaju mentorem dla Crawford. Wynajął Romano Romaniego, trenera śpiewaczki Rosy Ponselle, aby jego żona kształciła się dalej wokalnie. W pierwszym roku małżeństwa oboje odgrywali zarówno klasyczne jak i współczesne sztuki w nieformalnym teatrze, znajdującym się w ich ogrodzie. Z upływem czasu między małżonkami miało dochodzić do kłótni i rękoczynów. Przyczyną tego mogły być nadużywanie alkoholu i niepowodzenia Tone’a w karierze filmowej. Był on bowiem notorycznie postrzegany jako aktor drugoplanowy podczas gdy jego żona była wielką gwiazdą od lat. Czarą goryczy w związku obojga miało być nakrycie "in flagranti" Tone’a z nieznaną Crawford aktorką. Podobnie jak w przypadku poprzedniego małżeństwa Crawford i Tone pozostali przyjaciółmi. Aktor zaproponował jej nawet ponowny ślub na co Crawford się nie zgodziła. Opiekowała się mężczyzną gdy ten cierpiał z powodu raka płuc, pomagała także w przygotowaniach do jego pogrzebu.
Małżeństwo z Phillipem Terrym (1942–1946).
Crawford poznała aktora Phillipa Terry’ego wiosną 1942 r. i zaledwie po 6 tygodniach związku zdecydowała się wyjść za mąż. Ślub odbył się 20 czerwca w mało romantycznym biurze prawnika Joan. Oboje odnosili sukcesy zawodowe, a Terry wydawał się być dobrym ojcem. Miał zresztą dzieci z inna kobietą. Crawford nie odpowiadał jednak charakter męża. Był to okres II wojny światowej w związku z czym Terry zaciągnął się do pracy w fabryce zbrojeniowej. Jego zarobki były jednak nieporównywalne do Crawford. Trzecie małżeństwo aktorki zakończyło się 25 kwietnia 1946 r. W późniejszych latach Crawford o Terrym mówiła niechętnie aczkolwiek twierdziła, że Phillip „był i jest bardzo miłym człowiekiem, ale nie byliśmy dla siebie stworzeni”.
Małżeństwo z Alfredem Steele’em (1955–1959).
Alfreda Steele’a, prezesa Pepsi-Coli, Crawford poznała na przyjęciu w Nowym Jorku w 1951 r., ale zaczęła się z nim częściej spotykać kilka lat później. Jak przyznała aktorka zaletą mężczyzny było to, że „uwielbiał dzieci” i „nie był aktorem”. Para pobrała się 10 maja 1955 r. we Flamingo Las Vegas. Aktorka często towarzyszyła swojemu mężowi na spotkaniach biznesowych w całych Stanach Zjednoczonych, Kanadzie, Ameryce Południowej i Europie, tym bardziej, że nie otrzymywała interesujących dla niej propozycji filmowych. Mieszkanie obojga mieściło się na Piątej Alei i miało osiemnaście pokoi oraz ogrzewanie podłogowe. Dnia 4 kwietnia 1959 r. Steele zmarł we śnie na niewydolność krążenia. Wkrótce okazało się, że pomimo tego, że zmarły był dobrze prosperującym biznesmenem, miał spore długi. Crawford została mianowana członkiem zarządu Pepsi-Coli dzięki czemu mogła liczyć na zarobki 50 tys. dolarów rocznie. Ostatecznie jednak odeszła z amerykańskiego koncernu w 1973 r. Według Johna Springera Crawford spłaciła potężne długi i nigdy nie wspomniała, że miała o nie pretensje do ostatniego męża.
Dzieci.
Aktorka nie miała własnych dzieci chociaż bardzo ich pragnęła. Na pewnym etapie kariery jednak poddała się zabiegom aborcji, a ponadto kilkukrotnie poroniła. W konsekwencji zdecydowała się na adopcję. Adoptowała pięcioro dzieci: Christinę, dwóch Christopherów, bliźniaczki Cathy i Cynthię. Przy czym pierwszy syn Christopher został, po blisko rocznym pobycie w domu Crawford, odebrany przez biologiczną matkę. Bliźniaczki po latach wspominały matkę jako troskliwą i czułą kobietę natomiast Christopher, a przede wszystkim Christina mieli negatywne zdanie o Crawford. W 1978 r. Christina napisała książkę "Mommie Dearest," w której twierdziła, że Joan znęcała się fizycznie i psychicznie nad nią i jej bratem. Według Christiny „matka była alkoholiczką. I kochała tylko siebie. My byliśmy jej potrzebni do tego, by interesowały się nią media. Adoptowała nas dla rozgłosu”. Wiele osób bliskich Crawford m.in. jej osobista sekretarka Betty Barker, Van Johnson, Marlene Dietrich, Myrna Loy, Katharine Hepburn, a także Bette Davis nie dało wiary rewelacjom autorki książki. Jednakże Betty Hutton czy też Helen Hayes twierdziły, że były świadkami agresywnego zachowania Crawford.
Christine Ann Lawson, adiunkt na Indiana University – Purdue University Indianapolis, w książce "Understanding the borderline mother: Helping her children transcend the intense, unpredictable and volatile relationship" utrzymuje, że Crawford miała symptomy osobowości „borderline”.
Dodatkowe informacje.
Postać Joan Crawford, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="307783" url="https://pl.wikipedia.org/wiki?curid=307783" title="Stal Kraśnik">
Stal Kraśnik

Stal Kraśnik – polski klub piłkarski z siedzibą w Kraśniku występujący w IV lidze.

</doc>
<doc id="307785" url="https://pl.wikipedia.org/wiki?curid=307785" title="KK Świecie">
KK Świecie

Klub Koszykarski Świecie (KK Świecie) – koszykarski klub sportowy istniejący od 1997 r. występujący w Polskiej Lidze Koszykówki w latach 2005–2008 pod nazwą Polpak Świecie.
W lipcu 2008 ze sponsorowania klubu wycofał się sponsor tytularny Polpak-Karton z Poledna koło Świecia, a drużynę seniorów rozwiązano. Spadkobiercą i sukcesorem stał się Klub Koszykówki Świecie, który przejął drużyny młodzieżowe oraz wystawił drużynę seniorską do rozgrywek sezonu 2008/2009 III ligi kujawsko-pomorskiej. Sezon 2009/2010 KK Świecie zakończył awansem do rozgrywek II ligi, gdzie rozegrał dwa sezony. W sezonie 2012/2013 grał w III lidze kujawsko-pomorskiej.
KK Świecie prowadzi drużynę kadetów, młodzików oraz młodzików młodszych.
Obcokrajowcy.
¹ – zawodnik z wcześniejszym doświadczeniem w NBA

</doc>
<doc id="307786" url="https://pl.wikipedia.org/wiki?curid=307786" title="Kod zarządzany">
Kod zarządzany

Kod zarządzany () – odmiana kodu bajtowego działającego pod kontrolą środowiska uruchomieniowego Microsoft .NET Common Language Runtime. W przeciwieństwie do klasycznego kodu bajtowego, kod zarządzany jest kompilowany do kodu maszynowego bezpośrednio przed pierwszym jego uruchomieniem, jest więc do tego czasu przenośny i kompatybilny z każdym procesorem i systemem operacyjnym – o ile jest na nim zainstalowane środowisko uruchomieniowe – dzięki czemu łączy w sobie zalety zarówno kodu bajtowego, jak i kodu maszynowego. Najczęściej używanymi językami, w których pisane programy wykorzystują kod zarządzany, są: C#, J#, Visual Basic .NET.

</doc>
<doc id="307788" url="https://pl.wikipedia.org/wiki?curid=307788" title="Michelle Phillips">
Michelle Phillips

Michelle Gilliam Phillips, właśc. Holly Michelle Gilliam (ur. 4 czerwca 1944 w Long Beach w Kalifornii) – amerykańska piosenkarka, autorka tekstów piosenek, aktorka i modelka. Zdobyła sławę jako członek popularnego w latach 60. XX wieku zespołu The Mamas &amp; the Papas.
Jej rodzina była pochodzenia angielskiego i irlandzkiego.

</doc>
<doc id="307790" url="https://pl.wikipedia.org/wiki?curid=307790" title="Jan Alfred Szczepański">
Jan Alfred Szczepański

Jan Alfred Szczepański, pseudonim "Jaszcz" (ur. 9 listopada 1902 w Krakowie, zm. 20 marca 1991 w Warszawie) – literat, publicysta, krytyk teatralny i filmowy, jeden z czołowych polskich taterników i alpinistów okresu międzywojennego. Syn pisarza Ludwika Szczepańskiego, brat Alfreda Szczepańskiego i wnuk Alfreda Szczepańskiego.
Życiorys.
Ukończył polonistykę na Uniwersytecie Jagiellońskim. W 1922 związany był z grupą młodych poetów krakowskich, określających się jako negatywiści.
Taternictwo uprawiał od 1922 r., dokonując wielu pierwszych wejść, z których najważniejsze to:
Wśród jego osiągnięć zimowych należy wymienić pierwsze wejścia:
Brał udział w polskich wyprawach w Alpy, Atlas i Andy. W dniach 31 lipca – 1 sierpnia 1927 r. wraz z Wincentym Birkenmajerem, Janem Kazimierzem Dorawskim i Jerzym Golczem dokonał drugiego w historii całkowitego przejścia południowej ściany La Meije w grupie górskiej Écrins w Alpach Francuskich. W 1937 r. wraz z Justynem Wojsznisem dokonał pierwszego wejścia na Ojos del Salado, drugi co do wysokości szczyt Ameryki Południowej.
Jako krytyk teatralny współpracował z miesięcznikiem „Teatr” i „Trybuną Ludu”. W 1969 był członkiem Komisji Nagród Ministerstwa Kultury i Sztuki. Autor książki o zawodach sportowych w świecie starożytnym "Od Olimpii do olimpiad" (Kraków, 1980).
Jest autorem przesądu mówiącego, że człowiek, który zobaczył widmo Brockenu, umrze w górach. Ujrzenie zjawiska po raz trzeci ma odczyniać urok.
Jest pochowany w Krakowie na Cmentarzu Rakowickim w kwaterze M, rząd płd.-zach.

</doc>
<doc id="307796" url="https://pl.wikipedia.org/wiki?curid=307796" title="Podlasie Sokołów Podlaski">
Podlasie Sokołów Podlaski

MKS Podlasie Sokołów Podlaski - polski klub sportowy, wielosekcyjny, obecnie piłkarski, z siedzibą w Sokołowie Podlaskim. Za datę powstania klubu w Sokołowie Podlaskim przyjęto rok 1936 jako Klub Sportowy "Start" z sekcjami piłki nożnej i piłki siatkowej. Na temat historii klubu "Start" nie zachowały się żadne dokumenty. Datę przyjęto na podstawie przekazów ustnych.

</doc>
<doc id="307797" url="https://pl.wikipedia.org/wiki?curid=307797" title="Peso argentyńskie">
Peso argentyńskie

Peso argentyńskie – jednostka monetarna Argentyny o kodzie walutowym ARS (według ISO 4217). Wewnętrznie oznaczane jest $ (dla odróżnienia dolar amerykański oznaczany jest U$S). Dzieli się na 100 centavo. Nazwa pochodzi od hiszpańskiego peso – „ciężar”, „sztuka” (z łac. pensum = „odważone”).
Historia.
Peso, do 1826.
"Peso" było kolonialną walutą równą 8 realom. Po uzyskaniu niepodległości pozostało w użyciu do roku 1826.
Peso Fuerte, 1826-1881.
"Peso fuerte" było wymienialną walutą wartą początkowo 17 uncji złota o próbie 916, a od roku 1864 16 uncji. Oznaczane było $F.
Peso argentino ($a) (ISO 4217 ARP) zostało wprowadzone w 1983 r., tuż po przywróceniu demokracji. Kilkukrotne dewaluacje peso sprawiły, że straciło ono siłę nabywczą.
Austral, 1985-1991.
W 1985 r. Bank Centralny wprowadził nową walutę - australa, który zastąpił peso w stosunku 1000:1. Jednakże z powodu inflacji, austral bardzo szybko tracił na wartości.
Peso Convertible, 1992-.
Peso convertible zastąpiło australa od stycznia 1992 roku. 1 peso = 10 000 australi. W chwili wprowadzenia ustalona została przez Bank Centralny relacja do dolara amerykańskiego jeden do jednego. Kryzys z lat 1999–2002 spowodował spadek jego wartości.
W obiegu.
Monety.
W obiegu są monety 1, 5, 10, 25 i 50 centavos oraz 1, 2, 5, 10 peso. Ponadto emitowane są monety okolicznościowe.
Banknoty.
W obiegu są banknoty 5, 10, 20, 50, 100, 200, 500, 1000 pesos. Banknoty o nominałach 1 i 2 peso zostały zastąpione przez monety.

</doc>
<doc id="307798" url="https://pl.wikipedia.org/wiki?curid=307798" title="Biblioteka Celsusa">
Biblioteka Celsusa

Biblioteka Celsusa (tr. "Celsus Kütüphanesi") – jeden z ważniejszych zabytków Efezu, który został zrekonstruowany i udostępniony zwiedzającym. Zlokalizowana jest przy skrzyżowaniu ulicy Marmurowej i Drogi Kuretów.
Budynek biblioteki powstał dla uczczenia pamięci Tyberiusza Juliusza Celsusa Polemenusa i jako miejsce jego pochówku. Gmach zbudował syn Celsusa, konsul Gajusz Juliusz Akwila, w latach 114-117. Odkryta podczas badań archeologicznych krypta z sarkofagiem mieści się pod posadzką w zachodniej części budynku. Nad nią umieszczono pomieszczenie, które pełniło funkcję biblioteki i czytelni. Salę o wymiarach 16,0 × 10,0 m otaczały podwójne mury, które rozdzielała pusta przestrzeń o szerokości ok. 1,0 m. Takie rozwiązanie miało pomóc zachować stałą wilgotność i temperaturę wnętrza. Zbiory biblioteczne, liczące około 12 tysięcy zwojów, umieszczono w szafach rozlokowanych w niszach ściennych. W centralnej części pomieszczenia najprawdopodobniej znajdował się posąg Ateny.
Budowę biblioteki rozpoczęto w zabudowanym wcześniej terenie, pomiędzy istniejącymi już budynkami. Dla nadania budowli pozorów znacznie większej monumentalności niż pozwalał na to wolny teren budowniczy zaprojektował budynek na podwyższeniu, na które prowadziło 9 stopni zajmujących całą szerokość fasady, którą dodatkowo wysunął do przodu w środkowej osi. To uwypuklenie jest przyczyną złudzenia optycznego, w wyniku którego elementy środkowe sprawiają wrażenie, że są wyższe i szersze. Dwupoziomowa fasada ma szerokość 21,0 m i wysokość 16,0 m. Ścianę budynku poprzedzają kolumny o kompozytowych kapitelach. W niszach ściennych, na dwóch poziomach, umieszczono posągi. Podczas prowadzonych prac wykopaliskowych odnaleziono cztery z nich. Oryginały są eksponowane w Muzeum Historii Sztuki w Wiedniu, a w fasadzie umieszczono ich kopie. Są to alegorie cnót (od lewej): "Sofia" (mądrość), "Areté" (Dzielność), "Ennoia" (Myśl) i "Episteme" (Wiedza).
W 260 roku salę czytelni zniszczył pożar, ocalała fasada. Na przełomie IV i V wieku, na placu przed biblioteką zbudowano fontannę z basenem na wodę.
W latach 1970-1978 przeprowadzono rekonstrukcję budynku i udostępniono go zwiedzającym.

</doc>
<doc id="307799" url="https://pl.wikipedia.org/wiki?curid=307799" title="Peso dominikańskie">
Peso dominikańskie

Peso dominikańskie (z łac. "pensum" 'odważone', hiszp. "peso" 'ciężar, sztuka') – nazwa jednostki monetarnej Dominikany.

</doc>
<doc id="307803" url="https://pl.wikipedia.org/wiki?curid=307803" title="Peso meksykańskie">
Peso meksykańskie

Peso meksykańskie (z łac. pensum = „odważone”, hiszp. peso – „ciężar”, „sztuka”) – nazwa jednostki monetarnej Meksyku. Dzieli się na 100 centavo. Peso było pierwszą walutą (1770), której symbolem był „$”, w 1785 Stany Zjednoczone zaadaptowały symbol do swojej waluty.

</doc>
<doc id="307805" url="https://pl.wikipedia.org/wiki?curid=307805" title="Joseph Taylor Robinson">
Joseph Taylor Robinson

Joseph Taylor Robinson (ur. 26 sierpnia 1872, zm. 14 lipca 1937) – amerykański polityk, prominentny działacz Partii Demokratycznej.
Urodził się w Lonoke w stanie Arkansas. Uczęszczał na uniwersytet stanowy, po czym dalej studiował prawo na prestiżowym uniwersytecie Wirginia, założonym przez samego Thomasa Jeffersona.
Jego kariera polityczna rozpoczęła się od wybrania go w roku 1894 członkiem stanowej legislatury, gdzie urzędował jedną kadencję. W roku 1802 wygrał mandat kongresmena, który piastował do roku 1913.
Wtedy to został wybrany gubernatorem Arkansas, skutkiem czego zrezygnować musiał z mandatu reprezentanta, lecz po zaledwie kilkunastu dniach urzędowania zrezygnował, aby ponownie zasiąść w ławach kongresowych. Tym razem jednak jako senator, mianowany po nagłej śmierci swego poprzednika na tym urzędzie Jeffersona Davisa. Robinson był ostatnim senatorem wybranym przez legislaturę stanową.
Mimo tak krótkiej kadencji gubernatorskiej w tym czasie kazał wybudować nowy kapitol stanowy, zaaprobował nową flagę i zajął się reformą systemu pracy.
Odnowił swój mandat senatora w wyborach powszechnych. Od roku 1922 był liderem demokratów w wyższej izbie kongresu (byli wtedy w mniejszości wobec republikanów).
Prezydencki kandydat demokratów w wyborach roku 1928 Al Smith mianował swoim wiceprezydenckim kandydatem senatora Robinsona, ale przegrali wówczas z republikanami Herbertem Hooverem i Charlesem Curtisem.
W roku 1933, po zwycięstwie demokratów w wyborach kongresowych i prezydenckich (prezydentem został wtedy Franklin Delano Roosevelt) Robinson został liderem większości (pierwszym demokratą na tym stanowisku). Popierał aktywnie reformy "Nowego Ładu". Funkcję lidera większości zajmował do roku 1937, kiedy zmarł.

</doc>
<doc id="307813" url="https://pl.wikipedia.org/wiki?curid=307813" title="Norman Mineta">
Norman Mineta

 (ur. 12 listopada 1931 w San Jose, zm. 3 maja 2022 w Edgewater) – amerykański polityk pochodzenia japońskiego.
Zarys biografii.
W czasie II wojny światowej przebywał, z racji swego pochodzenia, w obozie internowania w Wyoming. Był członkiem Partii Demokratycznej. W okresie od 3 stycznia 1975 do 3 stycznia 1993, przez dziewięć kadencji, był przedstawicielem 13. okręgu, a od 3 stycznia 1993 do 10 października 1995 był przedstawicielem 15. okręgu wyborczego w stanie Kalifornia w Izbie Reprezentantów Stanów Zjednoczonych. W latach 2000-2001 był sekretarzem handlu w gabinecie prezydenta Billa Clintona, jako pierwszy Amerykanin pochodzenia azjatyckiego zasiadający w rządzie federalnym. Od 2001 był sekretarzem transportu w gabinecie George’a W. Busha, jako jedyny w nim demokrata. 23 czerwca 2006 złożył rezygnację (pozostał na stanowisku do 7 lipca 2006).

</doc>
<doc id="307818" url="https://pl.wikipedia.org/wiki?curid=307818" title="Włoska Partia Ludowa">
Włoska Partia Ludowa

Włoska Partia Ludowa (wł. "Partito Popolare Italiano", PPI) – włoska partia polityczna o profilu chadeckim i socjalnym, działająca w latach 1994–2002.
Historia.
Partia została powołana na kongresie w 18 stycznia 1994, kiedy to uległa rozwiązaniu na skutek afer korupcyjnych Chrześcijańska Demokracja, której wielu działaczy przystąpiło do nowej formacji. Program koncentrował się na takich kwestiach, jak zdecentralizowanie struktur państwa, ochrona własności prywatnej, antykomunizm, poszanowanie dla wartości katolickich.
Pierwszym przewodniczącym został Mino Martinazzoli, jednak po kilku miesiącach i porażce wyborczej zastąpił go Rocco Buttiglione. Rok później po niezaakceptowaniu zgłoszonej propozycji podjęcia współpracy z ugrupowaniem Forza Italia Rocco Buttiglione wraz ze zwolennikami opuścił partię. PPI podjęła współpracę z ugrupowaniami centrowymi i centrolewicowymi, wchodząc do Drzewa Oliwnego, przy czym w Parlamencie Europejskim pozostawała w ramach Europejskiej Partii Ludowej.
W 2000 ludowcy wraz z trzema innymi formacjami sformowali koalicję wyborczą Margherita, która stała się drugą co do wielkości siłą w ramach bloku centrolewicowego. Dwa latach później PPI uległa samorozwiązaniu w związku z powołaniem na bazie Margherity jednolitej partii.

</doc>
<doc id="307819" url="https://pl.wikipedia.org/wiki?curid=307819" title="Kościół św. Piotra i św. Pawła we Wrocławiu">
Kościół św. Piotra i św. Pawła we Wrocławiu

Kościół św. Piotra i św. Pawła – kościół w południowo-zachodniej części wrocławskiego Ostrowa Tumskiego, obok mostu Tumskiego. Budynek szerokości 14 metrów jest orientowany, ustawiony bokiem (dł. 24 m) do ulicy Katedralnej, a ściana jego prezbiterium przylega częściowo do wzniesionego później (1702-15) sierocińca ("Orphanotrophaeum") dla szlacheckich dzieci, potem przekształconego na internat (obecnie mieści się tu m.in. Specjalistyczna Poradnia Rodzinna i Ośrodek Adopcyjno-Opiekuńczy Kurii Metropolitalnej, Metropolitalne Studium Organistowskie oraz wrocławska rozgłośnia Radia Rodzina; znajdowało się tu także Duszpasterstwo Akademickie „pod Czwórką” (od adresu: ul. Katedralna 4).
Historia.
Obecna, zbudowana z cegły gotycka bryła kościoła powstała w latach od 1404 (wzniesiono wówczas prezbiterium) do 1454 (zakończenie budowy nawy). 
Pierwotnie jednofilarowe sklepienie nawy i sklepienia prezbiterium uległy wraz z dachem zniszczeniu w wielkim pożarze Ostrowa Tumskiego w 1634, po czym zostały odbudowane w stylu barokowym w 1667 już bez centralnego filara. Kolejny pożar Ostrowa Tumskiego i Wyspy Piasek dotknął ten kościół w 1791, po czym ponownie został on naprawiony. W czasie wojen napoleońskich w 1813 założono w nim szpital dla francuskich jeńców. W 1884 wnętrza kościoła zostały odnowione w stylu neogotyckim, a w 1927 przebito bezpośrednie przejście z przyległego do kościoła internatu. W kościele znajdują się powojenne organy zbudowane przez Theodora Böhme, używane przez Metropolitalne Studium Organistowskie.
W 1945 kościół ucierpiał w znacznym stopniu (m.in. stracił dach i sklepienia), ocenianym na 40%. W czasie odbudowy, przeprowadzonej w latach 1952-1953 przywrócono częściowo gotycki charakter budowli, m.in. usuwając wewnętrzne i zewnętrzne tynki i odtwarzając krzyżowo-żebrowe sklepienie nawy podparte na półmetrowej średnicy, odbudowanym kamiennym filarze. Poprawność rekonstrukcji wnętrza, a zwłaszcza szczytu zachodniego jest jednak kwestionowana.
W 1963 w ogrodzie kościoła po stronie wschodniej ustawiono kamienną figurę św. Piotra przeniesioną tu z pobliskiego kościoła NMP na Piasku.

</doc>
<doc id="307821" url="https://pl.wikipedia.org/wiki?curid=307821" title="Anna Shirley">
Anna Shirley



</doc>
<doc id="307823" url="https://pl.wikipedia.org/wiki?curid=307823" title="Pełniący obowiązki prezydenta Stanów Zjednoczonych">
Pełniący obowiązki prezydenta Stanów Zjednoczonych

Pełniący obowiązki Prezydent Stanów Zjednoczonych (zwany też czasami, aczkolwiek mniej poprawnie tymczasowym prezydentem) (ang. Acting President of the United States) – tymczasowa funkcja, która oficjalnie powstała po ratyfikowaniu 25. poprawki do konstytucji USA.
Procedura.
W przypadku, gdyby prezydent był niezdolny do sprawowania swoich obowiązków, winien złożyć, na ręce spikera Izby Reprezentantów i przewodniczącego "pro tempore" senatu, list, w którym cedowałby swoje prerogatywy na ręce wiceprezydenta. Po ustaniu owej niezdolności winien złożyć list na ręce tych samych adresatów o jej ustaniu.
W innych przypadkach to gabinet może uznać go za niezdolnego do czasowego pełnienia obowiązków. Jednakże muszą być do tego spełnione różne warunki, co ma uniemożliwić nielegalne działania.
Inne przypadki.
W roku 1957, kiedy prezydent Dwight Eisenhower przebywał w szpitalu, rząd zbierał się pod przewodnictwem wiceprezydenta Richarda Nixona.
Znaczenie, ceremoniał.
Urząd Pełniącego obowiązki Prezydenta Stanów Zjednoczonych jest różny od zaprzysiężonego prezydenta. Jednakże w tym czasie przysługują mu identyczne kompetencje i ceremoniał.

</doc>
<doc id="307824" url="https://pl.wikipedia.org/wiki?curid=307824" title="Ingemar Mayr">
Ingemar Mayr

Ingemar Mayr (ur. 30 listopada 1975 w Sint-Michielsgestel) – austriacki i holenderski skoczek narciarski, srebrny medalista mistrzostw świata juniorów w 1993 w konkursie drużynowym. Pierwszy w historii reprezentant Holandii, który zdobył punkty do klasyfikacji Pucharu Świata w skokach narciarskich.
Trzykrotny zwycięzca zawodów Pucharu Kontynentalnego (w latach 1995, 1997 i 1998). Były rekordzista skoczni Franz-Haslberger-Schanze w Reit im Winkl. Uczestnik mistrzostw świata w narciarstwie klasycznym w 2001 i 2003. Mistrz Austrii (1996) i Holandii (2001). Reprezentant SK St. Johann in Tirol i Skiclub Kirchberg. W międzynarodowych zawodach w skokach narciarskich startował do 2003, po czym zakończył sportową karierę.
Życie prywatne.
Urodził się 30 listopada 1975 w holenderskim mieście Sint-Michielsgestel. Pochodzi z rodziny austriacko-holenderskiej – jego ojciec był Austriakiem, a matka Holenderką. Od 1993 startował w niższej kadrze Austrii w skokach narciarskich. Z uwagi na brak perspektyw na występy w barwach austriackich, w grudniu 2000 przyjął holenderskie obywatelstwo. Nie zrzekł się jednak swojego austriackiego obywatelstwa. Zamiar przyjęcia holenderskiego obywatelstwa zgłosił już w 1998. Ukończył ekonomię w szkole sportowej w Stams.
W międzyczasie zamieszkał w austriackim mieście Kirchdorf in Tirol. Jest związany z Maren Elisabeth, z którą ma córkę Charlotte (ur. 2011).
Zna język niemiecki i niderlandzki. Jest informatykiem gospodarczym.
Przebieg kariery.
Kariera w reprezentacji Austrii.
W 1992 na skoczni w Wörgl zdobył tytuł mistrza Austrii juniorów w skokach narciarskich w kategorii "Jugend I". Rok później w St. Aegyd am Neuwalde zdobył srebrny medal w kategorii "Jugend II", przegrywając z Reinhardem Schwarzenbergerem. W 1996 na 80-metrowej skoczni w Schwarzach im Pongau zdobył tytuł mistrza Austrii seniorów. Bezpośrednio wyprzedził wówczas Martina Höllwartha i Andreasa Goldbergera.
W Pucharze Świata zadebiutował w 1993, podczas trzeciego konkursu 41. Turnieju Czterech Skoczni w Innsbrucku. Zajął wówczas 21. miejsce. W zawodach w Bischofshofen uplasował się jedno miejsce wyżej. Pozwoliło mu to zająć 42. miejsce w klasyfikacji Turnieju Czterech Skoczni. W marcu 1993, wraz z Gerhardem Schallertem, Thomasem Kuglitschem i Andreasem Widhölzlem, zdobył srebrny medal mistrzostw świata juniorów w Harrachovie w konkursie drużynowym.
29 grudnia 1994 został rekordzistą skoczni Franz-Haslberger-Schanze w Reit im Winkl – uzyskał 91,5 metra i tym samym poprawił o dwa metry poprzedni rekord Martina Höllwartha. Mayr był rekordzistą skoczni do 3 stycznia 1995, kiedy to 1,5 metra dalej skoczył Takanori Kōno.
Pierwsze punkty Pucharu Świata zdobył 6 stycznia 1995 w Bischofshofen. Zajął wówczas 25. miejsce, co według nowej punktacji za konkursy Pucharu Świata, dało mu sześć punktów do klasyfikacji. Osiem dni później w Engelbergu zajął najwyższe w karierze, piętnaste miejsce w zawodach PŚ. Do końca sezonu 1994/1995 punktował jeszcze czterokrotnie – 15 stycznia w Engelbergu (24. miejsce), 8 lutego w Lillehammer (22. miejsce), 12 lutego w Oslo (24. miejsce) oraz 25 lutego na mamuciej skoczni w Oberstdorfie (25. miejsce). Łącznie zdobył 51 punktów, dzięki czemu zajął 45. miejsce w klasyfikacji generalnej. Ponadto 28 stycznia 1995 w Libercu po raz pierwszy w karierze wygrał zawody Pucharu Kontynentalnego, a w lutym 1995 zajął piąte miejsce w konkursie w Schönwaldzie. W 1995 roku wygrał także mniej prestiżowy Turniej Bohemii w skokach narciarskich.
W kolejnym sezonie tylko raz zakwalifikował się do serii finałowej zawodów Pucharu Świata. Miało to miejsce 8 grudnia w Villach, gdzie był 22. W tym sezonie występował głównie w Pucharze Kontynentalnym, w którym zgromadził łącznie 424 punkty i zajął 11. miejsce w klasyfikacji generalnej. Plasował się w czołowej dziesiątce niektórych konkursów – 13 stycznia 1996 w Saalfelden am Steinernen Meer był piąty, a 27 i 28 stycznia w Libercu zajął odpowiednio – szóste i czwarte miejsce.
W sezonie 1996/1997 czterokrotnie kwalifikował się do drugiej serii indywidualnych zawodów Pucharu Świata. Łącznie zdobył 14 punktów, co pozwoliło mu zająć 75. miejsce w klasyfikacji generalnej. W grudniu 1996 roku stanął na najniższym stopniu podium zawodów Pucharu Kontynentalnego, rozegranych na normalnej skoczni we francuskim Chaux-Neuve. Przegrał wówczas o dziesięć punktów z Andreasem Widhölzlem i o jeden punkt z Heinem Mathiesenem. W marcu 1997 na Tremplin Le Praz w Courchevel odniósł drugie w karierze zwycięstwo w Pucharze Kontynentalnym.
W sezonie 1997/1998 regularnie startował w zawodach Pucharu Świata, jednak ani razu nie zdołał zakwalifikować się do serii finałowej. 15 lutego 1998 na skoczni narciarskiej w niemieckim Ruhpolding po raz trzeci w karierze wygrał zawody Pucharu Kontynentalnego.
W kolejnych latach nie startował w międzynarodowych zawodach. Do rywalizacji powrócił w sezonie 2000/2001, już jako reprezentant Holandii.
Kariera w reprezentacji Holandii.
Po przyjęciu holenderskiego obywatelstwa, Ingemar Mayr miał aspiracje, aby wywalczyć kwalifikację na Zimowe Igrzyska Olimpijskie 2002 w Salt Lake City.
W styczniu 2001, po raz pierwszy w holenderskich barwach, wystąpił w zawodach Pucharu Świata. W konkursie 49. Turnieju Czterech Skoczni w Innsbrucku zajął 38. miejsce. W Bischofshofen odpadł w kwalifikacjach. W lutym zaliczył pierwszy w karierze występ na mistrzostwach świata w narciarstwie klasycznym. W konkursie skoków na obiekcie K-116 zajął 47. miejsce. W marcu wystartował także w kwalifikacjach w Oslo, jednak nie awansował do konkursu głównego. W konkursie Pucharu Kontynentalnego, rozegranym 9 marca w Vikersund, zajął drugie miejsce – przegrał o 20,5 punktu ze zwycięzcą zawodów, Tonim Nieminenem. W tym samym roku wywalczył tytuł mistrza Holandii w skokach narciarskich.
W 2001 roku podczas zajęć treningowych w tunelu aerodynamicznym w Helsinkach doznał kontuzji, w wyniku której musiał zrezygnować ze startów w zawodach letnich.
W sezonie 2001/2002, za namową Ingemara Mayra, do reprezentacji Holandii dołączył Christoph Kreuzer – również Austriak o holenderskich korzeniach, który nie miał szans startować w reprezentacji Austrii.
Pierwszy występ Mayra w konkursie głównym Pucharu Świata 2001/2002 miał miejsce 9 grudnia w Villach. Wziął wówczas udział w konkursie drużynowym, w którym w zespole holenderskim wystartowali także: Jeroen Nikkel, Boy van Baarle i Niels de Groot. Holendrzy zajęli ostatnie, dziesiąte miejsce. Do sklasyfikowanej na dziewiątym miejscu ekipy rosyjskiej stracili blisko dwieście punktów. Był to jednak pierwszy przypadek, gdy Holandia wystawiła skład do konkursu drużynowego Pucharu Świata.
W kolejnych swoich startach albo nie przechodził kwalifikacji, albo nie awansował do serii finałowej. Podczas pierwszego z trzech konkursów japońskich, 24 stycznia 2002 w Hakubie, jako pierwszy reprezentant Holandii w skokach narciarskich zdobył punkty Pucharu Świata. Zajął wówczas 22. miejsce w konkursie głównym, co było najlepszym rezultatem w historii holenderskich startów w całym cyklu. Wystąpił także w konkursie w Sapporo, jednak zajął w nim 48. miejsce. W zawodach drużynowych w Sapporo holenderski zespół wystąpił w składzie: Christoph Kreuzer, Boy van Baarle, Niels de Groot i Ingemar Mayr. Drużyna zajęła ostatnie, jedenaste miejsce. Do dziesiątej w klasyfikacji reprezentacji Polski, Holendrzy stracili 64,2 punktu. W ostatnim periodzie sezonu Mayr uczestniczył w kwalifikacjach do wszystkich indywidualnych konkursów Turnieju Nordyckiego, jednak bez sukcesów. Sezon zakończył na 68. miejscu w klasyfikacji generalnej Pucharu Świata z dorobkiem dziewięciu punktów.
W kolejnym sezonie startował w większości zawodów Pucharu Świata, a ośmiokrotnie wystartował w konkursach głównych. Zajął 34. i 33. miejsce w konkursach w Engelbergu, 46. miejsce w Bischofshofen, 49. miejsce w Libercu, 48. miejsce w Hakubie, 44. i 55. miejsce w Sapporo oraz 45. miejsce w pierwszym konkursie w Willingen. Jedyne punkty w sezonie zdobył 9 lutego 2003, plasując się na 29. miejscu w drugim konkursie w Willingen. Zawody były jednak loteryjne i ograniczone do jednej serii konkursowej z powodu silnego wiatru. Pod koniec lutego, po raz drugi w karierze, wystąpił w mistrzostwach świata seniorów. W obu konkursach skoków w Predazzo – zarówno na skoczni dużej, jak i normalnej, uplasował się na 46. miejscu. W trakcie sezonu startował także w Pucharze Kontynentalnym, w którym dwukrotnie zdobywał punkty do klasyfikacji. Był 29. w Sankt Moritz i 23. w Willingen, dzięki czemu zgromadził łącznie dziesięć punktów i został sklasyfikowany na 179. miejscu.
Po sezonie 2002/2003, z uwagi na brak satysfakcjonujących rezultatów, postanowił zakończyć sportową karierę.

</doc>
<doc id="307825" url="https://pl.wikipedia.org/wiki?curid=307825" title="Soilwork">
Soilwork

Soilwork – szwedzka melodic death metalowa grupa utworzona w 1995 roku pod nazwą Inferior Breed.
Historia.
Po wydaniu dema "In Dreams We Fall Into The Eternal Lake" nazwa została zmieniona na Soilwork, która według muzyków bardziej odpowiadała stylowi prezentowanej przez nich muzyki. Ich wyjątkowy styl typowy dla metalu z Göteborga stanowiły ciężkie metalowe riffy z końca lat 70. i początku 80, ale na ich nowych płytach znajdziemy także elementy z amerykańskiego alternatywnego metalu co dodaje melodyczności ich utworom. Najnowsze utwory zawierają więcej śpiewu i wyraźniejsze, bardziej wpadające w ucho melodie.
Pod koniec 2005 roku, gitarzysta Peter Wichers opuścił zespół. Postanowił zająć się produkcją muzyki dla innych zespołów. Ta zmiana spowodowała wśród fanów niezadowolenie ponieważ Wichers był bardzo ważnym członkiem zespołu. Miał swój wyjątkowy styl, którego nikt nie zastąpi. Wichers powrócił do zespołu w 2008 roku.
4 lutego 2007 roku Soilwork poszukiwał nowego gitarzysty ze Szwecji. Na trasie koncertowej tymczasowym gitarzystą zostaje Andreas Holma. Po tej trasie koncertowej planują wybrać jednego z gitarzystów, których mieli podczas koncertowania. 17 Lutego zespół podczas House of Metal Festiwal w Umeå ogłasza, że ich nowym gitarzystą zostaje Daniel Antonsson.
W marcu 2007 roku zespół zaczął nagrywać materiał na nowy album zatytułowany "Sworn to a Great Divide", prace nad albumem zakończyły się w czerwcu. Płyta ukazała się 19 października 2007 roku i była promowana podczas trasy koncertowej "Eastpack Antidote", na której Soilwork wystąpił wraz z grupami Caliban oraz Sonic Syndicate.
Premiera ósmego albumu studyjnego grupy odbyła się 2 lipca 2010 roku. Nowe wydawnictwo nosi nazwę "The Panic Broadcast".

</doc>
<doc id="307826" url="https://pl.wikipedia.org/wiki?curid=307826" title="Woodbridge (New Jersey)">
Woodbridge (New Jersey)

Woodbridge – jednostka osadnicza w hrabstwie Middlesex w stanie New Jersey w USA. Miasto według danych z 2000 roku liczyło około 18,3 tys. mieszkańców. Miasteczko zostało nazwane na cześć duchownego, Johna W. Woodbridge (1613–1691) z Newbury w Massachusetts. Miejscowość należy do konglomeracji Woodbridge Township. Kod pocztowy (ZIP code) to: 07095

</doc>
<doc id="307827" url="https://pl.wikipedia.org/wiki?curid=307827" title="Prezydent pro tempore senatu USA">
Prezydent pro tempore senatu USA



</doc>
<doc id="307828" url="https://pl.wikipedia.org/wiki?curid=307828" title="Eero Saarinen">
Eero Saarinen

Eero Saarinen (ur. 20 sierpnia 1910 w Kirkkonummi, zm. 1 września 1961 w Ann Arbor) – amerykański architekt i projektant wnętrz pochodzenia fińskiego, jedna z najważniejszych postaci amerykańskiej architektury lat 50. XX wieku.
Życiorys.
Eero Saarinen urodził się w domu zaprojektowanym przez swego ojca, Eliela, i pełniącym zarazem rolę studia projektowego, zwanym Hvitträsk. Od dzieciństwa dużo rysował oraz rzeźbił. W 1923 Saarinenowie wyemigrowali do Stanów Zjednoczonych, lecz kiedy była okazja, odwiedzali rodzinne strony. Eero Saarinen odbył studia rzeźbiarskie w Paryżu, ale pod koniec 1931 wrócił do Stanów Zjednoczonych i rozpoczął studia architektoniczne na Uniwersytecie Yale (w Yale School of Architecture). W 1934 szkołę ukończył, po czym wraz ze swoim przyjacielem, rzeźbiarzem Carlem Millesem, wyruszył w podróż po Europie i Bliskim Wschodzie. Zwiedził Grecję, Egipt, Syrię, Palestynę, Włochy. W Niemczech poznał szkołę Bauhausu, twórczość Miesa van der Rohego i Ericha Mendelsohna. W Finlandii podziwiał Alvara Aalto, we Francji Le Corbusiera, a w Szwecji Gunnara Asplunda. Przez pewien okres pracował w Helsinkach przy renowacji XIX-wiecznego Teatru Szwedzkiego. W 1936 powrócił do Bloomfield Hills i zaczął wykładać na Cranbrook Academy of Art, gdzie dziekanem wydziału architektury był jego ojciec. Tam poznał Lily Swann, którą poślubił w 1939. Miał z nią dwójkę dzieci, Erica i Susan. Jego małżeństwo nie układało się pomyślnie. W 1952 poznał krytyczkę sztuki Aline Bernstein, która została jego drugą żoną w 1954, zaledwie kilka miesięcy po rozwodzie z Lily. Z drugiego związku miał syna Eamesa. Na początku lat sześćdziesiątych zaczął poważnie chorować. Był coraz słabszy, cierpiał na częste zaniki pamięci. Zmarł po nieudanej operacji usunięcia guza mózgu.
Twórczość.
Współtworzył specyficzny dla Stanów Zjednoczonych, zindustrializowany styl międzynarodowy, wzbogacony o doświadczenia europejskiego modernizmu. Z betonu formował śmiałe, organiczne formy. Wynalazł nowe materiały, które odtąd zaczęły być stosowane w budownictwie, m.in. eksperymentując z materiałami samochodowymi, skonstruował szyby, które odbijały 70% światła słonecznego dobiegającego z zewnątrz, a przyciemniały wnętrze budynku. Stosował porcelanową emalię, którą pokrywał ściany betonowe, stal z naturalną warstwą patyny, nazwaną COR-TEN, dzięki której metal nie ulegał korozji i był zabezpieczony przed opadami atmosferycznymi.
Współpracował z Eamsem nad meblami z giętej sklejki (od 1937). W 1949 poznał polskiego architekta Macieja Nowickiego. Razem wykonali szkice projektowe kampusu Uniwersytetu Brandeisa. Pracował razem z ojcem aż do jego śmierci, w 1950, po czym przejął jego przedsiębiorstwo.
Od 1950 pracował z Césarem Pellim. Pod koniec lat pięćdziesiątych jego styl ewoluuje ze ścisłego modernizmu ku coraz większej ekspresji, zapowiadając nadejście postmodernizmu.

</doc>
<doc id="307829" url="https://pl.wikipedia.org/wiki?curid=307829" title="Egeusz">
Egeusz

Egeusz (także Ajgeus, gr. Aigeús, łac. Aegeus) – w mitologii greckiej król Aten.
Uchodził za syna Pandiona i ojca (według innych wersji ojczyma) Tezeusza. Z Medeą, która była jego drugą żoną, miał syna Medosa.
Mit.
Jego syn Tezeusz brał udział w wyprawie na Kretę wraz z siedmioma młodzieńcami i siedmioma dziewicami, bądź według innego przekazu na Rodos, aby pokonać Minotaura. Przed wejściem do labiryntu Ariadna podarowała Tezeuszowi kłębek nici. Ojciec podarował Tezeuszowi przed wyprawą dwa żagle: czarny oraz czerwony. Okręt miał mieć żagiel czarny gdy syn jego zginie, a czerwony gdy będzie żywy. Tezeusz zapomniał o żaglu i nie zmienił go po wygranej bitwie. Mit mówi, że gdy Egeusz zauważył czarny żagiel na łodzi swego syna, rzucił się do morza i stąd wzięła się nazwa „Morze Egejskie”.

</doc>
<doc id="307830" url="https://pl.wikipedia.org/wiki?curid=307830" title="Sterowanie inflacją">
Sterowanie inflacją



</doc>
<doc id="307831" url="https://pl.wikipedia.org/wiki?curid=307831" title="Aleksander Sopliński">
Aleksander Sopliński

Aleksander Sopliński (ur. 25 marca 1942 w Ciechanowie, zm. 20 kwietnia 2021) – polski polityk, lekarz i samorządowiec, poseł na Sejm V i VI kadencji, w latach 2012–2015 podsekretarz stanu w Ministerstwie Zdrowia.
Życiorys.
Absolwent Akademii Medycznej w Gdańsku. Z zawodu lekarz, pracował m.in. jako ordynator oddziału położniczo-ginekologicznego Specjalistycznego Szpitala Wojewódzkiego w Ciechanowie, który znalazł się w dwudziestce najlepszych oddziałów szpitalnych tej specjalności w Polsce w rankingu tygodnika „Wprost”.
Od 1973 należał do Zjednoczonego Stronnictwa Ludowego, w 1990 został członkiem Polskiego Stronnictwa Ludowego. W latach 1990–1998 był wiceprzewodniczącym, a następnie przewodniczącym rady miasta Ciechanowa. W latach 1998–2002 zasiadał w Sejmiku Województwa Mazowieckiego. W 2002 nie uzyskał reelekcji, jednak na początku kadencji zastąpił w samorządzie województwa Henryka Kisielewskiego. Pełnił m.in. funkcję wiceprzewodniczącego sejmiku.
W wyborach parlamentarnych w 2001 kandydował bez powodzenia na posła. W wyborach w 2005 został wybrany do Sejmu V kadencji z listy PSL w okręgu płocko-ciechanowskim. Zasiadał m.in. w Komisji Zdrowia, Komisji Polityki Społecznej oraz Komisji Kultury i Środków Przekazu. W wyborach parlamentarnych w 2007 otrzymał 3399 głosów (3. miejsce na okręgowej liście PSL, której przypadły dwa miejsca w Sejmie). Mandat objął jednak wkrótce po rozpoczęciu VI kadencji – 23 listopada 2007 złożył ślubowanie poselskie, zastępując w parlamencie Adama Struzika (który zdecydował się pozostać na stanowisku marszałka województwa). Zasiadł w Komisji Kultury Fizycznej, Sportu i Turystyki. W wyborach parlamentarnych w 2011 nie został wybrany na kolejną kadencję. 29 lutego 2012 został powołany na stanowisko podsekretarza stanu w Ministerstwie Zdrowia. W grudniu 2014 zapowiedziano jego odwołanie, zakończył urzędowanie w styczniu 2015.
Został pochowany na cmentarzu komunalnym w Ciechanowie.
Odznaczenia.
Odznaczony Krzyżem Kawalerskim (1999) i Oficerskim (2011) Orderu Odrodzenia Polski.
Życie prywatne.
Syn Aleksandra. Był żonaty, miał dwóch synów.

</doc>
<doc id="307835" url="https://pl.wikipedia.org/wiki?curid=307835" title="Immunitet państwa">
Immunitet państwa

Immunitet państwa – zasada prawa międzynarodowego, zgodnie z którą żadne państwo nie może wykonywać jurysdykcji wobec innego państwa. Innymi słowy, żadne państwo nie może podlegać sądom obcego państwa. Zasada ta jest emanacją starożytnej zasady prawa rzymskiego "par in parem non habet imperium" (łac. "równy nie ma władzy nad równym").
Zagadnienie immunitetu państwa jest jednym z trudniejszych i bardziej kontrowersyjnych w prawie międzynarodowym. Powstało na ten temat wiele opracowań oraz rozwinęła się dość bogata praktyka międzynarodowa, w tym orzecznictwo sądowe. Stały rozwój stosunków międzynarodowych i coraz aktywniejszy udział państw w obrocie gospodarczym i stosunkach prawnych o charakterze cywilnym (wyróżniających się przede wszystkim równością stron) powoduje zwiększanie liczby sporów między państwami a obcokrajowcami (także obcymi przedsiębiorstwami). Powoduje to także kwestionowanie zbyt szerokiego immunitetu państwa.
Immunitet państwa oznacza niepodleganie samego państwa, jego organów i własności, jurysdykcji obcego państwa, a ściślej, samo państwo i jego organy nie mogą być pozywane przed sądy innego państwa, a własność państwa nie może podlegać rewizji, rekwizycji, zajęciu lub egzekucji.
Pojęcie immunitetu jurysdykcyjnego obejmuje zarówno immunitet sądowy, a więc postępowanie przed sądami i innymi organami decyzyjnymi, jak i immunitet egzekucyjny, czyli immunitet od środków przymusu służących wykonaniu danego wyroku.
Immunitet jurysdykcyjny przysługuje państwu, jako podmiotowi prawa międzynarodowego, stanowiąc atrybut jego suwerenności i niezależności. Immunitet jurysdykcyjny państwa jest więc instytucją prawa międzynarodowego publicznego, którego stosowanie nie jest ograniczone w czasie i nie podlega jednostronnemu uchyleniu przez inne państwo. Ewentualna rezygnacja lub ograniczenie swego immunitetu przez państwo obce, w odniesieniu do konkretnej sprawy, czy spraw, zależy od jego zgody.
W aspekcie jurysdykcji krajowej immunitet państwa oznacza ograniczenie władzy jurysdykcyjnej państwa przez wyłączenie kompetencji jego sądu do osądzenia danej sprawy obcego państwa.
Immunitet jurysdykcyjny państwa opiera się na prawnomiędzynarodowej zasadzie, zgodnie z którą państwa są prawnie równe i nie podlegają jurysdykcji innych państw. Immunitet państwa służy ochronie niezależności suwerennych państw, a ściślej ochronie kompetencji i interesów państwa w stosunkach międzynarodowych. Służy także zachowaniu przyjaznych stosunków między państwami, dzięki pokojowemu rozwiązywaniu sporów pojawiających się między nimi.
Można wyróżnić dwie najważniejsze koncepcje zakresu immunitetu państwa:
Zgodnie z drugą koncepcją państwu przysługuje immunitet w odniesieniu do aktów typu "iure imperii" (łac. "prawem władzy"; aktów władczych, autorytarnych, wynikających z suwerennych uprawnień państwa), ale już nie w przypadku aktów "iure gestionis" ("prawem zarządzania") - czyli dokonywanych przez osoby prywatne bądź przedsiębiorstwa w stosunkach prawnych regulowanych przez prawo cywilne.

</doc>
<doc id="307843" url="https://pl.wikipedia.org/wiki?curid=307843" title="Cykl maszynowy">
Cykl maszynowy

Cykl maszynowy – cykl, podczas którego następuje wymiana danych między procesorem a pamięcią lub układem wejścia wyjścia (odczyt albo zapis).
W każdym cyklu maszynowym następuje wysłanie:
Układy pamięci lub wejścia - wyjścia powinny w tym czasie wykonać odpowiednie czynności - zapisać dane lub wysłać je na magistralę danych.
W zależności od rodzaju przesłania rozróżnia się cykl maszynowy:
Jeden cykl maszynowy wykonywany jest w czasie jednego lub kilku (w zależności od procesora i rodzaju cyklu) taktów zegara.

</doc>
<doc id="307844" url="https://pl.wikipedia.org/wiki?curid=307844" title="Pesa Mazovia">
Pesa Mazovia

Pesa Mazovia (typ "13WE", seria "EN95") – normalnotorowy czteroczłonowy elektryczny zespół trakcyjny wyprodukowany w 2004 przez zakłady Pesa z Bydgoszczy w jednym egzemplarzu dla Warszawskiej Kolei Dojazdowej. Jest to pierwszy pojazd tego rodzaju wybudowany przez tego producenta.
Skład żargonowo nazywany jest "perłą", "gruszką" bądź "lalunią".
Historia.
Geneza.
Po II wojnie światowej w Polsce elektryczne zespoły trakcyjne (EZT) produkowane były aż do 1997 tylko przez Pafawag z Wrocławia. Był on producentem m.in. najpopularniejszego w Polsce EZT serii EN57. Zakład po prywatyzacji w latach 90. zaprzestał produkcji pojazdów tego rodzaju, a ostatnim wyprodukowanym zespołem był ED73 z 1997. Polskie Koleje Państwowe zakończyły wówczas zamówienia na nowy tabor, w tym na EZT.
Od końca lat 80. PKP, a od początku XXI w. również samorządy, kupowały głównie wagony spalinowe i spalinowe zespoły trakcyjne, gdyż w obsłudze linii niezelektryfikowanych dominowały paliwożerne lokomotywy. Pozwoliło to polskim producentom oraz przewoźnikom na zebranie doświadczenia w produkcji i eksploatacji lekkiego taboru. Dodatkowo modernizowano posiadane przez polskich przewoźników zespoły trakcyjne serii EN57.
Na początku XXI w. na polskich torach zaczęły pojawiać się elektryczne zespoły trakcyjne nowych producentów, takich jak Pesa Bydgoszcz, Newag i Stadler. Pesa, po głębokiej restrukturyzacji przeprowadzonej w latach 1998–2000, rozpoczęła w styczniu 2001, wówczas jeszcze pod nazwą Zakłady Naprawcze Taboru Kolejowego w Bydgoszczy, produkcję autobusu szynowego. Bazując na doświadczeniach z budowy pojazdów tego rodzaju oraz remontów EZT, zakłady te podjęły się próby zbudowania pierwszego EZT własnej konstrukcji.
Przetarg i realizacja zamówienia.
Na początku XXI w. PKP Warszawska Kolej Dojazdowa eksploatowała 35 zespołów serii EN94. Wówczas ten ponad 30-letni tabor nie był wystarczająco komfortowy i nie odpowiadał potrzebom przewozowym, w związku z czym 25 kwietnia 2003 samorząd województwa mazowieckiego ogłosił przetarg nieograniczony na dostawę jednego EZT dla tego przewoźnika. Dokumentację przetargową pobrało 10 producentów taboru, a ostatecznie do 5 czerwca swoje oferty w postępowaniu złożyła Pesa i ZNTK Poznań. Za korzystniejszą uznana została propozycja Pesy i 25 czerwca podpisana została umowa warta 10,4 mln zł.
W latach 2003–2004 kompleksowy projekt wzorniczy pojazdu wraz z dokumentacją wykonawczą został opracowany przez zespół pracowni Marad Design, który do współpracy przy projekcie wyglądu składu zaprosił Studio 1:1. Głównymi projektantami byli: Marek Adamczewski, Magdalena Berlińska i Jarosław Szymański, z którymi współpracowali: Jakub Gołębiewski, Mariusz Gorczyński, Agnieszka John, Tomasz Kozioróg, Emilia Lebiedź i Jacek Poćwiardowski. Opracowując wygląd składu inspirowano się zespołami trakcyjnymi produkowanymi do 1990. Powstały trzy propozycje czoła pojazdu, z których wybrana została jedna i przed rozpoczęciem produkcji właściwego pociągu, w pracowni wzorniczej gdańskiej ASP wykonano makietę docelowej ściany czołowej w skali 1:1.
28 czerwca 2004 został ukończony prototypowy pojazd typu 13WE i dwa dni później został on dostarczony do Warszawy. Po próbach układu jezdnego skład trafił do Grodziska Mazowieckiego na właściwe testy. Od 1 lipca do 25 sierpnia przeprowadzono jazdy próbne zespołu na trasie WKD, a 26 sierpnia Urząd Transportu Kolejowego wydał dla niego terminowe świadectwo dopuszczenia do eksploatacji. Następnego dnia miał miejsce przejazd jednostki dla dziennikarzy, natomiast 29 sierpnia w Grodzisku pociąg oznaczony jako EN95-01 został uroczyście przekazany do użytku. Był to wówczas pierwszy jednoprzestrzenny skład WKD.
Zakończenie produkcji i pojazdy pokrewne.
Latem 2004, podczas testów EN95-01, istniały plany budowy kolejnych 9 egzemplarzy tej serii, gdyby jednostka prototypowa okazała się udaną konstrukcją. Zespoły te chciano zakupić do 2006 w celu zastąpienia pojazdów serii EN94. Po 2005 plany taborowe WKD ulegały zmianom i ostatecznie 27 maja 2009 ogłoszono przetarg na 14 składów o podobnych parametrach z tą różnicą, że wymagana była mniejsza liczba miejsc siedzących oraz dwusystemowość nowych jednostek w związku z planami zmiany napięcia na sieci WKD. 9 października przetarg ten został unieważniony ze względu na przekroczenie budżetu i 5 listopada ogłoszono kolejny. Ponownie chciano zamówić 14 jednostek, ale tym razem zrezygnowano z ich jednoprzestrzenności. Konkurs ponownie wygrała Pesa, proponując już całkowicie nowe składy typu 33WE. 26 marca 2010 podpisano umowę ich zakupu.
Producent twierdził, że możliwe jest zbudowanie Mazovii dostosowanej do każdego napięcia zasilania, ale nie zostało złożone żadne inne zamówienie na taki pojazd i ostatecznie wyprodukowano tylko jeden egzemplarz dla WKD.
W 2005 Pesa, bazując na doświadczeniu zdobytym przy budowie zespołu typu 13WE oraz rozwiązaniach w nim zastosowanych, zbudowała pierwszy polski elektryczny wagon silnikowy typu 308B. Nowy pojazd otrzymał ściany czołowe i kabiny maszynisty identyczne jak w zespole 13WE, a ponadto tak samo rozwiązano jego środkową część z obniżoną podłogą między wózkami.
Konstrukcja.
Nadwozie.
Mazovia to czteroczłonowy, jednoprzestrzenny, częściowo niskopodłogowy elektryczny zespół trakcyjny przeznaczony do obsługi aglomeracyjnych przewozów pasażerskich. Jego nadwozie stanowi spawana rama stalowa i klejone panele aluminiowe. Całość konstrukcji o kategorii wytrzymałości P III jest wyposażona w strefy kontrolowanego zgniotu.
Każdy z członów pojazdu ma dwie pary dwuskrzydłowych odskokowo-przesuwnych drzwi wejściowych o prześwicie 1300 mm na stronę pojazdu, które mogą być otwierane centralnie bądź indywidualnie za pomocą przycisków. Okna wykonano ze szkła przeciwsłonecznego i wszystkie z nich prócz tych znajdujących się przy drzwiach wejściowych mają górną część uchylną.
Pojazd jest wyposażony w sprzęgi Scharfenberga marki Voith o osi sprzęgania na wysokości 930 mm ponad główką szyny. Nie ma możliwości jazdy w trakcji ukrotnionej, a jedynie holowania w trybie awaryjnym.
Wnętrze.
W jednostce podłoga umieszczona jest na trzech wysokościach – 600 mm w części niskopodłogowej z drzwiami wejściowymi, 920 mm w części podwyższonej nad wózkami wspólnymi dla sąsiednich członów i 1290 mm w części wysokopodłogowej nad wózkami skrajnymi. Z części niskopodłogowej do średniopodłogowej prowadzą dwa schodki, a do części wysokopodłogowej trzy.
W przestrzeni pasażerskiej zespołu zastosowano grupowy układ 2+2 tapicerowanych foteli z wyjątkiem środkowych części członów skrajnych, gdzie siedzenia umieszczono wzdłuż okien. W części niskopodłogowej pierwszego członu znajdują się dwa uchwyty na rower, natomiast w części niskopodłogowej ostatniego członu znajduje się przestrzeń na większy bagaż oraz jedno miejsce dla osoby niepełnosprawnej, obok którego zamontowano rampy wjazdowe. Wnętrze pojazdu jest wyposażone w monitoring, ogrzewanie nawiewne i nagrzewnicowe elektryczne, system informacji pasażerskiej wizualnej i dźwiękowej oraz kasowniki. Na początku 2007 zostało ono ponadto doposażone w klimatyzację, a w ramach modernizacji wykonanej w latach 2014–2015 zainstalowano Wi-Fi. Pojazd nie ma toalet.
Kabiny maszynisty znajdują się na obydwu końcach jednostki i wchodzi się do nich z części pasażerskiej. W każdej z nich zainstalowano klimatyzację, system rejestracji prędkości i zdarzeń z archiwizacją cyfrową, system diagnozowania i sterowania oraz system lokalizacji GPS umożliwiający przekazanie aktualnej pozycji składu do centrum sterowania ruchem.
Wózki.
Pojazd jest oparty na 5 dwuosiowych wózkach produkcji Pesy. Dwa skrajne to wózki napędne typu 21MN, zaś trzy środkowe to toczne wózki Jakobsa typu 34AN. Baza każdego z wózków wynosi 2500 mm, a rozstaw czopów skrętu 13 000 mm.
Ramy wózków w kształcie litery H są konstrukcjami spawanymi. Każda z nich składa się z dwóch ostojnic połączonych poprzecznicą. Ostojnice są spawane w zamknięty przekrój skrzynkowy i na obydwu końcach mają widłowe gniazda do osadzenia daszkowych sprężyn gumowo-metalowych, które stanowią usprężynowanie I stopnia. Usprężynowaniem II stopnia są natomiast na każdym wózku dwie poduszki pneumatyczne typu SEK 680-13 oraz amortyzatory hydrauliczne. Amortyzatory umieszczone między ramą wózka a nadwoziem wagonu po każdej ze stron wózka tłumią drgania pionowe, natomiast dwa amortyzatory zlokalizowane pomiędzy poprzecznicą wózka a nadwoziem wagonu tłumią drgania poprzeczne.
Każdy z wózków wyposażony jest w dwa zestawy kołowe z kołami bezobręczowymi o zarysie zewnętrznym koła 28 UIC-135. Średnica okręgu tocznego kół napędnych wynosi 840 mm, a tocznych 720 mm. Na tarczach kół zamontowano pierścieniowe tarcze hamulcowe.
Napęd i automatyka.
Skład pierwotnie przystosowany był do zasilania napięciem 600 V DC, a w ramach modernizacji wykonanej w latach 2014–2015 jednostka została dostosowana do zasilania również napięciem 3000 V DC.
Układ napędowy pojazdu składa się z 4 trójfazowych silników asynchronicznych typu DKLBZ0910-04 produkcji VEM Sachsenwerk o mocy 280 kW każdy. Moment obrotowy z każdego z silników przenoszony jest na oś jednego napędnego zestawu kołowego przez dwustopniową przekładnię osiową typu SZH 495 produkcji Voitha z wykorzystaniem wału drążonego z przegubem klinowym, którego zadaniem jest także równoważenie przemieszczeń między zespołem napędowym a półosią napędną.
Każdy silnik zasilany jest przez falownik typu FT-300-600 produkcji Medcomu. Każdy z falowników wraz ze swoim silnikiem, układem łagodnego włączania SS600-600, sterownikiem napędu zasilanego napięciem 24 V i rezystorem hamowania RH300-600 tworzy układ napędu trakcyjnego typu ANT300-600.
W pojeździe zastosowano odbieraki prądu typu DSA 200-PKP wyprodukowane przez Stemmann. Na dachu członów skrajnych umieszczono falowniki, przetwornicę pomocniczą i wentylatory silników trakcyjnych, zaś na dachu członów środkowych znajdują się rezystory hamowania. 
Pojazd wyposażony jest w urządzenia automatyki bezpieczeństwa ruchu: czuwak aktywny oraz radiotelefon, jednak brak w nim systemu SHP, gdyż nie jest on stosowany na liniach WKD.
Eksploatacja.
1 września 2004 rozpoczęto eksploatację jednostki EN95-01, która obsługiwała jeden z 10 obiegów uruchamianych wówczas przez Warszawską Kolej Dojazdową. Od 20 do 24 września zespół był wypożyczony od przewoźnika przez producenta w celu jego prezentacji na targach InnoTrans w Berlinie. W początkowym okresie użytkowania pojazd ulegał różnym awariom. Psuły się m.in. pantografy i sprężarki, a także dochodziło do przepaleń przewodów, przez co skład rzadziej pojawiał się na trasie. Usterki były wówczas naprawiane przez producenta w ramach gwarancji.
Jesienią 2006 skład został wyłączony z ruchu na kilka miesięcy po zderzeniu z ciężarówką. W lutym i kwietniu 2007 zespół został bezterminowo dopuszczony do eksploatacji. 20 listopada skład przekazano na własność spółce PKP Warszawska Kolej Dojazdowa w zamian za objęcie przez województwo mazowieckie udziałów w spółce PKP WKD o wartości równej wartości pociągu wynoszącej niespełna 9,4 mln zł. 4 grudnia z okazji 80. rocznicy uruchomienia linii WKD w składzie EN95-01 jadącym z Grodziska do Warszawy zorganizowano konferencję prasową poświęconą historii i przyszłości przedsiębiorstwa.
W styczniu 2014 WKD ogłosiła przetarg na naprawę okresową składu z modernizacją, której głównym celem było dostosowanie jednostki do napięcia zasilania 3000 i 600 V DC. Dodatkowo w zakresie modyfikacji znalazła się zabudowa kamer szlakowych, zmiana zasilania grzejników, przyciemnienie okien bocznych i uszczelnienie dachu. Na początku marca w postępowaniu wybrana została oferta Pesy i 27 marca przewoźnik udzielił producentowi pociągu zamówienia na wykonanie jego naprawy wartej ponad 5,5 mln zł. Wówczas jej termin określono na 27 września 2014, a w kwietniu pociąg trafił do Pesy. Naprawa nie została jednak wykonana na czas, gdyż producent podczas modyfikacji napotkał problemy z doborem nowych urządzeń elektrycznych na napięcie 3000 V DC oraz z dotyczącymi ich kwestiami bezpieczeństwa, wytrzymałości konstrukcji i skrajni pojazdu. W grudniu Pesa zapewniała, że skład wróci na szlak w marcu 2015, zaś w lutym 2015 zapowiedziano jego powrót na maj. W maju termin został ponownie przeniesiony na czerwiec i lipiec, a w lipcu na sierpień. We wrześniu ustalono, iż zakończenie modernizacji będzie mieć miejsce nie wcześniej niż w październiku, a pod koniec października ustalony został harmonogram, według którego skład EN95 miał zostać przekazany do eksploatacji 6 grudnia. Ostatecznie 11 grudnia jednostka została dostarczona do Grodziska Mazowieckiego, po czym przystąpiono do jej odbiorów. Miały one potrwać kilka dni, ale, podobnie jak modernizacja, przedłużyły się.
15 kwietnia 2016 skład został odebrany po naprawie rozpoczętej w marcu 2014, a następnego dnia powrócił na trasę. Pierwszym pociągiem, jaki poprowadził, był pociąg odjeżdżający o godz. 8:35 z Grodziska do Warszawy. Po pięciu godzinach kursów z pasażerami jednostka, m.in. z powodu awarii systemu informacji pasażerskiej, niedomykających się drzwi i niedziałających kasowników, została ponownie odstawiona. Usterki zostały usunięte w przeciągu 10 dni i 26 kwietnia skład powrócił na trasę. Obsługiwał ruch pasażerski przez około miesiąc, po czym trafił do naprawy gwarancyjnej ze względu na usterki dotyczące przebudowy na napięcie 3000 V DC. Po 28 maja, kiedy to na sieci WKD nastąpiła zmiana napięcia zasilania, zespół realizował tylko przejazdy techniczne i serwisowe. 8 lutego 2017 skład po naprawie gwarancyjnej powrócił do rozkładowych kursów.

</doc>
<doc id="307845" url="https://pl.wikipedia.org/wiki?curid=307845" title="Joanna Krupa">
Joanna Krupa



</doc>
<doc id="307846" url="https://pl.wikipedia.org/wiki?curid=307846" title="KDU-ČSL">
KDU-ČSL

KDU-ČSL – czeska chrześcijańsko-demokratyczna partia polityczna, określana jako „ludowcy” (cz. "lidovci") lub „chrześcijańscy demokraci” (cz. "křesťanští demokraté"). Do 2019 działała pod nazwą Unia Chrześcijańska i Demokratyczna – Czechosłowacka Partia Ludowa (cz. "Křesťanská a demokratická unie – Československá strana lidová").
Historia.
KDU-ČSL swoje korzenie wiąże z powstałą w 1894 Partią Chrześcijańsko-Socjalistyczną. Sama Czechosłowacka Partia Ludowa (ČSL) została natomiast założona w styczniu 1919, jednocząc kilka partii katolickich. Jej przewodniczącym został Jan Šrámek, późniejszy premier rządu na uchodźstwie (1940–1945). Ugrupowanie wchodziło w skład tzw. piątki – grupy partii politycznych, które rezerwowały sobie prawo do odgrywania głównej roli w życiu politycznym Pierwszej Republiki Czechosłowackiej. W czasie istnienia Drugiej Republiki (1938–1939) ugrupowanie weszło w skład Partii Jedności Narodowej.
Po II wojnie światowej ponownie funkcjonowała jako samodzielna partia w kraju oraz na emigracji. W 1948 liczyła 500 tysięcy członków, jednak w następnym roku liczba ta została ograniczona do 20 tysięcy w związku ze stopniową likwidacją pluralizmu politycznego w okresie stalinizacji. Jako Czechosłowacka Partia Ludowa istniała do 1990, uczestnicząc we Froncie Narodowym Czechów i Słowaków, delegując swych przedstawicieli do parlamentu, rządu i rad narodowych. Pozostawała jednocześnie bez wpływu na politykę państwa (podobnie jak inne ugrupowania satelickie w krajach tzw. demokracji ludowej).
Ugrupowanie pod nazwą Unia Chrześcijańska i Demokratyczna – Czechosłowacka Partia Ludowa odrodziło się na początku transformacji ustrojowej. W 1989 ČSL zerwała związki z komunistami, a w 1992 przyjęła nową nazwę po połączeniu ze środowiskami chrześcijańskimi i agrarnymi. Partia KDU-ČSL, będąca ugrupowaniem o profilu konserwatywnym i chrześcijańsko-demokratycznym, opowiedziała się za gospodarką rynkową, w sferze wartości pozostając ugrupowaniem prawicowym, opowiadającym się za dialogiem państwa z Kościołem katolickim, zakazem przerywania ciąży, przeciw legalizacji małżeństw jednopłciowych oraz eutanazji. W 2010 określała się jako jedyna opoka dla prawicowych wyborców. Do 2010 uzyskiwała stabilne poparcie (6–10%), największe w tradycyjnie katolickich obszarach Moraw. Według własnych informacji liczyło około 38 tysięcy członków. W 2020 liczba członków wynosiła około 22 tysięcy (ludowcy pozostawali drugą najliczniejszą w Czechach partią po KSČM).
Do 2006 KDU-ČSL wielokrotnie wchodziła w skład różnych rządów, współtworząc centroprawicowe i centrolewicowe koalicje. W kolejnych rządach reprezentowali ją m.in. Cyril Svoboda i Miroslav Kalousek. Posiadała ministrów w prawicowych gabinetach, na czele których stał Václav Klaus (1992–1998), a także w rządzie technicznym, którym w 1998 kierował Josef Tošovský. Istotną rolę w powołaniu tego gabinetu odegrał przywódca ludowców Josef Lux. W okresie pobytu w opozycji chadecy wraz z innymi centrowymi i centroprawicowymi partiami przez kilka lat tworzyli tzw. Czwórkoalicję. W 1999 szeregi ugrupowania zasilił Petr Pithart, rok później wybrany na przewodniczącego Senatu.
Po wyborach w 2002 KDU-ČSL ponownie weszła do koalicji, tym razem z ČSSD i liberałami z US-DEU, współtworząc rządy premierów Vladimíra Špidli (2002–2004), Stanislava Grossa (2004–2005) i Jiříego Paroubka (2005–2006). W wyborach parlamentarnych w 2006 partia zajęła czwarte miejsce z poparciem 7,2%, co dało jej 13 z 200 mandatów w Izbie Poselskiej. W latach 2007–2009 była częścią centroprawicowej koalicji tworzącej drugi rząd Mirka Topolánka. W 2009 część jej członków (w tym były przewodniczący Miroslav Kalousek) odeszło z partii i znalazło się wśród założycieli nowego ugrupowania TOP 09.
W wyborach w 2010 partia nie przekroczyła wynoszącego 5% progu wyborczego, tracąc reprezentancję w niższej izbie czeskiego parlamentu. Konsekwencją wyborczej porażki była natychmiastowa dymisja Cyrila Svobody. Po kilku miesiącach nowym przewodniczącym partii został lokalny samorządowiec Pavel Bělobrádek. Pod jego przywództwem w wyborach w 2013 chadecy powrócili do parlamentu, a następnie dołączyli do trójpartyjnego rządu Bohuslava Sobotki, współtworzonego także przez socjaldemokratów i centrystów z ANO 2011.
Ludowcy utrzymali reprezentację poselską w wyborach w 2017, przechodząc następnie do opozycji. W 2019 partia przyjęła za swoją pełną nazwę dotychczasowy skrótowiec – KDU-ČSL. Przed wyborami w 2021 zawiązała koalicję z Obywatelską Partią Demokratyczną i TOP 09 pod nazwą SPOLU. Koalicja otrzymała 27,8% głosów (pierwsze miejsce) i 71 mandatów, z których 23 przypadły ludowcom. W tym samym roku ugrupowanie dołączyło do wielopartyjnej koalicji rządowej, która współtworzyła gabinet Petra Fiali.
Współpraca.
Ugrupowanie współpracuje z powiązanymi ze sobą organizacjami młodzieżowymi i instytutem badawczym. Na forum europejskim od 1996 związane jest z Europejską Partią Ludową, w której uzyskało status członkowski. Partia wydaje własne czasopismo „Nový hlas”.

</doc>
<doc id="307851" url="https://pl.wikipedia.org/wiki?curid=307851" title="Baba (dopływ Sztoły)">
Baba (dopływ Sztoły)

Baba – rzeka, prawostronny dopływ Sztoły o długości 9,91 km. Wypływa ze źródła w Olkuszu, do Sztoły uchodzi w Bukownie. 
W XIII wieku przeniesiono nad nią gród olkuski, z miejsca, gdzie obecnie znajduje się Stary Olkusz. Na skutek rabunkowej eksploatacji kopalń olkuskich w XVII wieku i drążenia nowych szybów bez należytych zabezpieczeń, a także kilkakrotnych wylewów, Baba zaczęła zalewać chodniki kopalń – odwodniono je dopiero pod koniec XIX wieku. Powojenny rozwój przemysłu w Olkuszu spowodował dalsze zaburzenia równowagi hydrologicznej, prowadząc do zaniku źródeł Baby.
Obecnie, na skutek szkód górniczych, rzeka rzadko widoczna jest w swym korycie. Podczas dłuższego braku opadów w całości pochłaniana jest przez szyby kopalniane.
Głównym dopływem Baby jest Miła.

</doc>
<doc id="307858" url="https://pl.wikipedia.org/wiki?curid=307858" title="Krzysztof Hanke">
Krzysztof Hanke

Krzysztof Alojzy Hanke (ur. 31 października 1957 w Świętochłowicach) – polski aktor, satyryk, artysta kabaretowy, lider Kabaretu Rak.
Życiorys.
Wczesne lata.
Pracował przez sześć miesięcy w Kopalni Węgla Kamiennego Bielszowice, następnie odbył służbę wojskową. Jest absolwentem III Liceum Ogólnokształcącego w Zabrzu. .
Kariera aktorska.
Na przełomie 1981 i 1982 wraz z Ryszardem Siwkiem i Andrzejem Stefaniukiem założył Kabaret Rak. 
W latach 1999–2008 wcielał się w główną rolę Huberta „Bercika” Dwornioka w serialu TVP2 "Święta wojna".
Inne przedsięwzięcia.
Wystąpił w teledyskach: „Helka” (2009) disco polowej grupy Chanel i „Czerń i biel” (2018) zespołu muzycznego Ich Troje.
Brał udział w programach rozrywkowych: "Jak oni śpiewają" (2009) i "Lepiej późno niż wcale" (2018). Ponadto prowadził program "Gala śląskiej piosenki".
Życie prywatne.
Syn Henryka i Anny. Wychowywał się w Bielszowicach. Ma brata Zbigniewa.
Jest żonaty, ma dwoje dzieci: syna Aleksandra i córkę Urszulę. Ma wnuki Leona (ur. 2012 r.), Ninę (ur. 2018 r.) i Klarę (ur. 2019 r.).

</doc>
<doc id="307859" url="https://pl.wikipedia.org/wiki?curid=307859" title="Barbara Boxer">
Barbara Boxer

Barbara Levy Boxer (ur. 11 listopada 1940) – amerykańska polityk, członkini Partii Demokratycznej i senator ze stanu Kalifornia (1993-2017).
W wyborach senackich 2004 uzyskała największą liczbę głosów w skali kraju, jeżeli nie liczyć oddanych na dwóch głównych kandydatów na urząd prezydenta: demokratę Johna Kerry’ego i republikanina George W. Busha. Był to najlepszy rezultat jaki uzyskał kiedykolwiek jakikolwiek kandydat do kongresu Stanów Zjednoczonych.
Wczesna lata i rodzina.
Barbara Levy urodziła się w Brooklynie w Nowym Jorku w rodzinie żydowskiej (Judaizm jest zresztą jej religią). Pobierała nauki w publicznych szkołach, które ukończyła w roku 1959. Ukończyła też (1962) "Brooklyn College" w dziedzinie ekonomii w roku 1962. W tym samym roku poślubiła Stewarta Boxera. Mają dwoje dzieci: syna Douga i córkę Nicole.
Przez następne trzy lata po ślubie Boxer pracowała jako ekspert ekonomiczny, a w latach 70. jako dziennikarka gazety "Pacific Sun" w Kalifornii, gdzie się przeprowadzili.
Ich córka Nicole poślubiła brata Hillary Rodham Clinton Tony’ego Rodhama podczas ceremonii w Białym Domu w roku 1994. Nicole ma syna Zachary’ego. Ona i Tony rozwiedli się w roku 2000.
Kongreswoman.
Kariera polityczna Barbary Boxer rozpoczęła się wraz z wybraniem jej w roku 1982 reprezentantką 6. okręgu wyborczego Kalifornii. Reprezentowała ten okręg dziesięć lat i pięć dwuletnich kadencji (1983-1993).
Senator.
Kiedy urzędujący senator-demokrata Alan Cranston odszedł na emeryturę w roku 1992, partia wystawiła na jego miejsce kongresmen Boxer. W roku 1998, 2004 i 2010 zostawała wybrana ponownie. Nie ubiegała się o kolejną reelekcję w 2016
Poglądy.
Barbara Boxer należała do najbardziej liberalnych (według terminologii amerykańskiej: lewicowych) członków kongresu USA. Strona www.issues2000.org określa ją jako "Hard-Core Liberal".

</doc>
<doc id="307860" url="https://pl.wikipedia.org/wiki?curid=307860" title="Most Poniatowskiego">
Most Poniatowskiego

Most Poniatowskiego, właśc. most Księcia Józefa Poniatowskiego (dawniej: "most Mikołajewski", "most im. Cesarza Mikołaja II", "Trzeci Most"), zwyczajowo Poniatoszczak – most przez Wisłę w Warszawie zbudowany w latach 1904–1914. Obecną nazwę nadano w kwietniu 1917.
Opis.
Pierwsze plany budowy mostu na przedłużeniu alei Jerozolimskiej pojawiały się w latach 70. XIX wieku.
Most według projektu inżynierów Mieczysława Marszewskiego, Bronisława Plebińskiego i Wacława Paszkowskiego powstał w latach 1904–1914 (według innego źródła 1904–1913). Autorem oprawy architektonicznej mostu i wiaduktu był Stefan Szyller. Wieżyce przy wjeździe na most miały pełnić funkcje obronne; powstały na żądanie rosyjskich władz wojskowych.
Była to największa inwestycja miasta od czasu budowy systemu kanalizacji. Trasa mostowa wraz z dojazdami, nie licząc wałów ochronnych, wyniosła 3542 metry, w tym 506 m długości mostu i wiadukt o długości 700 m nad Powiślem, będący przedłużeniem Alej Jerozolimskich. Most o ośmiu przęsłach stalowych wspartych na kamiennych filarach otwarto dla ruchu 8 czerwca 1913, natomiast uroczystego otwarcia całej trasy, wraz z wiaduktem, dokonano 4 stycznia 1914 (według innych źródeł 6 stycznia 1914). Był chronologicznie czwartym stałym mostem, jednak mieszkańcy nazywali go "Trzecim Mostem,", gdyż dwa mosty przy Cytadeli (drogowy z 1875 i kolejowy z 1908) traktowali jako jeden. Głównym wykonawcą przeprawy było przedsiębiorstwo K. Rudzki i S-ka.
W czasie budowy doszło do skandalu korupcyjnego. Kierujący projektowaniem i budową przeprawy Mieczysław Marszewski przyjął w zamian za przyznawane przedsiębiorstwom kontrakty łapówki w wysokości ok. 100 tys. rubli. W wyniku śledztwa został usunięty z pełnionych funkcji, skazany na karę więzienia oraz zwrot uzyskanych korzyści majątkowych.
Most miał duże znaczenie dla rozwoju Saskiej Kępy i Grochowa. W związku z jego budową m.in. wytyczono obecną al. Zieleniecką.
5 sierpnia 1915 wycofujące się z Warszawy wojska rosyjskie wysadziły górne części 2 filarów przeprawy. Wzniesiony w ich miejscu przez Niemców prowizoryczny drewniany pomost, wzmocniony paraboliczną konstrukcją stalową, spłonął z nieznanych przyczyn krótko po zakończeniu budowy w 1916. Do końca okupacji Niemcy nie podjęli drugiej próby odbudowy mostu. Spowodowało to przeciążenie odbudowanego mostu Kierbedzia.
W 1915, po wycofaniu się Rosjan z Warszawy, mostowi nadano obecną nazwę.
Po zakończeniu wojny powstał spór między miastem a Ministerstwem Skarbu, kto powinien finansować odbudowę przeprawy. W wyniku zawartego porozumienia koszty podzielono po połowie. Most odbudowano w latach 1921–1927. Prace ponownie zrealizowała spółka K. Rudzki. W 1925 otwarto dla ruchu jedną jezdnię, a w 1927 oddano do użytku most na całej szerokości.
Podczas przewrotu majowego, 12 maja 1926 ok. godz. 17.00, na moście doszło do spotkania prezydenta Stanisława Wojciechowskiego z marszałkiem Józefem Piłsudskim. Inicjatorem spotkania był prezydent. Nie osiągnięto porozumienia, a wierni rządowi Wincentego Witosa żołnierze z Oficerskiej Szkoły Piechoty nie przepuścili Piłsudskiego na lewy brzeg.
W okresie okupacji niemieckiej mostowi nadano niemiecką nazwę "Neue Brücke". 1 sierpnia 1944 śródmiejski przyczółek mostu został zaatakowany z obu stron przez powstańców z III zgrupowania „Konrad“ (plutonu 1140 od południa, z terenu rzeźni miejskiej, a plutonów 1138 i 1139 z budynków po północnej stronie wiaduktu). Atak załamał się, a wycofujących się powstańców z plutonów 1138 i 1139 zatrzymali niemieccy żandarmi i następnego dnia rozstrzelali pod wiaduktem. Po stronie praskiej polskie oddziały nie podeszły na pozycje szturmowe. Na moście Niemcy ustawili ciężkie karabiny maszynowe i reflektory wykorzystując swoje pozycje m.in. do ostrzeliwania Górnego Powiśla i polskich oddziałów dokonujących desantu na przyczółku czerniakowskim we wrześniu 1944.
Most został wysadzony przez Niemców 13 września 1944 o godz. 12.15 z powodu groźby połączenia się nacierających wojsk radzieckich i polskich z powstańcami. Zniszczeniu uległy cztery stalowe przęsła łukowe mostu o łącznej długości 274 metrów i jedno żelbetowe przęsło wiaduktu długości 19 metrów. Uszkodzone zostały również filary mostu.
Most został odbudowany według projektu Stanisława Hempla. 4 grudnia 1945 doszło tam do katastrofy budowlanej. Do wody runęło siedem łuków trzeciego przęsła, w wyniku czego śmierć poniósł 21-letni monter, a dziewięć osób zostało rannych. Most został oddany do użytku 22 lipca 1946. Pozwoliło to na uruchomienie pierwszego po wojnie tramwajowego połączenia przez Wisłę. Tego samego dnia pod wiaduktem mostu otwarto prowizoryczną zajezdnię tramwajową „Solec” z trzema kanałami rewizyjnymi o łącznej pojemności 25 wagonów. Wjazd do zajezdni znajdował się od strony al. 3 Maja, na której powstał również tor odstawczy o pojemności kilkunastu wagonów. Na odbudowanym moście zainstalowano także rurę dostarczającą wodę z miejskiego wodociągu do prawobrzeżnej części miasta.
Do czasu oddania do użytku mostu Śląsko-Dąbrowskiego (1949) most Poniatowskiego zapewniał jedyne połączenie tramwajowe lewobrzeżnej części miasta z Pragą.
W 1949 pod kierownictwem inż. Tadeusza Chylińskiego z Instytutu Lotnictwa zostały przeprowadzone, podczas próbnego obciążenia, tensometryczne pomiary naprężeń w konstrukcji przęseł mostu.
Po odbudowie most stracił część elementów swojego dotychczasowego charakteru. Ozdobną balustradę zastąpiono prostym „parkanem” stalowym. Nie odbudowano też kilku kamiennych ławek, które stały na filarach mostu. Inna jest też konstrukcja samych przęseł. Szczątki oryginalnych ławek do dzisiaj leżą w wiślanym nurcie i można je zobaczyć przy niskim stanie wody.
Na przełomie lutego i marca 1961, w związku z likwidacją torów tramwajowych m.in. na ulicach Solec i Książęcej, zlikwidowano zajezdnię „Solec”, a tramwaje przeniesiono do zajezdni „Mokotów“.
W latach 60. i I połowie lat 70. przeprawa była częścią dróg międzynarodowych E8 i E81. Po oddaniu do użytku w 1974 Trasy Łazienkowskiej ruch kołowy na moście Poniatowskiego zmniejszył się o 25%.
W latach 1963–1966 zbudowano drugą łącznicę z Wisłostradą na zachodnim brzegu rzeki. Most został poszerzony o 4 metry kosztem kamiennych wnęk i chodników. W trakcie kolejnego remontu w latach 1985–1990 wymieniono całą konstrukcję stalową wiaduktu na nową szerszą. Elementy betonowe wyglądające jak kamienne obłożono zbrojoną obrzutką betonową i odtworzono pierwotny wygląd powierzchni. Wymieniono wszystkie poprzeczne belki betonowe i dobudowano drugą łącznicę po stronie praskiej (z Wałem Miedzeszyńskim), oraz podniesiono torowisko tramwajowe. Na czas tego remontu na północ od przeprawy zbudowano tymczasowy most Syreny.
W 2002 pod arkadami mostu po stronie śródmiejskiej powstało Centrum Handlowe Arkada, w którym mieści się ponad 100 sklepów i zakładów usługowych.
W latach 2004–2005 wyremontowano obydwie wieżyczki na moście, a od nowa zbudowano te po praskiej stronie, oraz cztery pierwsze pawilony wiaduktu. Odnowiono neorenesansowe wieżyczki i pawilony na wiadukcie doń prowadzącym. Przy okazji tego remontu na wieżyczkę przy Muzeum Wojska Polskiego powrócił wykuty w kamieniu kartusz herbowy z wizerunkiem Syreny (zdemontowany podczas remontu w latach 80. XX wieku).
W latach 2011–2014 przy moście prowadzono prace poszukiwawcze, w wyniku których z dna rzeki wydobyto m.in. fragment przęsła o wymiarach ok. 7x6x1,5 m i wadze ponad 20 ton. Od 2013 jest on eksponowany na terenie Instytutu Badawczego Dróg i Mostów.
Przy praskiej stronie przeprawy znajduje się popularna plaża "Poniatówka". W 2017 pod mostem powstał kompleks trzech boisk do siatkówki plażowej z trybunami na 200 osób i urządzeniami do "street workoutu".
W 2021 na wiadukcie i moście ustawiono sześć fotoradarów. W 2022 w wieżycach po obu stronach wiaduktu przy ul. Solec uruchomiono dwie windy.

</doc>
<doc id="307864" url="https://pl.wikipedia.org/wiki?curid=307864" title="Konwencja o prawach człowieka i biomedycynie">
Konwencja o prawach człowieka i biomedycynie

Konwencja o prawach człowieka i biomedycynie (pełna nazwa: „Konwencja o ochronie praw człowieka i godności istoty ludzkiej w dziedzinie zastosowania biologii i medycyny”, w literaturze często używana jest nazwa „Europejska Konwencja Bioetyczna”) – jedna z konwencji Rady Europy, zawarta 4 kwietnia 1997 r. w hiszpańskim mieście Oviedo. Konwencja jest podstawowym dokumentem na kontynencie europejskim regulującym trudne sprawy z pogranicza medycyny, etyki i prawa. Konwencja obowiązuje od 1 grudnia 1999 r., na razie tylko 19 państw europejskich (Polska nie jest jeszcze stroną tej Konwencji, choć już ją podpisała w 1999 r. – potrzebna jest jeszcze ratyfikacja).
Zawiera ona jedynie najważniejsze zasady, bowiem zamiarem jej twórców było, aby stanowiła ona ramy prawne dla tematyki zastosowania biologii i medycyny, a bardziej szczegółowe rozwiązania prawne byłoby zawierane w kolejnych protokołach dodatkowych.
Język autentyczny : angielski i francuski, depozytariuszem jest Sekretarz Generalny Rady Europy (art. 33).
Konwencja reguluje kwestie:
Podstawowe zasady Konwencji.
1. Ochrona godności ludzkiej.
Konwencja w artykule 1 potwierdza ochronę godności i tożsamości wszystkich ludzi i gwarantuje każdemu człowiekowi – bez jakiejkolwiek dyskryminacji – poszanowanie jego integralności i praw przy używaniu biologii i medycyny.
2. Zasada prymatu osoby.
W biomedycynie, a zwłaszcza w badaniach naukowych z tej dziedziny, może zaistnieć konflikt pomiędzy interesami jednostki (indywidualnego człowieka) a interesami społeczeństwa jako ogółu. Konwencja wyżej stawia interes jednostki, proklamując zasadę prymatu osoby. Nie można więc prowadzić badań naukowych kosztem człowieka.
3. Zasada sprawiedliwego dostępu do ochrony zdrowia.
Zasada sprawiedliwego dostępu do ochrony zdrowia oznacza taki dostęp, jaki jest zgodny z medycznymi potrzebami określonej osoby. Ochrona zdrowia rozumiana jest tu szeroko, jako: zabiegi diagnostyczne, zapobiegawcze, lecznicze i rehabilitacyjne.
Zgoda osoby na interwencję medyczną.
Konwencja wymaga, aby każda interwencja medyczna w stan zdrowia osoby była poprzedzona wyrażeniem przez nią zgody. Taka osoba musi zostać wcześniej poinformowana o celu i naturze interwencji, a także o ryzyku, jakie ona może nieść ze sobą. Informacje muszą być przekazane w sposób jasny i zrozumiały, tak aby pacjent świadomie mógł podjąć decyzję o interwencji medycznej.
Zgoda osoby na interwencję medyczną może przybrać rozmaite formy, może być wyraźna (ustna albo pisemna), a nawet dorozumiana – z reguły będzie to zależało od charakteru i doniosłości interwencji, która ma być przeprowadzona. Przy wielu czynnościach medycznych o charakterze rutynowym wymaganie wyraźnej zgodny byłoby niepotrzebne. Z samego zachowania pacjenta może wielokrotnie domniemywać, iż zgadza się na interwencję, przykładowo – został poinformowany o celu i zakresie badań medycznych, po czym dobrowolnie udał się do gabinetu, w którym wykonano szereg nieinwazyjnych testów.
Prawo do informacji o stanie zdrowia.
Wywodzone jest z szerszego prawa do poszanowania życia prywatnego, w kontekście europejskim wywodzone przede wszystkim z art. 8 Europejskiej konwencji praw człowieka. Każdy ma prawo do poznania wszelkich informacji o stanie swojego zdrowia. Zakłada się także, iż to osoba jest dysponentem informacji o sobie i – co do zasady – bez jej zgody informacje o stanie jej zdrowia nie powinny być przekazywane innym osobom. Istnieją naturalne ograniczenia tego prawa, np. sąd ma prawo zlecić testy, których wyniki mogą pomóc ustalić sprawcę przestępstwa.
Dopełniającym elementem prawo do informacji o stanie zdrowia jest prawo do niebycia poinformowanym. Każda osoba ma prawo życzyć sobie, aby nie być poinformowanym – i takie życzenie powinno zostać spełnione. Także w tym przypadku możliwe są ograniczenia tego prawa – w interesie samej osoby (np. informacja o predyspozycji do pewnej choroby, jeżeli przekazanie informacji jest konieczne do zapobieżenia negatywnym skutkom braku działania) lub w interesie innych osób (np. informacja o byciu chorym na chorobę zakaźną).
Genotyp ludzki i inżynieria genetyczna.
Zakazuje się dyskryminacji osoby ze względu na materiał genetyczny. Testy genetyczne mają być wykonywane tylko do celów zdrowotnych lub badań medycznych (związanych z celami zdrowotnymi).
Ingerencja w materiał genetyczny może być przeprowadzona jedynie ze względów terapeutycznych, profilaktycznych lub diagnostycznych. Zabrania się wprowadzania zmian dziedzicznych.
Badania naukowe.
Rozdział V Konwencji dotyczy w całości badań naukowych, których eksperymenty lub część eksperymentów są prowadzone na ludziach (pacjentach). Konwencja uznaje, że ochrona istoty ludzkiej stanowi nadrzędną zasadę w stosunku do generalnej zasady swobody prowadzenia badań naukowych. Przeprowadzanie eksperymentów naukowych na  ludziach jest dopuszczalne, o ile zostaną spełnione wszystkie następujące warunki:
–  brak jest metody o porównywalnej skuteczności, 
–  ryzyko dla osób poddanych badaniom jest proporcjonalne do potencjalnych korzyści wynikających z tych badań,
–  projekt badań został zatwierdzony przez właściwą instytucję (również pod względem etycznym)
–  każda osoba poddawana badaniom jest informowana o swoich prawach,
–  każda osoba poddawana badaniom wyrazi na nie zgodę, którą dodatkowo można swobodnie wycofać. 
Obowiązek spełnienia wszystkich warunków jest wymagany od ośrodka który prowadzi badania naukowe na ludziach.
Dopuszcza się badań na osobach, które nie są zdolne do wyrażenia zgody pod dodatkowymi warunkami, w tym pod warunkiem, że dana osoba nie wyrazi sprzeciwu.
Konwencja zabrania prowadzenia badań, co do których wiadomo, że nie przynoszą znacznego postępu w wiedzy naukowej (np. badania nad działaniem trucizn na ludzi w różnym wieku, badanie skuteczności tortur, badania nad spożywaniem przez ludzi ludzkiego mięsa), a także badań, co do których istnieje konsensus, że stwarzają duże ryzyko lub stanowią duże obciążenie dla osoby jej poddawanej (np. celowe odmrażanie lub wywołanie poparzeń, wykorzystanie głodzenia, badania w wykorzystaniem rażenia prądem elektrycznym, amputacja kończyn w celach naukowych).
Konwencja w art. 18 dopuszcza badania na embrionach, ale zabrania tworzenia embrionów ludzkich do celów naukowych.
Protokoły dodatkowe.
Do tej pory przyjęto 4 protokoły dodatkowe do Europejskiej Konwencji o Prawach Człowieka i Biomedycynie:

</doc>
<doc id="307865" url="https://pl.wikipedia.org/wiki?curid=307865" title="Most Kierbedzia">
Most Kierbedzia

Most Kierbedzia, oficjalnie most Aleksandryjski, także I most – pierwszy warszawski stalowy most na Wiśle zbudowany w latach 1859–1864 według projektu Stanisława Kierbedzia.
Most został wysadzony w sierpniu 1915 przez wojska rosyjskie oraz we wrześniu 1944 przez wojska niemieckie. Współcześnie w jego miejscu znajduje się most Śląsko-Dąbrowski.
Historia.
Budowa.
Most powstał z inicjatywy Towarzystwa Rosyjskich Kolei Żelaznych. Według pierwotnej koncepcji miał być mostem kolejowym łączącym Dworzec Petersburski (obecnie Wileński) z Dworcem Wiedeńskim. Został wybudowany w linii prostej na przedłużeniu trasy Kolei Warszawsko-Petersburskiej. Zaniechano jednak przeprowadzenia linii kolejowej przez centrum Warszawy i most ukończono wyłącznie jako drogowy. Most kolejowy zbudowano kilka lat później, na północ od mostu Kierbedzia, przy warszawskiej Cytadeli (most przy Cytadeli). Zamiast linii kolejowej na moście ułożono szyny dla tramwajów konnych, nazywanych przez mieszkańców Warszawy „ropuchami”.
Mimo iż most Kierbedzia był pierwszym stałym mostem od czasów Zygmunta Augusta, ówczesna prasa nie wspominała o budowie i postępach prac. Prace rozpoczęto latem 1859, a ukończono w 1864. Wbijanie sosnowych pali w dno Wisły pod budowę drewnianego mostu tymczasowego rozpoczęto, od strony Pragi, 31 lipca 1859. Kamień węgielny pod budowę mostu wmurowano uroczyście w 1860. Głównym projektantem był Stanisław Kierbedź, który z udziałem Juliana Majewskiego nadzorował budowę przeprawy. Przy budowie pracował także Tadeusz Chrzanowski, który później samodzielnie zaprojektował most przy Cytadeli.
W pierwszej fazie budowy wzniesiono tymczasowy most drewniany, zbliżony konstrukcją i wyglądem do późniejszego stalowego. Składał się on z 12 przęseł o długości 39,5 metra. Były one oparte na dwóch filarach brzegowych i 11 rzecznych, chronionych izbicami. Podwyższone przęsło od strony Starego Miasta umożliwiało żeglugę statków na Wiśle w warunkach wysokiego poziomu wody. Później po północnej stronie mostu tymczasowego wykonano kesonowe fundamenty filarów. W kesonach pracowało po czterech robotników, zmieniając się co 6 godzin. Po zmontowaniu stalowej konstrukcji most drewniany został rozebrany. Jego relikty są widoczne w czasie niskiego stanu wody w Wiśle.
Most miał sześć przęseł i długość 474 m (według innych źródeł 475 m lub 476 m). Tunelowa konstrukcja mostu nadała mu wygląd okratowanego korytarza. Wewnątrz znajdowała się brukowana jezdnia z dwoma torami tramwajowymi, a chodniki wykonano jako galerie wzdłuż zewnętrznych boków przęseł. Z placu Zamkowego na przeprawę prowadziła ulica Nowy Zjazd, schodząca z placu wiaduktem Pancera, a później nasypem ziemnym. Po stronie praskiej wytyczono i doprowadzono do mostu nową ulicę Aleksandryjską, częściowo biegnącą po nasypie. Pierwotnie jako nawierzchnię jezdni na moście wykorzystano kraty żeliwne, wyprodukowane przez Zakłady Ostrowieckie. Później zastąpiono je drewnianym brukiem.
Ogólny koszt budowy przeprawy wyniósł ok. 2,7 mln rubli. Prace zostały wykonane przez francuskie firmy „Goüin et C-ie Batignolles” i „Schneider Creuzot”, której przedstawicielem był francuski inżynier Gottard oraz polski inżynier i wynalazca Stanisław Janicki. Otwarcie przeprawy nastąpiło 22 listopada 1864.
W czasie zaborów most nosił oficjalną nazwę "mostu Aleksandryjskiego" (od imienia cara Aleksandra II). Powszechnie nazywany był jednak "mostem Kierbedzia" (od nazwiska projektanta i budowniczego). Funkcjonowały także potoczne nazwy „Kierbedź” i „Kierbedziak”.
Lata 1865–1939.
W 1865 rosyjskie Towarzystwo, właściciel Kolei Warszawsko-Persburskiej, w celu ułatwienia przesiadania się podróżnym między warszawskimi dworcami, rozpoczęło budowę linii tramwajów konnych, biegnącej przez nowo wybudowany most. Łącznie położono 6,2 km torów o rozstawie szyn 1525 mm. Trasa, oddana do użytku w grudniu 1866, prowadziła od Dworca Petersburskiego do Dworca Wiedeńskiego ulicami: Wileńską, Targową, Aleksandryjską, mostem Kierbedzia (Aleksandryjskim), Nowym Zjazdem, Krakowskim Przedmieściem, Królewską i Marszałkowską.
Budowa przeprawy umożliwiła świadczenie usług komunalnych w prawobrzeżnej Warszawie przez obiekty znajdujące się na lewym brzegu Wisły. W 1867 pod mostem podwieszono przewód gazowy, w 1882 kable telefoniczne, w 1894 dwie rury dostarczające wodę ze Stacji Filtrów, a ok. 1905 przewody elektroenergetyczne.
W 1900 przy moście Kierbedzia otwarto początkową stację Warszawa Most nowo uruchomionej kolejki jabłonowskiej. W 1908 mostem po raz pierwszy pojechały tramwaje elektryczne.
5 sierpnia 1915 około 6 rano wycofujące się z Warszawy pod naporem Niemców wojska rosyjskie wysadziły dwa środkowe przęsła przeprawy, nie uszkadzając jednak filarów. 30 września 1915 na rusztowaniach odbudowywanego mostu zawieszono rurę, wznawiając dostawy wody do prawobrzeżnej części miasta z zakładu na Koszykach (od 5 sierpnia Praga była zasilana z czterech studzien artezyjskich z terenu Monopolu Spirytusowego i Rektyfikacji). 
W tym samym miesiącu do Warszawy przybyła złożona z niemieckich inżynierów specjalna komisja, która zadecydowała o odbudowie wszystkich mostów. Podjęto decyzję, że koszty naprawy mostów: Aleksandrowskiego (Kierbedzia) i Mikołajewskiego (Poniatowskiego) poniesie miasto, natomiast odbudowę mostu kolejowego, ze względu na konieczność szybkiego przywrócenia komunikacji kolejowej z Mławą, sfinansują władze niemieckie. 
We wrześniu 1915 obok zniszczonej przeprawy oddano do użytku tymczasowy most palowy, któremu nadano nazwę mostu gen. H. von Beselera. Został on zniesiony przez krę w grudniu 1915.
Odbudowę mostu Kierbedzia Niemcy rozpoczęli 12 września 1915 r. Wykonanie nowej konstrukcji i jej montaż powierzono firmom niemieckim: C.H. Jucho z Dortmundu i Philipp Holzmann &amp; Cie., G.m.b.H. z Frankfurtu nad Menem, pod kierunkiem inż. Martina Arndta. Komunikację pieszą przez most Kierbedzia umożliwiono 27 listopada 1915. Oficjalnego otwarcia odbudowanego mostu dokonano, jak planowano, 27 stycznia 1916, w dniu urodzin króla Prus Wilhelma II Hohenzollerna. 
Nowe przęsła różniły się konstrukcyjnie i wizualnie od oryginalnych. Były wyższe i zamknięte od góry parabolicznie. Po spaleniu się w tym samym roku prowizorycznie naprawionego mostu Poniatowskiego przejął ruch z tej przeprawy.
W 1915, po wycofaniu się Rosjan z Warszawy, nazwa „most Kierbedzia” stała się nazwą oficjalną.
II wojna światowa i okres powojenny.
W okresie okupacji niemieckiej mostowi nadano niemiecką nazwę "Stadtbrücke". 1 sierpnia 1944 powstańcy z batalionu „Bończa” podjęli nieudaną próbę opanowania mostu, którego broniły m.in. dwie kompanie Wehrmachtu stacjonujące w sąsiadującym z przeprawą domu Schichta przy ul. Nowy Zjazd 1. Poległo ok. 40 Polaków.
Most został wysadzony 13 września 1944 o 23.30 przez 2. Kompanię 654. Batalionu Pionierów Wehrmachtu (2. Kompanie der Pionier-Bataillon 654), dowodzoną przez oberleutnanta Karla Eymera, która wycofywała się na lewy brzeg Wisły przed Armią Radziecką oraz 1 Armią Wojska Polskiego. Całkowitemu zniszczeniu uległy wówczas nowe przęsła z 1916 roku, zaś przęsła skrajne wraz z filarami zostały poważniej uszkodzone. Po raz drugi Praga została odcięta od dostaw wody z lewego brzegu Wisły.
Dwa przęsła, które nie zostały zniszczone, rozebrano, wysadzając je w powietrze. Dział Zleceń Biura Odbudowy Stolicy przeprowadził przetarg na wydobycie z dna Wisły zniszczonej konstrukcji. W jego wyniku roboty powierzono Przedsiębiorstwu Państwowemu „Hydrotrust” z Katowic.
Po wojnie na ocalałych filarach zbudowano most Śląsko-Dąbrowski, będący elementem Trasy W-Z. Obecny most jest konstrukcyjnie i wizualnie innym mostem niż most Kierbedzia. Oddano go do użytku w 1949 roku, pomimo że pierwotnie planowano odbudowę do stycznia 1946 roku.
We wrześniu 2011 na zlecenie Zakładu Mostów Instytutu Badawczego Dróg i Mostów znaleziono i wydobyto z Wisły m.in. 6-metrowy fragment kratownicy mostu Kierbedzia. Po przeprowadzeniu prac antykorozyjnych, elementy mostu od 2013 są eksponowane na terenie Instytutu.

</doc>
<doc id="307871" url="https://pl.wikipedia.org/wiki?curid=307871" title="Bitwa Pszczyńska">
Bitwa Pszczyńska



</doc>
<doc id="307873" url="https://pl.wikipedia.org/wiki?curid=307873" title="Hot-melt">
Hot-melt

Hot-melt - klej termotopliwy, czyli taki, który pod wpływem podwyższonej temperatury aktywuje się. Stosowany jest w poligrafii do klejenia opraw lub opakowań, na taśmach klejących (np. niektóre taśmy pakowe).

</doc>
<doc id="307874" url="https://pl.wikipedia.org/wiki?curid=307874" title="Oprawa">
Oprawa



</doc>
<doc id="307876" url="https://pl.wikipedia.org/wiki?curid=307876" title="Carlo Goldoni">
Carlo Goldoni

Carlo Goldoni (ur. 25 lutego 1707 w Wenecji, zm. 6 lutego 1793 w Paryżu) – włoski komediopisarz związany z Wenecją, z zawodu prawnik. Był autorem ponad 200 komedii.
Życiorys.
We wczesnej młodości Goldoni uległ urokom teatru i zaczął pisać sztuki, a nawet został członkiem wędrownej trupy. Jednak nie porzucił myśli o mieszczańskim stylu życia i po uzyskaniu dyplomu uniwersyteckiego kontynuował karierę adwokacką. 
W 1748, po ukończeniu przeszło 40 lat i gdy był już autorem ponad 30 sztuk, porzucił zawód prawnika. Zawarł umowę z zespołem Medebacha i zobowiązał się dostarczać dla niego 10 sztuk rocznie. W 1750 nawet powiększył tę liczbę do 16. Następnie związał się z innym teatrem, jednak nie udało mu się uniknąć zaciekłej rywalizacji z dwoma innymi dramatopisarzami weneckimi: Pietro Chiarim i Carlo Gozzim. 
Zniechęcony wypowiedziami Gozziego opuścił w 1762 Wenecję i przeniósł się na stałe do Paryża, by wesprzeć występujący tam na stałe teatr włoski. Gdy współpraca z teatrem nie przynosiła oczekiwanych rezultatów, został tymczasowo nauczycielem na dworze wersalskim. Jego pisana po francusku komedia "Dobroczynny zrzęda" (1771) dotarła na deski Comédie-Française. Po francusku napisał też swoje "Pamiętniki" (1787). 
Zmarł w nędzy w Paryżu podczas rewolucji francuskiej, w momencie gdy Konwent Narodowy postanowił przyjść mu z pomocą. 
Commedia dell’arte.
Goldoni przeciwstawił się i odnowił formę schyłkowej commedia dell’arte. Głosił powrót do pełnego, literackiego tekstu, do charakterów w miejsce typów umownych, do realizmu w przedstawieniu obyczajów, do prostego języka bez wymyślności barokowego stylu. Przeprowadzenie tej zmiany nie było łatwe. Goldoni musiał przekonać nie tylko publiczność, ale i aktorów, niechętnych do podporządkowania się woli autora, ani też odrzucenia maski i skupieniu się na mimice twarzy. Toteż początkowo uciekał się do kompromisu i szczegółowo opracowywał jedynie główną rolę, reszta zaś sztuki zachowywała charakter scenariusza.
Walcząc z dekadencją commedia dell’arte, zarazem czerpał z niej obficie, a jego twórczość jest artystycznym dopełnieniem plebejskiej farsy włoskiej. Z jego licznych dzieł, dziełami o trwałej wartości pozostało kilkanaście komedii pełnych werwy, życzliwie spoglądających na człowieka, których pogodny optymizm tchnie atmosferą oświecenia. Okazał się zwłaszcza mistrzem w oddaniu środowiska, obyczajów i języka ludzi z Wenecji ("Uczciwa dziewczyna", "Awantura w Chioggi", "Gbury", "Kawiarenka" i in.).
Goldoni jako librecista.
Goldoni napisał wiele librett, do których opery komponował m.in. Antonio Vivaldi, Joseph Haydn, Antonio Salieri. Wolfgang Amadeus Mozart skomponował do jego libretta operę komiczną "La finta semplice", czyli "Udana naiwność". Największy sukces odniósł, kiedy przerobił sentymentalną powieść Samuela Richardsona "Pamela, czyli cnota nagrodzona" i muzykę do tego libretta skomponował Niccolò Piccinni. W 1760 tę operę ("La Cecchina") wystawiono w Rzymie, a potem w całej Europie. W 1765 roku wystawiono ją w Warszawie.
Upamiętnienie w Polsce.
Od 1973 na terenie obecnej dzielnicy Bielany w Warszawie znajduje się ulica imienia Carla Goldoniego.

</doc>
<doc id="307877" url="https://pl.wikipedia.org/wiki?curid=307877" title="Mikrodruk">
Mikrodruk

Mikrodruk – technika stosowana jako zabezpieczenie druku, która polega na wykonywaniu mikroskopijnych nadruków, często nieczytelnych i niedostrzegalnych gołym okiem, a widocznych dopiero w dużym powiększeniu. Bardzo często stosowany jako jedna z metod zabezpieczania banknotów. Sposób umiejscowienia, wielkość i dokładność kształtów (rozdzielczość) ma na celu uniemożliwienie podrobienia druku zabezpieczonego metodami nieprzemysłowymi (np. przez skanowanie). Mikrodruk wykonywany może być techniką offsetową. Można również wykonać mikrodruk za pomocą niektórych drukarek laserowych – wysokość czcionki w takim przypadku może wynieść nawet 0,25 mm.

</doc>
<doc id="307879" url="https://pl.wikipedia.org/wiki?curid=307879" title="Alfred Worden">
Alfred Worden

Alfred Merrill Worden (ur. 7 lutego 1932 w Jackson, zm. 18 marca 2020 w Houston) – amerykański astronauta, pułkownik United States Air Force.
Wykształcenie i służba wojskowa.
Szkołę średnią ("Jackson High School") ukończył w rodzinnym Jackson.
Jako pilot wylatał 4000 godzin, z czego 2500 na samolotach z napędem odrzutowym.
Kariera astronauty.
Apollo 15.
Podczas misji Apollo 15, która trwała od 26 lipca do 7 sierpnia 1971, był pilotem modułu dowodzenia „Endeavour”. Pozostałymi członkami wyprawy byli: David Scott – dowódca misji i James Irwin – pilot modułu księżycowego „Falcon”. 30 lipca 1971 Scott i Irwin wylądowali na Srebrnym Globie w rejonie tzw. szczeliny Hadleya, w okolicach księżycowych Apeninów. Astronauci po raz pierwszy byli wyposażeni w pojazd Lunar Roving Vehicle (LRV), który umożliwiał im poruszanie się po powierzchni Księżyca. Dzięki niemu pokonali trasę liczącą ponad 27 km podczas trzech spacerów księżycowych. Przebywali ponad 18 godzin poza modułem LM: 31 lipca – ponad sześć i pół, 1 sierpnia – ponad siedem i 2 sierpnia – blisko pięć. 67 godzin po lądowaniu na Księżycu astronauci wystartowali w drogę powrotną do modułu „Endeavour”, zabierając ze sobą próbki gruntu o łącznej masie 77 kg i ponad 1000 fotografii. Przed opuszczeniem orbity księżycowej Worden na blisko czterdzieści minut wyszedł na zewnątrz modułu dowodzenia, aby wyjąć film z przedziału przyrządowego statku.
7 sierpnia kapsuła Apollo 15 wodowała na Oceanie Spokojnym niespełna 2 km od jednostki ratowniczej – uderzeniowego okrętu desantowego USS „Okinawa”.

</doc>
<doc id="307880" url="https://pl.wikipedia.org/wiki?curid=307880" title="Korek (tkanka)">
Korek (tkanka)

Korek, felem ("fellem") – tkanka roślinna, występująca jako podelement w systemie tkanek okrywających, perydermie (korkowicy). Jest drugim obok fellodermy produktem działalności fellogenu (tkanki korkotwórczej).
Epiderma pełni funkcję tkanki okrywającej łodygi od kilku tygodni do dwóch lat zależnie od gatunku rośliny. Po tym czasie funkcje ochronną przejmuje korek. Powstaje przez zróżnicowanie się komórek powstałych dzięki podziałom fellogenu. Składa się z martwych komórek, ściśle przylegających do siebie, wypełnionych powietrzem. Ściany tych komórek są zgrubiałe, czasem zdrewniałe. Pomiędzy ścianą pierwotną a wtórną znajduje się suberyna. Korek chroni roślinę przed utratą wody, mrozem, bakteriami i drobnoustrojami, jest nieprzepuszczalny dla wody i powietrza, wymiana gazowa jest możliwa dzięki umieszczonym w korku przetchlinkom. W tkance korkowej występują powszechnie dwa typy komórek. Pierwszy typ to komórki cienkościenne tworzące jasną tkankę, drugi zaś to komórki grubościenne wypełnione garbnikami i żywicami tworzące ciemną tkankę. Oba typy komórek mogą występować w korku jednej rośliny. Dodatkowo w korku występują zdrewniałe komórki parenchymatyczne łyka, przekształcające się w sklereidy. Dzięki tym komórkom korek nabiera sztywności.

</doc>
<doc id="307882" url="https://pl.wikipedia.org/wiki?curid=307882" title="Papier kalibrowany">
Papier kalibrowany

Papier kalibrowany – papier o stałej, precyzyjnej grubości na całej swojej powierzchni, stosowany np. jako podkład pod gumę obciągową, tworzy wraz z nią obciąg w technice drukowania offsetowego. Podczas produkcji papieru kalibrowanego papier jest mocno sprasowywany, dzięki czemu jest stosunkowo mało podatny na odkształcenia (wgniecenia) podczas działania ciśnień, jakim jest poddawany w czasie użytkowania w maszynach drukarskich.

</doc>
<doc id="307883" url="https://pl.wikipedia.org/wiki?curid=307883" title="Donor">
Donor

Donor – pojęcie chemiczne oznaczające cząsteczkę, pojedynczy atom lub jon, który dostarcza elektron, proton, grupę funkcyjną lub określony jon innym cząsteczkom w trakcie reakcji chemicznej. Cząsteczki przyjmujące (przeciwne donorowym) nazywane są akceptorami.
Termin ten jest zwykle stosowany razem z określeniem elementu dostarczanego. Np. w teorii Brønsteda kwasy są donorami protonów, a zasady akceptorami protonów. Gdy termin ten jest używany samodzielnie (bez określenia elementu), w domyśle przyjmuje się, że chodzi o donory elektronów.
W tym sensie mówi się o donorze w kontekście domieszkowania półprzewodników. Półprzewodniki domieszkowane donorami elektronów (nośniki większościowe) są określane jako "typ n". Ich przewodnictwo elektryczne wynika z faktu występowania w nich nadmiaru elektronów, które mogą się swobodnie przemieszczać po sieci krystalicznej podobnie jak to jest w przypadku metali.
W chemii pojęcie donoru ma związek z pojęciami takich reakcji chemicznych jak utlenienie i redukcja: 

</doc>
<doc id="307884" url="https://pl.wikipedia.org/wiki?curid=307884" title="Krajka">
Krajka

Krajki – brzegowe fragmenty tkaniny w postaci pasków o szerokości od 8 do 20 mm, biegnących wzdłuż po obu jej stronach. Ich struktura i wygląd są zwykle inne od reszty tkaniny. Zabezpieczają tkaninę zarówno w procesie tkania, jak i wykończenia. 
Wykonywane są na ogół z tej samej przędzy, z której wykonana jest cała osnowa. Ponieważ krajki narażone są na duże obciążenia, muszą być odpowiednio wzmocnione. Uzyskuje się to przez zastosowanie na osnowę krajkową podwójnych nitek. Krajki najczęściej tworzone są w splocie płóciennym lub pochodnym. Oprócz funkcji zabezpieczającej, krajki pełnią również funkcje:

</doc>
<doc id="307885" url="https://pl.wikipedia.org/wiki?curid=307885" title="Prawo kaplicy">
Prawo kaplicy

Prawo kaplicy, zwane też prawem do kaplicy (fr. "droit de chapelle") – zwyczajowe prawo misji dyplomatycznej do urządzenia w swych pomieszczeniach miejsca przeznaczonego do odbywania nabożeństw i wykonywania innych praktyk religijnych. Urządzenie kaplicy w misji jest dopuszczalne, gdy znajduje się ona wewnątrz pomieszczeń misji i jest przeznaczona przede wszystkim dla jej personelu, a w szczególności nie jest otwarta dla społeczeństwa państwa przyjmującego.
Prawo kaplicy miało być przejawem tolerancji religijnej, a jednocześnie wyjątkiem od zasady "Cuius regio, eius religio". Historycznie prawo to wywodziło się stąd, iż władca katolicki zezwalał posłom protestanckim na posiadanie kaplicy protestanckiej, zaś władca protestancki - analogicznie zezwalał dyplomatom katolickim na urządzenie kaplicy katolickiej.

</doc>
<doc id="307888" url="https://pl.wikipedia.org/wiki?curid=307888" title="Czerwień metylowa">
Czerwień metylowa

Czerwień metylowa (DABCYL, z ang. "2-(N,N-Dimethyl-4-aminophenyl)azobenzenecarboxylic acid") – organiczny związek chemiczny, barwnik azowy stosowany najczęściej jako chemiczny wskaźnik pH. W temperaturze pokojowej jest to ciemnoczerwone, krystaliczne ciało stałe.
Zmienia barwę od ciemnoczerwonej do jasnożółtej w zakresie pH od 4,8 do 6,0. Czerwień metylowa, podobnie jak oranż metylowy jest stosowana w alkacymetrii. Oprócz tego stosuje się ją w mikrobiologii do detekcji zmiany pH zachodzącej w czasie fermentacji glukozy.

</doc>
<doc id="307892" url="https://pl.wikipedia.org/wiki?curid=307892" title=".fr">
.fr

.fr – domena internetowa przypisana od roku 1986 do francuskich stron internetowych i administrowana przez AFNIC. 
Domeny stopnia drugiego.
Nie wszyscy mogą rejestrować francuską domenę .fr. Mogą tego dokonywać jedynie Francuzi, obywatele Unii Europejskiej i właściciele zastrzeżonych znaków handlowych posiadający kontakt administracyjny we Francji.

</doc>
<doc id="307893" url="https://pl.wikipedia.org/wiki?curid=307893" title="Aldehyd propionowy">
Aldehyd propionowy

Aldehyd propionowy, propanal – organiczny związek chemiczny z grupy aldehydów. W temperaturze pokojowej jest bezbarwną cieczą o ostrym, nieprzyjemnym zapachu.
Otrzymywany poprzez utlenianie alkoholi pierwszorzędowych:
Jak wszystkie aldehydy ma własności redukcyjne. Sam utlenia się do kwasu propionowego, więc można go wykryć za pomocą prób Fehlinga oraz Tollensa.
W reakcji z cyjanowodorem tworzy cyjanohydrynę:

</doc>
<doc id="307895" url="https://pl.wikipedia.org/wiki?curid=307895" title="Taniny">
Taniny

Taniny ("garbniki roślinne", "garbniki naturalne", "E181") – grupa organicznych związków chemicznych, pochodne fenoli, naturalnie wytwarzane przez rośliny. Masa cząsteczkowa tanin mieści się w zakresie od kilkuset do kilku tysięcy Da. Wyróżniane są taniny łatwo hydrolizujące oraz skondensowane. Pierwsza grupa to związki powstałe w wyniku polimeryzacji kwasu galusowego lub innych kwasów fenolowych oraz cukrów, zwykle glukozy. Grupa ta łatwo ulega hydrolizie kwasowej. Druga grupa ulega hydrolizie jedynie przy zastosowaniu silnych kwasów. Taniny skondensowane tworzone są przez łączenie flawonoidów. Taniny nadają roślinom cierpki, nieprzyjemny smak, wykazują też działanie toksyczne w tym powodują denaturację białek. Polimeryzowane i przechowywane są w tanosomach. W roślinie pełnią funkcję obronną odstraszając zwierzęta roślinożerne. Taniny wydzielane przez rośliny wykazują także działanie allelopatin. Zdolność denaturacji białek została wykorzystana przez człowieka w garbarstwie. Denaturacja włókien kolagenowych, obecnych w skórach zwierzęcych, powoduje, że białka te stają się trudno dostępne dla drobnoustrojów.
Garbniki są ciałami stałymi, dobrze rozpuszczalnymi w wodzie i zwykle także w alkoholu oraz acetonie. Źle rozpuszczają się w eterze i chloroformie.
Rola i właściwości.
Badana nad fizjologiczną funkcją tanin rozpoczął na początku XX wieku Emil Fischer. Są najpowszechniej występująca grupą roślinnych metabolitów wtórnych. Mogą stanowić od 5% do 10% suchej masy liści drzew. Zapewniają obronę zarówno przed roślinożernymi owadami, jak i kręgowcami. Wbrew pierwotnym przypuszczeniom nie wpływają znacząco na proces trawienia białek u owadów, za to wykazują taką właściwość w układzie pokarmowym kręgowców. W przypadku owadów toksyczność tanin polega głównie na inicjowaniu reakcji prowadzących do powstania dużych ilości aktywnych form tlenu. Taniny występują w drewnie, korze, korzeniach, liściach, owocach oraz galasach.
Fizjologiczna rola garbników nie jest do końca poznana, ale wiadomo, że pełnią one rolę antyseptyków chroniących roślinę przed grzybami i owadami. Działanie bakteriobójcze (podobnie jak garbujące) polega na wiązaniu z substancjami białkowymi, z wytworzeniem związków nierozpuszczalnych. Bakterie jako substancje białkowe, przerywają swój rozwój, dzięki czemu garbniki mają pewne znaczenie lecznicze.
Garbniki rozpuszczają się w wodzie oraz w polarnych rozpuszczalnikach organicznych, np. w etanolu (także zmieszanym z eterem etylowym), acetonie i octanie etylu. Nie rozpuszczają się w rozpuszczalnikach niepolarnych, np. benzenie, chloroformie i eterze naftowym.
Taniny łatwo hydrolizujące (HTs) są ważnym składnikiem żywności wpływającym na jej smak, barwę, trwałość i inne cechy. Taniny skondensowane (PAs) decydują między innymi o strawności paszy wydajności produkcji zwierząt hodowlanych. Zwierzęta mogą częściowo neutralizować negatywny wpływ tanin dzięki wytwarzaniu białek bogatych w prolinę. Białka te są obecne w ślinie.
Stwierdzono, że kwas galusowy indukuje proces apoptozy oraz spowalnia podziały komórek, dlatego przypuszcza się, że taniny obecne w herbacie i winie mogą chronić spożywających je ludzi przed nowotworami.
Podział.
Garbniki naturalne można podzielić, według produktów rozkładu otrzymanych podczas ich suchej destylacji, na:
Inny podział uwzględniający budowę i właściwości substancji garbnikowych:
Część autorów jako oddzielną grupę wyróżnia taniny katechinowe. Są to flawan-3-ole, np. (+)-katechina (−)-epikatechina (+)-galokatechina i (−)-epigalokatechina i ich estrowe pochodne. Nie łączą się one w polimery i występują na przykład w liściach herbaty.
Występowanie i wykrywanie.
Taniny polimeryzowane i przechowywane są w tanosomach, tj. organellach występujących w zielonych organach roślin naczyniowych z różnych grup taksonomicznych. Szczególnie dużo tanin zawierają patologiczne wyrośla, powstające z powodu owadów. Zawartość garbników w roślinach jest zmienna w czasie, np. w owocach zmniejsza się w miarę ich dojrzewania.
Garbniki są czynnymi składnikami wielu surowców zielarskich takich jak: kora dębu, kłącze pięciornika, dębianka, kłącze wężownika, liść orzecha włoskiego, kora oczaru, liść jeżyny i maliny, owoce borówki czarnej, ziele rzepiku, liść poziomki, ziele pięciornika gęsiego, korzeń "Krameria lappacea".
Garbniki wykrywa się słabymi roztworami soli żelaza. Barwione są przez siarczan żelaza(III) na kolor ciemnoniebieski, przez chlorek żelaza(III) na brunatnozielony, a przez dichromian potasu na kolor brunatny. Skutkiem obecności garbników jest brunatnienie niektórych produktów roślinnych (np. przecieru jabłkowego i purée z fasoli) oraz mętnienie soków owocowych i wina.
Zastosowanie.
Od kilku wieków taniny służą do wyprawiania skóry zwierzęcej, która po odpowiedniej obróbce z głównym udziałem garbników staje się trwała i nie ulega procesowi rozkładu.
W medycynie, ze względu na działanie ściągające. Koagulacja białek na powierzchni błon śluzowych prowadzi do powstania warstwy ochronnej, z czego wynikają właściwości przeciwzapalne względem stanów zapalnych skóry i błon śluzowych. Ten sam mechanizm jest odpowiedzialny za hamowanie drobnych krwawień oraz likwidację obrzmień. Galotaniny są wykorzystywane głównie zewnętrznie do likwidacji stanów zapalnych. Elagotaniny i produkty ich rozpadu poza właściwościami ściągającymi wykazują zdolność wymiatania wolnych rodników, hamują peroksydację lipidów oraz namnażanie wirusa HIV. Mają też działanie przeciwkancerogenne. Taniny łatwo hydrolizujące ulegają rozkładowi w przewodzie pokarmowym. Niektóre z nich wykazują działanie hepatotoksyczne. Taniny skondensowane są częściej stosowane wewnętrznie, między innymi w celu likwidowania biegunek. Garbniki znajdują także zastosowanie przy przeciwdziałaniu skutkom zatrucia alkaloidami.
Pirogalol powstający z kwasu galusowego jest składnikiem barwników do skór, futer oraz włosów. Jest też wykorzystywany do produkcji substancji służących do wywoływania klisz. Sam kwas galusowy jest używany w produkcji atramentu. Związek ten oraz jego pochodna, galusan propylu jest też stosowany jako dodatek do żywności jako antyoksydant. W przemyśle farmaceutycznym z kwasu galusowego wytwarza się antybiotyk o nazwie trimetoprim.
Kwas galusowy jest także używany do czernienia stali.
Wpływ na żyzność gleby.
Taniny obecne w martwej materii organicznej, ściółce regulują szybkość mineralizacji węgla i azotu. Wyniki wielu doświadczeń wskazują, że wpływ tanin na dekompozycję materii organicznej jest ważnym elementem regulacji procesów i struktury ekosystemu. Hamowanie reakcji rozkładu jest efektem utrudnienia działania enzymów hydrolitycznych wobec białek połączonych z taninami oraz zahamowania aktywności wielu enzymów zaangażowanych w proces dekompozycji. Dzięki obecności tanin związki azotowe gromadzą się w zwiększonych ilościach w humusie, stanowiącym wierzchnią warstwę gleby. Zgromadzone organiczne formy azotu mogą być niedostępne dla niektórych roślin, jednak są dostępne dla tych gatunków, które tworzą mikoryzę. Grzyby mikoryzowe stopniowo pozyskują azot z martwej materii organicznej nie dopuszczając do jego ucieczki z obiegu. Modyfikacja obiegu azotu dotyczy głównie ekosystemów leśnych.

</doc>
<doc id="307899" url="https://pl.wikipedia.org/wiki?curid=307899" title="Herb Świętochłowic">
Herb Świętochłowic

Herb Świętochłowic – jeden z symboli miasta Świętochłowice w postaci herbu.
Wygląd i symbolika.
Herbem jest tarcza herbowa dwudzielna w słup i kolejno jej lewa strona dwudzielna w pas. Po prawej (heraldycznie) stronie na błękitnym tle złoty półorzeł górnośląski patrzący w prawo, z czerwonym językiem. Po lewej stronie, w górnej części, na czerwonym tle złoty herb górniczy, a w dolnej części, także na czerwonym tle – złote koło wodne (albo koło zębate).
Złoty półorzeł nawiązuje do przeszłości związanej z Piastami górnośląskimi, dawnymi władcami tych ziem. Herb górniczy i koło zębate (albo koło wodne) to symbole przemysłu ciężkiego, któremu gmina i powiat zawdzięczały swój rozwój. 
Historia.
Na początku istnienia miejscowości na jego herbie widniała postać św. Antoniego Padewskiego, opiekuna ludzi potrzebujących, który trzymał w jednej ręce Dzieciątko Jezus, a w drugiej kwiat lilii. Pierwszy taki odcisk zachował się na pieczęci z 25 października 1825, ale przyjmuje się, że powstał w drugiej połowie XVIII wieku. Używano go niemal sto lat, ponieważ ostatnie odciski pochodzą z 1873. Natomiast aż do 1939 św. Antoni widniał na pieczęci gminnej.
1 stycznia 1947 Świętochłowice powołały organy miejskie i pozostały nieoficjalnie przy dawnym godle gminnym. Religijny charakter herbu nie podobał się komunistycznym władzom. Zastąpiono go herbem wzorowanym na herbie widniejącym na frontonie budynku dawnego starostwa, oddający przemysłowy charakter miasta: w tarczy dzielonej w słup, w prawym błękitnym polu widniał półorzeł, w lewym górnym czerwonym polu skrzyżowane pyrlik i żelazko, u dołu złote koło zębate. Dodatkowo na tarczę nasunięto biały równoramienny krzyż, którego końce nie stykały się z krawędzią tarczy. Ostatecznie usunięto prawe ramię krzyża i dociągnięto pozostałe ramiona do krawędzi tarczy. Tym samym zrezygnowano z ostatniego religijnego elementu w herbie.
Uchwałą Rady Miejskiej nr XIV/103/95 z 30 sierpnia 1995 przyjęto wzór herbu zaprojektowany przez Szymona Kobylińskiego.

</doc>
<doc id="307902" url="https://pl.wikipedia.org/wiki?curid=307902" title="Narkotyk halucynogenny">
Narkotyk halucynogenny



</doc>
<doc id="307903" url="https://pl.wikipedia.org/wiki?curid=307903" title="Abradab">
Abradab

Abradab (zapis stylizowany: abradAb), właściwie Marcin Marten (ur. 12 listopada 1978) – polski raper i producent muzyczny. Marcin Marten znany jest przede wszystkim z występów w zespole hip-hopowym Kaliber 44, którego był współzałożycielem. Od 2002 roku prowadzi także solową działalność artystyczną. Członek Akademii Fonograficznej ZPAV. Laureat nagrody polskiego przemysłu fonograficznego Fryderyka. Abradab współpracował ponadto z takimi wykonawcami jak: Piotr Banach, Bosski Roman, Maciej Maleńczuk, Wojciech Waglewski, Grubson, IGS, L.U.C., Lukatricks, O.S.T.R. oraz Rahim.
W 2011 roku Marten został sklasyfikowany na 17. miejscu listy 30 najlepszych polskich raperów według magazynu Machina. Rok później znalazł się na 14. miejscu analogicznej listy opublikowanej przez serwis Porcys. Poza działalnością artystyczną prowadzi wytwórnię muzyczną Inna-My-Twórnia.
Życiorys.
Uczęszczał do X Liceum Ogólnokształcącego w Katowicach. W 1994 wraz ze swoim starszym bratem Michałem, znanym jako Joka, założył zespół Kaliber 44. Wkrótce potem do zespołu dołączył Piotr Łuszcz występujący jako Mag Magik I. W 1995 zespół podpisał kontrakt płytowy z S.P. Records. Rok później ukazał się debiutancki album formacji pt. "Księga Tajemnicza. Prolog". W 1998 po nagraniu drugiej płyty pt. "W 63 minuty dookoła świata" Piotr „Magik” Łuszcz odszedł z zespołu.
Nagranie trzeciej płyty zatytułowanej "" spowodowało czasowe zawieszenie działalności Kaliber 44, natomiast AbradAb rozpoczął karierę solową. 6 czerwca 2004 roku nakładem S.P. Records ukazał się debiutancki album rapera zatytułowany "Czerwony album". Wydawnictwo dotarło do 14. miejsca listy OLiS. Na płycie znalazł się m.in. utwór „Rapowe ziarno 2 (Szyderap)” do którego został zrealizowany teledysk. Kompozycja cieszyła się znaczną popularnością w Polsce, dotarła m.in. do 2. miejsca Szczecińskiej Listy Przebojów Polskiego Radia. 1 grudnia 2005 roku został wydany drugi album Abradaba pt. "Emisja spalin". Gościnnie na płycie wystąpili m.in. Numer Raz i brat Martena – Joka. Nagrania dotarły do 38. miejsca listy OLiS.
Trzeci album rapera zatytułowany "Ostatni poziom kontroli" ukazał się 3 października 2008 roku. Gościnnie w nagraniach wzięli udział m.in.: Grubson, Marika i IGS. Płyta dotarła do 42. miejsca listy OLiS, gdzie była notowana przez 2 tygodnie. Był to najsłabszy wynik w historii solowej działalności artystycznej Abradaba. 4 października 2010 roku ukazał się czwarty album studyjny Martena pt. "Abradabing". Płyta została wyprodukowana przez pochodzącego z Łodzi rapera Adama Ostrowskiego ps. O.S.T.R. W międzyczasie Abradab wziął udział w objazdowym festiwalu Męskie Granie. Wydarzenie było promowane piosenką „Wszyscy muzycy to wojownicy” w której Marten wystąpił u boku Wojciecha Waglewskiego i Macieja Maleńczuka.
W 2012 roku ukazał się kolejny album solowy rapera zatytułowany "ExtraVertik". Jedynym gościem na tejże płycie był starszy brat rapera Joka, którego zwrotki znalazły się w utworze „Moje demony”. Wydawnictwo spotkało się z umiarkowanym odzewem, produkcja uplasował się na 30. miejscu zestawienia OLiS. Rok później raper wziął udział w reaktywacji składu Kaliber 44. Pierwszy występ zespołu odbył się na Open’er Festival, gdzie duet wystąpił z udziałem instrumentalistów, tzw. „żywym zespołem”. Równolegle działalność wznowił koncertowy skład towarzyszący K44 – Baku Baku Skład.

</doc>
<doc id="307904" url="https://pl.wikipedia.org/wiki?curid=307904" title="Flaga Świętochłowic">
Flaga Świętochłowic



</doc>
<doc id="307905" url="https://pl.wikipedia.org/wiki?curid=307905" title="Menlo Park Terrace (New Jersey)">
Menlo Park Terrace (New Jersey)

Menlo Park Terrace – miejscowość (unincorporated community, pol. niezarejestrowana wspólnota) w hrabstwie Middlesex w stanie New Jersey w USA. Miejscowość należy do konglomeratu Woodbridge Township, rozciąga się wzdłuż drogi U.S. Highway 1, pomiędzy dwoma centrami handlowymi Menlo Park Mall i Woodbridge Center. Wspólnota to w większości domy jednorodzinne, z rozwijającą się populacją emigrantów. W Menlo Park Terrace znajduje się remiza strażacka i szkoła (Menlo Park Terrace School #19). Miejscowość jest widoczna z autostrady Garden State Parkway podczas jazdy na południe obok zjazdu "exit 130". Kod pocztowy (ZIP code) to: 08840.

</doc>
<doc id="307907" url="https://pl.wikipedia.org/wiki?curid=307907" title="Katowice (stacja kolejowa)">
Katowice (stacja kolejowa)

Katowice – największa stacja węzłowa i najważniejsza stacja kolejowa Katowic, położona w centralnej części miasta, w województwie śląskim, w Polsce. Powstała ona 3 października 1846 roku jako przelotowa stacja Kolei Górnośląskiej, która z biegiem czasu przekształciła się w jeden z największych i najważniejszych węzłów kolejowych w Polsce, z którego główne linie odchodzą w czterech kierunkach, tj. do Warszawy Centralnej, Legnicy, Oświęcimia i Zwardonia. Odjeżdżają z niej pociągi wszystkich kategorii, w tym Twoich Linii Kolejowych, InterCity, Express InterCity i Express InterCity Premium, a także pociągi międzynarodowe. Stacja przynależy do Zakładu Linii Kolejowych PKP Polskich Linii Kolejowych w Sosnowcu. W 2021 roku stacja obsługiwała średnio 30,4 tys. pasażerów na dobę, co dawało jej 4. miejsce w Polsce.
Znajdujący się na stacji główny dworzec im. Konstantego Wolnego, położony w Śródmieściu przy d. placu W. Szewczyka 2, oddany do użytku 29 października 2012 roku, jest jednym z największych i najważniejszych tego typu obiektów w Polsce i według klasyfikacji PKP ma najwyższą kategorię Premium. Jest on obiektem wielofunkcyjnym, składającym się z licznych placówek usługowych, powiązanym komunikacyjnie z publicznym transportem miejskim oraz indywidualnym, a także z powstałą wraz z nią Galerią Katowicką.
Historia.
Powstanie i rozbudowa stacji do XX wieku.
Powstanie stacji w Katowicach wiązało się z rozwojem przemysłu na terenie Górnego Śląska od połowy XVIII wieku, kiedy to rządy nad regionem przejęło Królestwo Prus w wyniku zwycięskiej wojny z państwem Habsburgów. Brakowało natomiast dobrych dróg transportowych, w tym niedostateczna była sieć rzek żeglownych. Na początku XIX wieku wraz z pojawieniem się transportu kolejowego powstały pierwsze inicjatywy połączenia regionu z Wrocławiem, które pierwotnie omijały Katowice. W 1836 roku radca F.T. Krause przedstawił projekt połączenia Górnego Śląska z Wrocławiem i dalej do Berlina lub Drezna. Na Górnym Śląsku przebieg linii wytyczono przez miasta: Gliwice, Zabrze, Świętochłowice i Mysłowice. Rok później utworzono Spółkę Akcyjną Kolei Górnośląskiej. W tym samym roku prowadzono prace geodezyjne na odcinku Siemianowice – Roździeń – Nowy Bieruń, lecz później ten przebieg został zmieniony, prawdopodobnie wskutek starań Franza von Wincklera, który przeniósł do Katowic zarząd swoich dóbr. 5 kwietnia 1841 roku powołano Towarzystwo Kolei Górnośląskiej. Linię Wrocław – Mysłowice oddawano do użytku etapami, z czego odcinek Świętochłowice – Katowice – Mysłowice 3 października 1846 roku.
Stacja Katowice powstała wówczas w szczerym polu, w połowie długości między wsiami Dąb i Szopienice. Pierwszy budynek dworca był prymitywnym obiektem z muru pruskiego. Stał on na obszarze obecnego dworca, a rozebrano go jeszcze w XIX w. Dzięki lokalizacji tej stacji nastąpił szybki rozwój Katowic, a także zaczęły powstawać nowe zakłady przemysłowe.
Kolej Górnośląska 1 grudnia 1852 roku uruchomiła linię łączącą Katowice z Murckami przez Ligotę. Linia ta prowadziła do jednej z najstarszych kopalni węgla kamiennego na Górnym Śląsku, tj. "Emanuelssegen" ("Murcki") i była dzierżawiona przez Kolej Wilhelma. Sama zaś stacja stała się węzłem kolejowym. Kolej Wilhelma w późniejszym okresie linię tę przedłużyła z Nędzy do Ligoty. W wyniku porozumienia Kolei Górnośląskiej i Kolei Warszawsko-Wiedeńskiej w czerwcu 1858 roku rozpoczęto budowę łącznika między Ząbkowicami a Szopienicami. Uroczyste otwarcie linii Katowice – Ząbkowice odbyło się 24 sierpnia 1859 roku, a dwa dni później linię przekazano do użytku publicznego. Odcinek ten pozwolił uniknąć kłopotliwej zmiany kierunku jazdy oraz ominąć teren Cesarstwa Austriackiego dla pociągów jadących w kierunku Warszawy. Wraz z budową powyższego odcinka powstał nowy budynek dworca stanowiący obecnie część starego dworca, a także halę odpraw celnych i parowozownię wraz ze stacją wodną (okolice obecnej wieży ciśnień).
W późniejszym czasie dobudowano też lokalne łącznice z głównej stacji. Są to:
Dzięki uzyskaniu dogodnego połączenia w głąb Prus, a także z Cesarstwem Austrii i Królestwem Polskim Katowice stały się ważnym nadgranicznym węzłem kolejowym, który odgrywał znaczną rolę w ruchu towarowym we wszystkich kierunkach. O jego roli świadczy chociażby udział katowickiego węzła w obrocie towarowym w połowie XIX w., tj. średnio 30% eksportowanego węgla, 70% żelaza oraz 60% cynku. Przez stację przejeżdżały również prawie wszystkie transporty zboża przeznaczonego dla Górnego Śląska.
Stacja ta ze względu na stale wzrastający ruch pasażerów w 1870 roku była drugą (po Wrocławiu) największą stacją Kolei Górnośląskiej pod względem liczby podróżnych. W 1855 roku ze stacji w pociągach Kolei Górnośląskiej odjeżdżało 6 988 osób (średnio 19,14 pasażerów dziennie), w 1860 roku w klasie I-III 36 356 pasażerów, a w klasie IV 7 764 podróżnych (średnio 121,47 osób dziennie), natomiast w 1870 roku odpowiednio 81 716 i 70 399 osób (średnio 419,96 pasażerów dziennie). Z pociągów Kolei Wilhelma odpowiednio w I-III i IV klasie w 1860 roku korzystało 11 737 i 7 084 pasażerów, w 1865 roku 7 527 i 27 560 pasażerów, a w 1870 roku 10 089 i 35 222 osób. W pociągach Kolei Warszawsko-Wiedeńskiej kursowało w 1860 roku 37 581, w 1865 roku 35 164, a w 1870 roku 44 866 osób. Łącznie, w 1870 roku średnio ze stacji korzystało 1 250 osób dziennie. Pod względem ruchu towarowego głównym towarem przewożonym w II połowie XIX w. były produkty przemysłu górniczego i hutniczego. W 1870 roku na liniach Kolei Górnośląskiej ze stacji wywieziono 1 425 745 cetnarów towarów, a na linii Kolei Wilhelma 835 855 cetnarów. Zarówno wielkość ruchu pasażerskiego, jak i towarowego oraz znaczenie stacji w systemie komunikacji kolejowej Górnego Śląska stanowił jeden z czynników miastotwórczych Katowic, które w 1865 uzyskały prawa miejskie.
Przebudowa starego dworca i okres do lat 60. XX wieku.
Szybki rozwój miasta wymagał dalszej rozbudowy stacji, co uniemożliwiała powstała od momentu powstania stacji zabudowa miejska. W tym celu stację rozdzielono na pasażerską (na wysokości dworca przy ulicy Dworcowej) i towarową (na wysokości obecnego dworca). Wybudowano również nową, istniejącą do dziś parowozownię wachlarzową. W latach 1906–1908 rozbudowano istniejący budynek dworcowy w stylu modernizmu historycznego. Główny gmach pełnił funkcje administracyjne, a podróżni byli obsługiwani w dwóch bocznych halach. Stacja miała wówczas 7 peronów, z czego wejście na perony 6. i 7. odbywało się od strony ulicy T. Kościuszki, a pozostałe miały przejścia podziemne.
W latach międzywojennych, po przyłączeniu Katowic do Polski, stacja ta nadal odgrywała ważną rolę w systemie komunikacji kolejowej. W 1929 roku sprzedano 5 407 313 biletów na pociągi pasażerskie oraz wwieziono i wywieziono 1 091 382 ton węgla i 1 120 423 ton innych towarów.
We wrześniu 1939, w wyniku ataku Niemiec na Polskę i zajęciu Katowic, stacja przeszła w zarząd niemiecki. W 1945 roku wycofujące się wojska niemieckie wysadziły wieżę ciśnień na stacji. Nową, istniejącą do dziś, ukończono w 1951 roku. W latach 50. XX w. ze stacji odprawiono pierwsze pociągi elektryczne. Linię Gliwice – Katowice – Sosnowiec Główny zelektryfikowano 1 czerwca 1957 roku. Elektryfikacja pozwoliła na przyspieszenie pociągów na trasie Katowice – Warszawa, przez co czas przejazdu pociągów spadł poniżej czterech godzin. W latach 60. ekspres "Górnik" pokonywał trasę pomiędzy Katowicami a Warszawą w 3 godziny 27 minut (prędkość handlowa wynosiła wówczas 92,2 km/h).
Przebudowa stacji i budowa brutalistycznego dworca (lata 70. XX wieku).
Decyzja o budowie w Katowicach nowego dworca zapadła w połowie lat 50. XX wieku, gdy stary dworzec znajdujący się przy ulicy Dworcowej okazał się za mały dla tak dużego miasta – tylko część budynku była użytkowana w ruchu pasażerskim, a dodatkowo według wyliczeń jednocześnie w obiekcie mogło znajdować się maksymalnie 1,5 tys. osób. Oprócz małej przestrzeni na dworcu problemem było też to, że tylko jeden peron był w stanie przyjmować długie pociągi – same perony i przejścia podziemne stały się zbyt wąskie, natomiast układ torowy poważnie spowalniał przejeżdżające pociągi. Początkowo planowano wzniesienie nowego obiektu w innym miejscu, gdyż rozbudowa wymagałaby zarówno wyburzenia kamienic wzdłuż ulicy Wojewódzkiej, jak i też nie byłoby miejsca na przyszły dworzec autobusowy. Zaproponowano dwa rozwiązania: wybudowanie nowego obiektu na zachód od istniejącego dworca bądź zmiana całego układu kolejowego w celu lokalizacji nowego dworca w północnej części śródmieścia, w pobliżu huty Baildon. Druga opcja, pozwalająca m.in. na lepsze skomunikowanie kolei z komunikacją miejską, została odrzucona ze względu na zbyt wysokie koszty i długi okres jej realizacji. Ostatecznie w październiku 1955 roku zdecydowano o budowie nowego obiektu na terenie dworca towarowego, którego to funkcję zaczęła pełnić stacja Katowice Muchowiec, położona na południe od centrum Katowic.
Na początku 1956 roku projekt przebudowy stacji był gotowy. Zakładał on rozbicie prac na część torową i budowlaną. Wielkość wyburzeń oceniono na 190 000 m³, a łączny koszt budowy stacji wyceniono na 167 000 tys. zł. Pierwsze dwa perony oddano do użytku w 1958 roku (peron 11 i 12; obecnie 1 i 2). Powstał też tymczasowy pawilon od strony ulicy Stawowej. W czerwcu 1964 roku oddano do użytku zachodnie przejście podziemne, a także pawilon od strony placu Oddziałów Młodzieży Powstańczej. Rok później otwarto peron 13 (obecnie peron 3), a w 1968 roku peron 14 (4) i pawilon od strony ulicy T. Kościuszki. Pod tym peronem znajdowała się hala z poczekalnią i dodatkowymi kasami biletowymi.
W tym samym czasie, w 1959 roku został rozstrzygnięty konkurs SARP na nowy budynek dworca kolejowego, a w ocenie jury praca zespołu „Tygrysów”, w skład którego wchodzili: Wacław Kłyszewski, Jerzy Mokrzyński i Eugeniusz Wierzbicki, została określona jako "„wybitnie wyróżniająca się spośród innych opracowań...”". Najwcześniej, bo w 1964 roku powstał pawilon od strony placu Andrzeja. Pod konstrukcję głównego gmachu zburzony został kwartał budynków w rejonie ulic: 3 Maja, Młyńskiej i Stawowej zabudowany eklektycznymi kamienicami. Budowę całego dworca wraz z peronami i przejściami podziemnymi ukończono w 1972 roku.
Budynek uchodził za najlepszy w Polsce przykład nurtu w architekturze zwanego brutalizmem. Architekci przy konstrukcji wykorzystali bardzo efektowne ówcześnie formy wielkich betonowych "kielichów", które podtrzymywały strop górnej hali. Ich zastosowanie wynikało z górniczych ekspertyz. Budynek był dwukondygnacyjny i miał 140 m długości oraz 53 m szerokości. Kubatura obiektu wynosiła 76 314 m³, natomiast pojemność pomieszczeń obliczono na 25 tys. osób. Pomiędzy kondygnacjami, na wysokości istniejących tuneli dla podróżnych, wprowadzono równoległy do torów pasaż, w którym łączyły się obydwie kondygnacje dworca (w tym poprzez ruchome schody) oraz trzy przejścia na perony. Był on wyposażony w różnego rodzaju punkty usługowe. W dolnej kondygnacji znajdowały się: kasa, restauracja, bar, toalety, biuro rzeczy znalezionych, przechowalnia bagażu oraz hotel dzienny połączony z poczekalnią na piętrze. W górnej kondygnacji prócz dużej poczekalni i kas biletowych znajdowały się m.in.: kawiarnia, kioski, placówka pocztowa, pomieszczenia biurowe oraz biura informacji. Taki układ obiektów był przewidziany ze względu na separację osób udających się na stację pieszo, bez bagażu (górna kondygnacja) oraz tych, którzy dojeżdżali i transportowali bagaż samochodami (parter). Przy stacji mieścił się dworzec autobusowy obsługujący całą konurbację górnośląską, natomiast w okolicy zlokalizowany był międzynarodowy dworzec autobusowy.
Już dwa lata od otwarcia nowego dworca, w 1974 roku ze stacji skorzystało 200 milionów pasażerów, co daje wzrost o ponad 220% w porównaniu z 1947 rokiem, kiedy to liczba pasażerów korzystających ze stacji wynosiła 89 mln. W 1974 roku w strukturze przewozów pasażerskich dominowały dojazdy do szkół i pracy, które stanowiły 71% ogółu pasażerów.
Początkowo dworzec był reprezentacyjnym miejscem miasta, jednak od dawna nieremontowany oraz uzupełniony o przypadkowe elementy we wnętrzu hallu stracił swój pierwotny blask. Kapitalny remont pierwotnie zaplanowano na rok 2008 roku, lecz powstały też plany zburzenia budynku dworca i zbudowania na jego miejscu nowego obiektu. Pomysł ten podzielił zarówno architektów, jak i też mieszkańców miasta. Krytycy budowli uważali, że była ona niefunkcjonalna, źle wkomponowana w otoczenie i przytłacza okoliczną dziewiętnastowieczną zabudowę. Ostatecznie podjęto decyzję o rozbiórce hali, która rozpoczęła się w 2010 roku. Ostatni, szesnasty "kielich" dworca wyburzono 11 stycznia 2011 roku.
Budowa kompleksu komunikacyjno-handlowego (początek XXI wieku).
Ze względu na uzyskanie przez Polskę i Ukrainę prawa do organizacji Mistrzostw Europy w Piłce Nożnej w 2012 spółka PKP postanowiła zmodernizować najważniejsze dworce w Polsce, w tym katowicki obiekt, którego przebudowa miała się odbyć w formie partnerstwa publiczno-prywatnego, gdyż wraz z budynkiem dworca planowano przekształcić tereny wokół obiektu. Dnia 10 lipca 2007 roku PKP ogłosiła zaproszenie do rokowań w sprawie przebudowy obiektu, do którego zgłosiło się 16 przedsiębiorstw deweloperskich. Spośród nich wybrano przedsiębiorstwo NEINVER, z którym PKP uroczyście podpisała umowę 23 lipca 2009 roku. Projekt ten zakładał wybudowanie przez spółkę NEINVER nowoczesnego kompleksu handlowo-komunikacyjnego, w którym znaleźć się miał: nowy dworzec kolejowy, terminal autobusowy, centrum handlowe, oraz ośrodek biurowy. Dodatkowo przedsiębiorstwo miało przy współudziale miasta opracować plan przebudowy infrastruktury drogowej oraz reorganizację i uporządkowanie przestrzeni miejskiej w okolicy dworca.
Gruntowna przebudowa dworca w Katowicach została rozpoczęta w maju 2010 roku. Prace te ruszyły w sierpniu tego samego roku. Do końca września 2010 roku przekształcono południowy pawilon na dworzec tymczasowy, który zaczął obsługiwać pasażerów 1 października tego samego roku. Nieczynna była hala dworcowa i stopniowo kolejne perony, które objęto modernizacją wraz z budową nowego dworca. Wyburzanie hali dworcowej rozpoczęto 22 grudnia 2010 roku. Rozbiórkę hali ukończono 11 stycznia 2011 roku, kiedy to został rozebrany ostatni "kielich", natomiast 16 marca 2011 roku zakończono rozbiórkę fundamentów konstrukcji dworca. Dnia 31 maja 2011 roku wmurowano kamień węgielny pod budowę nowego dworca i Galerii Katowickiej. W dniu 29 października 2012 roku została oddana do użytku nowa hala dworca, a 2 lutego 2013 roku podziemny terminal dla autobusów miejskiego transportu zbiorowego. Dnia 18 września 2013 roku otwarto, stanowiącą z budynkiem dworca jeden kompleks architektoniczny, Galerię Katowicką. Wraz z nią powstał także podziemny parking, który mieści około 1 200 samochodów.
Wraz z budową nowego dworca PKP Polskie Linie Kolejowe wykonały przebudowę infrastruktury stacji służącej do obsługi podróżnych. Prace rozpoczęły się w połowie października 2010 roku i polegały one na kompleksowej przebudowie peronów 1, 2, 3 i 4 (rozbiórka starych peronów i budowa nowych, a także instalacja elementów małej architektury), zadaszenia (wyburzenie starego i postawienie nowego w formie zakrytej hali peronowej z przezroczystymi elementami), układu torowego (przebudowa około 4 km toru pojedynczego), sieci trakcyjnej (prawie 6 km), urządzeń sterowania ruchem kolejowym, tuneli podziemnych (wymiana posadzki oraz renowacja ścian i sufitów) i instalacji infrastruktury dla osób niepełnosprawnych. Modernizację stacji ukończono 31 sierpnia 2013 roku, a łączny koszt wynosił ponad 70 mln złotych. Przebudowa infrastruktury stacji Katowice w obrębie peronu 2, 3, 4 w ramach programu inwestycyjnego "„Modernizacja układu torowego na liniach nr 1, 137, 139 i infrastruktury służącej do obsługi podróżnych w obrębie stacji Katowice Osobowa”" została 17 czerwca 2014 roku nagrodzona Nagrodą II Stopnia w Konkursie "Budowa Roku 2013", organizowanym przez Polski Związek Inżynierów i Techników Budownictwa, Ministerstwo Infrastruktury i Rozwoju i Główny Urząd Nadzoru Budowlanego. Prace budowlane wykonało Przedsiębiorstwo Robót Komunikacyjnych w Krakowie (obecnie ZUE).
9 listopada 2018 roku przed dworcem uruchomiona została stacja ładowania samochodów elektrycznych. W dniu 15 lipca 2021 roku przed głównym dworcem na stacji Katowice wraz z udziałem m.in. wojewody śląskiego Jarosława Wieczorka i marszałka województwa śląskiego Jakuba Chełstowskiego odbyła się uroczystość nadania gmachowi imienia Konstantego Wolnego wraz z odsłonięciem pamiątkowej tablicy z jego wizerunkiem autorstwa Bogumiła Burzyńskiego.
Infrastruktura.
Dworce.
Główny dworzec im. K. Wolnego (d. pl. W. Szewczyka).
Główny gmach dworca znajduje się w północnej części stacji, przy placu Marii i Lecha Kaczyńskich (d. Wilhelma Szewczyka) 2. Został on oddany do użytku 29 października 2012 roku. Jest to największy dworzec kolejowy Górnośląsko-Zagłębiowskiej Metropolii, który według kategoryzacji PKP ma najwyższą, kategorię A.
Dworzec ma identyczną architekturę co poprzedni obiekt – składa się z szesnastu zrekonstruowanych, żelbetowych filarów w kształcie kielichów o chropowatej powierzchni. W budowie obiektu wykorzystano głównie proste materiały: szkło, stal nierdzewną oraz szlachetny beton. Jednopoziomowa hala dworca o powierzchni 6 000 m² jest klimatyzowana i dostosowana do osób niepełnosprawnych. Dworzec jest wyposażony w inteligentny system zarządzania obiektem. Z hali prowadzą trzy bezpośrednie przejścia podziemne na perony, do południowego pawilonu i wejścia od strony ulicy T. Kościuszki.
Na dworcu znajduje się 31 miejsc na punkty handlowo-usługowe, w którym zlokalizowane są: kawiarnie, bary, salony z prasą, a także apteka, bankomat i kantor. Dodatkowo dworzec jest powiązany z sąsiadującą z nią Galerią Katowicką. Na dworcu znajdują się kasy biletowe i biletomaty Kolei Śląskich i PKP Intercity, biuro dworca, a także centra obsługi klienta KŚ, PKP Intercity i organizatora komunikacji miejskiej – ZTM. Wycofano natomiast funkcjonujące przed przebudową kasy szybkiej obsługi pasażerów. Kilka tygodni po otwarciu dworca po wielu krytycznych głosach zmodyfikowano układ stoisk handlowych, likwidując położony zbyt blisko kas biletowych kiosk gastronomiczny.
Południowy budynek (pl. Oddziałów Młodzieży Powstańczej).
Południowy dworzec znajduje się przy placu Oddziałów Młodzieży Powstańczej. Jest to jednokondygnacyjny budynek o powierzchni około 9 00 m² i kubaturze około 6 020 m³, częściowo podpiwniczony, przykryty dachem o zróżnicowanej wysokości. Powstał on w 1964 roku w wyniku budowy obecnie już nieistniejącego, brutalistycznego dworca. Jest on wyposażony w kasy biletowe i inne usługi, w tym saloniki z prasą i kawiarnię.
Ze względu na niewielką kubaturę obiektu przygotowanie dokumentacji wstępnej i wykonawczej zostało ukończone do 1962 roku, natomiast rok później, w czerwcu 1963 roku rozpoczęto prace budowlane. Szkielet budynku był gotowy w maju 1964 roku, a już miesiąc później, 16 czerwca 1964 roku oddano obiekt do użytku. W tym czasie na parterze mieściła się poczekalnia główna, pięć kas biletowych, bufet, dwa pomieszczenia służbowe oraz klatka schodowa prowadząca do przejścia podziemnego. W podziemnej części umieszczono WC, rozdzielnię ciepła oraz pomieszczenie gospodarcze.
Spółka PKP w ramach programu "Małe Projekty Deweloperskie" w połowie czerwca 2014 roku rozpoczęła poszukiwania inwestora na przebudowę w formie partnerstwa publiczno-prywatnego południowej części stacji. Projekt miał obejmować obszar 3,2 tys. m², w ramach którego planowana była przebudowa placu Oddziałów Młodzieży Powstańczej oraz budowa parku handlowego i nowego dworca kolejowego wraz z parkingiem samochodowym. Ostateczny wygląd nowego obiektu miał być uzgodniony z potencjalnym inwestorem. Pod koniec 2014 roku PKP ogłosiło, że z powodu braku zainteresowania prywatnych inwestorów projektem przebudowy południowego dworca omawianą inwestycję miała realizować nowa spółka deweloperska powołana przez grupę PKP – Xcity Investment. W związku ze zmianą kierownictwa spółki Xcity Investment, w połowie lipca 2016 roku unieważniono 13 projektów deweloperskich, w tym przebudowę południowego dworca.
Pawilon południowo-wschodni (ul. T. Kościuszki / M. Konopnickiej).
Jest to niewielki pawilon, położony przy skrzyżowaniu ul. T. Kościuszki z ul. M. Konopnickiej. Powstał on w 1968 roku w trakcie przebudowy całej stacji i przeniesienia obsługi ruchu pasażerskiego na zachód od dotychczasowego dworca. We wnętrzu budynku znajduje się bezpośrednie przejście po schodach do tuneli podziemnych pod peronami. Prócz kładki dla osób niepełnosprawnych oraz tablicy odjazdów nie ma on żadnej dodatkowej infrastruktury ani punktów usługowych.
Obiekt został w 2010 roku zmodernizowany z przeznaczeniem na dworzec tymczasowy na czas przebudowy całej stacji i budowy nowego budynku dworca. W ramach prac wyczyszczono posadzki i ściany, zainstalowano nowe oświetlenie i automatyczne drzwi wejściowe oraz umieszczono napis nad drzwiami o treści „DWORZEC KOLEJOWY”. Na czas przebudowy dworca w latach 2010–2012 funkcjonowała tu dodatkowo kasa biletowa.
Linie kolejowe.
Katowice ma charakter stacji węzłowej. Na niej swój początek lub koniec biorą cztery linie kolejowe o znaczeniu państwowym, a także przecinają się tu linie o charakterze międzynarodowym: E30 oraz E65. Poza tym swój początek mają łączniki nr 656 i 713. Łącznie na stacji znajduje się 13 torów głównych zasadniczych o łącznej długości 7,466 km, 7 torów głównych dodatkowych o długości 2,368 km oraz tory boczne o długości 9,390 km.
Wykaz linii kolejowych wraz z kilometrażem początku, osi i końca stacji przedstawia poniższa tabela:
Perony i przejścia podziemne.
Na stacji znajduje się łącznie 5 peronów. Perony 1, 2, 3 i 4 to perony wyspowe wysokie o wysokości 0,76–0,90 m i długości w przedziale 302–412 m. Perony mają nawierzchnię utwardzoną, z kostki brukowej. Są one częściowo zadaszone, wyposażone w obiekty małej architektury (w tym m.in. ławki i kosze na śmieci), urządzenia nagłaśniające i tablice elektroniczne. Dostęp do nich jest poprzez przejścia podziemne z dworca oraz z ul. T. Kościuszki, zarówno po schodach (w tym ruchomych), jak i przez windę dla osób niepełnosprawnych. Same zaś przejścia podziemne pod torami stanowią jednoprzęsłową ramę zamkniętą o długości 76,80 m (przejście środkowe i wschodnie) i 110,7 m (przejście zachodnie), natomiast ich wysokość wynosi około 4,0 m i 2,40 m (tunel środkowy i wschodni) oraz 6,40 m i 4,08 m (tunel zachodni), a szerokość w świetle około 6,0 m.
Perony te zostały zmodernizowane wraz z budową nowego dworca, którą ukończono w połowie 2013 roku. Modernizacja ta obejmowała całkowitą wymianę nawierzchni peronów oraz budowę nowego zadaszenia. Perony zostały przystosowane do osób niepełnosprawnych i dla tych z cięższym bagażem. Zainstalowano nowy system informacji pasażerskiej, a także umieszczono nowe ławki i zegary.
Dodatkowo na stacji na wysokości starego dworca znajduje się peron 5., który został oddany do użytku 14 lutego 2011 roku, a wcześniej był peronem technicznym. Ma on nawierzchnię bitumiczną, a dojście do niego znajduje się na poziomie szyn. Jest on wyposażony w urządzenia nagłaśniające i tablice elektroniczne.
Szczegółowy wykaz wszystkich peronów na stacji znajduje się w poniższej tabeli.
System informacji pasażerskiej.
Stacja wyposażona jest w rozbudowany system informacji pasażerskiej, na którą składają się m.in. urządzenia nagłaśniające, wyświetlacze elektroniczne w technologii ciekłokrystalicznej (w tym tablice informacyjne z przyjazdami i odjazdami pociągów), zegary oraz tablice z rozkładem jazdy. Tablice elektroniczne mają chronologiczny układ wyświetlania przyjazdów i odjazdów pociągów. Na peronach przy tablicach odjazdów znajduje się zegar wskazówkowy, a tablice przy wejściach na peron pokazują odjazdy z poszczególnych torów. Duże tablice przyjazdów i odjazdów pociągów znajdują się przy wejściach do tunelu wschodniego i środkowego od strony głównego dworca oraz przy wejściach od strony pozostałych pawilonów, z czego przy wejściu od strony ul. T. Kościuszki tylko tablica z odjazdami.
Urządzenia sterowania ruchem kolejowym.
Obszar stacji Katowice podzielony jest na trzy okręgi nastawcze, w całości wyposażonych w elektryczne urządzenia przekaźnikowe:
Ruch pociągów jest kierowany za pomocą semaforów świetlnych. Poza tym, w trzech kierunkach tory na stacji są wyposażone w samoczynną blokadę liniową typu Eac.
Lokomotywownia.
W zachodniej części stacji, przy ul. Raciborskiej znajduje się nieczynna, pochodząca z przełomu XIX i XX wieku lokomotywownia w stylu historyzmu ceglanego prostego/modernizmu, na którą składają się dwie hale lokomotyw, wieża wodna, obrotnice i budynki gospodarcze.
Powstała ona w latach 1899–1900 według projektu Lohsego i Zebrowskiego, zaś w latach 1908–1909 została ona rozbudowana. Lokomotywownia była użytkowana do 1 marca 2011 roku. Do tego czasu funkcjonował tam Zakład Południowy PKP Intercity, w którym dokonywano przeglądów i remontów bieżących lokomotyw elektrycznych. Po opuszczeniu przez PKP Intercity kompleksu obiektów pojawiły się inicjatywy ich zagospodarowania. Członkowie Stowarzyszenia Ochrony Zabytków Architektury i Techniki w 2011 roku postanowili uratować lokomotywownię poprzez przejęcie tego majątku od kolei przez samorząd terytorialny i przekazania w zarządzanie pasjonatom. W niej miały znaleźć się eksponaty ze skansenu w Pyskowicach. Temat zagospodarowania obiektu powrócił w 2013 roku podczas konferencji poświęconej działalności muzeów kolejnictwa w Europie, gdzie dla tej lokomotywowni zaproponowano podobny pomysł. 
Kompleks wpisany został do rejestru zabytków nieruchomych 16 grudnia 2021 roku pod numerem A/920/2021.
Kompleks budynków Kolei Śląskich.
Kompleks ten znajduje się na zachód od dworca kolejowego oraz na południe od lokomotywowni, przy ulicy Raciborskiej 58. Składa się on z hal remontowych, magazynowych i budynków gospodarczych, pochodzących głównie z lat 60. i 70. XX wieku, na które składają się m.in.:
Kompleks obejmuje również tory postojowe Zachód Przewozów Regionalnych, na które składają się tory 201-215 oraz 232-234, które są w dużej większości zelektryfikowane.
Kompleks ten był użytkowany przez spółkę Przewozy Regionalne (obecnie Polregio). Do 2013 roku, w związku z przejęciem większości połączeń lokalnych przez Koleje Śląskie, funkcjonował tam Śląski Zakład Przewozów Regionalnych. W kompleksie funkcjonowała do 2017 roku sekcja zasilania elektroenergetycznego Zakładu Górnośląskiego PKP Energetyki (ul. Raciborska 61) oraz Zakład Taboru należący do PKP Cargo (ul. Raciborska 58). Dnia 29 lutego 2016 roku Przewozy Regionalne podpisały z Kolejami Śląskimi umowę dzierżawy z opcją wykupu bazy transportowej przy ulicy Raciborskiej. Od 2016 roku rozpoczęto przenoszenie taboru z bazy w Łazach, natomiast od 2017 roku funkcjonuje tu część administracyjna spółki Koleje Śląskie, przeniesiona z budynku przy ulicy W. Stwosza w Katowicach. Dzierżawa bazy przez Koleje Śląskie jest spowodowana koniecznością zwiększeniu efektywności zarządzania taborem, a także zmniejszeniu kosztów operacyjnych przewoźnika.
Wieże ciśnień.
Na stacji znajdują się dwie wieże wodne:
Ruch pociągów pasażerskich.
Stacja Katowice stanowi jeden z najważniejszych węzłów kolejowej komunikacji pasażerskiej w Polsce. W niej realizowane są zarówno połączenia lokalne, jak i też międzywojewódzkie i międzynarodowe. Na stacji zatrzymują się pociągi wszystkich kategorii. Według rozkładu jazdy z okresu 2013/14 na stacji odbyło się ponad 109 540 postojów pociągów, co daje średnio 300 pociągów na dobę.
Przewozy pasażerskie.
W roku 2017 wymiana pasażerska na stacji wyniosła 12 mln osób (32,8 tys. dziennie), co dało jej 8. miejsce w Polsce.
W 2018 roku stacja obsługiwała średnio 36,1 tys. pasażerów na dobę (łącznie 13,2 mln osób), co dawało jej 9. miejsce w Polsce.
W roku 2019 wymiana pasażerska na stacji wyniosła 15,7 mln osób (43 tys. dziennie), co dało jej 5. miejsce w Polsce.
W roku 2020 wymiana pasażerska na stacji wyniosła 9,1 mln osób (24,8 tys. dziennie), co dało jej 5. miejsce w Polsce.
W roku 2021 stacja obsługiwała 30,4 tys. pasażerów na dobę (łącznie 11,1 mln osób), co dawało jej 4. miejsce w Polsce.
Pociągi osobowe.
Katowice są jednym z głównych kierunków dla połączeń regionalnych. W rozkładzie jazdy z okresu 2021/2022 tego typu połączenia realizowało dwóch przewoźników: Koleje Śląskie (od 2011 roku) i Polregio. Głównym przewoźnikiem pod względem liczby połączeń są Koleje Śląskie, których pociągi łączą stację Katowice z głównymi ośrodkami i stacjami w granicach województwa śląskiego, a także przejeżdżają przez województwo małopolskie (do Oświęcimia i Krakowa) oraz kraj morawsko-śląski (do Bogumina). W rozkładzie jazdy 2021/2022 przez Katowice przebiegało 12 spośród 18 linii obsługiwanych przez Koleje Śląskie:
Pociągi osobowe Polregio obsługują dwa kierunki połączeń, które mają charakter międzywojewódzki. Są to:
Dodatkowo uruchamiane są połączenia Katowice – Kielce (do województwa świętokrzyskiego) dwoma trasami: przez Tunel oraz od 1 marca 2015 przez Zawiercie (wzdłuż Centralnej Magistrali Kolejowej).
Linie obsługiwane przez pociągi osobowe jadące w kierunku Katowic w dużej części należą do najbardziej obciążonych pod względem liczby pasażerów i ruchu pociągów w województwie śląskim. W 2010 według liczby pociągów regionalnych były to odcinki: Katowice – Tychy oraz Sosnowiec Główny – Katowice – Gliwice, natomiast według liczby podróżnych są to: Katowice – Bielsko-Biała, Katowice – Zawiercie, Katowice – Rybnik i Gliwice – Katowice.
Pociągi dalekobieżne.
Katowice są jednym z największych węzłów kolejowej komunikacji dalekobieżnej, gdyż przez stację krzyżują się magistrale o znaczeniu międzynarodowym oraz główne szlaki krajowe. Zatrzymują się tu pociągi dalekobieżne wszystkich kategorii. Głównym przewoźnikiem pod względem liczby połączeń jest PKP Intercity, który z i do Katowic uruchamia pociągi pospieszne marki Twoje Linie Kolejowe i InterCity, a także ekspresowe: Express InterCity, Express InterCity Premium, obsługiwane przez pociągi typu Pendolino. Ponadto w pobliżu stacji, przy ul. Murckowskiej 1, przy stacji Katowice Zawodzie spółka ma stację postojową Zawodzie. Przez Katowice do 31 sierpnia 2015 roku kursowały również pociągi dalekobieżne marki InterREGIO, uruchamiane przez spółkę Przewozy Regionalne.
Główne kierunki pociągów dalekobieżnych według rozkładu 2013/2014 w ruchu krajowym to: Bielsko-Biała Główna, Gdynia Główna, Warszawa Wschodnia i Wrocław Główny. Pociągi międzynarodowe w omawianym okresie łączyły Katowice ze stacjami w Austrii (Villach Hauptbahnhof, Wien Westbahnhof), Czechach (Ostrava hlavní nádraží, Praha hlavní nádraží), Francji (Nice-Ville), Rosji (Moskwa Biełorusskaja) i na Węgrzech (Budapest Keleti).
Podobnie jak w przypadku pociągów regionalnych, również linie obsługiwane przez pociągi kwalifikowane jadące przez Katowice charakteryzują się dużą pracą eksploatacyjną tego typu pociągów w województwie śląskim. W 2010 roku głównym ciągiem była trasa Warszawa Centralna – Katowice (zwłaszcza trasa przez Centralną Magistralę Kolejową), na której kursują pociągi kwalifikowane wszystkich kategorii, zwłaszcza EC i EIP. Drugim ważnym kierunkiem jest trasa Katowice – Legnica, która ciągnie się wzdłuż magistrali E30.
Historia połączeń pasażerskich.
Na początku eksploatacji linii kolejowej Kolei Górnośląskiej, przechodzącej przez Katowice, ruch odbywał się mieszanymi pociągami osobowo-towarowymi. W okresie zimowym uruchamiano dwie pary pociągów, a w letnim trzy. Wraz ze wzrastającym popytem na przewozy wzrastała liczba i długość pociągów przejeżdżających przez Katowice. W 1856 roku na głównym szlaku Kolei Górnośląskiej uruchomiono już 26 par pociągów, w tym 2 pociągi pośpieszne, 6 osobowych i 18 towarowych (z czego pociągi pośpieszne na odcinku Wrocław – Katowice – Kraków zaczęły kursować od 1 kwietnia 1857).
Przewozy na trasie Kolei Wilhelma, na odcinku Katowice – Rybnik – Nędza, uruchomiono w połowie lat 50. XIX wieku. Według rozkładu jazdy z 1 lipca 1869 roku na trasie kursowało 34 pociągów na dobę. W 1873 roku było już ich 70, z czego część to były pociągi sezonowe.
W latach międzywojennych Katowice miało bardzo dobry układ połączeń kolejowych. W tym okresie 1922–1939 ze stacji Katowice realizowano bezpośrednie połączenia międzynarodowe do Wiednia, Pragi, Budapesztu, Bukaresztu, Wrocławia oraz Gdańska. Pod względem liczby połączeń międzynarodowych katowicka stacja ustępowała jedynie Warszawie. W 1929 roku do głównej stacji przyjeżdżało 35 526 pociągów pasażerskich (średnio 97,3 połączeń dziennie) i 33 939 towarowych, natomiast odjeżdżało 34 185 pociągów pasażerskich (średnio 93,6 dziennie) i 32 038 towarowych.
Pociągi obsługujące trasy z i do Katowic były w początkowym okresie obsługiwane przez lokomotywy parowe. W rozkładzie jazdy z 1935 roku na odcinku Warszawa – Katowice (jedna para połączeń) kursował motorowy pociąg ekspresowy zbudowany w Zakładach Hipolita Cegielskiego w Poznaniu, natomiast na trasie Katowice – Kraków wagonem Luxtorpeda. Pojazdy te stanowiły uzupełnienie oferty, a czas przejazdu wagonów był znacznie krótszy niż parowozami (na trasie Warszawa – Katowice przejazd krótszy o około 1 godzinę).
W okresie PRL-u wraz ze wzrostem liczby pasażerów wzrastała liczba połączeń pasażerskich. W 1985 roku, średnio na dobę przez Katowice kursowało 10 połączeń międzynarodowych, 42 dalekobieżne krajowe oraz 295 regionalnych. Podobnie jak w latach międzywojennych katowicka stacja była pod względem liczby połączeń druga w Polsce. Po 1989 roku, wraz ze zmianami gospodarczymi malała liczba połączeń realizowanych do i przez stację, wynikający ze spadkiem liczby podróżnych korzystających z kolei. W latach 1991–1992 do Katowic przyjeżdżały 554 pociągi pasażerskie, natomiast w latach 1994–1995 ponad połowę mniej, tj. 262 połączeń na dobę.
Powiązania komunikacyjne.
Stacja w promieniu 800 m ma bardzo rozbudowane połączenia komunikacyjne dzięki lokalizacji kilku dużych przystanków autobusowych i tramwajowych w obrębie stacji, z czego największy z nich to zlokalizowany w podziemiach dworca dziesięciostanowiskowy terminal autobusowy Katowice Dworzec, na którym zatrzymują się autobusy ZTM-u (w tym linia do portu lotniczego Katowice im. W. Korfantego), głównie łączące dworzec z innymi dzielnicami Katowic. Znajduje się on na poziomie -1 i dostęp do niego jest z dwóch klatek schodowych, windy oraz z Galerii Katowickiej. Utrudnieniem tego układu jest to, że peron przystanku jest stosunkowo wąski, a także przejścia wzdłuż niego są zawężone przez szerokie filary. Przy dworcu zlokalizowane są również postoje taksówek.
Na północ od dworca, przy ulicy 3 Maja zlokalizowany jest przystanek tramwajowy Katowice Dworzec PKP, z którego według stanu z sierpnia 2015 roku w godzinach szczytu kursowało średnio ponad 30 par połączeń tramwajowych na godzinę. Łączą one stację z północnymi (Koszutka, Wełnowiec), zachodnimi (Załęże, Osiedle Tysiąclecia) i wschodnimi (Zawodzie, Szopienice) dzielnicami Katowic, a także z miastami: Bytom, Chorzów, Siemianowice Śląskie, Sosnowiec i Świętochłowice.
Po drugiej stronie stacji, przy placu Oddziałów Młodzieży Powstańczej znajduje się duży przystanek, obsługiwany zarówno przez komunikację miejską (Katowice Andrzeja Dworzec), jak i też prywatnych przewoźników autobusowych. Z przystanku Katowice Andrzeja Dworzec kursują linie obsługiwane przez ZTM (w tym nocne). Łączą one katowicki dworzec m.in. z Knurowem, Mysłowicami, Rudą Śląską, Mikołowem i Łaziskami Górnymi. Połączenia realizowane przez prywatnych przewoźników łączą katowicką stację w głównej mierze z Cieszynem, Gliwicami, Krakowem, Ostrawą, Rybnikiem, Rzeszowem i Wisłą.
W promieniu 800 metrów od hali dworca znajdują się również inne, duże przystanki komunikacji miejskiej, głównie po stronie północnej. Wśród nich są to połączenia z placu Wolności w kierunku Bobrownik, Czeladzi, Świerklańca, Piekar Śląskich, Siemianowic Śląskich i Wojkowic, z ulicy P. Skargi w kierunku Będzina, Dąbrowy Górniczej, Sosnowca, Tarnowskich Gór, Bytomia i Chorzowa oraz z alei W. Korfantego w kierunku Chełmu Śląskiego, Imielina, Jaworzna, Chrzanowa, Mysłowic i Tychów.
Pod dworcem znajduje się również kilkupoziomowy parking dla 1 200 samochodów, natomiast przed głównym dworcem, na d. placu W. Szewczyka od 1 maja 2015 roku funkcjonuje stacja rowerów miejskich City by bike o nazwie Dworzec PKP – Młyńska (dawniej Dworzec PKP/Galeria Katowicka), która w dniu uruchomienia wraz ze stacją Katowicki Park Leśny – Dolina Trzech Stawów dysponowała 30 rowerami. W maju 2015 roku wypożyczano z nich średnio około 55 rowerów dziennie. W 2016 roku stacja nie została ponownie uruchomiona, a zamiast niej uruchomiono stację na pobliskim rynku.
Obecne powiązania komunikacyjne zaczęły się wykształcać wraz z projektowaniem w latach 50. XX w. nowego dworca kolejowego. Architekci zaproponowali korektę stanu istniejącego. Zaproponowano poprowadzenie na wydzielonym torowisku linii tramwajowej w osi wschód-zachód, przez co podróżni mogliby wygodnie przesiadać się z tramwaju na pociąg, a także usprawniłoby ten układ ruch kołowy poprzez dwupoziomowe skrzyżowania z przystankami przesiadkowymi oraz likwidację linii tramwajowej w ulicy 3 Maja. Ze względu na konieczność dodatkowych wyburzeń (w tym starego dworca) zaniechano pomysłu przeniesienia linii tramwajowej, a jedynie zamknięcia ulicy 3 Maja dla ruchu kołowego. Zaproponowano rozdział ruchu kołowego od pieszego – ruch pieszych miałby się odbywać na górnym poziomie poprzez estakadę.
Głównym punktem komunikacji z dworcem stał się d. plac W. Szewczyka, położony między budynkiem dworca a ulicą 3 Maja. Koncepcje zagospodarowania placu często się zmieniały. Według projektu po stronie zachodniej i wschodniej zaplanowano parkingi, przy dworcu podjazdy bagażowe i dla dostaw do punktów gastronomicznych, a w pobliżu torowiska elementy komunikacji wiążące z ulicami w kierunku północ-południe. W 1964 roku, według opracowania inż. Kurczyka budynek miał zostać otoczony dwiema jednokierunkowymi jezdniami, w tym na wyprostowanej ulicy Młyńskiej, na której miały znajdować się oddzielne pasy dla samochodów i autobusów. Ostatecznie postanowiono, że powstanie północna Obwodnia (ulica Dworcowa), a na placu ma zostać estakada, parkingi i miejsca dla autobusów. Powstała jeszcze jedna koncepcja, ale zrealizowano wersję przygotowaną w 1971 roku, która zakładała niewielki ruch okrężny, a na środku parkingi i przystanki komunikacji miejskiej. Plac ten przez wiele następnych lat pełnił funkcję dużego dworca autobusowego. Układ ten uległ zmianie od maja 2010 roku, kiedy to rozpoczęto przebudowę kompleksu dworca. Parking oraz stanowiska autobusów komunikacji miejskiej przeniesiono do podziemnych kondygnacji. Terminal autobusowy zaczął funkcjonować od 2 lutego 2013 roku, a parking od 18 września 2013 roku.

</doc>
<doc id="307909" url="https://pl.wikipedia.org/wiki?curid=307909" title="Biblioteka Załuskich">
Biblioteka Załuskich

Biblioteka Załuskich, Biblioteka Publiczna Rzeczypospolitej, Biblioteka Publiczna Załuskich – biblioteka publiczna w Warszawie, od 1780 polska biblioteka narodowa, jedna z największych bibliotek świata drugiej połowy XVIII wieku, jedna z pierwszych w Europie (pierwsza w Polsce), które starały się realizować zadania biblioteki narodowej, gromadząc, katalogując i udostępniając możliwie pełny zasób narodowego piśmiennictwa.
Fundatorami byli bracia – biskupi Józef Andrzej (wielki bibliofil i bibliograf) i Andrzej Stanisław Załuscy (wielki mecenas i organizator). Biblioteka została otwarta dla publiczności 8 sierpnia 1747 w pałacu Daniłowiczowskim. Po upadku insurekcji kościuszkowskiej zbiory Biblioteki zostały zrabowane przez Rosjan i wywiezione w okresie od grudnia 1794 do stycznia 1795 na rozkaz Katarzyny II do Petersburga, gdzie stały się w roku 1814 zrębem Cesarskiej Biblioteki Publicznej (obecna nazwa – Rosyjska Biblioteka Narodowa). Liczący 400 tysięcy tomów, 20 tysięcy rękopisów i 40 tysięcy rycin zbiór doznał uszczuplenia w czasie transportu do Petersburga. Na miejsce dotarło tylko 260 tysięcy woluminów, 11 tysięcy rękopisów i 24 500 rycin.
Po I wojnie światowej zbiory dawnej Biblioteki Załuskich zostały częściowo zwrócone w latach 1921–1934 na mocy traktatu ryskiego. Stopniowo włączane od 1928 do Biblioteki Narodowej, uległy w znacznej części zniszczeniu w 1944, podpalone przez wojska niemieckie.
Zbiory i ich znaczenie.
Zawiązek zbiorów stanowiły prywatne biblioteki Andrzeja Olszowskiego, Andrzeja Chryzostoma Załuskiego i Józefa Andrzeja Załuskiego, pomnożone przez jego braci: Marcina i Andrzeja Stanisława. W skład kolekcji Andrzeja weszły zbiory rodzinne oraz biblioteka Sobieskich, której najcenniejszą część stanowiły zbiory Żółkiewskich, składające się m.in. ze spuścizn po królach Zygmuncie Auguście i Stefanie Batorym.
Kolekcje braci Załuskich obejmowały księgozbiór, rzeźby i płótna, gabinety rycin (przeszło 40 tys. pozycji), numizmatyczny, historii naturalnej, zbiory kartograficzne i matematyczne oraz obserwatorium astronomiczne.
Przed konfiskatą księgozbiór liczył przeszło 400 tys. druków i ok. 12 tys. rękopisów. W zbiorze druków i rękopisów przeważały pozycje niemieckie, a następnie francuskie i włoskie; szczególną jednak wartość posiadały drukowane i rękopiśmienne dokumenty polskie, m.in. roczniki i kroniki polskie od XIV wieku., rękopisy dzieł Orzechowskiego, Stryjkowskiego, Sarnickiego, Lengnicha, "Acta Tomicjana", korespondencje Jagiellonów i Wazów, fragmenty archiwów Sobieskich, zbiory listów Chodkiewiczów i Sapiehów, teki Naruszewicza i inne.
Zbiory Biblioteki pomnażano przez zakupy dokonywane za pośrednictwem krajowych i zagranicznych agentów, na aukcjach księgarskich, dzięki darowiznom, wymianie, wyszukiwaniu rzadkich dzieł po klasztorach i zbiorach prywatnych.
Historia.
Plany otwarcia dla publiczności połączonych przed 1732 księgozbiorów braci Załuskich ogłosił w "Programma literarium" (1732) Józef Andrzej Załuski. Zbiory braci umieszczono ok. 1734 w klasztorze karmelickim w Warszawie, skąd zostały one na przełomie 1738 i 1739 przeniesione do Marywilu, w którym A.S. Załuski planował urządzenie biblioteki publicznej oraz towarzystwa naukowego. Po sprzedaży Marywilu w 1742 zbiory przeniesiono w 1745 do pałacu Daniłowiczowskiego. Pałac ten, zakupiony w 1736, został poddany przebudowie (ok. 1742-1754) i rozbudowie (ok. 1754-1762). Stopniowo zasiedlany, obejmował m.in. apartamenty J.A. Załuskiego (ok. 1761).
Zbiory zajmowały 29 sal. Sala biblioteczna, obszerna i urządzona z przepychem, była obwiedziona galerią i ozdobiona m.in. przez popiersia i płaskorzeźby przedstawiające uczonych i pisarzy polskich XVII i XVIII w.
Księgozbiór był podzielony na języki, a w obrębie klas językowych na działy; wewnątrz działu książki ustawiano według formatu, a w obrębie formatu stosowano porządek alfabetyczny. Obszerniejsze działy, jak teologia i historia, były jeszcze dzielone na poddziały, i odwrotnie, książki napisane w rzadszych w Bibliotece językach (do nich należał też polski) układano bez dzielenia na dziedziny. Obowiązywały dwie zasady podziału książek na dziedziny wiedzy. Do roku 1787 obowiązywał podział działowy J.A. Załuskiego, a od roku 1787 wprowadzano podział systematyczny Onufrego Kopczyńskiego. W klasyfikacji Załuskiego działy następowały po sobie według ich ówczesnej hierarchii ważności, z edycjami Biblii oraz piśmiennictwem religijnym, teologicznym i filozoficznym na początku każdego zbioru językowego. W klasyfikacji O. Kopczyńskiego, książki dzielono na pięć grup: Wiarę, Rozum, Pamięć, Wyobraźnię i Mowę.
Powstało wiele rękopiśmiennych katalogów części bądź całości zbiorów, wśród nich dwa katalogi rękopisów (1748, 1757); kilka cząstkowych katalogów ogłoszono drukiem.
Zbiory udostępniano początkowo głównie przez wypożyczanie; wobec dużych strat wprowadzono korzystanie z nich wyłącznie na miejscu. Biblioteka była otwarta dwa dni w tygodniu.
Biblioteką kierowali: Jan Daniel Janocki (w latach 1744-1786), a po jego śmierci jezuita Jerzy Koźmiński. W ostatnich latach Bibliotekę uporządkował i zreorganizował pijar Onufry Kopczyński (ok. 1783-1794), pełniący funkcje pomocnika bibliotekarza.
Podstawy prawne.
Obaj bracia mieli różne projekty zabezpieczenia Książnicy. A.S. Załuski planował utworzenie specjalnej fundacji. Plany te zapisał w testamencie (1758). Po śmierci A.S. Załuskiego, 16 grudnia 1758 J.A. Załuski doprowadził do obalenia testamentu brata. W 1761 sporządził własny akt fundacyjny, w którym przekazywał Bibliotekę wraz ze związanymi z nią majątkami i funduszami jezuitom z zachowaniem do śmierci prawa własności i prawa do użytkowania całości zapisanych dóbr. Po śmierci J.A. Załuskiego 9 stycznia 1774 Bibliotekę przejęła Komisja Edukacji Narodowej. Jej pierwszym kustoszem został członek Komisji – Ignacy Potocki.
Ośrodek życia intelektualnego.
Biblioteka była warsztatem prac naukowych i literackich. Z inicjatywy, na podstawie księgozbioru lub dzięki pomocy finansowej braci Załuskich opublikowano przeszło 130 książek, głównie z historii piśmiennictwa, historii Polski, historii Kościoła, prawa, genealogii i heraldyki. Z księgozbioru i pomocy Biblioteki korzystali m.in. Franciszek Bohomolec, Maciej Dogiel, Józef Aleksander Jabłonowski, Stanisław Konarski, Gotfryd Lengnich, Józef Epifani Minasowicz, Wawrzyniec Krzysztof Mitzler de Kolof, Adam Tadeusz Naruszewicz, Kasper Niesiecki, Jan Fryderyk Sapieha i Michał Abraham Troc.
W myśl założeń Załuskich Biblioteka pełniła funkcję ośrodka życia naukowego i literackiego w Polsce; J.A. Załuski, uznawany za promotora ludzi nauki w Polsce, rozwijał szerokie kontakty z uczonymi w kraju i za granicą. Co najmniej kilkaset osób korzystało z wiedzy J.A. Załuskiego i J.D. Janockiego i miało dostęp do księgozbioru Biblioteki. J.A. Załuski i J.D. Janocki odpowiadali na nadsyłane do Biblioteki kwerendy genealogiczne, historyczne, prawnicze, księgoznawcze i tekstowe.
Życie umysłowe Warszawy dynamizowały organizowane przy Bibliotece konkursy naukowe i literackie (11 października 1746, 7-9 grudnia 1753, 14 grudnia 1766), towarzystwa czytelnicze (1748-1755, 1756), posiedzenia naukowe, aukcje księgarskie (1761-1762, 1781) oraz spółka wydawnicza (1765-1769); niezrealizowane plany obejmowały także powołanie towarzystwa naukowego (1741, 1772, 1773), szkoły inżynierów wojskowych (projekt L. Kreutza, 1752), drukarni z księgarnią (1747-1754). Z Biblioteką związane były także jedne z pierwszych w Polsce czasopism uczonych (m.in. „Warschauer Bibliothek” (1753-1755) i „Polnischer Buechersaal” (1756)).
Biblioteka Załuskich, uformowana w duchu późnego polihistoryzmu, była czołową instytucją życia umysłowego Rzeczypospolitej lat 1747-1767, „osią krystalizacji” środowiska naukowego i literackiego, reprezentantem polskiej kultury w świecie. Znaczenie jej zmniejszyło się po wywiezieniu J.A. Załuskiego do Kaługi (1767-1773), a zwłaszcza po jego śmierci, gdy zabrakło osobowości na jego miarę, a w kraju doszły do głosu prądy dojrzałego Oświecenia, niechętne zainteresowaniom erudycyjnym, znajdujące dla siebie wyraz w innych niż wielkie biblioteki instytucjach (klubach, salonach, kawiarniach).
Pamięć o Bibliotece była w XIX i XX w. inspiracją dla prac na polu ratowania i utrwalania polskiego dorobku kulturalnego (m.in. dla powołania Biblioteki Ossolińskich).

</doc>
<doc id="307912" url="https://pl.wikipedia.org/wiki?curid=307912" title="Włóknina">
Włóknina

Włóknina – wyrób włókienniczy płaski, tworzony bezpośrednio ze strumienia włókien przez ich spilśnianie, sklejanie, igłowanie lub przeszywanie (wyrób nietkany). Do włóknin należą również filce bite.
Nazwy "włóknina" używa się też błędnie w odniesieniu do przędzin.
Wytwarzanie.
Wszystkie włókna zwierzęce mają naturalną zdolność do pilśnienia, co wykorzystuje się do produkcji filcu i sukna. Pozostałe włókniny produkowane są z włókien z surowców syntetycznych, nie mają takich właściwości.
Na równomierną warstwę (strumień) włókna napylana jest ciecz klejąca, np. żywica. Następnie całość jest prasowana (ściskana między walcami) lub szybko przeigłowywana igłami zamocowanymi na listwach maszyny igłującej. Listwy te zawierają do kilku tysięcy igieł umieszczonych w kilku rzędach, które przeciągają i spętlają włókna między sobą. Często, w celu zwiększenia parametrów wytrzymałościowych, włókniny poddawane są przeszywaniu (igłowaniu). Gotowe włókniny mogą być powlekane tworzywami wodoodpornymi lub klejem.
Nowa generacja linii produkcyjnych do wytwarzania włóknin, zamiast metalowych igieł wykorzystuje do procesu zapętlania włókien energię mikrostrumienia wody, wytryskiwanej pod wielkim ciśnieniem (dochodzącym do 600 bar) z dysz zawierających kilka tysięcy mikrootworków. Strumienie te, skierowane z kilku kierunków na warstwę niesprasowanego włókna, rozłożonego na tkaninie nośnej wykonanej z włókien metalowych (siatka formująca), zapętlają je i wiążą mechanicznie (hydrodynamicznie) ze sobą. Ten rodzaj produkcji pozwala na dużą wydajność maszyn, wielokrotnie przewyższającą prędkość maszyn włókienniczych, wykorzystujących metalowe igły jako środek spętlający włókno. W branży włókienniczej tę technologię przyjęło się określać jako „igłowanie wodne”, „technologia igłowania hydrodynamicznego”, „aqua-jet” lub „spunlace”. Wodną technologię igłowania włókna opracowano w Japonii w latach 70. XX wieku.
Kolejnym etapem rozwoju branży włókiennictwa, produkującej włókniny jest stosowanie maszyn, które zamiast wody do spętlania włókna stosują sprężone powietrze, kierowane na włókna w sposób identyczny, jak to ma miejsce w przypadku technologii „aqua-jet”. Technologia stosująca sprężone powietrze do spętlania włókna nosi w branży włókienniczej nazwę „air-jet” lub „airlay”. Technologię igłowania powietrzem opracowali Niemcy pod koniec lat 90. XX wieku.
Zastosowanie.
Włókniny stosowane są na:

</doc>
<doc id="307915" url="https://pl.wikipedia.org/wiki?curid=307915" title="Avenel (New Jersey)">
Avenel (New Jersey)

Avenel – jednostka osadnicza w hrabstwie Middlesex w stanie New Jersey w USA. Według danych z 2010 roku Avenel zamieszkiwało ponad 17 tys. osób. Miejscowość należy do konglomeracji Woodbridge Township.

</doc>
<doc id="307918" url="https://pl.wikipedia.org/wiki?curid=307918" title="Lista najwyższych budynków w Polsce">
Lista najwyższych budynków w Polsce

Lista najwyższych budynków w Polsce – zestawienie najwyższych polskich budynków według wysokości.
Historia.
Warszawa, Katowice i Łódź były pierwszymi miastami w Polsce, w których zbudowano wysokie budynki o funkcjach niesakralnych.
Pierwszymi wieżowcami o takich cechach na ziemiach polskich była: PAST-a w Warszawie oraz dużo wyższe, ale też późniejsze wieżowiec Prudentialu w Warszawie i Drapacz Chmur w Katowicach.
W kolejnych latach wieżowce powstawały również w Katowicach (DPŚTZN, Drapacz Chmur), w Krakowie (budynek Komunalnej Kasy Oszczędnościowej, gmach Feniksa) oraz w Chorzowie (budynek Komunalnej Kasy Oszczędności). Plany wybudowania wieżowca w Szczecinie lat 20. nie zostały zrealizowane (w miejscu późniejszego domu towarowego „Posejdon”).
Najwyższym historycznie budynkiem wysokościowym w Polsce od średniowiecza do końca XVIII wieku była niezachowana kolegiata św. Marii Magdaleny w Poznaniu.
Najstarszym budynkiem w Polsce o wysokości przekraczającej 100 m jest wybudowana w roku 1565 katedra św. Stanisława i św. Wacława w Świdnicy.
Najwyższym istniejącym budynkiem sakralnym w Polsce jest bazylika Najświętszej Maryi Panny Licheńskiej. Budynek zajmuje 7. miejsce w kategorii najwyższych kościołów na świecie.
Najwyżej położony taras widokowy w budynku w Polsce znajduje się w Varso Tower w Warszawie (na wysokości 230 m). Będzie on dostępny dla odwiedzających od 2023 roku.
Najwyższy budynek w Polsce mierzony do wysokości dolnej krawędzi dachu to Varso Tower (230 m).
Ranking najwyższych budynków.
Lista najwyższych budynków w Polsce:
Budynki w trakcie budowy lub zatwierdzone.
Lista najwyższych budynków w Polsce (min. 77 metrów), których budowa się rozpoczęła lub rozpocznie:

</doc>
<doc id="307921" url="https://pl.wikipedia.org/wiki?curid=307921" title="Encyclopaedia Metallum">
Encyclopaedia Metallum

Encyclopaedia Metallum: The Metal Archives (znana też jako Encyclopaedia Metallum lub The Metal Archives) – anglojęzyczna encyklopedia internetowa zespołów różnych form muzyki metalowej. Encyklopedia gromadzi podstawowe dane na temat każdego zespołu muzycznego, m.in. historię i informacje o grupie, pełną dyskografię, status członków zespołu i linki zewnętrzne. Serwis był notowany w rankingu Alexa na miejscu 10 289.
Jej twórcami są dwaj Kanadyjczycy, posługujący się pseudonimami Morrigan i Hellblazer. Strona została uruchomiona 17 lipca 2002 roku.
W marcu 2013 roku Encyclopaedia Metallum posiadała w swej bazie ponad 90 000 zespołów.
13 listopada 2014 osiągnięty został próg 100 000 skatalogowanych zespołów w bazie.

</doc>
<doc id="307924" url="https://pl.wikipedia.org/wiki?curid=307924" title="Madame de La Fayette">
Madame de La Fayette

Marie-Madeleine Pioche de la Vergne, hrabina de La Fayette (Lafayette), lepiej znana jako Madame de La Fayette (Lafayette) (ur. 18 marca 1634 w Paryżu, zm. 26 maja 1693) – pisarka francuska okresu baroku, autorka "Księżnej de Clèves" (fr. "La Princesse de Clèves"), pierwszej francuskiej powieści psychologicznej poświęconej romansowi kobiety zamężnej.
Urodziła się w pomniejszej, lecz zamożnej rodzinie szlacheckiej – jej ojciec Marc Pioche de la Vergne był związany z otoczeniem kardynała Richelieu, a matka była córką królewskiego lekarza. W wieku 16 lat została damą dworu królowej Anny Austriaczki, zyskując wykształcenie literackie dzięki Gilles’owi Ménage’owi, u którego pobierała nauki włoskiego i łaciny. Wprowadził on ją w kręgi intelektualne salonów Madame de Rambouillet i Madeleine de Scudéry. W roku 1650 zmarł jej ojciec, zaś matka w tym samym roku wyszła za mąż za Renauda de Sévigné – wuja Marie de Sévigné, która przez całe życie pozostawała bliską przyjaciółką Marii.
W 1655 panna de la Vergne poślubiła François Motier, hrabiego de La Fayette – starszego od niej o osiemnaście lat, owdowiałego szlachcica, z którym miała dwóch synów, Ludwika i Armanda. Towarzyszyła mężowi w wiejskich majątkach w Owernii i Burbonii, choć odbywała również częste podróże do Paryża, gdzie obracała się w kręgach dworskich i sama stworzyła popularny salon intelektualny. Do jej grona towarzyskiego zaliczali się między innymi Henrietta Angielska (przyszła księżna d’Orléans, która poprosiła Marię o napisanie jej biografii), Antoine Arnauld oraz czołowi francuscy pisarze epoki: Jean Renaud de Segrais i biskup Pierre Daniel Huet. Nieco wcześniej, w okresie Frondy, La Fayette zawarła również przyjaźń z kardynałem de Retz.
Osiadłszy na stałe w Paryżu w 1659, wkrótce wydała anonimowo swój pierwszy utwór – opowiadanie "Księżna de Montpensier" (fr. "La Princesse de Montpensier", 1662). Od 1665 blisko związana była z La Rochefoucauld, autorem "Maksym", który przedstawił jej wielu ówczesnych luminarzy literatury, np. Racine’a i Boileau.
W 1669 opublikowany został pierwszy tom hiszpańsko-mauretańskiego romansu "Zaida, czyli historia hiszpańska" (fr. "Zaïde, histoire espagnole"), który wprawdzie sygnowany był nazwiskiem Jeana Renaud de Segrais, lecz z niemal całkowitą pewnością autorstwo przypisuje się Marii de La Fayette (tom drugi wydano dopiero w 1671).
Najsłynniejszą powieścią Marii de La Fayette jest "Księżna de Clèves", którą najpierw opublikowano anonimowo w marcu 1678. Odniosła ona wielki sukces czytelniczy i uważana jest za pierwszą prawdziwą powieść francuską – pierwowzór powieści psychologicznej szczegółowo analizującej romans mężatki. Zdaniem Boya-Żeleńskiego była ona „ukoronowaniem stanowiska pani de La Fayette w intelektualnym świecie Paryża”.
Śmierć La Rochefoucauld w 1680 oraz męża pisarki w 1683 ograniczyły aktywność życia intelektualno-towarzyskiego La Fayette w latach późniejszych. Jej kolejne trzy utwory: "Księżna de Tende" ("La Comtesse de Tende", 1718), "Dzieje Henriety Angielskiej" ("Histoire d'Henriette d’Angleterre", 1720) oraz "Pamiętniki z dworu francuskiego" ("Memoires de la Cour de France", 1731) wydano już pośmiertnie. Anonimowe bądź pod obcym nazwiskiem publikowanie jej utworów sprawiło, iż paryski „Mercure Galant” w jej nekrologu zamieścił znamienną uwagę: „Utrzymują, że miała udział w niektórych utworach czytanych przez publiczność z przyjemnością i zachwytem”.

</doc>
<doc id="307925" url="https://pl.wikipedia.org/wiki?curid=307925" title="Berserker">
Berserker



</doc>
<doc id="307927" url="https://pl.wikipedia.org/wiki?curid=307927" title="Dysocjant">
Dysocjant



</doc>
<doc id="307928" url="https://pl.wikipedia.org/wiki?curid=307928" title="Madame de Lafayette">
Madame de Lafayette



</doc>
<doc id="307929" url="https://pl.wikipedia.org/wiki?curid=307929" title="Marie-Madeleine Pioche de la Vergne">
Marie-Madeleine Pioche de la Vergne



</doc>
<doc id="307930" url="https://pl.wikipedia.org/wiki?curid=307930" title="Madame de la Fayette">
Madame de la Fayette



</doc>
<doc id="307931" url="https://pl.wikipedia.org/wiki?curid=307931" title="Narkotyki halucynogenne">
Narkotyki halucynogenne



</doc>
<doc id="307932" url="https://pl.wikipedia.org/wiki?curid=307932" title="Halucynogenne">
Halucynogenne



</doc>
<doc id="307933" url="https://pl.wikipedia.org/wiki?curid=307933" title="Hrabina de Lafayette">
Hrabina de Lafayette



</doc>
<doc id="307938" url="https://pl.wikipedia.org/wiki?curid=307938" title="Marie-Madeleine de La Fayette">
Marie-Madeleine de La Fayette



</doc>
<doc id="307939" url="https://pl.wikipedia.org/wiki?curid=307939" title="Lista reaktorów jądrowych">
Lista reaktorów jądrowych

Lista reaktorów jądrowych – obejmuje wszystkie reaktory jądrowe na świecie (oprócz reaktorów na okrętach z napędem atomowym). Wykaz ułożony jest alfabetycznie, według nazw krajów w których reaktory się znajdują.
Wydzielone zostały też, w niektórych przypadkach, podrozdziały:
Reaktory energetyczne.
Argentyna eksploatuje trzy reaktory energetyczne, w 2 elektrowniach (Atucha oraz Embalse), dostarczające 5,9 % energii elektrycznej w Argentynie: o łącznej mocy 1640 MWe netto (1772 MWe brutto). W trakcie budowy jest jeden blok energetyczny, na terenie Elektrowni jądrowej Atucha – CAREM25 (typu PWR), o mocy 25 MWe netto, którego uruchomienie planowane jest na 2021.
Kongo.
Reaktory doświadczalne.
Lista niepełna – jest około 109 reaktorów doświadczalnych w Rosji
Reaktory doświadczalne.
Cywilne reaktory badawcze.
Cywilne reaktory badawcze, posiadające licencje na działanie
Cywilne reaktory badawcze, bez uregulowanego statusu
Cywilne reaktory badawcze, nie posiadające licencji na działanie – Possession-Only Licenses – (wyłączone)

</doc>
<doc id="307941" url="https://pl.wikipedia.org/wiki?curid=307941" title="Eksperyment przerywania">
Eksperyment przerywania

Eksperyment przerywania – jedna ze strategii badawczych, której zadaniem było uprawomocnienie założeń etnometodologii, polegająca na łamaniu reguł konwersacji poprzez celowe zakłócanie toku interakcji. W jej efekcie twórca etnometodologii Harold Garfinkel zakładał „wydobywanie” społecznych metod budowania sensu rzeczywistości.
Przykład eksperymentu przerywania:
W tego typu interakcjach eksperymentator celowo zakłóca naturalny tok rozmowy, dzięki czemu może określić, czy naruszył pewne ramy, które w rozmowie nie powinny być podawane w wątpliwość. W przytoczonym wyżej przykładzie osoba prowadząca konwersację nawet jeżeli jest obca, "powinna" rozumieć intencje drugiej osoby i zgodnie z zasadą et cetera kontynuować rozmowę bez wnikania w rzeczywiste intencje partnera interakcji. Przerwanie naturalnego ciągu interakcji burzy jej strukturę i tym samym uniemożliwia zaistnienie ładu społecznego. 
W eksperymentach przerywania ujawnia się brana przez Garfinkla indeksykalność. Wspólne sensy nie są widoczne w samych wypowiedziach, ale uczestnicy interakcji odczytują intencje swoich partnerów. Jeśli złamanie konwersacji następuje w wyniku celowego działania osoby o niższym statusie społecznym, zachowanie takie określane jest jako wandalizm interakcyjny.

</doc>
<doc id="307943" url="https://pl.wikipedia.org/wiki?curid=307943" title="Zasada et cetera">
Zasada et cetera

Zasada et cetera – w etnometodologii sytuacja interakcyjna, w której partnerzy interakcji zgadzają się na niedopowiedzenia drugiej strony, uzupełniając ich wypowiedzi lub oczekując na dalszy ciąg interakcji i nie zadając pytań o szczegóły, tak aby interakcja nie została przerwana. 
W takiej sytuacji stosowane są wyrażenia typu "Wiesz", "No nie", "No, wiesz, jak to jest", przy czym oczekuje się, że partner nie zerwie interakcji np. poprzez odpowiedź "Nie, nie wiem, jak to jest".

</doc>
<doc id="307945" url="https://pl.wikipedia.org/wiki?curid=307945" title="Jon ujemny">
Jon ujemny



</doc>
<doc id="307946" url="https://pl.wikipedia.org/wiki?curid=307946" title="Jon dodatni">
Jon dodatni



</doc>
<doc id="307947" url="https://pl.wikipedia.org/wiki?curid=307947" title="Akceptor">
Akceptor

Akceptor – cząsteczka, pojedynczy atom lub jon, który przyjmuje elektron, proton, grupę funkcyjną lub określony jon od innych cząsteczek w trakcie reakcji chemicznej. Cząsteczki dostarczające (przeciwne akceptorowym) nazywane są donorami.
Termin ten jest zwykle stosowany razem z określeniem co jest przyjmowane. Np. w teorii Bronstedta kwasy to donory protonów, a zasady to akceptory protonów. Gdy termin ten jest używany bez określenia co jest dostarczane, zwykle w domyśle jest przyjmowane, że mowa jest o akceptorze elektronów.
W tym sensie mówi się o akceptorze w kontekście domieszkowania półprzewodników. Półprzewodniki domieszkowane akceptorami elektronów (nośnikami mniejszościowymi) są określane jako "typ p". Ich przewodnictwo elektryczne wynika z faktu występowania w nich deficytu elektronów, który objawia się w postaci tzw. dziur elektronowych.

</doc>
<doc id="307951" url="https://pl.wikipedia.org/wiki?curid=307951" title="Utopia (ustrój społeczny)">
Utopia (ustrój społeczny)



</doc>
<doc id="307952" url="https://pl.wikipedia.org/wiki?curid=307952" title="Społeczny Instytut Wydawniczy „Znak”">
Społeczny Instytut Wydawniczy „Znak”

Społeczny Instytut Wydawniczy Znak (SIW Znak) – polskie wydawnictwo założone w 1959 roku w Krakowie.
Historia.
Społeczny Instytut Wydawniczy Znak to jeden z największych i najstarszych polskich wydawców. Powstał w 1959 roku z inicjatywy osób związanych z „Tygodnikiem Powszechnym” i miesięcznikiem „Znak”. Chciały one poszerzyć krąg oddziaływania tego środowiska, utrwalając twórczość autorów związanych z oboma pismami, a także – dzięki przekładom współczesnych teologów i filozofów – zapoznać polskich czytelników z dziełami niepublikowanymi przez państwowe wydawnictwa. Na ogłoszony wśród czytelników apel o pożyczkę odpowiedziało około dziewięciuset osób.
Inicjatorem powstania Instytutu i jego pierwszym dyrektorem był Jacek Woźniakowski. Początkowo siedziba Znaku mieściła się w małym pokoju przy ulicy Wiślnej 12 w Krakowie nad redakcją „Tygodnika Powszechnego”. Wokół redakcyjnego stołu zasiadali m.in.: Jerzy Turowicz, Stanisław Stomma, Hanna Malewska, ksiądz Józef Tischner. W czasach PRL-u wydawnictwo publikowało głównie literaturę katolicką i filozoficzną (pierwszą wydaną książką była nieodpłatnie przekazana „"Droga krzyżowa”" kard. Stefana Wyszyńskiego) oraz sporadycznie poezje, eseje i prozę. Był to czas, gdy cenzura skutecznie utrudniała pracę i rozwój wydawnictwa. Jednak na książki Antoniego Gołubiewa, Karola Wojtyły, Władysława Bartoszewskiego, a później Czesława Miłosza, Gustawa Herlinga Grudzińskiego czy Leszka Kołakowskiego i innych autorów Znaku w księgarniach prowadzono zapisy.
Stopniowo od lat 80. w Znaku zaczęły się ukazywać pozycje z dziedziny historii i politologii, pamiętniki i komentarze polityczne. 
Po 1989 roku Znak zaczął się szybko rozwijać. Firma przeniosła się do zabytkowego Dworku Łowczego przy ul. Kościuszki 37 w Krakowie. Instytut zaczął profilować ofertę pod kątem działania na wolnym rynku i zwiększać liczbę wydawanych pozycji. Od połowy lat 90. istotną część publikacji stanowi polska oraz zagraniczna poezja i proza, książki akademickie, filozofia, religia oraz szeroko rozumiana literatura faktu, a także tytuły dla dzieci. Do wybitnych autorów dołączyli: Norman Davies, przyszły noblista Seamus Heaney czy nieobecni w oficjalnym obiegu pisarze emigracyjni: Jerzy Stempowski, Stanisław Vincenz, Józef Czapski. Na przełomie tysiącleci Znak wydawał ponad 100 nowości rocznie i coraz częściej był określany „stajnią noblistów”. Obok Czesława Miłosza i Wisławy Szymborskiej wśród autorów wydawnictwa są bowiem: Josif Brodski, J. M. Coetzee, Mario Vargas Llosa, Derek Walcott, W. H. Auden czy Samuel Beckett.
Społeczny Instytut Wydawniczy Znak jest także wydawcą Miesięcznika ZNAK, jednego z najstarszych miesięczników w Polsce, którego pierwszy numer ukazał się w 1946 roku.
W 1992 roku Społeczny Instytut Wydawniczy Znak powołał Fundację Kultury Chrześcijańskiej Znak, której pierwszym prezesem został Stefan Wilkanowicz – polem jej działania są stosunki międzywyznaniowe, przede wszystkim pomiędzy żydami, chrześcijanami i muzułmanami, a także relacje z krajami sąsiednimi wobec Polski i edukacja globalna.
Aby docierać do szerszych kręgów odbiorców w 2006 roku powstało Wydawnictwo Otwarte, publikujące literaturę popularną, a w 2010 r. platforma Woblink, oferująca książki elektroniczne, audiobooki, a teraz także książki papierowe.
W 2009 roku przy Znaku powstała Fundacja Sztuki Nowej Znaczy się, która działa w przestrzeni kultury, łącząc słowo pisane z obrazem
W związku z rozwojem firmy i stałym poszerzeniem jej oferty w 2010 roku Zarząd Wydawnictwa powołał do życia trzy nowe marki: Znak, Znak Literanova i Znak Emotikon. W 2014 roku powstał Znak Horyzont.
W roku 2015 Grupa Wydawnicza kupiła część udziałów w społecznościowym portalu lubimyczytac.pl.
W 2015 roku Znak otworzył pierwszą księgarnię pod nazwą Autorska.
W 2019 roku, po kilkuletniej przerwie, Znak ponownie otworzył księgarnię firmową w Krakowie.
SIW Znak jest właścicielem księgarni internetowych znak.com.pl, chodnikliteracki.pl oraz paskarz.pl
SIW Znak jest współorganizatorem corocznych Dni Tischnerowskich a także innych wydarzeń kulturalnych, m.in. cyklu spotkań pod hasłem „Dorwać Mistrza”.
Obecnie.
Grupa Wydawnicza Znak publikuje ponad 500 tytułów rocznie. Prezesem Zarządu SIW Znak jest Dominika Kozłowska. Firma zatrudnia ponad 170 osób.
Do najważniejszych obecnie wydanych autorów polskich i zagranicznych należą m.in.:
proza, esej i poezja: W.H. Auden, John Banville, Samuel Beckett, Iosif Brodski, Sylwia Chutnik, J.M. Coetzee, John Donne, T.S. Eliot, Richard Paul Evans, Paweł Huelle, Magdalena Kordel, Marek Krajewski, Mario Vargas Llosa, Yann Martel, Eduardo Mendoza, Czesław Miłosz, Wiesław Myśliwski, Eric-Emmanuel Schmitt, Zadie Smith, Wisława Szymborska, Donna Tartt, Magdalena Tulli, Derek Walcott, Michał Witkowski, Virginia Woolf, Adam Zagajewski;
non-fiction: Timothy Garton Ash, Umberto Eco, Józef Czapski, Francis Fukuyama, Magdalena Grzebałkowska, Ryszard Kapuściński, Leszek Kołakowski, George Soros, Małgorzata Szejnert, Piotr Sztompka, Wojciech Jagielski, Katarzyna Kubisiowska;
historia: Antony Beevor, Rodric Braithwaite, Norman Davies, Diane Ducret, Joseph Gies, Francis Gies, Anna Herbich, Kamil Janicki, Ben Kane, Ian Kershaw, Roger Moorhouse, Kacper Śledziński;
filozofia i religia: Jorge Mario Bergoglio"," Adam Boniecki"," Martin Buber, Ewa K. Czaczkowska, Henryk Józef Marian Elzenberg, Anselm Grün, Martin Heidegger, Szymon Hołownia, Leszek Kołakowski, Tadeusz Pieronek, Karl Popper, Joseph Ratzinger, Barbara Skarga, Władysław Stróżewski, Adam Szustak, Charles Taylor, Karol Tarnowski, Józef Tischner, Jan Twardowski, Karol Wojtyła, Stefan Wyszyński;
literatura dziecięca: Christianna Brand, Roald Dahl, René Goscinny, Ted Hughes, Janosch, Fanny Joly, Andrzej Maleszka, Michał Rusinek, Francesca Simon.

</doc>
<doc id="307953" url="https://pl.wikipedia.org/wiki?curid=307953" title="Kabaret Rak">
Kabaret Rak

Kabaret Rak – polski kabaret, powstały na przełomie roku 1981 i 1982 w Rudzie Śląskiej. W pierwszym składzie występowali: Ryszard Siwek, Andrzej Stefaniuk i Krzysztof Hanke, których pierwsze litery imion tworzyły nazwę formacji. 
Kabaret przechodził liczne metamorfozy, szczególnie personalne. W obecnym składzie występują Krzysztof Hanke i Krzysztof Respondek.

</doc>
<doc id="307967" url="https://pl.wikipedia.org/wiki?curid=307967" title="Spoiwo budowlane">
Spoiwo budowlane

Spoiwo budowlane – sproszkowany materiał, który zmieszany z wodą lub inną substancją ciekłą, a także pod wpływem gazów atmosferycznych, wiąże inne materiały, uzyskując cechy ciała stałego (twardniejąc).
Jest to zwykle:
Najpopularniejsze spoiwa budowlane to cement, wapno, gips. Można je podzielić następująco:

</doc>
<doc id="307969" url="https://pl.wikipedia.org/wiki?curid=307969" title="Radosław Sikora">
Radosław Sikora

Radosław Rafał Sikora (ur. 5 lutego 1975 w Międzyborzu) – polski historyk i publicysta specjalizujący się w historii nowożytnej i historii wojskowości.
Życiorys.
Od 2000 roku absolwent Wydziału Mechaniczno–Energetycznego Politechniki Wrocławskiej. W 2010 uzyskał stopień doktora nauk humanistycznych w zakresie historii na Akademii Podlaskiej w Siedlcach. Autor opracowań historycznych, publikowanych w czasopismach i portalach internetowych o tematyce militarno–historycznej, również autor książek o tej tematyce.
Publikacje książkowe.
W roku 2012 jego książka "Z dziejów husarii" została, przy wsparciu Ambasady RP w Kijowie, wydana w j. ukraińskim (ukr. "З історії польських крилатих гусарів") nakładem kijowskiego wydawnictwa "Duch i Litera". W 2013 r. nakładem tego samego wydawnictwa, również przy wsparciu Ambasady RP w Kijowie, została w j. ukraińskim wydana inna książka dr R. Sikory, "Husaria Jana III Sobieskiego" (ukr. "Крилаті гусари Яна Собеського"). Obie książki uzyskały tytuł "Książki Roku 2013" w ukraińskim rankingu "Bukvoid".

</doc>
<doc id="307976" url="https://pl.wikipedia.org/wiki?curid=307976" title="Piotrcovia Piotrków Trybunalski (piłka ręczna)">
Piotrcovia Piotrków Trybunalski (piłka ręczna)

Miejski Klub Sportowy Piotrcovia – polski żeński klub piłki ręcznej, powstały w 1968 w Piotrkowie Trybunalskim. Mistrz Polski w sezonie 1992/1993, uczestnik Ligi Mistrzyń w sezonie 1993/1994, półfinalista Pucharu EHF w sezonie 1998/1999. Od 1987 występuje nieprzerwanie w najwyższej polskiej klasie rozgrywkowej.
Historia.
W 1968 w Górniczym Klubie Sportowym, działającym przy Fabryce Maszyn Górniczych Pioma, powstała sekcja piłki ręcznej kobiet. Do połowy lat 80. odnosiła ona sukcesy przede wszystkim w kategoriach juniorek. W 1977 i 1982 juniorki piotrkowskiego klubu zwyciężyły w Centralnej Spartakiadzie Młodzieży, zaś w 1984 zdobyły mistrzostwo Polski i wygrały Ogólnopolską Spartakiadę Młodzieży. W 1985 wychowanki Piotrcovii, Elżbieta Dziadczyk i Beata Banaszczyk, zdobyły z młodzieżową reprezentacją Polski brązowy medal mistrzostw świata U-20 w Korei Południowej.
W 1987 Piotrcovia wywalczyła awans do najwyższej klasy rozgrywkowej. Zadebiutowała w niej, wygrywając 26:24 z Pogonią Szczecin. W sezonie 1989/1990 po raz pierwszy zakończyła rozgrywki na podium, zdobywając brązowy medal. Sukces ten powtórzyła w sezonie 1991/1992, natomiast w sezonie 1992/1993, kiedy trenerem drużyny był Jerzy Noszczak, piotrkowski klub wywalczył mistrzostwo Polski. W latach 90. Piotrcovia zdobyła kolejne trzy medale mistrzostw kraju: srebrny w sezonach 1993/1994 i 1997/1998 oraz brązowy w sezonie 1994/1995. Gdy ze sponsoringu wycofała się Fabryka Maszyn Górniczych Pioma, powołano do życia jednosekcyjny klub PTS Piotrcovia.
W sezonie 2002/2003, pod nazwą Miejski Międzyszkolny Klub Sportowy Piotrcovia, zespół zdobył trzeci srebrny medal mistrzostw Polski (trenerką była Julia Safina). W 32 meczach odniósł 19 zwycięstw, zanotował pięć remisów i poniósł osiem porażek. Z dorobkiem 43 punktów zajął w lidze 2. miejsce, tracąc do zwycięskiego MKS-u Lubin siedem punktów. W czterech bezpośrednich meczach z MKS-em Lublin, Piotrcovia wygrała dwa razy (33:29 w 16. kolejce i 34:29 w 24. kolejce), raz zremisowała (26:26 w 29. kolejce) i raz przegrała (23:38 w 5. kolejce). W sezonie 2002/2003 najwięcej goli dla Piotrcovii zdobyły: Beata Krężel (200 bramek) i Iwona Niedźwiedź (163 bramki). W 2005 utworzono Miejski Klub Sportowy Piotrcovia. W rundzie zasadniczej sezonu 2006/2007 drużyna wygrała 17 meczów i pięć przegrała, przystępując do fazy play-off z 3. miejsce. W ćwierćfinale Piotrcovia wyeliminowała Łącznościowca Szczecin, w półfinale pokonała zaś Zagłębie Lubin. W rozegranym na przełomie kwietnia i maja 2007 finale przegrała trzy razy z SPR-em Lublin (22:29, 31:35, 24:25), zdobywając wicemistrzostwo Polski. Rozgrywająca piotrkowskiej drużyny, Agata Wypych, została królową strzelczyń ekstraklasy (250 bramek w 30 meczach). W sezonie 2008/2009 Piotrcovia przystąpiła do fazy play-off z 3. miejsca (15 zwycięstw, jeden remis i sześć porażek w fazie zasadniczej). W ćwierćfinale wyeliminowała Zgodę Ruda Śląska Bielszowice, natomiast w półfinale została pokonana przez Zagłębie Lubin. W rywalizacji o 3. miejsce pokonała 9, 10 i 15 maja 2009 Łączpol Gdynia (27:25, 22:19, 29:26), zdobywając brązowy medal mistrzostw Polski. Najwięcej bramek dla Piotrcovii w sezonie 2008/2009 zdobyła skrzydłowa Kinga Polonez (206 goli), która została królową strzelczyń Ekstraklasy.
W sezonie 2009/2010 Piotrcovia zajęła 4. miejsce. W kolejnych sześciu sezonach nie udało jej się ani razu przejść ćwierćfinału, a w dwóch przypadkach (2012/2013 i 2014/2015) nie wywalczyła nawet awansu do fazy play-off. W sezonie 2016/2017, w którym zmieniono system rozgrywek i zlikwidowano fazę play-off, Piotrcovia zakończyła rundę zasadniczą na 9. pozycji, mając na swoim koncie cztery zwycięstwa, dwa remisy i 16 porażek. W meczach o miejsca 7–12 wygrała jednak siedem z 10 spotkań (zwyciężyła m.in. dwukrotnie z wyżej notowanym w tabeli AZS-AWFiS Gdańsk – 33:29 w 23. kolejce i 29:27 w 28. kolejce) i zakończyła ostatecznie rozgrywki na 8. pozycji. Najskuteczniejszą zawodniczką Piotrcovii w sezonie 2016/2017 była Monika Kopertowska, która zdobyła 125 bramek.
W europejskich pucharach Piotrcovia Piotrków Trybunalski zadebiutowała w 1990. W sezonie 1990/1991 przystąpiła do gry w Pucharze IHF (w 1993 zastąpił go Puchar EHF), pokonując w pierwszej rundzie szwedzki Skuru IK (23:15, 18:22). W 1/8 finału wyeliminowała hiszpański Pegaso Madryt (19:25, 27:19), natomiast w ćwierćfinale przegrała z niemieckim Bayerem Leverkusen (16:16, 18:27).
W sezonie 1993/1994 Piotrcovia przystąpiła do gry w Lidze Mistrzyń. W 1/16 finału spotkała się z chorwacką Podravką Koprivnica – w pierwszym meczu rozegranym w Piotrkowie 25 września 1993 przegrała 18:28, natomiast w rewanżu rozegranym 3 października 1993 została pokonana 21:34, odpadając z rozgrywek. Był to jedyny występ Piotrcovii w Lidze Mistrzyń. W trzech kolejnych sezonach piotrkowski zespół uczestniczył w Pucharze Zdobywców Pucharów, dwukrotnie docierając w nim do 1/8 finału (1994/1995 i 1995/1996), a w sezonie 1996/1997 kończąc te rozgrywki w 1/16 finału.
Największy sukces na arenie międzynarodowej Piotrcovia osiągnęła w sezonie 1998/1999, w którym dotarła do półfinału Pucharu EHF. W drodze do niego pokonała rumuński Ursus Kluż (19:24, 28:21), jugosłowiański ZRK Sombor (29:23, 28:18) i w ćwierćfinale ukraińską Hałyczankę Lwów (31:24, 23:22). W 1/2 finału piotrkowska drużyna zmierzyła się z węgierskim Győri ETO. W pierwszym meczu, który rozegrano 10 kwietnia 1999 w Piotrkowie, wygrała 29:28. W rozegranym 18 kwietnia 1999 w Győr rewanżu przegrała 21:30, odpadając z rozgrywek.
Ponownie w Pucharze EHF Piotrcovia uczestniczyła w sezonie 2003/2004, natomiast w sezonie 2007/2008 wystąpiła w Pucharze Zdobywców Pucharów. W obu przypadkach odpadła w pierwszym meczu.

</doc>
<doc id="307977" url="https://pl.wikipedia.org/wiki?curid=307977" title="Etnometodologia">
Etnometodologia

Etnometodologia – orientacja badawcza w socjologii wywodząca się z fenomenologii, perspektywy dramaturgicznej oraz nurtu interakcjonistycznego. 
Pojęcie etnometodologii nie odnosi się do metodologii w nauce, ale do badań wypracowywanych w codzienności potocznych metod (dosłownie metod ludowych – ethno), które regulują wzajemne interakcje, oraz dzięki którym członkowie populacji porządkują swój świat społeczny, nadając mu sens, realność. Przedmiotem badań jest wiedza potoczna, zarówno ujawniana w dyskursie, jak również milcząco i niekoniecznie świadomie przyjmowana w działaniu, a celem etnometodologii jest rekonstruowanie tej wiedzy w celu określenia możliwości istnienia porządku społecznego. Według jej założeń porządek społeczny jest bowiem budowany dzięki wiedzy potocznej, której posiadacze są kompetentni do wzajemnego interpretowania własnych zachowań.
Powiązania z innymi perspektywami socjologicznymi.
Pojęcie etnometodologii zapożyczone zostało z etnografii, w której badano potoczną wiedzę ludów i społeczności oraz sposoby „rekonstruowania wyobrażeń” dotyczących ich świata. Początek tej orientacji wyznacza rok 1967, w którym wydana została praca Harolda Garfinkla "". Najpierw istniała ona jako radykalna alternatywa wobec socjologii mainstreamowej, później jako sposób analizy konwersacji.
Z koncepcji fenomenologicznych Edmunda Husserla i Alfreda Schütza etnometodologia zapożyczyła sporo pojęć oraz takich idei jak przekładalność perspektyw bądź świat przeżywany do badania sposobu utrzymywania porządku społecznego przez praktyki tworzenia poczucia wspólnego świata. Pewne pojęcia i idee używane w etnometodologii zaczerpnięte zostały też z interakcjonizmu symbolicznego, gdzie również zakłada się, że włączanie nowych obiektów do sytuacji (np. norm, wartości, ról) i redefiniowanie sytuacji jako sposoby interpretowania sytuacji kształtują uzgadniane działania jednostek. W odróżnieniu jednak od interakcjonistów, zainteresowanie etnometodologów skupiało się na sposobach osiągania "wrażenia", że istnieje wspólny, zewnętrzny świat przy wzięciu w nawias samego "istnienia" zewnętrznego porządku społecznego.
W odniesieniu do perspektywy dramaturgicznej Ervinga Goffmana, etnometodologia skupia się nie tyle na sposobach indywidualnego manipulowania wrażeniami, ile na tworzeniu poczucia wspólnej rzeczywistości. Mimo to także w ujęciu Goffmana jednostki unikają kwestionowania sytuacji oraz negują informacje mogące naruszyć wspólną wizje rzeczywistości.
Krytyka etnometodologii.
Etnometodologia koncentruje się na badaniach empirycznych, pomijając potrzebę budowania teorii, a także analizę zjawisk w skali makrospołecznej oraz przez zrównanie racjonalności życia codziennego z refleksją teoretyczną nauki sprowadziła socjologię do sprawozdawczości. Anthony Giddens, mimo sympatyzowania z etnometodologią, w krytyce tego podejścia wyszczególnił pomijanie motywów i interesów jednostek w opisach zachowań, a także stosunków władzy, ograniczającej swobodę działania struktury oraz brak krytycyzmu do badanego przedmiotu.

</doc>
<doc id="307980" url="https://pl.wikipedia.org/wiki?curid=307980" title="Włodzimierz Bartoszewicz">
Włodzimierz Bartoszewicz

Włodzimierz Joachim Bartoszewicz (ur. 3 lipca 1899 we Lwowie, zm. 8 sierpnia 1983 w Poznaniu) – polski malarz, grafik i ilustrator.
Życiorys.
Włodzimierz Bartoszewicz urodził się we Lwowie i był synem Joachima oraz Marii Magdaleny z Jełowickich. W gimnazjum w Kijowie zdał maturę w 1917. Następnie studiował prawo na Uniwersytecie Poznańskim, a w 1923 uzyskał stopień magistra ekonomii. W tym samym roku wstąpił do Szkoły Sztuk Pięknych w Warszawie, gdzie studiował pod kierunkiem prof. Janusza Kotarbińskiego, Władysława Skoczylasa, Wojciecha Jastrzębowskiego, Edmunda Bartłomiejczyka i Tadeusza Pruszkowskiego. Od 1929 prezes grupy malarskiej „Szkoła warszawska” oraz stowarzyszenia „Ars christiana”. W 1930 ukończył studia i brał udział w pierwszej wystawie „Szkoły warszawskiej”. W Genewie w 1931 był jednym z organizatorów, kierownikiem artystycznym wystawy grup „Bractwa św. Łukasza” i „Szkoły warszawskiej”. Wystawiał od tego czasu prace zarówno w kraju jak i za granicą (Bukareszt, Berlin, Londyn, Nowy Jork, Chicago). W 1936 w Warszawie w „Zachęcie” i w Brukseli w „Palais des Beaux Arts” odbyły się wystawy indywidualne jego prac.
Okres okupacji i początkowy okres po wyzwoleniu spędził w Kielcach, gdzie w Urzędzie Wojewódzkim był kierownikiem Wydziału Kultury i Sztuki. Przeniósł się w 1948 do Poznania, gdzie poświęcił się pracy artystycznej. Uprawiał rysunek. Tworzył karykatury, ale także portrety. W twórczości jego pojawia się również tematyka religijna i historyczna, tworzył pejzaże i martwą naturę. W jego przedwojennych karykaturach obecne są też silne wątki antysemickie. Niektóre z takich rysunków pokazano na przełomie 2013 i 2014 w Żydowskim Instytucie Historycznym w Warszawie.
Organizował plenery w Kazimierzu Dolnym: opisał je w "Budzie na Powiślu".
Od 1935 był żonaty z Marią Magdaleną Dunin–Borkowską. Był synem Joachima Bartoszewicza, jednego z liderów obozu narodowego. Postać swojego ojca, losy swoje i swojej rodziny na tle "sprawy polskiej" opisał w swoich wspomnieniach („Mój ojciec i jego czasy. Wspomnienia z lat 1867–1920”). Pochowany na cmentarzu Powązkowskim w Warszawie (kwatera 284a-1-26/27).

</doc>
<doc id="307985" url="https://pl.wikipedia.org/wiki?curid=307985" title="Abobra cienkolistna">
Abobra cienkolistna

Abobra cienkolistna ("Abobra tenuifolia") – gatunek byliny z monotypowego rodzaju Abobra z rodziny dyniowatych. Występuje w stanie dzikim w tropikalnej Ameryce Południowej. W Europie Środkowej uprawiana jako roślina ozdobna.
Systematyka.
W obrębie rodziny dyniowatych takson należy do podrodziny "Cucurbitoideae" i plemienia "Cucurbiteae".

</doc>
<doc id="307987" url="https://pl.wikipedia.org/wiki?curid=307987" title="Aframon">
Aframon

Aframon, aframonek ("Aframomum" K.Schum) – rodzaj bylin z rodziny imbirowatych. Liczy ok. 55 gatunków, rosnących dziko w tropikalnej sferze Afryki i na Madagaskarze.
Zastosowanie.
Mają podobny wygląd i zastosowanie jak kardamon.

</doc>
<doc id="307988" url="https://pl.wikipedia.org/wiki?curid=307988" title="Uniwersytet w Caen">
Uniwersytet w Caen

Uniwersytet w Caen (franc. ) - uniwersytet w Caen we Francji. 
Został ufundowany w 1432 przez króla Anglii Henryka VI. W 1438 składał się już z pięciu wydziałów. Powstanie uniwersytetu zostało potwierdzone w 1452 przez króla Francji Karola VII.
7 lipca 1944 uniwersytet został całkowicie zniszczony w czasie nalotu bombowego. Odbudowa rozpoczęła się w 1948. Nowy uniwersytet rozpoczął działalność w czerwcu 1957. Jego logo przedstawia feniksa, symbolizującego odrodzenie. 
Uniwersytet w Caen posiada makietę Rzymu o powierzchni 70 m².

</doc>
<doc id="307990" url="https://pl.wikipedia.org/wiki?curid=307990" title="Żołędowo (województwo kujawsko-pomorskie)">
Żołędowo (województwo kujawsko-pomorskie)

Żołędowo (niem. "Zolondowo") – wieś w Polsce, położona w województwie kujawsko-pomorskim, w powiecie bydgoskim, w gminie Osielsko.
Podział administracyjny.
W II Rzeczypospolitej Żołędowo było położone w województwie poznańskim, w powiecie bydgoskim. 16 października 1930 nazwę gminy Jastrzębie zmieniono na Żołędowo. W latach 1975–1998 miejscowość należała do województwa bydgoskiego. Przysiółkiem wsi jest Nowy Mostek. Siedziba nadleśnictwa Żołędowo i rejonu Zarządu Dróg Wojewódzkich w Bydgoszczy.
Obiekty zabytkowe.
Według rejestru zabytków NID na listę zabytków wpisane są:
Drewniany kościół pw. Podwyższenia Krzyża Świętego pochodzi z 1715 r. Wnętrze w stylu barokowym, główny ołtarz z XVII wieku z obrazem "Zdjęcie Chrystusa z krzyża". Świątynia posiada dwuspadowy dach kryty czerwoną dachówką oraz barokową wieżę. Dzwony odlane zostały w XVI wieku przez ludwisarza Gerharda Beningka.
Miejscowy pałac pochodzi z 1820 r. Do roku 1840 był własnością rodziny Karłowskich, z której wywodzi się bł. Maria Karłowska – założycielka Zgromadzenia Sióstr Pasterek od Opatrzności Bożej. Pałac należy do Zgromadzenia od 1983 roku i mieści obecnie dom dla samotnych matek oraz przedszkole. Pałac stanowił niegdyś ośrodek majątku zwanego "Jastrzębie", co upamiętnia sześć jastrzębi wykutych w elewacji.
Na terenie wsi zlokalizowany był nieczynny cmentarz ewangelicki.
W l. 70. XX wieku na terenie wsi wzniesiono pomnik żołnierzy radzieckich z II wojny światowej.
Właściciele wsi.
Wieś lokowana w XIII wieku jako własność prywatna (rycerska). Wywodzi się z niej rodzina Żołędowskich herbu Rawicz. W 1565 roku przeszła w ręce Moszczeńskich herbu Nałęcz. Po wymarciu rodu Żołędowskich (jednej gałęzi), w końcu XIX wieku wieś została sprzedana hr. von Klaist za 1,5 miliona marek. Obszar tej majętności wynosił 16 tys. hektarów. Moszczeńscy zastrzegli sobie możliwość korzystania z boru. Majątek ten nazywany był "Żołędowszczyzna" od nazwy wsi Żołędowo. W roku 1647 Stanisław Moszczeński, miecznik inowrocławski, kupił od Zofii z Sierskich, żony Adama Rynarzewskiego, spadkobierczyni Jana Żołędowskiego, część wsi Żołędowo za sumę 3500 złp. Z tego Żołędowa pochodziła Elżbieta Żołędowska, córka Wojciecha Żołędowskiego. W 1597 roku Andrzej Moszczeński, mąż Elżbiety spisywał wzajemne dożywocie. Wojciech Żołędowski opłaca pobór ze wsi Żołędowo w 1583 roku. Żołędowski herbu Rawicz, Wielkopolska 1565 r.. Miejscowość ta pisana była różnie: "Żołędowo, Żołądowo" lub "Żołądkowo", od której może się pisać rodzina Żołądkowski. Wojciech Żołędowski w związku małżeńskim z Barbarą Sokołowską herbu Pomian spłodził córkę Małgorzatę. Mężem jej był Jerzy Kurnatowski herbu Łodzia (IV pok. Kurnatowskich). Miał z nią dwóch synów, Dobrogosta i Stanisława Kurnatowskich Teodora Żychlińskiego. Kurnatowscy i jak można sądzić Żołędowscy, byli Kalwinami. Z Żołędowa też zapewne pochodził Maciej (Mathias) Żołędowski, wymieniony jako mieszczanin, pod rokiem 1419. Anna Żołądkowska (w T.P.N.Poz. figuruje jako Żołędowska) w związku z Ludwikiem Miaskowskim herbu Bończa mieli jedną córkę i trzech synów, z których Andrzej Marcin był ostatnim komandorem zakonu maltańskiego w Poznaniu. Pochowany w kościele Św. Jana w Poznaniu.
Demografia.
Według danych Urzędu Gminy Osielsko (XII 2015 r.) miejscowość liczyła 1443 mieszkańców.
Komunikacja.
Przez wieś przebiega droga wojewódzka nr 244 i droga krajowa nr 5
Turystyka.
Przez Żołędowo przebiega pieszy czerwony szlak turystyczny Klubu Turystów Pieszych „Talk”: Bydgoszcz Fordon – Osielsko – Bydgoszcz Opławiec – Gościeradz (32 km)

</doc>
<doc id="307991" url="https://pl.wikipedia.org/wiki?curid=307991" title="Tadeusz Pruszkowski">
Tadeusz Pruszkowski

Tadeusz Pruszkowski (ur. 5 kwietnia 1888 w Borucicach k. Łęczycy, zm. 30 czerwca 1942 w Warszawie (lub 1 sierpnia)) – polski malarz, krytyk artystyczny i pedagog. Członek ugrupowań: Młoda Sztuka, Rytm, Bractwo św. Łukasza, Loża Wolnomalarska, Szkoła Warszawska i Grupa Czwarta. Był związany z Warszawą i Kazimierzem Dolnym.
Życiorys.
Urodził się w rodzinie Gustawa i Marii z Cygańskich. Studia rozpoczął w 1904 w Szkole Sztuk Pięknych w Warszawie, był uczniem Konrada Krzyżanowskiego. Od 1908 kontynuował naukę w Paryżu, należał tam do skupiającego polskich pisarzy i artystów o przekonaniach monarchistycznych Klubu Rojalistów. W tym okresie artysta odbywał podróże do Szwajcarii i Algierii. W 1911 powrócił do Warszawy, gdzie został współzałożycielem ugrupowania plastycznego Młoda Sztuka. W 1914 w Towarzystwie Zachęty Sztuk Pięknych miała miejsce pierwsza indywidualna wystawa twórczości Tadeusza Pruszkowskiego.
Postępując zgodnie z zamysłem ideowym, wszyscy członkowie Młodej Sztuki wstąpili 5 sierpnia 1915 w szeregi Legionów Polskich. Fundusze ugrupowania zostały przekazane na ekwipunek dla ochotników wstępujących w szeregi Legionów. Tadeusz Pruszkowski przyjął pseudonim „Rdza” i został przydzielony do dowodzonego przez rotmistrza Władysława Belinę-Prażmowskiego 1 plutonu 1 szwadronu 1 pułku ułanów, a następnie został zaszeregowany do sztabu tego Pułku w stopniu ułana. Podczas pobytu Pułku na Wołyniu stworzył pokaźną kolekcję portretów dowódców i żołnierzy, która została pokazana podczas wystawy w warszawskiej Zachęcie. Do rezerwy przeszedł w 1917 i poświęcił się malarstwu.
W 1918 został asystentem w Szkole Sztuk Pięknych w Warszawie, dwa lata później uczestniczył w XII Biennale w Wenecji. Po śmierci Konrada Krzyżanowskiego od 1 grudnia 1922 został mianowany profesorem kontraktowym, w tym samym roku miała miejsce druga indywidualna wystawa artysty (również w Galerii Zachęta) oraz wstąpił do Stowarzyszenia Artystów Polskich Rytm. Pracownia Tadeusza Pruszkowskiego (nazywanego przez studentów Pruszem) stała się prężnym ośrodkiem kreowania życia artystycznego. Założenia profesora kontynuowały tworzone przez niego ugrupowania artystyczne. Od 1923 artysta organizował dla studentów uczelni letnie plenery artystyczne w Kazimierzu Dolnym, od 1 listopada tego roku został pełnoprawnym profesorem. Wybudował tam willę według projektu prof. Lecha Niemojewskiego. W 1925 wspólnie z miejscowym księdzem Stanisławem Szepietowskim założył Towarzystwo Przyjaciół Kazimierza. W 1926 powstał z jego inicjatywy nakręcony w Kazimierzu Dolnym film „Szczęśliwy wisielec, czyli Kalifornia w Polsce”. W 1927 miała miejsce wystawa indywidualna prac Tadeusza Pruszkowskiego w salonie wystawowym Związku Zawodowego Polskich Artystów Plastyków. Podczas organizacji Powszechnej Wystawy Krajowej w Poznaniu w 1929 był współodpowiedzialny za Dział Sztuki.
W latach 1925–1930 działało Bractwo św. Łukasza, od 1929 do 1939 Szkoła Warszawska, których był inicjatorem i członkiem. W 1930 Pruszkowski objął funkcję dyrektora Szkoły Sztuk Pięknych w Warszawie, a w 1932, gdy uczelnia została podniesiona do rangi Akademii, został jej pierwszym rektorem (1932–1936). Również w 1930 był współinicjatorem powołania Instytutu Propagandy Sztuki, należał rady tego Instytutu, był również członkiem Towarzystwa Szerzenia Kultury Polskiej wśród Obcych. W 1932 powstało kolejne ugrupowanie Loża Wolnomalarska (w 1935 zmieniło nazwę na Lożę Malarską). W 1934 był inicjatorem powstania Bloku Zawodowych Artystów Plastyków, od początku lat 30. parał się również krytyką sztuki i publikował swoje felietony na łamach Gazety Polskiej. Również w 1934 uczestniczył w XIX Biennale w Wenecji, 19 grudnia tego roku otrzymał tytuł profesora zwyczajnego. W 1935 powstało ostatnie z ugrupowań zainicjowanych przez Tadeusza Pruszkowskiego – Grupa Czwarta.
Jego uczniem był Natan Korzeń.
W 1935 został odznaczony Złotym Wawrzynem Akademickim Polskiej Akademii Literatury. W 1938 został pierwszym honorowym obywatelem Kazimierza Dolnego. Wybuch II wojny światowej zastał Tadeusza Pruszkowskiego w Kazimierzu Dolnym, razem z żoną wyjechał do Warszawy i pozostawał tam przez cały czas praktycznie nie opuszczając domu. Został aresztowany w nocy z 30 czerwca na 1 lipca 1942 i przetransportowany do siedziby Gestapo w Alei Szucha. Po przesłuchaniu przewożono go do więzienia na Pawiaku, zginął zastrzelony podczas próby ucieczki z konwoju podczas przejazdu ulicą Orlą. Do 1945 jego ciało spoczywało na terenie boisk Skry przy ulicy Okopowej razem z ofiarami Getta. Po wyzwoleniu dokonano ekshumacji i przeniesienia zwłok do grobu na cmentarzu Stare Powązki (kwatera II-3-8,9).
Życie prywatne.
28 stycznia 1914 poślubił Zofię Sewerynę z Katarzyńskich (1887–1957), artystkę malarkę. Byli bezdzietni. Był stryjem złotniczki Jadwigi Zaremskiej, pionierki polskiej szkoły srebra.
Twórczość.
W początkowym okresie twórczości zajmował się tematyką historyczną. Następnie malował portrety, na jego obrazach znalazło się wiele osób pochodzących z ówczesnych elit rządowych i intelektualnych. Portretował między innymi Józefa Piłsudskiego, Gabriela Narutowicza i Stanisława Wojciechowskiego. Na obrazach swoich uwieczniał również wizerunki kobiet. W tematyce jego obrazów nie brakowało także pejzaży i martwej natury.
Inne zainteresowania.
Był zaangażowanym propagatorem rajdów samochodowych i lotów samolotem, uczestniczył w rajdach samochodowych często zdobywając nagrody. Posiadał również licencję pilota i często podróżował własnym samolotem.

</doc>
<doc id="307992" url="https://pl.wikipedia.org/wiki?curid=307992" title="Poznanie społeczne">
Poznanie społeczne

Poznanie społeczne (ang. "social cognition") – pojęcie socjologiczne mówiące o sposobie, w jaki ludzie selekcjonują, interpretują i wykorzystują informacje potrzebne do formułowania sądów i podejmowania decyzji, dotyczących świata społecznego. Jest to zdolność do odbioru istotnych społecznie informacji i adekwatnego zachowania jednostki, związana jest z przetwarzaniem informacji niesionych przez istotne społecznie bodźce (zob. interakcja społeczna).

</doc>
<doc id="307993" url="https://pl.wikipedia.org/wiki?curid=307993" title="Umeshu">
Umeshu

 – napój alkoholowy, wytwarzany poprzez macerację owoców moreli japońskiej "ume" ("Prunus mume"), w shōchū z dodatkiem cukru. Spełnia kryteria nalewu (nalewki) owocowego. 
Umeshu nie jest więc winem, jak często błędnie określa się ten rodzaj alkoholu w Polsce, gdyż nie jest produktem powstającym w procesie fermentacji owoców. Nie jest też odmianą sake. Według klasyfikacji wyrobów alkoholowych stosowanej w Polsce trudno jest również zaszeregować umeshu do likierów, ponieważ likiery zawierają co najmniej 15% alkoholu. W procesie produkcji umeshu zawiera 20% alkoholu, jednak na rynku w zasadzie wyłącznie spotyka się ten napój rozcieńczony do zawartości poniżej 15% alkoholu (zazwyczaj pomiędzy 10-15%).
Umeshu ma słodko-kwaśny smak. Zazwyczaj ma też posmak migdałów z powodu niewielkiej zawartości kwasu pruskiego w pestkach, ale nie jest to ilość zagrażająca zdrowiu. Produkcja umeshu często towarzyszy produkcji innych japońskich alkoholi, jednak istnieje wiele browarów wyspecjalizowanych w produkcji wyłącznie umeshu. Takie są w większości zlokalizowane w zachodniej części wyspy Honsiu – gdzie m.in. w prefekturze Wakayama występują najlepsze warunki do uprawy owoców ume, jak i najlepsza źródlana woda. Produkcja umeshu odbywa się również metodą domową. Wiele gospodyń domowych wiosną, w okresie dojrzewania owoców ume, przygotowuje na własny użytek domowy likier ume, który po maceracji trwającej ok. 6-12 miesięcy nadaje się do spożycia. Stosunkowo prosta metoda przygotowania powoduje, że większość gospodarstw domowych może pochwalić się własnym umeshu.
Umeshu najczęściej pije się z lodem ("umeshu rokku"). Można je podawać również w koktajlach z tonikiem, z gazowanymi napojami cytrynowymi lub wodą mineralną gazowaną. Zimą w Japonii popularne jest również umeshu serwowane na ciepło. Ponieważ umeshu jest napojem deserowym, tradycyjnie nie serwuje się go do sushi.
W Polsce występuje wiele produktów wzorowanych na umeshu, jednak nie są one zbliżone do tradycyjnego i oryginalnego umeshu produkowanego w Japonii. Tradycyjne umeshu producentów japońskich od pewnego czasu jest też dostępne w Polsce.

</doc>
<doc id="307996" url="https://pl.wikipedia.org/wiki?curid=307996" title="Antoine de Rivarol">
Antoine de Rivarol

Antoine de Rivarol (ur. 26 czerwca 1753 w Bagnols-sur-Cèze, zm. 11 kwietnia 1801 w Berlinie) – francuski pisarz.
Życiorys.
Urodził się w Bagnols-sur-Cèze w Langwedocji.
Miał zostać duchownym, ale w 1770 porzucił seminarium w Awinionie. 7 lat później pojawił się w Paryżu i zdobył wielkie uznanie publiczności dyskutując z Wolterem, d’Alembertem, Diderotem i Buffonem.
W 1784 r. otrzymał nagrodę Akademii Berlińskiej za "Rozprawę o uniwersalności języka francuskiego". W tym czasie przełożył również na francuski "Piekło" Dantego.
Był wydawcą czasopisma „Journal politique et national” (w sumie ukazało się 70 numerów). Pierwszy numer pojawił się na 2 dni przed atakiem na Bastylię. Na jego łamach i w pamfletach atakował bezlitośnie rewolucję francuską i rewolucjonistów.
Również w wydanym w 1788 r. "Małym almanachu naszych wielkich ludzi" wyszydzał znane postacie paryskich salonów literacko-politycznych.

</doc>
<doc id="308000" url="https://pl.wikipedia.org/wiki?curid=308000" title="Stadion Poznań">
Stadion Poznań

Stadion Poznań – stadion piłkarski w Poznaniu, położony na obszarze jednostki pomocniczej Osiedle Grunwald Południe, w rejonie Kasztelanowa przy ul. Bułgarskiej 17. Stadion jest własnością miasta Poznań. Obecnie użytkuje go klub piłkarski Lech Poznań, wcześniej także Warta Poznań. 20 września 2010 odbyło się oficjalne otwarcie stadionu (pierwszej w Polsce oddanej do użytku areny mistrzostw) – koncert Stinga z orkiestrą "London Royal Philharmonic Orchestra" w ramach światowej trasy „Symphonicities”. W 2012 był areną rozgrywek Mistrzostw Europy w Piłce Nożnej, rozegrane na nim zostały 3 mecze fazy grupowej.
Historia.
Prace przy budowie Stadionu Miejskiego rozpoczęły się w 1968 roku. Jak większość stadionów epoki PRL-u został wybudowany na podstawie usypanego wału ziemnego, na którym później ukształtowano betonowe miejsca na ławki i koronę stadionu. Obiekt ten składał się z 3 trybun (w charakterystycznym kształcie podkowy), zaś w miejscu czwartej miała powstać pływalnia i sale gimnastyczne, jednak planu tego nigdy nie zrealizowano. Pierwszy mecz poznańska drużyna Lech rozegrała na tym stadionie 23 sierpnia 1980 roku przy 18-tysięcznej publiczności, po przeprowadzce ze Stadionu przy ulicy 28 Czerwca (Dębiec). Mecz z Motorem Lublin zakończył z wynikiem remisowym 1:1, a strzelcem pierwszej bramki dla Lecha na nowym stadionie był Marek Skurczyński.
W niedługim czasie wybudowano stanowisko dla centralnej obsługi stadionu – „Kogut”, w roku 1981 stadion został też wyposażony w elektroniczny zegar z tablicą wyników, umieszczony na łuku za 8 sektorem (stąd wzięła się nazwa "sektor pod zegarem"). W roku 1986 wybudowano najbardziej specyficzny element Stadionu – cztery 56-metrowe maszty z zamontowanymi jupiterami o łącznej mocy oświetleniowej 1890 luksów, po raz pierwszy zostały użyte 15 października tego roku podczas meczu eliminacyjnego Mistrzostw Europy Polska–Grecja (2:1). Rekord frekwencji padł 8 kwietnia 1984 roku, gdy na stadionie przebywało ok. 45 tysięcy osób, podczas gdy pojemność stadionu wynosiła w tamtym czasie ok. 40 tys. Wtedy odbyło się spotkanie Lech–Widzew zakończone zwycięstwem gości 1:0. Przez wiele lat nie prowadzono żadnych prac modernizacyjnych poza zainstalowaniem plastikowych krzesełek na całości obiektu na początku lat 90.
Na obiekcie przy Bułgarskiej drużyna Lecha Poznań rozpoczęła swoją „złotą erę”. Klub zdobył łącznie osiem tytułów mistrzowskich (1983, 1984, 1990, 1992, 1993, 2010, 2015, 2022), pięć Pucharów Polski (1982, 1984, 1988, 2004, 2009) oraz pięć Superpucharów Polski (1990, 1992, 2004, 2009, 2015). Jednak ten stadion nie jest aż tak szczęśliwy dla Reprezentacji Polski (3 zwycięstwa, 4 remisy, 4 porażki, bramki 13-21), która rozegrała tu 11 spotkań. Stadion był również finałową areną rozgrywek Pucharu Polski w latach 1998 (Amica Wronki – Aluminium Konin 5:3 (pd.)) i 1999 (Amica Wronki – GKS Bełchatów 1:0). W sezonie 2010/2011 był to największy obiekt ligowy w Polsce. Na mocy umowy pomiędzy firmą operatorem telekomunikacyjnym a konsorcjum Lecha Poznań stadionowi nadano nazwę marketingową "Inea Stadion" (czas trwania kontraktu wynosił pięć lat).
W nocy z 8 na 9 października 2016 roku przed stadionem ustawiony został parowóz Ty51-183 zbudowany w 1956 roku w zakładach Cegielskiego w Poznaniu. Lokomotywa ma symbolizować historyczne powiązanie Lecha Poznań z Polskimi Kolejami Państwowymi.
Trybuna kibiców.
Historycznie pierwszym miejscem na stadionie, gdzie zasiadają najzagorzalsi sympatycy Lecha, nazwanym „Kotłem” był sektor numer 6. Na początku wyposażony on był, podobnie jak cały stadion, w plastikowe ławki. Z czasem ławki zniknęły i zastąpiła je betonowa wylewka. Pojemność sektora szacowana była na 2 tysiące, ale na najważniejszych meczach w „Kotle” gromadziło się o wiele więcej kibiców. Spowodowało to, że „Kocioł” zaczął się rozrastać na sektory poboczne, szczególnie na tzw. „piątkę”. Pod koniec lat 90. w sektorze została zamocowana wieżyczka, celem poprawy słyszalności osoby prowadzącej doping. W trakcie sezonu 1999/2000, „Kocioł” został przeniesiony do sektorów 8 i 9 (po raz pierwszy w 2000 roku w meczu z Zagłębiem Lubin), znajdujące się pod zegarem. Skorzystał na tym klub, który mógł zainstalować w dotychczasowym kotle krzesełka i dzięki temu sprzedawać droższe bilety oraz zapełniając puste zazwyczaj sektory pod zegarem. Po przenosinach pojemność sektora wzrosła do ok. 5 tys. Taka liczba kibiców zapełniała go tylko podczas najważniejszych meczów, a zwykle mecz z tej części stadionu oglądało około 2 tys. widzów. Aby polepszyć organizację dopingu na tych sektorach zamontowano trzy wieżyczki dla osób go prowadzących. W praktyce najczęściej wykorzystywana była jedna, rzadziej dwie. Podczas modernizacji drugiej trybuny, „Kocioł” znajdował się wpierw w 15., a potem w 1 sektorze, gdzie liczba kibiców była poniżej przeciętnej, a także jakość i słyszalność dopingu były gorsze niż poprzednio. 10 marca 2007 podczas meczu Lecha z Zagłębiem Lubin została oddana do użytku „dwójka” (II Trybuna), gdzie odtąd z krótką przerwą na dalsze prace budowlane w 2008 r. mieści się „Kocioł”.
Modernizacja.
W 2002 roku rozpoczęto gruntowną modernizację stadionu. Pierwszym etapem było dobudowanie brakującej trybuny, która zamknęła „podkowę” obiektu i zwiększyła jego pojemność o dodatkowe 8124 miejsca. Została ona oddana do użytku w 2004 roku, zaś dwa lata później utworzono nad nią zadaszenie. Równolegle do prac z zadaszeniem przebiegał montaż podgrzewania płyty boiska oraz remont masztów oświetleniowych. W styczniu 2006 roku ruszyła budowa trybuny nr II, powstającej w miejscu dawnego „kotła”. Dwie pierwsze kondygnacje zostały ukończone w lutym 2007 roku, zaś trzecia we wrześniu 2008 roku, w wyniku czego pojemność całej trybuny wzrosła do 9000 miejsc. Autorem projektu jest mgr inż. Wojciech Ryżyńki z Modern Construction Systems.
W związku z przyznaniem Polsce i Ukrainie organizacji Euro 2012 władze miasta zadecydowały o zmianie koncepcji architektonicznej stadionu na rzecz obiektu większego, mającego pomieścić ok. 45 tysięcy widzów. Według nowego projektu trybuny nr I i III (boczne) będą trybunami dwukondygnacyjnymi, obie mieszczą po 13750 widzów. Na trybunie nr I znajdują loże VIP oraz stanowiska komentatorskie, zaplecze dla zawodników i sędziów oraz pomieszczenia klubowe. Trybuna nr III w całości jest przeznaczona dla kibiców. Wszystkie miejsca na stadionie są siedzące – krzesełka kubełkowe składane, montowane w taki sposób aby zachować przewyższenie minimum 12 cm. Modernizacja i rozbudowa na tym etapie została również zaprojektowana przez przedsiębiorstwo Modern Construction Systems. W porównaniu do wcześniejszej koncepcji architektonicznej zmianom uległ również projekt zadaszenia obiektu – tworzy je membranowe pokrycie barwy naturalnego jedwabiu, z modularnym podziałem co 9 metrów, dającym wrażenie pofalowania powierzchni. Dach tworzy spójną całość nad trybunami I, II, i III. Część dachu nad trybuną nr II jest konstrukcją ruchomą, mającą zapewnić prawidłowe doświetlenie murawy nad tą częścią boiska. Kubatura stadionu wynosi 1,3 mln m2, a powierzchnia 250 tys. m2. Pierwotny projekt modernizacji z 2002 został zastąpiony ostatecznie w 2008. Realizacja przebiegała w latach 2008-2012.
Prace nad trybunami I i III trwały od października 2008 roku, a zakończone zostały we wrześniu 2010 roku. Na wszystkich trybunach zamontowano nowe składane krzesełka. Są one szersze niż poprzednie modele, dlatego też pojemność stadionu wynosi nieco ponad 41 tys., a nie, jak planowano wcześniej, około 45 tys. Krzesełka dostarczyła Forum Seating należąca do krośnieńskiej Grupy Nowy Styl.
Pojemność stadionu początkowo wynosiła 41 609, jednakże w 2012 roku została zwiększona do 43 269.
Nazwa.
Od 14 czerwca 2013 do 30 czerwca 2018 stadion nosił nazwę INEA Stadion, za sprawą sponsora – lokalnego operatora telekomunikacyjnego INEA.
Podstawowe dane.
Trybuna nr I (długość – 136,13m/szerokość – 58,64m/pojemność – 12 481)
Trybuna główna przeznaczona dla zawodników, prasy i gości specjalnych; zlokalizowana od strony boisk treningowych. W skład trybuny wchodzi garaż podziemny na poziomie – 4,90. Pozostałe kondygnacje przeznaczone zostaną dla zawodników, sędziów, kibiców oraz dla zaplecza prasowego oraz na powierzchnie biurowe, magazynowe i techniczne.
Trybuna nr II (długość – 128,73m/szerokość – 48,35m/pojemność – 9 610)
Trybuna położona od strony fortu VIII, składająca się z trzech poziomów przeznaczonych dla widowni. Części poziomów od strony fortu VIII zarezerwowana jest pod cześć hotelową.
Trybuna nr III (długość – 136,13m/szerokość – 58,64m/pojemność – 14 033)
Trybuna biegnąca wzdłuż boiska od strony ul. Bułgarskiej. Pięć kondygnacji przeznaczonych jest dla widowni. Powierzchnia zostanie wykorzystana w celu zaplecza magazynowego, technicznego oraz socjalnego. Ponadto na poziomie + 3,30 przewiduje się dwa pomieszczenia przeznaczone na sale konferencyjne na 25 oraz 50 osób.
Trybuna nr IV (długość – 189,00 m / szerokość – 42,80 m/pojemność – 6 749)
Istniejąca trybuna przeznaczona dla widowni, złożona z czterech kondygnacji nadziemnych. Na poziomie + 6,60 zostały wyznaczone miejsca dla widzów niepełnosprawnych. Od rundy wiosennej 2013 trybuny uzyskały patronów – członków "Tercetu ABC" – Teodora Anioły, Edmunda Białasa i Henryka Czapczyka, co upamiętniają stosowne tablice odsłonięte 5 kwietnia 2013.
Obiekt posiada ok. 900 miejsc parkingowych oraz tor gokartowy.
Murawa.
Od czasu kiedy został rozegrany pierwszy mecz na nowym stadionie 17 listopada 2010 murawa została wymieniona przez zarządcę obiektu siedmiokrotnie. W przeciwieństwie do wielu stadionów takich jak Allianz Arena czy Stadion Miejski we Wrocławiu na których dach stadionu jest częściowo przeszklony (strona południowa jest przeszklona na większej powierzchni niż strona północna) dla zwiększenia naturalnego oświetlenia, Stadion Miejski w Poznaniu obecnie nie posiada takiej konstrukcji. Ponadto rozwiązania architektoniczne stadionu nie pozwalają na swobodne podmuchy wiatru lub nasłonecznienie murawy promieniami słonecznymi w żadnej porze dnia. Innymi przyczynami był brak systemów irygacyjnych odprowadzających wodę (przy zamkniętej przestrzeni, woda deszczowa łatwo spada na murawę, ale ciężko z niej odparowuje) oraz wentylacyjnych.
Koszt wymiany murawy wynosi 400 tys. złotych. Ostatecznie przez dwa lata, na wymiany murawy Stadionu Miejskiego w Poznaniu wydano prawie 4 miliony złotych. Operator stadionu nie domagał się żadnych gwarancji na produkt, po siódmiej wymianie Konsorcjum Lech Poznań, następujące po Miejskim Ośrodku Sportu i Rekreacji w Poznaniu postanowiło egzekwować umowę z wykonawcą murawy. Przed Euro 2012 w Poznaniu musiała być wymieniona murawa jeszcze raz.
Piłka nożna.
Euro 2012.
Podczas Mistrzostw Europy w 2012, które odbyły się w Polsce oraz na Ukrainie na poznańskim stadionie rozegrano trzy mecze fazy grupowej.
Reprezentacja Polski.
Najwięcej goli dla reprezentacji Polski strzelił na stadionie Robert Lewandowski (3).
Lech Poznań w europejskich pucharach.
Puchar Europy Zdobywców Pucharów – "PEZP"; Puchar Europy Mistrzów Krajowych – "PEMK"; Puchar Lata – "Puchar Lata";Puchar UEFA – "UEFA"; Puchar Intertoto UEFA – "INTER"; Liga Mistrzów UEFA – "LM"; Liga Europa UEFA – "LE;" Liga Konferencji Europy UEFA "– LKE"

</doc>
<doc id="308010" url="https://pl.wikipedia.org/wiki?curid=308010" title="Wojciech Giełżyński">
Wojciech Giełżyński

Wojciech Stefan Giełżyński (ur. 9 maja 1930 w Warszawie, zm. 3 marca 2015 tamże) – polski dziennikarz i reportażysta.
Życiorys.
Debiutował w wieku 16 lat, pod pseudonimem "Wojciech Stefan", na łamach „Gazety Ludowej”, niezależnego dziennika, którego naczelnym był jego ojciec, Witold Giełżyński (korygował on teksty syna, m.in. pod kątem gramatycznym). Ukończył Liceum im. Stefana Batorego, następnie studia ekonomiczne w Szkole Głównej Handlowej, po których został reporterem działu sportowego tygodnika „Dookoła Świata” (na studiach pracował w piśmie „Repatriant”, które namawiało ludzi starej emigracji do powrotów do Polski). Sportowiec, dwukrotny mistrz Polski w wioślarstwie. Pracował w pismach: „Współczesność”, „Panorama”, „Kontynenty” (prowadził dział Azji), od 1972 współpracował blisko z „Polityką” (z której odszedł po strajku w Stoczni Gdańskiej w 1980). W stanie wojennym przeszedł do prasy drugiego obiegu, redagował miesięcznik „Vacat” (ps. "Jan Lech", "Pol.X"., "Weronika"), współredagował „Przegląd Wiadomości Agencyjnych”. Ostatnim jego etatowym miejscem pracy w dziennikarstwie był „Tygodnik Solidarność” w latach 1989–1992.
W 1987 uczestniczył w reaktywacji PPS, a w 1988 – w majowym i sierpniowym strajku w Stoczni Gdańskiej. Był członkiem Rady Programowej Unii Pracy. Związany z masonerią, której wybitnym przedstawicielem był także jego ojciec. 
Od 1995 do 2006 rektor nieistniejącej już Wyższej Szkoły Komunikowania i Mediów Społecznych im. Jerzego Giedroycia w Warszawie.
Autor ok. pięciu tysięcy publikacji prasowych, komentarzy radiowych i telewizyjnych – oraz ponad 60 książek, głównie o Trzecim Świecie, jak i z zakresu problematyki społeczno-politycznej.
Odwiedził w wędrówkach reporterskich 85 krajów. Otrzymał za swą twórczość szereg nagród i wyróżnień m.in. nagrodę im. Juliana Bruna.
W latach 1960–1981 należał do PZPR. Przyznał się do siedmiu lat współpracy z SB (TW ps. "Jerzy Stefański"), zakończonej w 1964.
Odznaczony Krzyżem Kawalerskim Orderu Odrodzenia Polski i Złotym Krzyżem Zasługi.
Mieszkał w Warszawie przy ul. T. Sygietyńskiego.
Pochowany 10 marca 2015 w grobie rodzinnym na cmentarzu Stare Powązki (kwatera 36-5-3,4).

</doc>
<doc id="308012" url="https://pl.wikipedia.org/wiki?curid=308012" title="Amorfa krzewiasta">
Amorfa krzewiasta

Amorfa krzewiasta, a. drzewiasta, a. zwyczajna, indygowiec zwyczajny, ("Amorpha fruticosa" L.) – gatunek krzewu z rodziny bobowatych. Pochodzi ze wschodniej części USA, skąd wzdłuż rzek rozprzestrzeniła się na niemal całe Stany Zjednoczone i na południową część Kanady, rozprzestrzenia się również w Europie i w Azji. Do Europy została sprowadzona w XVIII wieku w celach komercyjnych i z czasem naturalizowała się w wielu krajach, zwłaszcza na południu Europy (w Polsce obecna od 1806 roku). W Polsce roślina uprawna, lokalnie występować może też jako kenofit.
Biologia i ekologia.
Siedlisko: rośnie wzdłuż rzek i strumieni, na brzegach stawów, jezior, na terenach bagnistych i na naturalnych rozlewiskach rzecznych. Ma małe wymagania glebowe, rośnie dobrze nawet na suchych, piaszczystych i kamienistych terenach. Preferuje podłoże o pH 7-8,5. Jest rośliną światłolubną, odporną na silny wiatr i suszę. Mrozoodporna, dobrze znosi zasolenie. Na liściach występują gruczołki żywiczne produkujące substancję owadobójczą. Kwitnie od czerwca do sierpnia.
Zastosowanie.
Roślina miododajna.
Gatunek uznawany jest za jeden z najbardziej miododajnych krzewów strefy umiarkowanej o wydajności miodowej wynoszącej do 80 kg/ha. Obnóża z pyłku amorfy mają charakterystyczną ceglastą barwę.

</doc>
<doc id="308015" url="https://pl.wikipedia.org/wiki?curid=308015" title="Petr Jakeš">
Petr Jakeš

Petr Jakeš (ur. 2 maja 1940 w miejscowości Břehy, powiat Pardubice, zm. 29 listopada 2005 w Pradze) – czeski geolog i geochemik, docent Uniwersytetu Karola w Pradze. 
Życiorys.
Zajmował się m.in. geochemicznymi i wulkanicznymi procesami na Ziemi i ciałach niebieskich, badaniami meteorytów i skałami z Księżyca.
W latach 1957-1962 studiował geologię na Wydziale Przyrodniczym Uniwersytetu Karola. Następnie pracował w Instytucie Geologii Czechosłowackiej Akademii Nauk w Pradze. W okresie odwilży pod koniec lat 60. kontynuował studia od 1967 r. na Australian National University (ANU) w Canberze w Australii, a później w Japonii na studiach postdoktoranckich, gdzie otrzymał tytuł PhD. za pracę o wulkanicznych procesach w południowo-zachodnim Pacyfiku. W latach 1970-1972 pracował jako pracownik naukowy w Lunar Science Institute (LSI, teraz LPI, Lunar and Planetary Institute) w Houston w USA. Instytut ten, założony przez amerykańską Narodową Akademię Nauk (NAS, National Academy of Sciences) jako część USRA (Universities Space Research Association), prowadził dla NASA m.in. laboratorium LRL (Lunar Receiving Laboratory), w której próbki skał przywiezionych w ramach programu Apollo z Księżyca poddawane były kwarantannie. W LSI Petr Jakeš brał udział w analizach próbek, zwłaszcza tych, które były pobrane w ramach wypraw Apollo 14 i 15.
Po powrocie do Czechosłowacji w 1972 r. został z powodów politycznych zwolniony z Czechosłowackiej Akademii Nauk (Československá akademie věd, ČSAV). Został zatrudniony w Centralnym Instytucie Geologii w Pradze (Ústřední ústav geologický), najpierw jako geolog maper, później jako pracownik naukowy, następnie jako zastępca dyrektora ds. badania geologicznych. Od początku lat 90. zaczął uczyć na Wydziale Przyrodniczym UK w Pradze. Często też wracał do LPI do Houstonu, gdzie był członkiem rady naukowej. Do 2001 r. był członkiem rady naukowej międzynarodowego programu IGCP (International Geological Correlation Programme) i przewodniczącym jego 3. grupy roboczej ds. złóż minerałów, petrologii, wulkanologii i geochemii. Był również jednym z sześciu światowych naukowców, którzy zaproponowali zorganizowanie Międzynarodowego roku planety Ziemia (IYPE – International Year of the Planet Earth), który by miał być w roku 2008.
W ostatnim czasie pracował jako pracownik naukowy w Instytucie geochemii, mineralogii i źródeł mineralnych Wydziału Przyrodniczego UK (Ústav geochemie, mineralogie a nerostných zdrojů PřF UK).
Oprócz licznych prac naukowych z geologii, wulkanologii, geochemii i planetologii jest autorem szeregu książek popularnonaukowych, niektóre z nich zostały przetłumaczone na inne języki, w tym też na polski.
W 2000 r. otrzymał nagrodę "Cena Akademie věd ČR za popularizaci vědy" (Nagroda Akademii Nauk Republiki Czeskiej za Popularyzację Nauki).

</doc>
<doc id="308018" url="https://pl.wikipedia.org/wiki?curid=308018" title="Asymina">
Asymina

Asymina, urodlin ("Asimina" Adans.) – rodzaj roślin z rodziny flaszowcowatych ("Annonaceae"). Obejmuje 8–9 gatunków. Rośliny te występują naturalnie we wschodniej części Ameryki Północnej – w klimacie od zwrotnikowego do umiarkowanego. Przy czym tylko jeden – asymina trójklapowa ma szeroki zasięg obejmujący tereny od Ontario po Florydę i Teksas, a reszta rośnie tylko na Florydzie i w sąsiedniej Georgii. Rośliny te rosną w lasach i zaroślach.
Asymina trójklapowa bywa uprawiana jako ciekawostka botaniczna w Europie. Gatunek ten dostarcza jadalnych owoców osiągających 0,4 kg masy. W Ameryce gatunek uprawiany jest jako drzewo owocowe w wielu odmianach o większej wydajności i lepszych cechach użytkowych owoców. Tam też jako gatunek ozdobny bywa uprawiana "Asimina obovata" o okazałych kwiatach o zapachu cytrynowym, otwierających się wczesną wiosną.
Systematyka.
Poza mieszańcami w obrębie rodzaju spotykane są też w naturze mieszańce z gatunkiem "Deeringothamnus rugelii".
Zastosowanie.
Rośliny z tego rodzaju zawierają alkaloidy. Z gatunku "A. reticulata" wytwarzany jest leczniczy napar. Rosnąca w zachodniej części Stanów Zjednoczonych asymina trójklapowa ma jadalne owoce – są one największe spośród wszystkich owoców rodzimych gatunków Stanów Zjednoczonych (osiągają one około 400 g wagi). Miąższ ma słodki smak i jest równie pożywny jak banany. Z tych owoców można piec „chleb otrębowy”.

</doc>
<doc id="308019" url="https://pl.wikipedia.org/wiki?curid=308019" title="Cudzoziemiec">
Cudzoziemiec

Cudzoziemiec, obcokrajowiec (łac. "peregrinus" – osoba pochodząca z innego kraju, ang. "foreigner", fr. "étranger", niem. "Ausländer", ros. "иностранец") – osoba nieposiadająca obywatelstwa państwa, w którym przebywa.
Regulacja statusu cudzoziemców jest różna w poszczególnych państwach. Obecnie duże znaczenie ma też prawo międzynarodowe, a na terenie Unii Europejskiej regulacje unijne.
Prawa cudzoziemców do działalności publicznej legalnie zamieszkujących w innym kraju określa Rada Europy w konwencji z 1992 r.
Cudzoziemcy w polskim prawie.
Zgodnie z art. 3 ustawy z 12 grudnia 2013 r. o cudzoziemcach (będącej uzupełnieniem ustawy z 2 kwietnia 2009 r. o obywatelstwie polskim) „"cudzoziemcem jest każdy, kto nie posiada obywatelstwa polskiego".” Oznacza to, że ustawa wskazuje na negatywną legalną definicję cudzoziemca. Według art. 5 ustawy o cudzoziemcach – cudzoziemca, który jest obywatelem dwóch lub większej liczby państw traktuje się jako obywatela tego państwa, którego dokumentu użył podczas wjazdu na terytorium RP. Stąd dwupaństwowców trzeba traktować jakby byli obywatelami tylko jednego państwa. W Polsce sprawami cudzoziemców zajmuje się Urząd do Spraw Cudzoziemców z siedzibą w Warszawie przy ul. Koszykowej 16.
Oprócz ustawy z dnia 12 grudnia 2013 r. status cudzoziemców regulują również inne akty prawne, jak np.:
Ustawy nie stosuje się do:
Wcześniej kwestie prawne związane z cudzoziemcami regulowała ustawa z 13 czerwca 2003 r. (, z późn. zm.).
Zasady wjazdu na terytorium RP.
Art. 23 ustawy o cudzoziemcach wskazuje przesłanki, które musi spełnić cudzoziemiec, aby przekroczyć granicę RP oraz przebywać na jej terytorium. Według ustawodawcy musi on posiadać ważny dokument podróży, ważną wizę lub – jeśli jest to wymóg – inny dokument pozwalający mu na wjazd i pobyt na terenie RP oraz zezwolenie na wjazd do innego państwa lub zezwolenie na pobyt w innym państwie (jeżeli takie zezwolenia są wymagane w przypadku przejazdu tranzytem).
W przypadku przekroczenia granicy RP nieumyślnie i niezgodnie z przepisami, cudzoziemiec zostanie niezwłocznie doprowadzony do granicy (w innym przypadku organ, który dokona zatrzymania pobiera od niego odciski linii papilarnych za pomocą kart daktyloskopijnych lub urządzenia do elektronicznego pobierania odcisków).
W art. 25 ustawodawca wskazuje przesłanki tego, co powinien zrobić cudzoziemiec wjeżdżający na terytorium RP. Zalicza się do nich:
Powyższe wymogi nie dotyczą obywateli UE.
„(…)Cudzoziemiec powinien posiadać i na żądanie właściwego organu powinien okazać walutę polską lub zagraniczne środki płatnicze (…), dokumenty umożliwiające uzyskanie środków płatniczych, zaproszenie lub dokumenty potwierdzające rezerwację i opłacenie zakwaterowania i wyżywienia w Polsce. Cudzoziemiec może także okazać bilet powrotny do kraju pochodzenia albo innego państwa”.
Zaproszenie może zostać sporządzone przez:
Niezbędnym elementem zaproszenia jest zapewnienie o pokryciu kosztów pobytu osoby zaproszonej. Jest ono ważne przez 12 miesięcy od dnia wpisania go do ewidencji zaproszeń. Odmowa wpisania zaproszenia do ewidencji może nastąpić wskutek np. niewystarczająco dobrych warunków mieszkalnych zapraszającego.
Wiza: zgodnie z art. 60 ustawy o cudzoziemcach wydaje się wizę Schengen lub krajową, m.in. w celu:
Odmowa wjazdu na terytorium RP.
Zgodnie z art. 28 ustawy o cudzoziemcach, można odmówić im wjazdu na terytorium RP. Istnieją m.in. następujące przesłanki odmowy:
Decyzję odmowną o wjeździe cudzoziemca na terytorium RP wydaje komendant granicznej placówki kontrolnej Straży Granicznej.
Zasady udzielania azylu określa ustawa o udzielaniu cudzoziemcom ochrony na terytorium Rzeczypospolitej Polskiej z 13 czerwca 2003 r..

</doc>
<doc id="308020" url="https://pl.wikipedia.org/wiki?curid=308020" title="Asymina trójklapowa">
Asymina trójklapowa

Asymina trójklapowa, urodlin trójłatkowy ("Asimina triloba" (L.) Dunal) – duży krzew lub małe drzewo z rodziny flaszowcowatych występujące w stanie dzikim w Ameryce Północnej, najczęściej wzdłuż rzek okresowo wylewających. Drzewa z tego gatunku rosną w arboretum w Kórniku oraz we Wrocławskim Ogrodzie Botanicznym.
Zastosowanie.
Roślina ma jadalne owoce – są one największe spośród wszystkich owoców rodzimych gatunków Stanów Zjednoczonych (osiągają one około 400 g wagi). Z tych owoców można piec „chleb otrębowy”. Gatunek ten ma nagie pąki, ale są one zabezpieczone przez indumentum (włoski) w kolorze rdzy.

</doc>
<doc id="308022" url="https://pl.wikipedia.org/wiki?curid=308022" title="Dnieprowe porohy">
Dnieprowe porohy



</doc>
<doc id="308023" url="https://pl.wikipedia.org/wiki?curid=308023" title="Porohy (obwód iwanofrankiwski)">
Porohy (obwód iwanofrankiwski)

Porohy (ukr. Пороги) – wieś w rejonie bohorodczańskim obwodu iwanofrankiwskiego.
W II Rzeczypospolitej miejscowość była siedzibą gminy wiejskiej Porohy w powiecie nadwórniańskim województwa stanisławowskiego.
Wieś liczy 3126 mieszkańców.

</doc>
<doc id="308024" url="https://pl.wikipedia.org/wiki?curid=308024" title="Cudzoziemcy">
Cudzoziemcy



</doc>
<doc id="308027" url="https://pl.wikipedia.org/wiki?curid=308027" title="Orzesznica wyniosła">
Orzesznica wyniosła

Orzesznica wyniosła, orzesznica brazylijska, bertolecja ("Bertholletia excelsa") – gatunek drzewa z rodziny czaszniowatych. W stanie dzikim występuje w tropikalnych lasach górnego dorzecza Amazonki, przede wszystkim w Boliwii (która jest największym eksporterem owoców orzesznicy), w zachodnich i północnych stanach Brazylii i w Peru. Nieliczne stanowiska można spotkać również w Kolumbii, Gujanie, Gujanie Francuskiej, Surinamie i Wenezueli.
Zagrożenie.
Obecnie gatunek zagrożony z powodu degradacji jego środowiska naturalnego oraz intensywnej eksploatacji przez człowieka. Pojedyncze drzewa rosną długo, co połączone z intensywnym zbiorem owoców utrudnia regenerację populacji w stanie dzikim. Także uprawa w plantacjach nie przyniosła jak do tej pory znaczących rezultatów. Efektem jest zmniejszenie się produkcji orzechów brazylijskich: tylko między rokiem 1970 a 1980 ich eksport spadł o ponad połowę. Mimo to wciąż większość dostępnych orzechów na rynku pochodzi z dziko rosnących drzew.

</doc>
<doc id="308028" url="https://pl.wikipedia.org/wiki?curid=308028" title="Krzewuszka">
Krzewuszka

Krzewuszka ("Weigela" Thunb.) – rodzaj roślin wieloletnich z rodziny przewiertniowatych. Należy do niego 11 gatunków. Występują w stanie dzikim we wschodniej Azji: głównie w Japonii, Chinach i Mandżurii. Łacińska nazwa rodzajowa upamiętnia niemieckiego botanika i chemika Christiana Ehrenfrieda von Weigela (1746-1838). Gatunkiem typowym jest "Weigela japonica" Thunb.
Systematyka.
Należy do rodziny przewiertniowatych "Caprifoliaceae", stanowiącej jedną z linii rozwojowych w obrębie rzędu szczeciowców "Dipsacales" w grupie "euasterids II" wchodzącej w skład kladu astrowych ("asterids") należącego do dwuliściennych właściwych ("eudicots").
Gromada okrytonasienne, podgromada "Magnoliophytina", klasa "Rosopsida", podklasa różowe "Cornidae" Frohne &amp; U. Jensen ex Reveal, nadrząd "Dipsacanae" Takht., rząd szczeciowce "Dipsacales" Dumort., rodzina przewiertniowate ("Caprifoliaceae" Juss.), rodzaj krzewuszka ("Weigela" Thunb.).
Gromada okrytonasienne, klasa dwuliścienne ("Magnoliopsida" Brongn.), podklasa "Asteridae" Takht., rząd szczeciowce "Dipsacales" Dumort., rodzina przewiertniowate "Caprifoliaceae" Juss.

</doc>
<doc id="308029" url="https://pl.wikipedia.org/wiki?curid=308029" title="Błękitek">
Błękitek



</doc>
<doc id="308032" url="https://pl.wikipedia.org/wiki?curid=308032" title="Dwuwarstwowce">
Dwuwarstwowce

Dwuwarstwowce, dwuwarstwowe (Diblastica, Diploblastica, Diblastia), gastrulopodobne (Gastruloidea) – jedna z grup organizmów zwierzęcych wyróżnianych na podstawie stopnia rozwoju zarodkowego osiąganego w rozwoju osobniczym. Najprostsze tkankowce, których rozwój zatrzymał się na stadium gastruli, a w ich budowie wytworzyły się dwie warstwy komórek – wewnętrznej gastrodermy (pochodzenia entodermalnego) oraz zewnętrznej epidermy (pochodzenia ektodermalnego). Pomiędzy tymi warstwami znajduje się specyficzna struktura o charakterze podporowym nazywana mezogleą lub mezenchymą, a u gąbek – mezohylem.
W obrębie dwuwarstwowców wyróżniano dwa lub trzy typy zwierząt:
a czasami gąbki.
Dawniej wymienione typy uważane były za podtypy jamochłonów, z którymi dwuwarstwowce były utożsamiane. W niektórych klasyfikacjach są też utożsamiane z promienistymi (Radiata). 

</doc>
<doc id="308033" url="https://pl.wikipedia.org/wiki?curid=308033" title="Afazja (filozofia)">
Afazja (filozofia)

Afazja, nieorzekanie – pojęcie występujące w filozofii starożytnych sceptyków oznaczające zaprzestanie komunikowania sądów po zawieszeniu wydawania wszystkich sądów.
Afazja nie polega na całkowitym zamilknięciu, ale na przestawaniu wydawania sądów co do natury rzeczywistości – sceptyk może mówić, nie może jednak sądzić, że tak jak mówi z pewnością jest rzeczywiście, może mówić tylko zachowując pełną świadomość, że to co mówi jest tylko jego mniemaniem.

</doc>
<doc id="308036" url="https://pl.wikipedia.org/wiki?curid=308036" title="Worldcon">
Worldcon

Worldcon, właśc. The World Science Fiction Convention − najstarszy konwent miłośników fantastyki, odbywający się co roku w innym mieście, którego pierwsza edycja odbyła się w 1939 w Nowym Jorku.
Informacje ogólne.
Od 1939 – z przerwą na lata 1942-1945 – konwent odbywa się corocznie – głównie w Stanach Zjednoczonych, ale też w Europie (najczęściej Wielka Brytania), Kanadzie czy w Australii.
Podczas konwentów odbywa się głosowanie nad przyznaniem najważniejszych nagród branży fantastycznej: Hugo (w tym także Retro Hugo), a także nagrody im. Johna W. Campbella dla najlepszego nowego pisarza SF.
Każda edycja występuje pod lokalną nazwą np. NYcon w Nowym Jorku czy Loncon w Londynie i dopiskiem np. "72nd The World Science Fiction Convention". W przypadku gdy zjazd odbywa się poza Ameryką Północną, wtedy w USA lub Kanadzie organizowany jest analogiczny konwent nazywany "North American Science Fiction Convention" ("NASFiC)."
Na konwent można wykupić akredytację pełną lub wspierającą.
Lista Worldconów.
Opracowane na podstawie materiału źródłowego
Podsumowanie edycji.
Z dotychczasowych 77 edycji – 56 odbyło się w Stanach Zjednoczonych (12 w Kalifornii, 7 w Illinois, po 4 w Massachusetts i Pensylwanii, po 3 w Kolorado, Nowym Jorku, Missouri i Ohio, po 2 w Dystrykcie Kolumbii, Florydzie, Luizjanie, Waszyngtonie, Maryland i Teksasie oraz po 1 w Arizonie, Georgii, Michigan, Nevadzie i Oregonie), 7 w Wielkiej Brytanii, 5 w Kanadzie, 4 w Australii i po 1 w Niemczech, Japonii, Finlandii, Holandii i Irlandii.

</doc>
<doc id="308037" url="https://pl.wikipedia.org/wiki?curid=308037" title="Karabin Gew88">
Karabin Gew88

Gewehr 88 (skr. Gew88; pot. Kommisionsgewehr) – niemiecki karabin powtarzalny z końca XIX wieku. Podstawowy karabin Armii Cesarstwa Niemieckiego w latach 1888 - 1898. Użytkowany do końca I wojny światowej.
W polskiej literaturze karabin ten często występuje pod niepoprawną nazwą "Mannlicher-Mauser", mimo że w pracach nad tą bronią nie brał udziału ani Ferdinand Mannlicher, ani Paul Mauser. Nazwa ta została pierwszy raz użyta w roku 1920 przez mjr. Zygmunta Hartleba, a potem rozpowszechniona przez płk. Tadeusza Felsztyna.
Historia.
W 1886 roku do uzbrojenia armii francuskiej przyjęto karabin Lebel Mle 1886. Był to pierwszy karabin zasilany amunicją elaborowaną prochem bezdymnym. Zastosowanie nowego rodzaju prochu zapoczątkowało rewolucję w dziedzinie broni palnej. Do jego najistotniejszych zalet należały: znacznie większa efektywność, dużo mniejsza liczba osadów zanieczyszczających broń, jak i znikoma ilość powstającego przy wystrzale dymu. Pociski wystrzeliwane za pomocą prochu bezdymnego osiągały znacznie większe prędkości, przez co ich zasięg był większy, a tor lotu bardziej płaski, co bardzo ułatwiało prowadzenie celnego ognia. 
Wobec tych faktów użytkowany dotychczas w armii niemieckiej czarnoprochowy karabin Mauser Gewehr 71/84 stał się z dnia na dzień konstrukcją przestarzałą. Dlatego też GPK (Gewehrprüfungskomission – pol. Komisja Doświadczalna Broni Piechoty) zainicjowała prace nad nowym karabinem, który zasilany byłby nowym rodzajem amunicji elaborowanej prochem bezdymnym. Początkowo planowano zmodernizować Gewehr 71/84 i stosowaną w nim amunicję (11 × 60 mm R) poprzez zmianę materiału miotającego oraz zmniejszenie kalibru z 11 mm do ok. 7-8 mm. Szybko jednak uznano, że powstała w ten sposób broń nie będzie konstrukcją perspektywiczną.
Prace rozpoczęto więc od początku. Nowy karabin i nabój miały zostać opracowane z wykorzystaniem rozwiązań najlepszych konstrukcji europejskich. Nowo zaprojektowany nabój 7,9 × 57 mm J był jednym z pierwszych naboi karabinowych bez kryzy wystającej. Dzięki czemu możliwe było uproszczenie budowy magazynka. W nowym karabinie zastosowano stały magazynek pudełkowy ładowany przy pomocy 5-nabojowych ładowników (rozwiązanie zaadaptowane z austro-węgierskiego karabinu Mannlicher M1886). Zamek został zaprojektowany przez pracownika rządowego arsenału w Spandau Louisa Schlegelmilcha, a kształt i skok gwintu lufy skopiowano z karabinu Lebel Mle 1886.
Próby nowego karabinu zakończono w listopadzie 1888 roku, po czym GPK zaleciło natychmiastowe przyjęcie karabinu do uzbrojenia. 12 listopada 1888 roku cesarz Wilhelm II Hohenzollern podpisał rozkaz o przyjęciu karabinu do uzbrojenia jako "Gewehr 88". Jednocześnie do uzbrojenia przyjęto jego skróconą wersję – karabinek "Karabiner 88".
Pierwsze seryjnie wyprodukowane egzemplarze Gewehr 88 zostały dostarczone armii wiosną 1889 roku. Produkowano je w arsenałach królewskich: pruskich w Gdańsku (Królewska Fabryka Karabinów), Erfurcie i Spandau (łącznie 450 000 egz.) oraz bawarskim w Amberg (425 000 egz.). Produkcję uruchomiono również w prywatnych firmach: Ludwig Loewe (425 000 egz.), Haenel (100 000 egz.) oraz austro-węgierskich zakładach "Österreichische Waffenfabriksgesellschaft (Œ.W.G.)" (306 000 egz.). Do sierpnia 1890 wszystkie pierwszoliniowe jednostki armii Królestwa Prus, Królestwa Saksonii i Wirtembergii zostały przezbrojone w nową broń.
Wkrótce po dostarczeniu pierwszych karabinów pojawiły się jednak problemy. Częstym uszkodzeniom ulegały zamki, podczas strzału pękały szyjki łusek, a podczas przeładowywania dochodziło do zacięć. Powszechnie zarzucano GPK, że przy konstruowaniu nowego karabinu nie wykorzystano doświadczenia konstruktorów firmy Mauser. Szczególnie agresywnie atakowana była firma "Ludwig Loewe" producent zarówno części karabinów, jak i prochu bezdymnego, którym elaborowano amunicję. Zarzucano jej, że przekupiła rządowych kontrolerów i sprzedała niespełniającą norm broń. Wykorzystując fakt, że członkowie rodziny Loewe byli Żydami antysemicka prasa określiła Gewehr 88 jako "Judenflinte".
Prawdziwą przyczyną problemów był jednak pośpiech z jakim konstruowano nowy karabin i opracowywano technologię produkcji prochu bezdymnego. W rezultacie gwint lufy był źle dobrany, a produkowana amunicja nie miała powtarzalnych parametrów (różne było ciśnienie maksymalne gazów prochowych podczas wystrzału). Dzięki przekonstruowaniu i wzmocnieniu komory nabojowej wyeliminowano problemy z rozrywaniem łusek podczas wystrzału, zmiana konstrukcji zamka zapobiegła zacięciom podczas przeładowywania. Zwiększenie głębokości bruzd gwintu lufy i zwiększenie kontroli jakości podczas produkcji prochu zmniejszyło ryzyko uszkodzenia karabinu podczas strzału.
Poza armią niemiecką karabinów Gewehr 88 używano w Chinach, Turcji, Brazylii, Peru i Ekwadorze. Pierwszy raz zostały użyte bojowo podczas wojny chińsko-japońskiej (1894-1895) i powstania bokserów (1899–1901) (gdzie używane były zarówno przez powstańców, jak i oddziały niemieckie).
Użycie bojowe udowodniło, że pomimo pewnych wad (często ulegająca uszkodzeniom rurowa osłona lufy) Gewehr 88 nie jest bronią złą. Okazał się zdecydowanie lepszy od japońskich karabinów Murata Typ 22, a jego konstrukcja stała się podstawą do opracowania pierwszego japońskiego karabinu strzelającego amunicją elaborowaną prochem bezdymnym - Arisaka Typ 30. Na Gewehr 88 wzorował się także Salvatore Carcano konstruując swój Carcano M1891. Kłopoty z Gewehr 88 pierwszych serii spowodowały jednak, że karabin ten nigdy nie odzyskał już dobrej opinii. Od 1898 roku rozpoczęto proces przezbrajania armii niemieckiej w nowe znacznie bardziej udane karabiny Mauser Gewehr 98, jednak ze względu na niedostatki broni Gewehr 88 był powszechnie używany w armii niemieckiej, jeszcze w czasie I wojny światowej.
W czasie I wojny światowej, w ramach sojuszniczej pomocy, eksportowano je również do Austro-Węgier, gdzie obok zarekwirowanych egzemplarzy produkcji krajowej (przeznaczonych na eksport do Chin), zostały włączone do wyposażenia Armii Austro-Węgier jako M1913.
Karabiny i karabinki wz. 88 były używane także w Wojsku Polskim wkrótce po I wojnie światowej, po czym w trakcie ujednolicania uzbrojenia zostały przesunięte do zapasu mobilizacyjnego. 1600 karabinków trafiło do Straży Leśnej i PKP. Były także używane pod koniec lat 30. przez doświadczalne oddziały spadochroniarzy, z uwagi na ich mniejszą długość i masę od przepisowych karabinków Mausera.
Opis.
Gewehr 88 był bronią powtarzalną, z zamkiem czterotaktowym. Zamek był wyposażony w dwa rygle (umieszczone za tłokiem zaporowym), pomocniczym ryglem była rączką zamkowa. Karabin wyposażony był w bezpiecznik. Bezpiecznik miał postać skrzydełka znajdującego się w tylnej części zamka. Gewehr 88 był zasilany z 5-nab. stałego, jednorzędowego magazynka pudełkowego ładowanego przy pomocy symetrycznych ładowników, lub łódek nabojowych (w późniejszych wersjach). Gewehr 88 był wyposażony w łoże i kolbę drewniane. Lufa była otoczona rurową osłoną. Gewehr 88 był wyposażony w mechaniczne przyrządy celownicze składające się z celownika ramkowego i muszki (nastawy celownika 250–2050 m).

</doc>
<doc id="308039" url="https://pl.wikipedia.org/wiki?curid=308039" title="Światowy Dzień AIDS">
Światowy Dzień AIDS

Światowy Dzień AIDS lub Światowy Dzień Walki z AIDS (ang. "World AIDS Day") – święto obchodzone corocznie 1 grudnia z inicjatywy Światowej Organizacji Zdrowia (WHO) od 1988 roku. Zgromadzenie Ogólne ONZ wyraziło swoją troskę w związku ze skalą pandemii, podkreślając znaczenie obchodów tego dnia w swojej rezolucji 43/15 z 1988 roku.
W tym dniu na całym świecie, w tym i Polski, odbywają się m.in. konferencje, happeningi oraz akcje edukacyjne dotyczące profilaktyki HIV/AIDS. Krajowe Centrum ds. AIDS (Polska) w ramach "Światowego Dnia Walki z AIDS" od 2001 roku prowadzi kampanie multimedialne. Hasła tych kampanii znajdują się w tabeli poniżej.
Do akcji włączyły się również liczne media. W wielu telewizjach nadawany jest tzw. „Staying Alive” – zbiór reportaży o tematyce HIV/AIDS mających na celu uświadomienie zagrożenia i wszczepienie słuchaczom intuicji ostrożności. Zapalane są również znicze i świece symbolizujące pamięć o ofiarach HIV/AIDS. Uczestnicy na znak solidarności z chorymi przywdziewają "Czerwoną wstążkę".
Dzień pamięci.
Z inicjatywy międzynarodowej organizacji International AIDS Candlelight Memorial organizowany jest w 3. niedzielę maja Światowy Dzień Pamięci o Zmarłych na AIDS. Pierwsze obchody odbyły się w 1984 roku.

</doc>
<doc id="308041" url="https://pl.wikipedia.org/wiki?curid=308041" title="Światowy Dzień Walki z AIDS">
Światowy Dzień Walki z AIDS



</doc>
<doc id="308044" url="https://pl.wikipedia.org/wiki?curid=308044" title="Przejście graniczne">
Przejście graniczne

Przejście graniczne – ustalone na drodze umów międzypaństwowych miejsce na granicy pomiędzy państwami służące do jej przekraczania zarówno przez podróżnych, jak i pojazdy.
Rozróżniamy przejścia graniczne:
Na przejściach granicznych podróżnym sprawdzane są ich dokumenty (zazwyczaj paszporty) oraz czasami, zależnie od kraju wizy. Dokonywana jest też kontrola celna przewożonych towarów i wymiar cła oraz innych podatków.
Pomiędzy państwami Unii Europejskiej nienależącymi do strefy Schengen na przejściach granicznych stosuje się uproszczone procedury odprawy podróżnych polegające na zaniechaniu kontroli lub sprawdzeniu wyłącznie dokumentów. Nie dokonuje się natomiast odprawy celnej, aczkolwiek może być dokonana kontrola celna towarów handlowych.

</doc>
<doc id="308045" url="https://pl.wikipedia.org/wiki?curid=308045" title="Autowaloryzacja">
Autowaloryzacja

Autowaloryzacja – dążenie do obrony, podtrzymania lub podniesienia samooceny. Dążenie do podniesienia samooceny jest głównym motywem związanym ze schematem ja. Większość zdrowych ludzi tak przetwarza informacje, żeby własna osoba jawiła się w pozytywnym świetle. Dwa pozostałe motywy, pod których wpływem jest przetwarzanie informacji o sobie, to dążenie do adekwatności samooceny (samopoznanie), dążenie do spójności samooceny (autoweryfikacja). 
W większości przypadków dążenie do pozytywnej samooceny wpływa na selektywne przetwarzanie informacji. Niekiedy jednak jest motywem podjęcia rzeczywistych działań, których celem jest podniesienie swoich walorów.
Typowymi objawami tendencji do autowaloryzacji są:
Przyczyny autowaloryzacji.
Dlaczego ludziom zależy na dobrym myśleniu o sobie? Czemu dążą raczej do wysokiej niż przeciętnej lub niskiej samooceny? Jest kilka teorii, próbujących wyjaśnić fenomen dążenia do wysokiej samooceny:
W przypadku samooceny zachodzi sprzężenie zwrotne. Istnieje wiele cech składających się na poczucie własnej wartości, np. asertywność, niezależność, samoakceptacja, wewnętrzna spójność. Im w większym stopniu bliskie są nam te cechy, tym wyższa samoocena. Im wyższa samoocena, tym przejawiamy w większym stopniu powyższe cechy. Im bardziej utożsamiamy się z asertywnym zachowaniem (lub inną cechą korelującą z wysoką samooceną), tym bardziej przybliżamy do wysokiego poczucia własnej wartości. Im bardziej przybliżamy się do wysokiego poczucia własnej wartości, tym bardziej ujawnia się samoakceptacja (lub inna cecha korelująca z wysoką samooceną). 
Autowaloryzacja jako negatywna postawa.
Autowaloryzacja może mieć także negatywne znaczenie. Może być to objaw egoizmu, potocznego "wywyższania się", czy też "uważania się za lepszego", poprzez nieuzasadnione podnoszenie własnej wartości, aby "poczuć się lepszym".

</doc>
<doc id="308049" url="https://pl.wikipedia.org/wiki?curid=308049" title="Marketing społecznie zaangażowany">
Marketing społecznie zaangażowany

Marketing społecznie zaangażowany (ang. "CRM" – "cause related marketing") – forma pośrednia pomiędzy marketingiem komercyjnym a marketingiem społecznym (często mylona z tym ostatnim). Jest ona narzędziem społecznej odpowiedzialności biznesu.
W marketingu społecznie zaangażowanym firmy wspierają określony cel społeczny, jednocześnie poprawiając swój wizerunek i przyczyniając się do umocnienia swojej pozycji na rynku. Zawsze dochodzi do współpracy trzech stron: biznesu, organizacji społecznych oraz konsumentów.
Przykładową formą działania w ramach CRM może być przeznaczanie określonej części zysku ze sprzedaży danego towaru na wybrany cel prospołeczny.
Korzyści z CRM.
W marketingu społecznie zaangażowanym ważna jest przede wszystkim dobrze dobrana strategia i spójna komunikacja, ponieważ odpowiednio zaplanowane działania mogą przynieść wiele korzyści każdej ze stron. Do korzyści przedsiębiorstw, które wynikają z włączenia się w realizację celów społecznych należą: wzrost lojalności klientów, zwiększenie motywacji pracowników, poprawa wizerunku firmy, a także osiągnięcie większego zysku ze sprzedaży. Można wyróżnić również korzyści dla organizacji non-profit i społeczeństwa, takie jak: dostrzeżenie i rozwiązanie określonego problemu społecznego, wzrost poziomu zaangażowania w realizację celów społecznych, pomoc organizacjom non-profit w skuteczniejszym realizowaniu celów statutowych, wzrost efektywności działań oraz poprawienie wizerunku i zwiększenie popularności organizacji.
Typy mechanizmów kampanii CRM.
CRM to połączenie interesów zarówno firmy, jak i organizacji społecznej oraz klienta. Każda ze stron powinna czerpać korzyści z działań CRM, a interakcje między tymi grupami mogą zachodzić według różnych mechanizmów. Przykłady CRM obejmują:

</doc>
<doc id="308050" url="https://pl.wikipedia.org/wiki?curid=308050" title="Szczaw wodny">
Szczaw wodny

Szczaw wodny ("Rumex aquaticus" L.) – gatunek rośliny z rodziny rdestowatych. Występuje na dużych obszarach Europy i Azji. W Polsce dość rzadko na niżu i w niższych położeniach górskich.
Biologia i ekologia.
Bylina, hydrofit, hemikryptofit. Kwitnie od lipca do sierpnia. Siedlisko: brzegi wód stojących i płynących, szuwary trzcinowe, również łąki. Liczba chromosomów 2n = 200(140).
Zmienność.
Tworzy mieszańce z szczawiem domowym, sz. gajowym, sz. kędzierzawym, sz. lancetowatym ("R. x heterophyllus" C.F.Schultz), sz. skupionym, sz. tępolistnym.

</doc>
<doc id="308051" url="https://pl.wikipedia.org/wiki?curid=308051" title="Zielone Pola">
Zielone Pola



</doc>
<doc id="308053" url="https://pl.wikipedia.org/wiki?curid=308053" title="Okręty podwodne typu Ohio">
Okręty podwodne typu Ohio

Okręty podwodne typu Ohio – inaczej okręty podwodne "Trident"; amerykańskie atomowe okręty podwodne przeznaczone do przenoszenia 24 pocisków balistycznych SLBM typu "Trident" II D-5 z głowicami termojądrowymi. Osiemnaście wybudowanych okrętów "Trident" zastąpiło w amerykańskim systemie strategicznego odstraszania nuklearnego czterdzieści jeden okrętów systemu rakietowego "Polaris-Poseidon". Po roku 2003 cztery okręty tego typu wycofano ze służby strategicznej, po czym przystosowano je do przenoszenia 154 pocisków manewrujących "Tomahawk" SLCM z konwencjonalnymi głowicami bojowymi, a także do wsparcia operacji sił specjalnych.
Geneza.
Geneza systemu rakietowego "Trident" sięga początku lat 60. XX wieku, kiedy – według amerykańskich ocen – rozwój radzieckiego potencjału ofensywnego i defensywnego podważył amerykańskie szanse przetrwania pierwszego uderzenia jądrowego i dokonania skutecznej odpowiedzi. Obawy w Stanach Zjednoczonych budził sowiecki postęp technologiczny w zakresie systemów naprowadzania pocisków balistycznych i technologii wielogłowicowych, co zagrażało amerykańskim siłom jądrowym w miejscach stacjonowania. Niepokój ten wzmacniany był przez rozwój radzieckiej obrony antybalistycznej i sił zwalczania okrętów podwodnych (ZOP), co z kolei mogło zachwiać możliwościami osiągnięcia celów na terytorium ZSRR przez ocalałe po pierwszym sowieckim uderzeniu amerykańskie siły strategiczne.
Strat X.
W tym samym czasie marynarka wojenna Stanów Zjednoczonych rozwijała program naukowo-badawczy systemu rakietowego SLBM "Poseidon" C-3, zaś siły powietrzne USA promowały program ciężkiego pocisku ICBM oznaczonego WS-120A. W poczynaniach amerykańskich tego okresu zauważalny był brak koordynacji pomiędzy różnymi formacjami sił zbrojnych w zakresie rozwoju broni strategicznych. Aby zaradzić tym problemom, w roku 1966 sekretarz obrony Robert McNamara zarządził przeprowadzenie studiów strategicznych pod kryptonimem "Strat-X", których zadaniem było określenie możliwych alternatyw przeciwdziałania sowieckiemu systemowi antybalistycznemu i zwiększenie możliwości przetrwania pierwszego radzieckiego uderzenia atomowego. Jednak według niektórych relacji, pomysł zapoczątkowanego 1 listopada 1966 roku "Strat-X" był odpowiedzią zastępcy dyrektora Obronnych Badań Naukowych i Inżynierii ("Deputy Director of Defense Research and Engineering") Lloyda Wilsona na odczuwalny w połowie lat 60. nacisk sił powietrznych na opracowanie systemu WS-120A, a także na proponowany przez armię program obrony antybalistycznej Safeguard. Wydany w sierpniu 1967 roku przez "Institute for Defense Analysis" „The Strat-X Report” stwierdzał:
W pracach "Strat-X" uczestniczyli oficerowie "United States Navy" i "United States Air Force" oraz cywilni naukowcy i inżynierowie. Pierwszoplanowym celem zespołu było opracowanie koncepcji strategicznego systemu, mogącego dokonać skutecznego odwetowego zniszczenia radzieckich centrów miejskich i przemysłowych, drugoplanowo zaś – na tyle elastycznego, aby umożliwiał ograniczony, kontrolowany kontratak. Studium doprowadzić miało do określenia sposobu odstraszania, który w warstwie psychologicznej – przez swój „megatonowy ekwiwalent” i skuteczność działania – miał skutecznie odstręczać ZSRR od dokonania pierwszego uderzenia jądrowego. Uwzględniać też miało przewidywania co do możliwego rozwoju sowieckich precyzyjnych pocisków ICBM i sowieckiego systemu obrony antybalistycznej.
"Strat-X" skupił się na rozważeniu około 125 projektów rakietowych, przy czym jedynie dwa z nich oparte były na systemach morskich. W tym ostatnim zakresie rozważano zarówno przenoszenie pocisków balistycznych przez okręty nawodne, jak też przez nowy typ okrętu podwodnego – określanego w ramach tych studiów jako "suboption". Alternatywa ta oparta była na nowo opracowanych pociskach "Poseidon", przenoszonych przez 31 dotychczasowych okrętów "Polaris", a także od 20 do 25 okrętów nowego typu. W ostatecznych wnioskach "Strat-X" proponowano utworzenie czterech nowych systemów rakietowych:
Niezgodnie z żądaniem sekretarza obrony "Strat-X" zakładał – zamiast najlepszego systemu strategicznego – zestaw opcji lądowych i morskich. W przedstawionym w roku 1967 raporcie "Strat-X" wykazano jednak, że spośród elementów amerykańskiej „triady nuklearnej” największe szanse przetrwania pierwszego radzieckiego uderzenia mają systemy balistyczne umieszczone w atomowych okrętach podwodnych. Tego też rodzaju system rakietowy stał się podstawą dalszych prac pod nazwą ULMS, który ostatecznie okazał się też jedynym możliwym wówczas do zastosowania rozwiązaniem.
W ramach "Strat-X" rozważano pocisk o zasięgu 4500 do 6500 mil morskich, który przy długości 15,2 metra i średnicy 2 metrów byłby znacząco większy od dotychczasowego pocisku programu "Poseidon". Koncepcja użycia tak dużego pocisku prowadziła do wstępnej wizji okrętu "ULMS" o wyporności na powierzchni 8240 ton i długości 135 metrów. Dwadzieścia cztery pociski przenoszone miały być w pozycji poziomej (a nie pionowej), w ochronnych kapsułach na zewnątrz kadłuba sztywnego; mogły być uwalniane z okrętu przy każdej możliwej do osiągnięcia przezeń prędkości i głębokości zanurzenia, aż do wartości maksymalnych. By uniknąć ujawnienia pozycji okrętu przez rekonstruowaną wstecz trajektorię pocisku, samo odpalenie następować miało z opóźnieniem, co miało w dużym stopniu zwiększyć szanse przetrwania jednostki. Okręt ULMS miał być napędzany siłownią jądrową, dysponując przy tym stosunkowo niewielką, nieprzekraczającą 25 węzłów prędkością. Ograniczenie prędkości spowodowane było założeniem, iż większa prędkość oznacza zwiększenie poziomu szumów okrętu, a co za tym idzie – ryzyka wykrycia, w sytuacji gdy wielki okręt balistyczny (SSBN) i tak nie zdoła wyprzedzić radzieckiego okrętu myśliwskiego (SSN).
Konkretne cele programu ULMS ustalił w lutym 1968 roku Szef Operacji Morskich US Navy, admirał Thomas H. Moorer. Programem kierować miał kontradmirał Levering Smith, który w marcu tego samego roku stanął na czele "Special Projects Office" (SPO), które zarządzało wcześniejszymi programami "Polaris" i "Poseidon". W związku z zainteresowaniem marynarki programami także innych niż ULMS systemów strategicznych, zadania admirała Smitha zostały jednak rozszerzone, a samo SPO przemianowano na "Strategic Systems Project Office" (SSPO).
Koncepcje okrętu ULMS.
Według wstępnej wizji okręt ULMS miał mieć wyporność 8240 ton (na powierzchni) oraz długość 135 metrów. Marynarka wspierała koncepcję okrętu o konserwatywnej konstrukcji, bazującego na dotychczas dostępnych technologiach, w przeciwieństwie do dotychczasowych okrętów "Polaris", przenoszącego jednak więcej niż 16 pocisków o także bardzo dużym zasięgu. Niezależnie od prac "Strat-X", swoje własne prace nad koncepcją nowego systemu rakietowego prowadziło należące do US Navy biuro SPO ("Special Projects Office"), które dwie dekady wcześniej doprowadziło do powstania pierwszych na świecie atomowych okrętów podwodnych przenoszących pociski balistyczne. Według początkowej koncepcji SPO, nowe okręty miały mieć wyporność 18 000 ton, przy czym zasilane miały być reaktorem S5W. Okręty napędzane taką siłownią byłyby jednak zbyt powolne – osiągałyby prędkość jedynie 19–20 węzłów, zamiast 20–25 węzłów jak wcześniejsze jednostki.
Poziomy system rakietowy.
Najpoważniejszym przedmiotem rozważań był system rakietowy nowych okrętów. Jakkolwiek na czoło wysuwał się poziomy system rakietowy, rozważano także inne opcje, w tym dodanie dodatkowej sekcji rakietowej na osiem pocisków dotychczasowym okrętom przenoszącym pociski "Polaris", przedłużenie okrętów typu "Los Angeles" przez dodanie sekcji rakietowych mieszczących 24 pociski (analogicznie jak uczyniono wcześniej z okrętami typu "Skipjack"), bądź też opracowanie nowych okrętów na zmodyfikowanym planie jednostek "Polaris".
Według pierwotnej koncepcji pociski balistyczne przenoszone miały być w pozycji poziomej (a nie pionowej), na zewnątrz kadłuba sztywnego w ochronnych kapsułach. Według tych założeń pociski mogły być uwalniane z okrętu przy każdej możliwej do osiągnięcia przez okręt prędkości oraz głębokości zanurzenia. Aby uniknąć ujawnienia pozycji okrętu przez śledzoną wstecz trajektorię pocisku, jego odpalenie następować miało z opóźnieniem – co miało w wielkim stopniu zwiększyć szanse przetrwania jednostki. Użycie zewnętrznych kapsuł pocisków prowadzić miało także do zmniejszenia niezbędnej wyporności okrętu w przeliczeniu na dany ładunek broni. Okręt według koncepcji "Strat-X" ULMS mógł przenosić 24 pociski w pozycji horyzontalnej, przy wymiarach 443 × 59 x 32 stopy (135 × 17,9 x 9,7 metra) i wyporności 8240 ton. W koncepcji z wczesnych lat siedemdziesiątych wymiary te wzrosły do 500 × 55 x 38 stóp (152 × 17 × 12 metrów) i wyporności 12 000 ton. Dla porównania: rzeczywiste wymiary okrętów "Ohio", wyposażonych w 24 wewnętrzne wyrzutnie pionowe mniejszych pocisków, wynoszą odpowiednio 560 × 42 x 35,5 stopy (171 × 13 × 11 metrów) przy wyporności 18 000 ton. Zdaniem jednak kontradmirała Smitha, koncepcja poziomego systemu rakietowego miała zostać wprowadzona do nowej konstrukcji wyłącznie wtedy, jeśliby dowiedziono jej wartości. W tej sytuacji stocznię Electric Boat poproszono o przygotowanie studium wykonalności zarówno dotychczas stosowanych, klasycznych wyrzutni pionowych, jak i systemu poziomego. Osobno o przedstawienie swoich studiów poproszeni zostali kooperanci w budowie systemu, w tym przedsiębiorstwa związane z przemysłem rakietowym. Ci ostatni zasadniczo skłaniali się ku systemowi poziomemu, podczas gdy reprezentanci przemysłu stoczniowego optowali za tradycyjnym systemem wertykalnym. W roku 1969 stocznie Electric Boat i San Francisco Bay Naval Shipyard zostały poproszone o przedstawienie swoich koncepcji całych okrętów ULMS, zaś w grudniu tego samego roku stocznia Mare Island Naval Shipyard zakończyła opracowywanie trzech koncepcji kadłuba nowych okrętów, opartych na zewnętrznych względem kadłuba sztywnego wyrzutniach. Dwie z tych koncepcji, „FISHBONE” i „D-FRAME”, oparte były na zaawansowanych technicznie konstrukcjach kadłuba sztywnego. Koncepcja „FISHBONE” bazowała na dotychczas stosowanym niezaokrąglonym przekroju poprzecznym kadłuba sztywnego w sekcji rakietowej okrętu, poprzez częściowe wbudowanie kontenerów mieszczących pociski w kadłub sztywny. Natomiast koncepcja „D-FRAME” zakładała użycie płaskich kontenerów zewnętrznych między kadłubem sztywnym a lekkim. W trzeciej koncepcji, opracowanej przez zespół ULMS stoczni Mare Island, kontenery rakietowe umieszczone miały być na zewnątrz kadłuba lekkiego (w wodzie), z zapewnieniem dostępu do nich zarówno od wewnątrz, jak i – w porcie – z zewnątrz okrętu. Stocznia Electric Boat zaoferowała cztery konfiguracje całych okrętów: jedną z zewnętrznymi „mokrymi” kontenerami startowymi oraz trzy konfiguracje „wewnętrzne” – pojedynczego kadłuba, kadłuba podwójnego oraz kadłuba o okrągłym przekroju.
Opracowujący do tej pory pociski SLBM Lockheed opowiedział się jednakże za tradycyjną konfiguracją – jako sprawdzoną, która pozwoli uniknąć trudnych na tym etapie nawet do przewidzenia problemów technicznych. Wyrzutnie poziome z pociskami pozostawianymi w wodzie były również trudne do zaakceptowania z przyczyn politycznych. W rzeczywistości bowiem żadna administracja prezydencka nie zgodziłaby się na pozostawianie broni jądrowej „bez opieki”, nawet na krótki czas.
System napędowy.
Okręt ULMS miał być wyposażony w napęd jądrowy, dysponując przy tym stosunkowo niewielką prędkością – nieprzekraczającą 25 węzłów. Ograniczenie prędkości spowodowane było założeniem, iż większa prędkość oznacza zwiększenie poziomu szumów okrętu, a co za tym idzie zwiększenie ryzyka wykrycia, podczas gdy wielki okręt balistyczny (SSBN) i tak nie ucieknie radzieckiemu okrętowi myśliwskiemu (SSN). Rezygnacja z dużej prędkości maksymalnej jednostek "Trident" i ich wyciszenie nie niweczyło jednakże możliwości choćby przypadkowego wykrycia okrętu. Stąd też jednostki te miały być wystarczająco szybkie, aby ścigający okręt nie mógł utrzymać kontaktu sonarowego przy zastosowaniu znanych ówcześnie (w okresie projektowania) i przewidywanych technologii. Ponadto okręt dysponować miał wystarczająca mocą, aby być w stanie szybko wynurzyć się przy zastosowaniu jedynie „lotu” na sterach w wypadku uszkodzenia czy nawet zalania. Także ryzyko niekontrolowanego zanurzania się miało być zmniejszone, między innymi przez impet okrętu osiągany np. dzięki jego wielkości i niezbędnej w tym celu mocy siłowni. Odpowiednią moc systemu napędowego zamierzano początkowo osiągnąć dzięki zastosowaniu dwóch reaktorów S6G i dwóch śrub, które pozwoliłyby osiągnąć prędkość 25–27 węzłów okrętowi o wyporności nawet 38 000 ton. Stanowiło to pierwszą od wielu lat próbę powrotu US Navy do napędu na dwie śruby. Koncepcja ta wychodziła z założenia, że układ dwóch śrub w geometrii „ogona bobra” – zastosowany choćby w sowieckich okrętach "projektu 941" ("Tajfun") – jest znacząco lepszy od konwencjonalnego układu dwuśrubowego, chociaż jej autorzy zdawali sobie równocześnie sprawę z faktu, że system taki jest z kolei gorszy od układu jednośrubowego. Dodatkowo wielkość samego okrętu wydawała się niepraktyczna, a admirał Rickover przekonywał, że okręty "Trident" winny być napędzane jednym reaktorem. Rickover podjął się zadania opracowania nowego reaktora S8G – opartego na naturalnej cyrkulacji chłodziwa o wystarczającej jednakże mocy. Reaktor ten opracowano na podstawie konstrukcji zastosowanego na USS „Narwhal” reaktora S5G NCR, zapewniał jednak dwukrotnie większą moc wyjściową.
Rozwój koncepcji.
W lipcu 1968 roku SPO, zarządzające programami "Polaris" i "Posejdon", przemianowano na "Strategic Systems Project Office" (SSPO), a na jego czele stanął kontradmirał Levering Smith, który podobnie jak poprzednio admirał Raborn – ojciec systemu "Polaris" – nie miał doświadczenia w zakresie okrętów podwodnych. On też podjął decyzję o rezygnacji z nowatorskiego systemu poziomego ulokowania pocisku. Z czasem jednak SSPO traciło stopniowo wpływ na program ULMS. W związku z zabiegami admirała Rickovera – ówcześnie zastępcy asystenta sekretarza marynarki – Dowództwo Operacji Morskich US Navy utworzyło odrębne biuro projektu ULMS, na którego czele stanął kontradmirał Harvey E. Lyon, oficer okrętów podwodnych, natomiast kierowanemu przez Smitha SSPO pozostawiono kontrolę nad programem systemu rakietowego nowej jednostki. Wkrótce potem należąca do General Dynamics stocznia Electric Boat otrzymała kontrakt na opracowanie projektu nowego okrętu. Mający duży wpływ na projekt szef zarządu napędu atomowego US Navy ("Nuclear Propulsion Directorate"), adm. Rickover, dążył do zamiany proponowanego dla nowego typu okrętu reaktora S5G o mocy 17 000 KM na silniejszą jednostkę o mocy 60 000 KM, a także do skonstruowania dużego kadłuba, zdolnego pomieścić 24 pociski balistyczne. Ostatecznie postanowiono zbudować okręt korzystający z reaktora S8G, napędzającego jedną śrubę przez dwie turbiny parowe. Końcowy projekt przewidywał okręty o wyporności 16 700 ton na powierzchni i 18 700 ton w zanurzeniu, przy długości 170,7 metra, z dwudziestoma czterema pionowymi wyrzutniami pocisków SLBM, dysponującymi oficjalnie prędkością maksymalną około 25 węzłów. Przy projektowaniu ULMS szczególny nacisk położono na wyciszenie okrętów, zwłaszcza ich systemu napędowego. Istnieją relacje, z których wynika, że końcowy efekt przewyższył wymagania w tym zakresie, zwłaszcza przy niskich prędkościach, gdy napęd używa naturalnej cyrkulacji chłodziwa w procesie konwekcji zamiast cyrkulacji wymuszonej.
Admirał Rickover i ówczesny szef operacji morskich admirał Elmo Zumwalt naciskali na Kongres w celu akceptacji programu ULMS, który 16 maja 1972 roku otrzymał nazwę "Trident". Program ten budził bowiem spore kontrowersje – część członków Kongresu i organizacje sprzeciwiające się broni jądrowej lobbowały przeciwko "Tridentom". Obie strony w argumentacji posługiwały się przy tym – wykorzystywanym dla swoich celów – traktatem SALT. Sytuację jeszcze bardziej skomplikowało przejęcie urzędu prezydenckiego Stanów Zjednoczonych przez Jimmy’ego Cartera, który pierwotnie chciał nawet ograniczyć liczbę pocisków SLBM do 200 sztuk. W styczniu 1980 roku sekretarz obrony Cartera Harold Brown ogłosił plan budowy zupełnie nowego typu okrętów, tańszej alternatywy dla typu "Ohio". Administracja Cartera wyasygnowała 106 milionów dolarów na badania i rozwój mniejszego, niskobudżetowego strategicznego okrętu rakietowego, co dla wielu obserwatorów oznaczało odsunięcie programu "Trident" na boczny tor. Sytuację zmieniła jednak porażka wyborcza Cartera z Ronaldem Reaganem. Jako część reaganowskiego strategicznego programu sześciuset okrętów ("600-ship Navy") "Trident" uzyskał znaczny priorytet, z planem budowy jednego okrętu rocznie. Kłopoty natury organizacyjno-technicznej napotykał jednak program pocisku. Doprowadziło to do przedstawienia przez SSPO tymczasowej alternatywy w postaci pocisku EXPO ("Extended Range Poseidon"). Został on przedstawiony jako broń na 1972 rok – wiele lat wcześniej od docelowego pocisku dla okrętów "Trident", o mniejszym jednak zasięgu. EXPO był pociskiem stanowiącym rozwinięcie istniejących pocisków "Polaris" – "Poseidon", miał zasięg 4000 mil morskich (7410 km) i mógł przenosić do ośmiu głowic MIRV o mocy 100 kiloton każda. Ostatecznie nazwany "Trident" I C-4, mógł być umieszczony na dotychczasowych okrętach "Polaris" – "Poseidon", jak i w nowych okrętach "Trident" do czasu pozyskania docelowego pocisku o dalekim zasięgu. Pierwsze kontrakty związane z konstrukcją, rozwojem i budową pocisków C-4 i docelowego D-5 zawarto z Lockheed Corporation – firmą z doświadczeniem nabytym przy produkcji pocisków "Polaris" i "Poseidon". W rzeczywistości pierwsze dwa stopnie napędowe "EXPO/Trident C-4" zostały zaczerpnięte z pocisku "Poseidon". Natomiast jako alternatywę dla głowic MIRV (W76/Mk-4) pocisku C-4 przygotowywano głowicę typu "Maneuvering Reentry Vehicle" (MaRV) – Mk 500 Evader, służącą do przełamywania systemu obrony antybalistycznej, jednakże mimo przeprowadzenia z sukcesem kilku testów tej głowicy, jej programu nigdy nie ukończono.
Budowa okrętów.
Podstawowy projekt okrętów "Trident" został ukończony w marcu 1971 roku – w trakcie negocjacji nad traktatem SALT I. Ten moment ukończenia projektu wywołał zaniepokojenie prezydenta Richarda Nixona o możliwość takiego przyspieszenia programu, aby nowy system rakietowy mógł wejść do służby operacyjnej w trakcie pięciu pierwszych lat obowiązywania traktatu. Jednak przez całe lata siedemdziesiąte program nękany był opóźnieniami, problemami technicznymi, przekroczeniami kosztów oraz procesami sądowymi. W efekcie, podczas gdy oryginalne plany zakładały dostarczenie marynarce pierwszego okrętu w grudniu 1977 roku, jednostka wiodąca typu rozpoczęła próby morskie dopiero w czerwcu 1981 roku. W porównaniu do sukcesu programu okrętów "Polaris", konstrukcja okrętów "Trident" – z punktu widzenia "public relations" – okazała się katastrofą. Wiele problemów spowodowanych było w dużej mierze decyzją o przyspieszeniu programu, a także przyjętymi rozwiązaniami w zakresie kosztów budowy. W Stanach Zjednoczonych pierwsze okręty serii budowane są zwykle w ramach kontraktu z ogólnie ujętymi kosztami z pewną premią finansową dla stoczni, której wysokość uzależniona jest od tego, jak bardzo rzeczywisty koszt zbliżony jest do założonej kwoty („"cost-plus contract"”). W związku z wieloma niepewnymi czynnikami, trudno bowiem ustalić sztywny koszt budowy. Admirał Rickover wyznawał jednak pogląd, że okręty "Trident" winny być budowane w oparciu o kontrakt ze sztywno zapisaną ceną, dzięki któremu stocznia zyskuje większą marżę, ale też sama ponosi odpowiedzialność za przekroczenie ustalonego kosztu. Jak twierdził, nowe okręty będą podobne do jednostek "Polaris", a wiele nowych komponentów – jak np. reaktor – będzie po prostu dostarczone przez rząd. Budowa powinna być w związku z tym zadaniem prostym i obarczonym niewielkim ryzykiem. Rickoverowi udało się też w 1972 roku przekonać Kongres, iż dostarczenie pierwszego okrętu do 1977 roku będzie prostą sprawą, co więcej – powinno to zostać osiągnięte tak niskim kosztem, jak to tylko możliwe przy kontrakcie opiewającym na sztywną kwotę. Ten punkt widzenia nie był całkowicie podzielany przez jedyne dwie stocznie zdolne do budowy okrętów "Trident": General Dynamics' Electric Boat Division (GD/EB) w Groton w stanie Connecticut oraz Newport News Shipbuilding &amp; Drydock Company (NNS) w Newport News w stanie Wirginia. Marynarka otrzymała oferty tych stoczni 5 listopada 1973 roku, żadna jednak nie odpowiadała terminowi wykonania określonemu w złożonym przez US Navy zapytaniu. Newport News oferowała dostawę w maju 1981 roku przy kontrakcie cost-plus ze sztywno określoną premią, Electric Boat natomiast przygotowany był do dostarczenia okrętu w kwietniu 1979 roku, przy kontrakcie cost-plus z premią zmienną. Żadna z tych ofert nie była akceptowalna dla marynarki – w tym zwłaszcza dla admirała Rickovera, który obiecał dostawę do grudnia 1977 roku i to w oparciu o kontrakt o sztywnej wartości.
W rzeczywistości obydwie stocznie nękane były problemami przy budowie najnowszych okrętów myśliwskich typu "Los Angeles". Newport News miała problemy z budową pięciu pierwszych jednostek tego typu, kiedy więc nadszedł czas zamówienia kolejnych jedenastu jednostek "688", jej oferta uważana była przez marynarkę za zbyt drogą. NNS, obok okrętów, budowała także cywilne statki handlowe i w rzeczywistości nie potrzebowała finansowego ryzyka związanego z ofertą budowy kolejnych "688" przy niskim koszcie. Electric Boat natomiast, jakkolwiek miała tylko jednego klienta – US Navy – i tylko w zakresie okrętów podwodnych, także miała problemy z "688". Jednak w 1971 roku szefem General Dynamics został ambitny David Lewis, który pod naciskiem admirała Rickovera przebił ofertę Newport News na budowę kolejnych jedenastu okrętów typu "Los Angeles". Uczynił to jednak w 1973 roku, tuż przed terminem złożenia ofert na budowę okrętów "Trident", w związku z czym stocznia Electric Boat była zobowiązana do budowy dużej liczby okrętów za cenę i w terminach, które nie mogły być dotrzymane. W listopadzie 1973 roku marynarka otrzymała ofertę Electric Boat na zasadzie kontraktu cost-plus z terminem dostarczenia pierwszej jednostki "Trident" w roku 1979, jednak już w grudniu tego samego roku Rickover przekonał Lewisa do modyfikacji oferty i budowy okrętów przy kontrakcie opartym na sztywnym koszcie ("fixed-price contract"), ustalonym jednak wysoko. Po przedłużonych negocjacjach marynarka ustaliła następnie z Electric Boat "fixed-price contract" z kosztem jednostkowym 285,4 mln dolarów, z niezwykle jednak wysokim najwyższym pułapem ceny 385,4 mln dolarów, powyżej której marynarka zobowiązała się do pokrycia 85 procent przekroczenia. Electric Boat zobowiązała się także do podjęcia wszelkich starań celem dostarczenia pierwszego okrętu do grudnia 1979 roku, jednakże jako gwarantowaną datę dostawy ustalono kwiecień 1979 roku. Porozumienie nie nakładało na stocznię żadnej kary za opóźnienie. Kontrakt, który ostatecznie zawarto 25 lipca 1974 roku, dawał też Electric Boat perspektywy na więcej zamówień niż stocznia przy ówczesnym obciążeniu była w stanie terminowo wykonać.
Podjęta przez Rickovera i marynarkę próba ratowania własnej twarzy polegała na wprowadzeniu do kontraktu kosmetycznych – niczego w rzeczywistości nie gwarantujących zapisów, które miały sprawiać wrażenie oparcia umowy na zasadzie sztywnego kosztu oraz dostawy okrętu w obiecanym Kongresowi terminie grudnia 1977 roku. W rzeczywistości, w późnych latach siedemdziesiątych stocznia Electric Boat uświadomiła sobie, iż zobowiązała się do budowy zbyt wielu okrętów w zbyt krótkim czasie. Oczekiwania wzrostu mocy produkcyjnych, które były podstawą złożenia oferty opartej na niższym koszcie nie spełniły się, zaś okręt wiodący typu "Ohio", który miał być dostarczony w roku 1977, został ostatecznie dostarczony dopiero w roku 1981, po aż sześciokrotnych oficjalnych zmianach terminu. Wśród problemów programu "Trident" nie bez znaczenia były także kontrowersje personalne wokół admirała Rickovera, które spowodowane były zarówno jego cechami osobistymi, jak i podejmowanymi przez niego decyzjami merytorycznymi. Chaos w programie "Trident", powstały w dużej mierze dzięki poczynaniom Rickovera, stał się jednym z powodów rozgoryczenia w marynarce w drugiej połowie lat siedemdziesiątych, a także zmuszenia admirała przez sekretarza marynarki Johna Lehmana do odejścia na emeryturę na początku lat osiemdziesiątych. Ów chaos w programie doprowadził wkrótce także do pogorszenia relacji marynarki z Electric Boat. Rickover, który począwszy od budowy USS „Nautilus” faworyzował Electric Boat przed innymi stoczniami, teraz zaczął przemawiać przeciwko niej. Jednocześnie admirał, który statutowy wiek emerytalny osiągnął w 1962 roku, dzięki politycznemu wsparciu w Kongresie skutecznie utrzymywał się na swoim stanowisku szefa departamentu napędu jądrowego, z ogromnym wpływem na całość programów okrętów podwodnych US Navy. Administracja prezydenta Reagana świadoma jednak destruktywnej roli Rickovera w ostatnich latach – dzięki dużej politycznej sile przebicia w Kongresie sekretarza marynarki Lehmana – zdołała dokonać rzeczy, której nie udało się osiągnąć poprzednikom – zmusić admirała Rickovera do odejścia. 13 listopada 1981 roku – dwa dni po wejściu do służby pierwszego okrętu "Trident" – John Lehman ogłosił, że admirał Rickover zostanie zwolniony z czynnej służby w styczniu 1982 roku.
Po intensywnej debacie w 1974 roku wyasygnowano środki finansowe na pierwszy okręt typu "Ohio". Plany przewidywały zapoczątkowanie serii dziesięcioma jednostkami, ze schematem oddawania do służby w postaci 1-3-3-3 w kolejnych latach pomiędzy rokiem 1977 a 1982. Okręty te zastąpić miały 10 jednostek, które nie zostały do tej pory wyposażone w pociski "Poseidon". W rzeczywistości zamiast zamówień w odpowiednim stosunku w latach 1974–1977, w roku 1975 zamówiono jedynie dwie jednostki, po jednym okręcie w latach 1976–1977 oraz dwa w roku 1978. Żaden okręt nie został zamówiony w roku 1979, później jednak zamówienia wznowiono – po jednej jednostce rocznie, z wyjątkiem 1982 roku – kiedy nie zawarto żadnego kontraktu z powodu sporu z General Dynamics. Pierwszy plan przewidywał całkowitą liczbę 20 okrętów typu "Ohio", zwiększoną następnie do 24. Jednakże w 1991 roku anulowano programy budowy ostatnich pięciu jednostek. Środki finansowe na zapoczątkowanie budowy każdej z nich miały być zapisane w budżecie na lata 1990-1995. Okręt wiodący – „Ohio” został zwodowany w Electric Boat 7 kwietnia 1979 r. W tym czasie był on największym okrętem podwodnym kiedykolwiek zbudowanym na świecie.
Okręt został przyjęty do służby w US Navy 11 listopada 1981 roku, dając początek nowej rodzinie okrętów podwodnych typu "Ohio". „Ohio” wyszedł na pierwszy patrol 1 października 1982 roku, przenosząc 24 pociski "Trident I" C-4, które swój pierwszy udział w patrolu zaznaczyły już w październiku 1979 r., pod pokładem okrętu "Polaris" USS „Francis Scot Key”. W celu zademonstrowania elastyczności okrętów "Polaris", również 11 innych starszych jednostek zostało przezbrojonych w nowe pociski.
We wczesnych latach 80. XX wieku Marynarka Wojenna USA planowała zbudować dwadzieścia cztery okręty typu "Ohio" z łącznie 576 pociskami SLBM. Jednostki te miały zastąpić 41 wcześniejszych okrętów "Polaris" – "Poseidon" z 656 SLBM. Na skutek traktatu SALT I z 1972 r., w celu umożliwienia wejścia do służby pierwszych okrętów "Trident", ze służby wykreślony został „Theodore Roosevelt” oraz „Abraham Lincoln”. Okręty te stały się pierwszymi wycofanymi ze służby okrętami SSBN. W roku 1990, uwzględniając postanowienia traktu START I oraz przedstawiony przez prezydenta George’a W. Busha Seniora przegląd floty (który skłaniał się ku potrzebie posiadania 18 okrętów tego typu), Kongres Stanów Zjednoczonych zalecił ograniczenie liczby okrętów do 18 jednostek. Budowa ostatniego – osiemnastego – okrętu "Trident" została autoryzowana przez prezydenta w 1990 roku. Kiedy w 1997 roku zakończono budowę, wszystkie 41 okrętów "Polaris" – "Poseidon" zostały wykreślone ze służby z wyjątkiem dwóch okrętów przebudowanych dla celów operacji specjalnych. Przez cały okres zimnej wojny Stany Zjednoczone wyprodukowały trzy okręty rakietowe (1 klasy SSG i 2 SSGN) oraz 59 okrętów balistycznych (klasy SSBN).
Z wyjątkiem USS „Henry M. Jackson”, okręty typu "Ohio" otrzymały nazwy stanów USA Ohio – „Ohio”, Michigan, Floryda – „Florida”, Georgia – „Georgia”, Alabama – „Alabama”, Alaska – „Alaska”, Nevada – „Nevada”, Tennessee – „Tennessee”, Pensylwania – „Pennsylvania”, Wirginia Zachodnia – „West Virginia”, Kentucky – „Kentucky”, Maryland – „Maryland”, Nebraska – „Nebraska”, Rhode Island – „Rhode Island”, Wyoming – „Wyoming”, Luizjana – „Louisiana”. Piąty w kolejności okręt – USS „Henry M. Jackson”, zamówiony pierwotnie jako „Rhode Island”, otrzymał nazwę na cześć zmarłego w 1983 roku senatora Henry’ego „Scoop” Jacksona.
Konstrukcja i wyposażenie.
Kadłub i struktura.
Kadłub sztywny typu "Ohio" zbudowany jest ze stali HY-80, w konstrukcji umożliwiającej – według danych oficjalnych – bezpieczne zanurzenie okrętu na głębokość „większą niż 800 stóp” (ok. 244 m), najprawdopodobniej jednak rzeczywista bezpieczna maksymalna głębokość zanurzenia jest większa niż 1000 stóp (300 m). Kadłub lekki okrętu w standardowej konfiguracji SSBN ma długość 560 stóp (170,69 m), zaś maksymalna szerokość okrętu mierzona wraz z rozpiętością powierzchni sterowych (beam) wynosi 42 stopy (10,06 m). Przy takich wymiarach wyporność okrętu na powierzchni wynosi 16 764 tony oraz 18 750 ton w zanurzeniu.
Kadłub sztywny ze stali HY-80 ma kształt cylindryczny, wsparty cylindrycznymi ramami i zamknięty półkulistymi zakończeniami na obu końcach. Wielkość składającego się w większości z trzech poziomów pokładów kadłuba sztywnego zapewnia przestrzeń dla broni, załogi, systemu napędowego oraz wyposażenia. Projekt okrętów tego typu dzieli wewnętrzny kadłub na cztery główne sekcje: przednią – mieszczącą torpedy, systemy kontroli oraz przestrzeń życiową załogi, dalej w kolejności: rakietową, reaktora oraz inżynieryjną. Uwagę zwraca przy tym część życiowa załogi – najbardziej komfortowa ze wszystkich dotychczasowych typów amerykańskich okrętów podwodnych.
Opływowy natomiast kształt kadłuba zewnętrznego typu "albacore" umożliwia okrętom "Trident" cichy ruch w wodzie, nawet przy dużej prędkości. Części tego kadłuba nie otaczające – na dziobie i rufie okrętu – kadłuba sztywnego, nie są w stanie wytrzymać ciśnienia wody w trakcie głębokiego zanurzenia. Z tego też względu pełnią one funkcję gromadzących wodę głównych zbiorników balastowych okrętu. Superstrukturę okrętu w jednostkach "Ohio" stanowią wszystkie ich elementy powyżej kadłuba sztywnego, w tym kiosk oraz struktura kadłuba lekkiego ponad wyrzutniami rakietowymi. Opływowy kształt kadłuba lekkiego został zaprojektowany ze szczególnym uwzględnieniem sprawności pływania podwodnego, w oparciu o linię kadłuba opracowaną w programie badawczym USS „Albacore”, po raz pierwszy zastosowaną w okrętach podwodnych z napędem atomowym przy budowie jednostek typu "Skipjack".
Układ napędowy.
Podstawę systemu napędowego okrętów "Trident" stanowi siłownia jądrowa z jednym reaktorem wodnociśnieniowym PWR GE S8G z naturalną cyrkulacją chłodziwa w trakcie pracy z niska mocą. Rozwiązanie to, przez eliminację konieczności używania hałaśliwych pomp wymuszających obieg cieczy chłodzącej, w znaczący sposób zmniejsza poziom generowanych przez okręt szumów. Konstrukcja reaktora powoduje konieczność wymiany rdzenia wraz ze znajdującym się w jego wnętrzu paliwem jądrowym co dziewięć lat. Energia cieplna wytwarzana w reaktorze, za pomocą wymienników ciepła zamieniana jest w odpowiednim generatorze na parę napędzającą dwie turbiny, które przez system przekładni napędzają jeden wał napędowy z jedną śrubą. Moc wyjściowa układu wynosi 60 000 KM. Okręty te dysponują również jednym silnikiem pomocniczym o mocy 325 KM. Taki układ tworzy najpotężniejszą siłownię z jednym reaktorem kiedykolwiek zaprojektowaną dla okrętów podwodnych Stanów Zjednoczonych.
Układy nawigacji.
Efektem przeprowadzenia programu "Improved Accuracy Programme" (IAP) było zrozumienie, iż podstawą ulepszenia celności pocisku balistycznego wystrzeliwanego spod wody jest nie tylko ulepszenie systemów nawigacji i kontroli pocisku, lecz także ulepszenie systemu nawigacji samego okrętu. Obok opracowania zdolnych do korekcji błędów pozycji początkowej oraz azymutu sensorów gwiezdnych, w wyniku programu IAP ustalono, iż na powstanie błędów celności wpływ maja także dwa inne czynniki. Pierwszym z nich były błędy w informacji dotyczącej prędkości początkowej, które nie były możliwe do skorygowania przez system "star sighting". Zauważono, że precyzyjny pomiar prędkości okrętu jest z punktu widzenia celności pocisku na dystansie tysięcy kilometrów sprawą krytyczną. W celu rozwiązania tego problemu, rozważano wiele alternatyw, wybierając ostatecznie system sonaru dopplerowskiego, który dokonuje pomiaru prędkości odbić fali od dna morskiego. Drugim problemem, który musiał być rozwiązany, był początkowy brak wyrównania w pionie systemu naprowadzania pocisku, co jest efektem lokalnych anomalii grawitacyjnych. Z uwagi na fakt, iż urządzenia bezwładnościowe nie są w stanie odróżnić przyspieszeń bezwładnościowych od grawitacyjnych, precyzja nawigacji bezwładnościowej uzależniona jest od dokładności używanego modelu (matrycy) pól grawitacji. Dla dokładności pożądanej dla D-5, lokalne zmiany pola grawitacyjnego mogą skutkować znaczącymi błędami w pomiarach bezwładnościowych.
Jednym ze sposobów redukcji tych błędów było opracowanie dla okrętu pokładowego sensora grawitacji ("Gravity Sensor System" – GSS). Tego rodzaju czujnik składa się ze stabilizowanej platformy zawierającej gradiometr oraz grawimetr. Gradiometr dokonuje pomiarów stopnia przestrzennych zmian wektora grawitacji, natomiast grawimetr mierzy jego wielkość. Przez stałe monitorowanie lokalnych anomalii grawitacyjnych, system GSS może zredukować wiele błędów, które w innym przypadku mogłyby zostać skumulowane w systemie nawigacyjnym, a następnie przekazane do systemu naprowadzania pocisku. System ten, jakkolwiek interesujący, okazał się zbędny w praktyce. W lipcu 1988 roku „"z powodu niewystarczającej sprawności oraz z uwagi na wprowadzenie do użytku innych systemów pracujących z wydajnością przekraczającą wymagania specyfikacji, a także w związku z dokładnością map pól grawitacyjnych przekraczającą oczekiwania"”, SSPO anulowało program tego systemu. Stanowisko to podkreśliło wagę innego podejścia do problemu: bardziej dokładnego mapowania geodezyjnego, zarówno satelitarnego, jak i prowadzonego przez nawodne statki badawcze. Dane grawitacyjne zapewniane przez poprzednie satelity – początkowo Transit, a następnie bardziej zaawansowane GEOS III oraz Seasat – były niewystarczające dla systemu "Trident II", w związku z czym opracowano do wystrzelenia w 1983 roku nowego satelitę Geosat. Marynarka wojenna Stanów Zjednoczonych wierzyła, iż ulepszone modele grawitacyjne Ziemi – których oczekiwano od Geosat – zapewnią do 10 procent ulepszenia w zakresie celności przy strzałach D-5 z niektórych obszarów, zwłaszcza południowej hemisfery oraz części północnego Pacyfiku, skąd ilość danych badawczych była ograniczona.
Innym aspektem tego samego podejścia do problemu jest program morskich badań hydrograficznych prowadzonych przez jednostki nawodne, podobny do prowadzonego na rzecz nawigacji w systemie rakietowym "Polaris". O ile jednak dla systemu "Polaris" mapowano ukształtowanie dna morskiego, o tyle dla systemu "Trident II" mapowaniu podlegają także lokalne pola grawitacyjne. Uzyskiwane w ten sposób dane stanowią najdokładniejszą metodę aktualizacji systemu nawigacyjnego okrętu, która eliminuje też konieczność okresowego wynurzania się okrętu podwodnego celem satelitarnej korekcji błędów systemu bezwładnościowego. Tego rodzaju badania są jednak niezwykle drogie oraz czasochłonne, zaś w niektórych rejonach patroli operacyjnych okrętów – z fizycznym zasięgiem D-5, wydają się wręcz niemożliwe do przeprowadzenia. Z tego też względu, mimo iż zasięg "Trident II" jest znacząco większy od zasięgu "Trident I", wymagania dotyczące celności D-5 zostały ustalone na dystansie równym fizycznemu zasięgowi C-4, tj. 4000 mil morskich.
Inną znaczącą zmianą w nawigacji okrętów podwodnych było zastąpienie tradycyjnego bezwładnościowego systemu SINS ("Ship’s Inertial Navigation System") systemem elektrostatycznie podwieszonych żyroskopów, które stały się w ten sposób nie tylko „monitorami” ruchu okrętu, ale także pełnoprawnymi „nawigatorami”. Żyroskopy podwieszone w polu elektrostatycznym są mniej wrażliwe na nieprzewidywalne dryfy niż systemy SINS, co redukuje potrzebę zewnętrznego resetu. W konsekwencji każdy okręt typu "Ohio" wyposażony jest w dwa elektrostatycznie podwieszone żyroskopy. Zachowano jednakże tradycyjne interfejsy zewnętrznych aktualizacji danych nawigacyjnych dla systemów LORAN-C oraz Transit.
System akustyczny.
Podstawowym elementem systemu akustycznego okrętów typu "Ohio" jest pasywno-aktywny system sonarowy IBM AN/BQQ-6, łączący w sobie pasywne elementy sonarów AN/BQQ-5E oraz Raytheon AN/BQS-13. System posiada też wiele identycznych do zastosowanych w nich części. Podstawowym elementem sonaru jest zintegrowany cyfrowy system składający się ze sferycznej anteny złożonej z 944 elementów działających w zakresie częstotliwości 0,5 – 5 kHz, dwóch pasywnych anten bocznych zawierających 100 przetworników oraz sensorów anteny holowanej TB-23 (według niektórych źródeł, okręty typu "Ohio" dysponują anteną holowaną TB-29, inne zaś przypisują tym jednostkom antenę TB-16), a także odbiornik emisji wysokiej częstotliwości sonaru aktywnego i aktywny sonar krótkiego zasięgu. W trybie pasywnym AN/BQQ-6 jest systemem identycznym jak stosowany w okrętach typu "688" układ AN/BQQ-5. Wyposażenie dodatkowe BQQ-6 obejmuje urządzenia służące komunikacji podwodnej, badaniu otaczającego środowiska, zapisu magnetycznego oraz akustyczne urządzenia do użytku w sytuacjach awaryjnych. System sonarowy BQQ-6 jest zintegrowany z okrętowym systemem kontroli ognia. Pozostałe dane techniczne systemu są tajne. Aktualnie opracowywany jest system AN/BQQ-5E przeznaczony do zastąpienia systemu BQQ-6.
Systemy zarządzania walką i kontroli ognia.
Podstawowymi systemami kontroli ognia i broni okrętów typu "Ohio" są systemy kontroli ognia pocisków strategicznych "Strategic Missile Fire Control System Mark 98" (Mk 98) oraz zintegrowany system zarządzania walką "Combat Control System Mark 2" (CCS Mk 2 Mod 3) wspierany przez cyfrowy system kontroli broni defensywnej "Defensive Weapon System / Command System" Mark 118 (DWS/CS Mk 118).
Układ kontroli ognia.
Dostawcą systemu kontroli ognia Mk 98 pocisków balistycznych "Trident II" D-5 jest General Dynamics Advanced Information Systems. Mk 98 służy w pierwszym rzędzie do przygotowania systemu naprowadzania i nawigacji pocisków balistycznych do lotu oraz kontroli procedury startowej. Układ oparty jest przede wszystkim na cyfrowym komputerze kontroli ognia, zaś w skład całości systemu Mk 98 wchodzą m.in. pomocnicze systemy testowe układów naprowadzania znajdujące się na lądzie i w bazach morskich okrętów "Trident" oraz elementy treningowe.
System zarządzania walką.
Odrębnym układem jest dostarczany przez koncern Raytheon zintegrowany system kontroli broni CCS Mk 2, zapewniający okrętom typu "Ohio" (podobnie jak typu "Los Angeles", na których również jest stosowany) wspólny system walki dla wszystkich bojowych podsystemów okrętu. CCS Mk 2 integruje dane pochodzące z sonarów oraz kontroluje procedury celowania i odpalania broni – torped, pocisków manewrujących, pułapek przeciwtorpedowych czy min. System konsoliduje funkcje sonarów, analizy ruchu celów, obrazowania sytuacji taktycznej, zarządzania bronią oraz nawigacji i komunikacji okrętu. Raython wygrał konkurs i otrzymał kontrakt na opracowanie i implementację CCS Mk 2 w 1988 roku. System uzyskał zdolność operacyjną w roku 1995, po czym zastąpił stosowany do tej pory system CCS Mk 1, w tym m.in. zastępując komputer AN/UYK-7 modelem AN/UYK-43. Mark 2 wprowadził także nowoczesny system graficzny bazujący na komercyjnej technologii Silicon Graphics Inc., zapewniającej zaawansowany engine i szybki procesor graficzny wykonujący 8 milionów instrukcji na sekundę (Mips). Najnowszy upgrade (Block Ic) systemu wprowadził m.in. integrację z tzw. otwartą architekturą, a także możliwości obsługi "Advanced Tomahawk Weapon Control System" oraz "Joint Maritime Command Information System", wprowadzając także system zobrazowania pełnokolorowego.
CCS Mk 2 wspierany jest przez system zarządzania walką defensywną DWC/CS Mk 118, kontrolujący zarówno wyrzutnie torped Mk 48 ADCAP, jak również wyrzutnie celów pozornych oraz wystrzeliwanych z wyrzutni torpedowych torped MOSS ("Mobile Submarine Simulator") symulujących ruch okrętu podwodnego. Informacje systemu obrazowane są w okrętowym centrum zarządzania i kontroli na trzech monitorach SID ("Standard Information Display") OJ-326(V)3/UYK. Dwa monitory SID umieszczone są przy konsolach ACC ("Attack Control Console") Mk 92 Mod 1, których operatorzy kontrolują użycie broni, dokonują wyboru stosowanych środków bojowych oraz obronnych. System obrazuje także sytuację taktyczną dla dowódcy okrętu (wraz ze wskazaniem bieżącej pozycji celu). Pochodzący z 1992 roku rosyjski opis systemu Mk 118 stwierdza, iż jest on w stanie śledzić 8 celów jednocześnie oraz naprowadzać dwie torpedy w jednym czasie. Opis ten wydaje się jednak mało wiarygodny, gdyż oznaczałoby to, że system ten ma mniejsze możliwości od starszego systemu Mk 117, a nawet Mk 113 stosowanego od 1962 roku na okrętach podwodnych typu "Benjamin Franklin". ACC zintegrowane są z zewnętrznymi wyrzutniami pozoratorów oraz systemem kontroli i zobrazowania tych wyrzutni, a także z konsolą ognia ("Weapons Launch Console" – WLC) Mk 96 w sekcji torpedowej okrętu. Mk 118 eliminuje większość przełączników oraz układów analogowych, stanowiąc system całkowicie cyfrowy. WLC Mk 96 dokonuje jednak konwersji sygnału cyfrowego na analogowy i przekazuje go Mk 48 oraz MOSS. W przeciwieństwie do poprzednich typów okrętów strategicznych, każda z wyrzutni torpedowych "Ohio" połączona jest odrębnym obwodem z ACC Mk 92, co – paradoksalnie – w ostatecznym rezultacie zmniejszyło liczbę niezbędnych obwodów z ok. 200 do zaledwie 40. Jest to efektem między innymi zmniejszenia możliwości wyboru rodzajów broni: w wypadku jednostek "Trident" jedynie Mk 48 oraz MOSS.
Wyrzutnie rakietowe.
W trakcie prac nad koncepcją okrętów "Trident" rozważano 117 alternatywnych projektów, w których liczba wyrzutni wahała się od 2 do 32 sztuk. Względy efektywności kosztowej przemawiały za około dwudziestoma wyrzutniami – za podobną też liczbą wyrzutni na okręcie o wyporności 14 000 ton opowiadała się marynarka. Tej samej jednak wielkości okręt mógł pomieścić 24 mniejsze wyrzutnie o wielkości niezbędnej dla pocisków EXPO, jednakże Biuro Sekretarza Obrony ("Office of the Secretary of Defense" – OSD) opracowało zaakceptowane następnie przez prezydenta memorandum, w którym wskazało na potrzebę 24 wyrzutni, jednakże o większych rozmiarach – odpowiednich dla wielkiego pocisku "Trident II" D-5. Mimo że decyzja ta spowodowała pewne kontrowersje w Kongresie Stanów Zjednoczonych, który przygotowany był już na finansowanie nieco mniejszych jednostek, ta konfiguracja wyrzutni została ostatecznie zrealizowana.
Odpalenie pocisku D-5 z wyrzutni okrętowej następuje metodą zimnego startu. Po otwarciu pokrywy pokładu pocisk znajduje się wewnątrz wyrzutni, osłonięty od warstwy wody ponad nim przez cienką osłonę, przebijaną podczas startu przez nasadę czołową pocisku. We wcześniejszych generacjach pocisków i okrętów, pocisk wypychany był z wyrzutni oraz spod wody przez sprężone powietrze lub gazy powstające w generatorze na paliwo stałe. Podobna zasada została zachowana dla startów "Trident II" z okrętu typu "Ohio". Z uwagi jednak na połączenie w D-5 dużych rozmiarów pocisku oraz tępo zakończonego nosa, do systemu odpalania pocisku wprowadzono poważną zmianę. Dotychczasowe systemy zimnego startu stosowały mechanizm, w którym energia wypychająca pocisk z wody miała przy każdym strzale stałą wartość. Powodowało to, że prędkość z jaką nos pocisku wynurzał się z wody była większa niż prędkość wynurzania się jego dolnej części – w dopuszczalnych jednakże granicach tolerancji, niestanowiących nadmiernego obciążenia dla pocisku. Rozmiary D-5 oraz kształt jego nasady czołowej powodowały jednak, iż dysonans prędkości obu końców pocisku był zbyt duży. W szczególności, w przypadku gdy wielkość energii u podstawy pocisku była wystarczająca dla jej wynurzenia z wody, wynurzanie szczytu pocisku następowało zbyt szybko. Drugim problemem wiążącym się ze stałą wielkością stosowanej energii było zjawisko kawitacji wywoływanej u szczytu pocisku. Powstające w jej efekcie pęcherzyki powietrza, opadając w dół, wywierały zbyt duży nacisk na jego ściany. Rozwiązaniem obu problemów okazało się zastosowanie systemu wtrysku o zmiennej, regulowanej wielkości energii. W tego rodzaju systemie wielkość energii oddziaływającej na pocisk uzależniona jest od głębokości odpalenia przez odpowiednie dozowanie ilości wody użytej do wytworzenia pary. W ten sam sposób, przez regulację ilości energii użytej do parowania wody, regulacji ulega ilość energii oddziaływającej na pocisk w systemie z generatorem gazów na paliwo stałe. Oznacza to także pewną zmienność temperatury pary/gazu oddziałującego na pocisk, jednakże zmiany te mieszczą się w granicach tolerancji pocisku. Zastosowanie systemu ze zmienną ilością energii wiązało się także z występującą po raz pierwszy koniecznością zastosowania zaawansowanego systemu komputerowego, sterującego ilością używanej wody do odpalenia pocisku.
Uzbrojenie.
Uzbrojenie jądrowe.
Podstawową misją okrętów typu "Ohio" jest służba w ramach amerykańskiego systemu odstraszania nuklearnego. Okręty podwodne przenoszące odpalane spod wody rakietowe pociski balistyczne ("Submarine-launched Ballistic Missile" – SLBM) stanowią podstawowy element amerykańskiej strategicznej triady nuklearnej. Związane jest to z tradycyjnym w Stanach Zjednoczonych postrzeganiem systemu SLBM jako najmniej wrażliwego na pierwsze, choćby zaskakujące, uderzenie jądrowe przeciwnika – a przez to „lepszego” systemu strategicznego odstraszania. Element ten – określany pierwotnie jako „system FBM” ("Fleet Ballistic Missile") – rozwinął się w Stanach Zjednoczonych w latach pięćdziesiątych XX wieku, po żywiołowej dyskusji w kręgach związanych z marynarka wojenną – z jednej strony, oraz w toku rywalizacji z amerykańskimi siłami powietrznymi – z drugiej. Rozwinięty dzięki poparciu Szefa Operacji Morskich US Navy Arleigha Burkego strategiczny program „"41 for Freedom"” doprowadził do powstania w ramach marynarki najpotężniejszego amerykańskiego systemu jądrowego. Uzbrojone początkowo w pociski "Polaris" A-1, a następnie A-2, A-3 i w końcu "Poseidon" C-3, kolejne typy amerykańskich okrętów podwodnych stanowiły trzon nie tylko jądrowych sił odwetowych amerykańskiej marynarki, lecz także całych Stanów Zjednoczonych. Przekazana w 1960 roku po pierwszym udanym teście podwodnym "Polaris" A-1 z pokładu USS „George Washington” historyczna depesza do prezydenta Dwighta Eisenhowera o treści „"POLARIS – FROM OUT OF THE DEEP TO TARGET. PERFECT"” (Polaris – z głębin do celu. Perfekcyjnie) otworzyła nowy rozdział w historii amerykańskiej marynarki wojennej. Zmieniająca się w aspekcie militarnym sytuacja strategiczna w ramach zimnej wojny, a zwłaszcza postęp technologiczny sowieckiego systemu jądrowego oraz antybalistycznego, doprowadziła do konstatacji konieczności opracowania zarówno nowej generacji okrętów podwodnych „ULMS/Trident”, jak też przeznaczonych dla nich nowych pocisków SLBM. Pierwszym systemem rakietowym gotowym do zastosowania w programie "ULMS/Trident" był system "Trident I" C-4.
"Trident I" C-4.
Kiedy przygotowano projekt okrętów ULMS i rozpoczynano budowę pierwszych jednostek, program konstrukcyjny przeznaczonych dla nich pocisków nie został jeszcze ukończony. Co gorsza, przewidywano, iż zajmie to jeszcze wiele lat. W tej sytuacji odpowiedzialne za ten program biuro "Strategic Systems Project Office" (SSPO) zaproponowało tymczasową alternatywę dla tego pocisku w postaci opartego na konstrukcji "Poseidona" C-3 pocisku zwanego EXPO ("Extended Range Poseidon") lub C3D. Dwa pierwsze stopnie trzystopniowego EXPO były w istocie stopniami "Poseidona", jednakże nowy pocisk przy maksymalnym zasięgu 4000 mil morskich powinien dorównywać celnością pociskowi C-3 na dystansie 2000 mil morskich, zaś przy każdym skróceniu odległości ataku, celność C-4 miała być wyraźnie lepsza od precyzji "Poseidona". W celu zwiększenia zasięgu nowego pocisku, po raz pierwszy w historii amerykańskiego morskiego programu balistycznego zdecydowano się zastosować napęd trzystopniowy. Inną nowością było umieszczenie ostatniego stopnia napędowego wewnątrz mieszczącego głowice oraz układy nawigacji, naprowadzania i kontroli modułu PBV, zamiast pod nim.
Wśród wielu rozważań towarzyszących programowi rozwoju tego pocisku znajdowała się także kwestia przenoszonych przez niego głowic. Rozważano w tym zakresie użycie lekkiej głowicy W-68/Mk 3 o niewielkiej mocy 40–50 kt, ostatecznie jednak zdecydowano się na 8 głowic W76/Mk 4 o mocy 100 kt. Nowy system trzystopniowego napędu na paliwo stałe zastosowany w pocisku C-4 charakteryzował się znacznie większą wydajnością, co w połączeniu z lekkim kevlarowym kadłubem pocisku oraz wysuwaną po starcie teleskopową szpicą aerodynamicznie redukującą opory czołowe, dwukrotnie zwiększało zasięg przy zbliżonej do C-3 wadze pocisku. Wprowadzono również technologicznie nowy "post-boost vehicle" (PBV), dzięki czemu głowice pocisku mogły być rozmieszczane zarówno w większych odstępach czasowych jak i przestrzennych, co zwiększało efektywność pocisku dzięki możliwości rażenia większego obszaru, a także zmniejszało podatność na zniszczenie wszystkich głowic przez radzieckie egzosferyczne pociski antybalistyczne z głowicami jądrowymi. Układy nawigacji, naprowadzania oraz kontroli pocisku oraz okrętu zapewniały przy tym celność CEP rzędu 222–463 m.
Zastosowanie w "Trident I" C-4 pierwszych dwóch członów napędowych pocisku "Poseidon" C-3 umożliwiło opracowanie C-4 w stosunkowo szybkim tempie oraz ich instalację w wyrzutniach dwunastu okrętów "Polaris/Poseidon". Celem ich opracowania były jednak nowe okręty systemu rakietowego "ULMS/Trident", toteż C-4 tymczasowo weszły do służby na pierwszych ośmiu okrętach "ULMS" – przemianowanych w międzyczasie na typ "Trident". Począwszy od 9. wybudowanej jednostki, każdy okręt tego typu przenosił docelowy już pocisk "Trident" II D-5. Natomiast na początku pierwszej dekady XXI wieku rozpoczęto program wymiany "Trident I" na "Trident II" – na wszystkich przenoszących te pociski okrętach z wyjątkiem przeznaczonych do konwersji na SSGN. Program ten ukończono w październiku 2004 roku, kiedy C-4 usunięto z USS „Alabama”, przed poddaniem tego okrętu okresowemu remontowi, po przejściu którego „Alabama” otrzymała nowe pociski "Trident II" D-5.
"Trident II" D-5.
W ostatecznej konfiguracji systemu rakietowego "Trident" zastosowano pociski UGM-133 "Trident II" D-5 o zasięgu ok. 6000 mil morskich – daleko mniejszym niż oryginalne założenie 9000 Mm. Uznano jednak, iż 6 tysięcy mil morskich jest wystarczającym zasięgiem dla okrętu podwodnego znajdującego się w zanurzeniu przy wschodnim albo zachodnim wybrzeżu USA, aby zaatakować bezpośrednio Moskwę. Po zdjęciu z pocisku niektórych głowic zasięg D-5 wzrastał do punktu, w którym okręt w drodze nawet na Ocean Indyjski (np. koło przylądka Dobrej Nadziei) wciąż był w stanie dokonać ataku na stolicę ZSRR. Po pomyślnym zakończeniu programu konstrukcji pocisku z kilkoma niepowodzeniami w trakcie 48 testów, w marcu 1990 r. D-5 wszedł do służby operacyjnej na dziewiątym w kolejności wybudowanym okręcie "Trident" – USS „Tennessee”.
System napędowy.
Układ napędowy D-5 stanowią trzy człony zawierające silniki Hercules/Morton-Thiokol w dwóch pierwszych stopniach oraz United Technologies Corporation – w trzecim. Jako paliwa do napędu pocisku użyto poli(glikolu etylenowego) plastyfikowanego nitroestrem o nazwie PEG/NG75, zaś w celu zapobieżenia utracie przez pocisk ciągu – scentralizowanego systemu zarządzania energią (GEMS), podobnego technologiczne do systemu zastosowanego w pocisku C-4. Na rozwiązaniu zastosowanym w C-4 oparto także konstrukcję dysz D-5 – w odróżnieniu jednakże od tych pierwszych, dysze D-5 w całości zbudowane są z kompozytów węglowych. Pierwszy stopień napędowy, zapewniający ciąg około 202 600 funtów (892,405 kN), ma 7,92 metra długości i 2,13 metra szerokości oraz masę 29 483,5 kg. Drugi stopień ma 2,43 metra długości i 2,13 metra szerokości oraz masę 8618,25 kg. Trzeci człon napędowy ma 3,04 metra długości i 0,76 metra średnicy oraz masę 1905 kg. Każdy stopień napędowy wyposażono w ruchomą dyszę kierującą wektor ciągu, sterowaną za pomocą wytwarzanego w odpowiednim generatorze gazu. Minimalna odległość lotu "Trident II" wynosi 2500 km – maksymalna zaś 11 000 km, natomiast z jedną głowicą najprawdopodobniej aż 14 000 km.
Głowice bojowe.
Pocisk D-5 może przenosić do 14 głowic balistycznych MIRV, jednakże w związku ze zgłoszeniem do zasad ustalania liczby głowic określonych traktatem START I jedynie 8 głowic, liczba MIRV przenoszonych przez "Trident II" musiała ulec ograniczeniu. Skutkiem tego, do czasu wygaśnięcia tego traktatu 5 grudnia 2009 roku, D-5 przenosiły 8 głowic o mocy 100 albo 475 kt. Ogółem wyprodukowano ok. 400 głowic MIRV W88/Mk 5 dla "Trident II" o mocy 475 kt. Pozostałe pociski tego typu uzbrojono w głowice MIRV W76/Mk 4 o mocy eksplozji 100 kt. Nie jest jasne, ile okrętów wyposażono w pociski z głowicami W88, ile zaś w W76. Przy wyprodukowanej bowiem liczbie ok. 400 głowic W88, wyposażone w nie mogą zostać pociski dwóch okrętów, istnieją jednak spekulacje, iż wyposażono w nie aż cztery okręty. Oznaczałoby to, że te jednostki przenoszą zarówno pociski z głowicami W88, jak i W76, żaden jednak z pocisków D-5 nie przenosi zarówno jednych, jak i drugich głowic. Wszystkie dwadzieścia cztery pociski jednego okrętu, mieszczące w sumie do 192 głowic, w wersji W88 o mocy 475 kt, posiadają łączną maksymalną moc eksplozji 91 megaton. Dla porównania, wszystkie amerykańskie bomby lotnicze zrzucone podczas II wojny światowej na Europę i Japonię miały łączną moc 2 megaton.
Od 1993 roku testowano "Trident II" z konwencjonalnymi głowicami wybuchowymi oraz penetracyjnymi. Penetrator planowany był do wyposażenia okrętów "Ohio" w celu niszczenia wzmocnionych instalacji podziemnych. W 1998 roku marynarka Stanów Zjednoczonych oświadczyła, że głowica Mk 4 była testowana pod kątem zastosowania ulepszonych mechanizmów eksplozji w powietrzu z ładunkiem W76. Co ważne, w latach 2002 i 2005 przeprowadzono z sukcesem testy, które zademonstrowały zdolność głowicy Mk 4 do zmiany kierunku, zasięgu oraz wysokości w fazach środkowej i terminalnej lotu.
Nawigacja, naprowadzanie i kontrola.
Opracowany w latach siedemdziesiątych i osiemdziesiątych UGM-133A "Trident II" D-5 stanowi szczytowe jak do tej pory osiągnięcie Stanów Zjednoczonych w zakresie konstrukcji pocisków balistycznych przeznaczonych dla okrętów podwodnych. Ocena ta znajduje uzasadnienie zwłaszcza w zakresie jego celności, gdyż bezwładnościowo-astronawigacyjna konfiguracja układów nawigacji, naprowadzania i kontroli pocisku oraz bezwładnościowo-grawitacyjna nawigacja okrętu, według danych z 1990 roku, zapewniały celność głowic D-5 z CEP 90–120 metrów, a więc na poziomie najnowocześniejszego ówcześnie pocisku balistycznego ICBM "Peacekeeper". System naprowadzania tego pocisku zdolny jest umieścić osiem głowic MIRV w okręgu o średnicy 170,7 metra, przy strzale na odległość 4000 mil morskich (7400 km). Co więcej, w 2004 roku, w ramach programu E2 ("Enhanced Effectiveness") postępowały prace nad ulepszeniem bezwładnościowo-astronawigacyjnych systemów naprowadzania i kontroli zmierzające do redukcji marginesu błędu celności (CEP) do około 10 metrów.
Po zakończeniu zimnej wojny, pociski "Trident II" odbywają patrole w pokładach okrętów, jednakże nie są wycelowane w jakikolwiek punkt na Ziemi. Szczególną jednakże cechą D-5 w czasie wprowadzenia tego pocisku do służby była możliwość dowolnej zmiany współrzędnych celu, w każdej chwili w trakcie patrolu ("instant targeting"). Dotychczasowe amerykańskie pociski nie zapewniały takiej możliwości, a najnowocześniejszy z nich – "Trident" C-4 umożliwiał programowanie celu jedynie w zakresie kilku celów predefiniowanych przed wyjściem na patrol. W konsekwencji, nie wycelowane normalnie pociski mogą zostać wycelowane w dowolnym momencie w bardzo krótkim czasie.
Środki obronne.
Podstawowym wyposażeniem defensywnym jednostek typu "Ohio" pozostają opisane wcześniej systemy akustyczne. Systemy te – zwłaszcza pasywne systemy sonarowe – umożliwiają wczesne wykrywanie podwodnych i nawodnych jednostek morskich przeciwnika, mogących stanowić zagrożenie dla bezpieczeństwa okrętu i jego załogi. Systemy akustyczne uzupełniane są także systemami, których zadaniem jest zarówno aktywna obrona okrętu, przez bezpośrednie zwalczanie jednostek morskich przeciwnika za pomocą znajdujących się na pokładzie okrętu wielofunkcyjnych torped ciężkich Mk 48, jak też systemów obrony bezpośredniej.
Uzbrojenie torpedowe.
Jednostki "Trident" wyposażone zostały początkowo w torpedy ciężkie Mk 48, a następnie ich unowocześnioną wersję Mk 48 ADCAP. Torpedy te sterowane są aktywno-pasywnym układem naprowadzania, opcjonalnie zaś mogą być sterowane przewodowo, a nawet z połączeniem obu sposobów. Zasięg Mk 48 uzależniony jest od prędkości ataku – 50 km (27 mil morskich) przy prędkości 40 węzłów oraz 38 km (21 Mm) przy prędkości 55 węzłów. Po wystrzeleniu torpedy, zainstalowane w jej kadłubie systemy komputerowe uruchamiają właściwe oprogramowanie wyszukiwania celu, zbierania informacji o nim oraz algorytmy zaawansowanych procedur ataku. Każdy z typów i wersji Mark 48 zdolny jest do wielokrotnego ponawiania ataków w razie chybienia celu.
Systemy walki elektronicznej.
Systemy walki elektronicznej okrętów typu "Ohio" stanowią: system ostrzegawczy AN/WLR-10 oraz działające w zakresie częstotliwości od 50 MHz aż do pasma J odbiorniki AN/WLR-8(V). W skład ostatniego z nich wchodzi siedem opartych na ferrogranacie itru odbiorników typu YIG oraz wektorowanych odbiorników superheterodynowych. WLR-8(V) jest zmodyfikowaną wersją taktycznego systemu ESM ("Electronic Warfare Support Measure") WLR-8 zapewniającego przechwycenie, obserwację oraz analizę parametrów sygnałów elektromagnetycznych w celu właściwego ostrzegania o zagrożeniu. System ten wykrywa elektromagnetyczną emisję radarową naprowadzanych radarowo pocisków przeciwokrętowych. Zapewnia przy tym pomiar, analizę i ocenę kierunku z jakiego emitowane są fale, częstotliwości, typu modulacji, liczby impulsów w jednostce czasu, szerokości pasma impulsu oraz parametrów ich amplitudy. W odmianie systemu WLR-8(V) – AN/WLR-8(V)2, zastosowano pakiet ekstremalnie wysokich częstotliwości, rozszerzający pasmo częstotliwości emisji wykrywanej przez układ, do fal milimetrowych (EHF). Systemy te wspierane są przez radary AN/BPS-15 albo AN/BPS-16 o mocy odpowiednio 35 i 50 kW, których zadaniem jest obserwacja powierzchni w pasmach I/J.
W celu zapewnienia okrętom możliwości automatycznego akustycznego przechwytywania oraz przeciwdziałania atakowi torpedowemu, na okrętach zainstalowano także opracowany przez Northrop Grumman system AN/WLY-1.
System obrony bezpośredniej.
Podstawowym elementem systemu obrony bezpośredniej jest osiem wyrzutni Emerson Electronic CSA Mk 2, których zadaniem jest uwalnianie do wody przeciwtorpedowych celów-pułapek sterowanych przez system zarządzania i kontroli AN/WLY-1. Wyrzutnie mają 152 mm średnicy, zaś same pułapki są indywidualnie wybierane w sposób zautomatyzowany oraz wystrzeliwane przez WLY-1. System ten zarządza układem przeciwdziałania, przetwarza zbierane dane opracowując na ich podstawie proponowane sposoby przeciwdziałania dla konkretnej sytuacji taktycznej, zarządza danymi o celach oraz kieruje procedurami odpalenia pułapek.
Misja okrętów SSBN "Trident".
Amerykańskie okręty podwodne systemu "Trident" mają 170 metrów długości, każdy z nich może przenosić 24 pociski zdolne dostarczyć głowice termojądrowe na odległość tysięcy mil morskich. Każda z tych głowic może wywołać eksplozję termonuklearną o sile wielokrotnie przekraczającej moc wybuchu bomby atomowej zrzuconej na Hiroszimę, w odległości nie większej niż 90–120 metrów od celu. Taka zdolność destrukcji jest kulminacją dziesięcioleci rozwoju technologicznego i sześciu generacji pocisków: "Polaris" A-1, "Polaris" A-2, "Polaris" A-3, "Poseidon", "Trident I" oraz "Trident II". Podobnie, jak już dziesięciolecia temu okręty systemu "Polaris", odbywające patrole na Atlantyku i Pacyfiku okręty podwodne systemu "Trident" spełniają tylko jedną misję – gotowości do odpalenia wszystkich bądź niektórych przenoszonych przez nie pocisków, w każdym czasie w którym będzie to wymagane. Wypełnienie tej misji wymaga przede wszystkim niezawodnego działania najrozmaitszych technologii.
Schemat patroli amerykańskich okrętów SSBN został ustanowiony przez system "Polaris". Patrole okrętów tego systemu z powodu krótkiego zasięgu pocisków ograniczone były początkowo do Morza Norweskiego. Standardową praktyką były tworzone przez trzy okręty jednocześnie „łańcuchy”. Każdemu łańcuchowi przydzielone były dwa zestawy celów, które były „przenoszone” z jednego okrętu na drugi, w połowie jego patrolu. Trzeci okręt pełnił w tym czasie rolę jednostki wsparcia (w tym zaopatrzenia) oraz przejmował pierwszy zestaw celów, w chwili gdy pierwsza jednostka łańcucha wracała z patrolu. W ten sposób, trzy okręty zapewniały ciągłe pokrycie dwóch zestawów celów. Wszystkie następne amerykańskie systemy FBM – wliczając w to systemy z pociskami o większym zasięgu operujące na Atlantyku i Pacyfiku – działają w oparciu o tę samą procedurę operacyjną. System łańcuchów wymaga wysokiego poziomu standaryzacji, gdyż wszystkie okręty łańcucha muszą być wyposażone w taką samą liczbę głowic tego samego typu, a w odpowiednich przypadkach także penetration aids.
W trakcie patrolu, system nawigacyjny okrętów musi dokonywać stałych aktualizacji pozycji oraz przekazywać te dane systemowi kontroli ognia. Także systemy komunikacyjne okrętu pracują w trybie ciągłym, w oczekiwaniu na informacje ze strony dowództwa, zwłaszcza zaś sygnały bojowe, w tym przede wszystkim EAM. "Emergency Action Message" z rozkazem odpalenia jednego lub większej liczby pocisków, musi pochodzić od najważniejszych w państwie osób, co w pierwszej kolejności oznacza prezydenta oraz sekretarza obrony. Amerykańska polityka w zakresie podjęcia działań nuklearnych nie uznaje zasady, iż brak komunikacji z dowództwem oznacza jego zniszczenie w ataku nuklearnym i nie daje dowódcy okrętu podstawy do odpalenia jego pocisków. W celu ich odpalenia, dowództwo okrętu musi otrzymać wyraźny rozkaz takiego działania. W przeciwieństwie do większości broni nuklearnej w arsenale amerykańskim, głowice jądrowe przenoszone przez amerykańskie okręty podwodne nie zostały wyposażone w permisywny bezpiecznik użycia ("Permissive Action Link" – PAL), wymagający w celu użycia broni podania specjalnego kodu aktywacji. Zamiast PAL, broń atomową na amerykańskich okrętach podwodnych zabezpiecza konieczność zachowania przez kilka osób jednocześnie ścisłej procedury – niemożliwej do przeprowadzenia przez jakąkolwiek pojedynczą osobę. W przeciwieństwie do należących do sił powietrznych pocisków ICBM, znajdujące się w posiadaniu US Navy pociski SLBM nie utrzymują swoich systemów naprowadzania w stanie permanentnej aktywności. Zamiast tego muszą być stale utrzymywane w odpowiedniej temperaturze, w gotowości do natychmiastowego wzbudzenia. Przeprowadzona na pokładzie okrętu wieloosobowa procedura, uruchamia zarówno proces przygotowania pocisków do startu, jak też – za pośrednictwem systemu kontroli ognia – ich systemów naprowadzania. System kontroli ognia wskazuje systemom nawigacyjnym pocisku kierunek góry w pionie, a następnie zaopatruje je w dane dotyczące celów. Większość z tych danych oparta jest na obliczeniach dokonanych uprzednio na lądzie przez Centrum Broni Nawodnej Marynarki – (NSWCDD) w Dahlgren w stanie Wirginia oraz na przeprowadzonym na szeroką skalę mapowaniu pól grawitacyjnych Ziemi i układów gwiazd. Po przekazaniu wszystkich informacji systemowi nawigacyjnemu pocisku, system kontroli ognia dokonuje ich ciągłych aktualizacji. Tuż przed startem pocisku, wszystkie jego systemy przełączane są na zasilanie wewnętrzne, do systemu nawigacyjnego i naprowadzania przekazywane są ostatnie instrukcje, głowice bojowe otrzymują dane dotyczące żądanego momentu eksplozji, a sam system nawigacyjny rozpoczyna pracę w trybie bezwładnościowym.
Po wprowadzeniu do systemu komendy startu, "Trident II" wypychany jest z wyrzutni – zwykle niemal nieruchomego okrętu, znajdującego się na głębokości do 100 stóp (ok. 30 m) – za pomocą ciśnienia rozszerzającego się w komorze startowej gazu. Pocisk wypychany jest z siłą pozwalającą na przebicie cienkiej osłony otwartej wyrzutni i wydostanie się ponad lustro wody, po czym po osiągnięciu przez pocisk odpowiedniej wysokości ponad wodą, następuje wysunięcie cienkiej teleskopowej szpicy ("aerospike") oraz odpalenie silnika napędowego pierwszego stopnia. Procedura ta nosi nazwę zimnego startu ("cold launch"), w odróżnieniu od startu „gorącego”, w którym zapłon silnika pierwszego stopnia następuje już wewnątrz wyrzutni. Paliwo stałe każdego z dwóch pierwszych stopni napędowych ulega wypaleniu w ciągu 60 sekund od zapłonu, czas wypalenia trzeciego zaś stopnia napędowego wynosi 40 sekund. W ciągu około dwóch minut od startu, po zapłonie silnika trzeciego stopnia, pocisk rozpędzony jest już do prędkości 6096 metrów na sekundę. Po osiągnięciu prędkości wypalenia ("burnout velocity") 29 050 km/h, od trzeciego stopnia napędowego oddziela się przenoszący głowice post-boost vehicle noszący w D-5 nazwę „Post Boost Control System” (PBCS), który manewrując precyzyjnie umieszcza głowice MIRV na trajektoriach prowadzących do przydzielonych im celów, które następnie detonują swoje ładunki nuklearne na ustalonej przed startem pocisku wysokości, albo po uderzeniu w cel.
"Trident" a radziecki morski program balistyczny.
Amerykański program budowy okrętów "Trident" przyspieszył budowę okrętów trzeciej generacji w ZSRR. W trakcie spotkania Leonida Breżniewa z prezydentem Geraldem Fordem w listopadzie 1974 r. we Władywostoku, obaj przywódcy uzgodnili formułę traktatu SALT II, nakładającego dalej idące ograniczenia strategicznych broni ofensywnych. Sekretarz generalny KC KPZR zadeklarował jednak, iż jeśli Stany Zjednoczone rozmieszczą system "Trident", Związek Radziecki będzie zmuszony rozwinąć program nowego strategicznego okrętu. 
W rzeczywistości program nowego okrętu balistycznego projektu "941" rozpoczęto już dwa lata wcześniej – w 1972 r. w biurze konstrukcyjnym Rubin, pod kierunkiem Siergieja Kowalowa. W wyniku tego programu powstały okręty projektu "941 Akuła" (kod NATO: "Typhoon") – największe okręty podwodne spośród kiedykolwiek zbudowanych. W nomenklaturze radzieckiej okręty typu "Akuła" zwane były "ciężkimi, strategicznymi krążownikami podwodnymi". Kowalow i pracownicy jego zespołu przeanalizowali liczne koncepcje projektu, w tym gigantycznego okrętu o długości 235 m – ta koncepcja została zarzucona z powodu braku w Związku Radzieckim suchych doków i innych obiektów o wymaganej dla tak dużych jednostek długości. Ostatecznie biuro Rubin opracowało unikalny i niezwykle innowacyjny projekt, według 441. koncepcji przeanalizowanej przez biuro. W rzeczywistości okręty typu "Akuła" mają długość porównywalną z jednostkami typu "Ohio" – 172 m przy 170 m długości tych ostatnich. O ile jednak amerykańskie okręty mają – określaną jako "beam" – szerokość 11,7 m, szerokość okrętów radzieckich wynosi 23,2 m, a wyporność podwodna 48 000 ton – trzykrotnie większa od wyporności okrętów typu "Ohio". Okręty projektu "941" miały rezerwę wyporu hydrostatycznego wynosząca około 48%, podczas gdy okręty "Ohio" – jedynie około 15%. Rezerwa ta pomaga w zmniejszeniu zanurzenia jednostki, a także znacznie ułatwia przebicie się okrętu przez lód, a zwłaszcza pak lodowy w celu wystrzelenia pocisków (25 sierpnia 1995 roku jeden z okrętów proj. "941" wynurzył się na biegunie północnym, przebijając przed wystrzeleniem pocisku R-39 około 2,5-metrową warstwę lodu). Należy jednak wziąć pod uwagę fakt, iż w odróżnieniu od floty radzieckiej, marynarka amerykańska nie wykorzystuje z reguły paku lodowego wód arktycznych do ukrycia okrętów balistycznych.
Wpływ traktatów rozbrojeniowych na system "Trident".
Istotny wpływ na zdolność bojową amerykańskich morskich systemów balistycznych, w tym "Trident", miały kolejne traktaty pomiędzy USA a ZSRR. Podpisany w 1979 roku traktat SALT II ograniczył do maksymalnie 14 liczbę głowic przenoszonych przez pociski SLBM. Jakkolwiek w związku z radziecką interwencją w Afganistanie prezydent Carter wycofał traktat z Senatu Stanów Zjednoczonych i zawiesił ratyfikację SALT II, a co za tym idzie – traktat nigdy nie wszedł formalnie w życie, Stany Zjednoczone aż do 1986 roku przestrzegały jego postanowień. Podpisany 31 lipca 1991 roku traktat START I (którego okres obowiązywania dobiegł końca 5 grudnia 2009 roku) ograniczył zarówno liczbę głowic każdej ze stron do 6000, w tym liczbę głowic przenoszonych przez pociski balistyczne do 4900 oraz łączny udźwig (throw-weight) pocisków ICBM i SLBM do 3600 ton. Ograniczenia te musiały znaleźć odbicie także w rozmiarach amerykańskiego systemu FBM. Bezpośrednim początkowym skutkiem tego traktatu było ograniczenie liczby zaplanowanych do budowy okrętów typu "Ohio" z 24 do 18 jednostek oraz wspomniane wyżej ograniczenie liczby głowic w pociskach "Trident" do ośmiu. Kolejnym skutkiem START I była zawarta w opracowanym w 1994 roku przez administrację prezydenta Clintona "Nuclear Posture Review" (NPR), określającym w formie rekomendacji koncepcję ograniczeń w amerykańskich siłach jądrowych pod kątem traktatu START II. Ograniczenia te obejmować miały m.in. zmniejszenie strategicznej floty FBM do 14 okrętów "Trident", uzbrojonych wyłącznie w pociski D-5 oraz dalsze zmniejszenie liczby głowic w jednym pocisku do czterech. Zgodnie z tą rekomendacją, piąta do ósmej jednostki typu "Ohio" (SSBN-730 do 733) miały zostać przezbrojone z pocisków "Trident I" C-4 na pociski "Trident II" D-5. Rekonfiguracja amerykańskiego systemu FBM z 18 okrętów "Trident" przenoszących C-4 i C-5, na 14 jednostek przenoszących wyłącznie pociski D-5 oparta była na oczekiwaniu wejścia w życie traktatu START II, który – jak się później okazało – nigdy ostatecznie nie nabrał mocy prawnej. Ustawa budżetowa na rok 1998 wprost zakazała jednak redukcji amerykańskich sił nuklearnych poniżej poziomu określonego traktatem START I, dopóki traktat START II nie wejdzie w życie. Zakaz ten został przedłużony na następny rok kolejną ustawą budżetową, a ustawa budżetowa na rok 2000 uczyniła ten zakaz permanentnym. Następne akty Kongresu Stanów Zjednoczonych umożliwiły jednakże zmniejszenie amerykańskich sił strategicznych nawet poniżej poziomu określonego przez START I, o ile prezydent zagwarantuje Kongresowi, że redukcje nie podkopią efektywności strategicznych sił nuklearnych USA. Zarówno Kongres Stanów Zjednoczonych, jak i wiele osób spoza środowisk politycznych, popierało prezydencką rekomendację konwersji czterech pierwszych jednostek z SSBN na przenoszące pociski manewrujące okręty SSGN, widząc w tym dobry sposób na przedłużenie ich służby o kolejne 20 lat, a także wzmocnienia floty okrętów SSN, która od czasu zakończenia zimnej wojny uległa znacznej redukcji. Opracowana w 2002 roku NPR administracji prezydenta George’a Busha podtrzymała ideę zmniejszenia systemu FBM amerykańskich sił strategicznych do czternastu jednostek. Jakkolwiek idea konwersji jednostek do SSGN spotkała się z szerokim poparciem, wiele uznanych osobistości – w tym szanowany na świecie autor fachowych opracowań na temat okrętów podwodnych i analityk Norman Polmar – wyrażało sceptycyzm wobec tej koncepcji. Podnoszono na przykład, iż połączenie w jednym okręcie zarówno typowych zadań SSGN (przenoszenie niestrategicznych pocisków rakietowych) z zadaniami wsparcia misji sił specjalnych, utrudni wykonywanie tych pierwszych.
Konwersja okrętów.
Zgodnie z przyjętym przez administrację Clintona stanowiskiem z 1994 roku oraz w związku z prezydenckim zaleceniem zmiany struktury amerykańskich strategicznych sił jądrowych, a także w związku z postanowieniami traktatu START II (który ostatecznie nigdy formalnie nie wszedł w życie), liczba okrętów przenoszących 24 pociski balistyczne została ograniczona do 14. Okręty, z których zdjęto wyposażenie balistyczne, przekształcone zostały na potrzeby misji specjalnych oraz do przenoszenia taktycznych pocisków woda-ziemia (TLAM) oraz przeciwokrętowych (TASM).
18 grudnia 2003 roku Marynarka Wojenna ogłosiła, że stocznia Electric Boat otrzymała warty 222 miliony dolarów kontrakt na przekształcenie pierwszego okrętu SSBN typu "Ohio", w okręt typu "Ohio Class Guided Missile Submarine" (SSGN). Na skutek wykonania tego kontraktu, USS „Ohio” (SSBN-726) przekształcony został w USS „Ohio” (SSGN-726). W ten sam sposób przekształcone następnie zostały kolejne okręty: „Michigan” (SSBN-727), „Florida” (SSBN-728) oraz „Georgia” (SSBN-729), odpowiednio w SSGN-727, SSGN-728 i SSGN-729, przy czym SSBN-728 przebudowywany był przez stocznię Norfolk Naval Shipyard.
Modyfikacja "Ohio Class Guided Missile Submarine" zastępuje pociski balistyczne 154 pociskami Tomahawk w 22 wyrzutniach oraz umożliwia prowadzenie z pokładów tych okrętów operacji jednostek specjalnych. Osiem z tych wyrzutni może być wymiennie używane jako komory ładunków sił specjalnych. Po zakończeniu tych modyfikacji, a także po zastąpieniu wszystkich pozostających dotychczas na wyposażeniu tego typu jednostek pocisków "Trident I" C-4 pociskami "Trident II" D-5, okręty te bazują w dwóch bazach marynarki: Naval Submarine Base Kings Bay w Georgii oraz Bangor Naval Submarine Base (Kitsap) w stanie Waszyngton. Przekształcone jednostki zdolne są do transportu do 66 członków SEAL lub innych grup bojowych.
Zakres konwersji.
Dodatkowo, wszystkie cztery okręty, które planowo powinny być zdezaktywowane w latach 2003–2005, przeszły remont przedłużający okres służby, obejmujący także wymianę rdzenia reaktora wraz z paliwem jądrowym.
Advanced SEAL delivery system.
Pierwsze dwie od dziobu okrętu wyrzutnie pocisków balistycznych każdego z poddanych konwersji okrętów zostały przekształcone na komory służące do przechowywania Advanced SEAL Delivery System (ASDS). ASDS jest opracowanym i dostarczanym przez Northrop Grumman podwodnym pojazdem służącym do transportu pododdziałów specjalnych oraz sprzętu bojowego. Wyposażony jest w zestaw sonarów, system nawigacji satelitarnej (GPS) oraz bezwładnościowej, systemy komunikacyjne oraz wsparcia elektronicznego ("Electronic Support Measures" – ESM). Obok okrętów SSGN, do przenoszenia ASDS przystosowanych zostało także sześć okrętów typu "Los Angeles" oraz wszystkie jednostki typu "Virginia". Możliwy jest także ich transport w ładowniach samolotów C-5 Galaxy oraz C-17.
System umożliwia transport do 16 członków oddziałów SEAL lub EOD w pobliże ich celów, z koniecznością krótkiego jedynie przepłynięcia wpław lub w zanurzeniu.
Submarine-Launched Cruise Missile.
Po początkowym osiągnięciu przez morskie pociski manewrujące ("Submarine-Launched Cruise Missile" – SLCM) wysokiego znaczenia w hierarchii amerykańskiego uzbrojenia, ich rola stopniowo malała wraz ze wzrostem znaczenia pocisków odpalanych z powietrza ("Air-Launched Cruise Missile" – ALCM). Podstawowym argumentem podnoszonym przeciwko używaniu przez okręty pocisków typu "cruise", było odciąganie jednostek od ich pierwszoplanowych zadań oraz „konkurencja” o ograniczoną przestrzeń na pokładzie. Rozważaniom podlegała także użyteczność tego rodzaju pocisków w marynarce, o ile miały być uzbrojone jedynie w głowice konwencjonalne. Sytuację tę zmieniły dopiero sukcesy opracowanych w ZSRR pocisków P-15 Termit (NATO: "Styx", SS-N-2) przeciwko izraelskim (1966 r.) i pakistańskim (1971 r.) niszczycielom, a także osiągnięcia francuskich pocisków Exocet przeciwko marynarce brytyjskiej (1982 r.), które wstrząsnęły marynarkami wojennymi na świecie. Konstatując wzrost roli morskich pocisków samosterujących, w latach 1977 do 1981 planowana liczba rozmieszczonych w US Navy pocisków tego rodzaju wzrosła z 1200 do 3994 sztuk. Pierwszymi rozmieszczonymi morskimi pociskami manewrującymi były konwencjonalnie uzbrojone pociski przeciwokrętowe oraz woda-ziemia, dyslokowane w marcu 1983 roku na pokładzie pancernika USS „New Jersey”. W porównaniu do Exocet, morskie pociski Tomahawk miały dziesięciokrotnie większy zasięg oraz czterokrotnie większą masę głowicy, oferowały też kilka dodatkowych usprawnień. Zapoczątkowany w 1972 roku rozwój morskiego pocisku manewrującego doprowadził do pierwszego testu ze startem podwodnym w 1978 roku. Pociski, które w 1983 roku weszły do służby na pokładzie USS „New Jersey”, znane były jako BGM-109 Tomahawk. Trzy lata później (1986 r.) dokonano jednak podziału klasyfikacyjnego tych pocisków: na odpalane z okrętów nawodnych RGM-109 oraz UGM-109 odpalane z zanurzonych okrętów podwodnych. Oryginalnie, zaplanowano trzy wersje pocisku odpalane z okrętów nawodnych oraz podwodnych:
W 1989 roku weszła jednak do służby czwarta wersja pocisku – UGM-109D TLAM-D z konwencjonalną głowicą wyposażoną w subamunicję, a następnie sieciocentryczny "Tactical Tomahawk" (2002).
Marynarka zaplanowała wprowadzenie SLCM uzbrojonego w głowice nuklearną jako ostatni wprowadzony do służby pocisk tego rodzaju. Wkrótce jednak TLAM-N uzyskał wyższy priorytet, co znalazło odbicie we wprowadzeniu go do wstępnej gotowości operacyjnej (IOC) w czerwcu 1984 roku, zarówno na okrętach podwodnych jak i nawodnych (z zasięgiem 1400 mil morskich). Po przeprowadzeniu w późnych latach siedemdziesiątych dyskusji nad sposobami startu SLCM, marynarka odrzuciła początkowo koncepcję startu z pionowych wyrzutni VLS zmodyfikowanych okrętów "Polaris-Poseidon", decydując się na start z wyrzutni torpedowych okrętów myśliwskich typu "Los Angeles". Dalszy rozwój technologiczny oraz kwestie prawne zdecydowały o umieszczeniu pocisków SLCM w zmodyfikowanych wyrzutniach pionowych okrętów "Trident", a także w specjalnie do tego celu zaprojektowanych wyrzutniach VLS wielozadaniowych jednostek typu "Virginia".
W wyniku przekształcenia, 4 najstarsze okręty "Trident" przenoszą do 154 pocisków UGM-109 Tomahawk (SLCM Tomahawk), po siedem pocisków w każdej z 22 zmodyfikowanych do tego celu wyrzutni SLBM, pełniących aktualnie rolę wyrzutni typu VLS. Waga każdego z pocisków UGM-109 wraz z mieszcząca go kapsułą wynosi 1950 kg, długość wraz silnikiem startowym 6,25 m, rozpiętość skrzydeł zaś 2,62 m.
Harmonogram konwersji.
Konwersja każdego z czterech przekształconych okrętów trwała około dwóch lat, zaś jej koszt wyniósł około 1 miliarda dolarów. Pierwsze dwa przeznaczone do przekształcenia okręty zostały wykreślone ze służby w siłach strategicznych na początku 2003 roku, po czym przeszły do stoczni celem przeprowadzenia generalnego remontu, po którym – począwszy od 2004 roku – zostały poddane procesowi przekształcenia. Pierwszą jednostką, która ukończyła ten proces był USS „Ohio”, który w styczniu 2006 roku powrócił do służby jako SSGN, a status operacyjny osiągnął 1 listopada 2007 roku. Zgodnie ze źródłami marynarki, „Georgia” oraz „Florida” miały powrócić do służby po konwersji w 2008 roku. Według oświadczenia dyrektora "Strategic Submarine Program" (SSP) – admirała Stephena Johnsona natomiast, wszystkie cztery przekształcone okręty powróciły do służby do połowy 2008 roku, pełniąc rutynową służbę patrolową po dwie jednostki w każdym czasie.
Misja jednostek SSGN.
Podobnie jak okręty SSBN, jednostki SSGN operują z dwoma załogami („niebieską” i „złotą”). W rezultacie, z każdych dwóch jednostek będących w danej chwili na patrolu, co najmniej jedna znajduje się w pobliżu wybrzeża aktualnego, bądź potencjalnego przeciwnika. Okręty SSGN operują jako wysunięte skryte platformy uderzeniowe (np. za pomocą pocisków woda-ziemia) lub wsparcia sił specjalnych. W ramach koncepcji skrytych platform uderzeniowych, jednostki te zapewniają wypełnienie znacznej części zapotrzebowania danego teatru działań na uderzenia za pomocą pocisków Tomahawk. Odciąża to klasyczne jednostki nawodne i podwodne klasy SSN, pozwalając im tym samym skupić się na innych zadaniach.
W misji wsparcia sił specjalnych, okręty SSGN zastąpiły USS „James K. Polk” oraz „Kamehameha” – dwie jednostki starej generacji SSBN typu "Benjamin Franklin", przekształcone po zakończeniu przez nie służby w siłach strategicznych na okręty SSN, ze szczególnym uwzględnieniem transportu personelu sił specjalnych. „Polk” został ostatecznie wykreślony z rejestru marynarki po 33 latach służby, „Kamehameha” zaś w roku 2002 – po 36 latach od przyjęcia w skład US Navy.
Przyszłość systemu "Trident".
W 2009 roku marynarka wojenna Stanów Zjednoczonych dysponowała flotą 14 strategicznych okrętów podwodnych typu "Trident/Ohio", przenoszących pociski "Trident II" D-5. Ostatnie jednak analizy określają zapotrzebowanie US Navy na tego typu okręty na poziomie 12 jednostek i w tej liczbie okręty te mają dotrwać do roku 2027, na kiedy planowane jest rozpoczęcie procesu wycofywania ich ze służby. Jak wynika z informacji amerykańskiego Departamentu Obrony, w roku 2025 ma się rozpocząć proces przekazywania do służby nowego typu podwodnych jednostek przenoszących pociski balistyczne, określanych dziś mianem SSBN-X Future Follow-on Submarine. Do niedawna jeszcze, rozważane były dwie koncepcje okrętów SSBN-X – w myśl pierwszej z nich, nowe okręty oparte miały być na programie wielozadaniowych okrętów podwodnych typu "Virginia", w myśl drugiej zaś koncepcji, powstać miały całkowicie nowe – dedykowane – jednostki, od początku konstruowane jako nowe okręty balistyczne. Według najnowszych informacji, najprawdopodobniej będą to ostatecznie jednostki oparte na okrętach typu "Virginia", przy czym w odróżnieniu od współczesnych okrętów typu "Ohio", przenosić będą nie 24, lecz 16 pocisków co stanowi w tym zakresie powrót do konstrukcji okrętów "Polaris/Poseidon". Dotychczas prowadzone były jedynie analizy i inne prace studialne nad nowymi okrętami, w których obok marynarki wojennej uczestniczyły także stocznie Electric Boat i Newport News. 6 kwietnia 2009 roku jednakże, sekretarz obrony Stanów Zjednoczonych Robert Gates w trakcie prezentacji planów budżetowych na rok 2010 zapowiedział oficjalne uruchomienie programu nowych okrętów SSBN. Zgodnie z tą prezentacją, w projekcie budżetu US Navy na rok 2010 znaleźć się miała również kwota 560 milionów dolarów na zapoczątkowanie programu “"Advanced Submarine System Development"” zmierzającego do konstrukcji i przygotowania budowy następców okrętów typu "Ohio".
Wprowadzenie do służby nowego typu okrętów wiązać się będzie najprawdopodobniej z koniecznością wprowadzenia do służby nowego typu pocisków SLBM. Może to pociągnąć za sobą rozwój projektu następcy "Trident" D-5 – "Trident" E-6, albo też pocisku według zupełnie nowej koncepcji. Tymczasem jednak brak jest publicznie dostępnych materiałów przybliżających w szczegółach nowy system rakietowy.

</doc>
<doc id="308054" url="https://pl.wikipedia.org/wiki?curid=308054" title="Witold Borowski">
Witold Borowski

Witold Borowski, ps. "Witek", "Witold", "Wiktor Brzeziński" (ur. 13 czerwca 1913 w Radomiu, zm. 2 czerwca 1945 w Antoninie) – członek Stronnictwa Narodowego i Związku Akademickiego Młodzież Wszechpolska oraz podporucznik Narodowych Sił Zbrojnych i Narodowego Zjednoczenia Wojskowego.
Życiorys.
W 1932 podjął studia na Wydziale Prawa Uniwersytetu Warszawskiego. W tym czasie był kierownikiem Sekcji Akademickiej SN i należał do władz Młodzieży Wszechpolskiej. Jesienią 1936 współorganizował akcję blokady Uniwersytetu, zakończonej pacyfikacją uczelni przez specjalne oddziały policji. Z tego powodu został wydalony ze studiów i musiał kończyć je na Uniwersytecie Poznańskim. Następnie został osadzony w obozie w Berezie Kartuskiej. Po wybuchu wojny obronnej w 1939 nie został powołany do służby wojskowej. Dopiero kiedy zgłosił się na ochotnika z własnym motocyklem, został przyjęty. W czasie walk został ranny w nogę. Dostał się do niewoli niemieckiej, ale zbiegł ze stalagu i musiał się ukrywać. Pod koniec 1939 zaangażował się w działalność konspiracyjną w SN. Do 1941 pełnił funkcję członka Zarządu Okręgu SN Radom, a następnie przeszedł do Wydziału Organizacyjnego SN w Warszawie. W tym czasie ukończył też szkołę podchorążych w stopniu podporucznika. W II połowie 1941 został redaktorem pisma młodzieżowego "Wielka Polska". Po scaleniu NOW z AK, był współorganizatorem rozłamu w SN i NOW oraz utworzenia Armii Narodowej i wejścia do NSZ. Został wówczas członkiem Wojennego Zarządu Głównego SN. Jednocześnie dalej był redaktorem "Wielkiej Polski", którą przejęli rozłamowcy. Wkrótce objął funkcję zastępcy szefa Służby Oświatowo-Wychowawczej KG NSZ, a od września 1943 został jej szefem. Po scaleniu NSZ z AK w marcu 1944, pracował w pionie politycznym SN. Podczas powstania warszawskiego przebywał w Milanówku pod Warszawą, gdzie organizował pomoc dla rannych. Po kapitulacji powstańców, był jednym z inicjatorów utworzenia Narodowego Zjednoczenia Wojskowego. Objął funkcję szefa propagandy w KG NZW. W kwietniu 1945 został aresztowany przez UB i osadzony w obozie w Rembertowie. Należał do grupy, która przygotowywała akcję rozbicia obozu od wewnątrz przy pomocy oddziałów partyzanckich. Akcja odbyła się 29 maja 1945. Witold Borowski odzyskał wolność, ale tylko na krótko. Zginął 2 czerwca w trakcie obławy UB i NKWD w Antoninie koło Mińska Mazowieckiego. Został pochowany na cmentarzu w Jakubowie.
Żona Witolda Borowskiego, Natalia, w NSZ pełniła funkcję komendanta Pomocniczej Służby Kobiet (PSK) Dzielnicy 1 - Południowej (Mokotów)w Warszawie. Brat Witolda, Jan, był pilotem i zginął 18 października 1940 roku podczas Bitwy o Anglię.

</doc>
<doc id="308055" url="https://pl.wikipedia.org/wiki?curid=308055" title="Pigwica właściwa">
Pigwica właściwa

Pigwica właściwa, sapodilla, sączyniec właściwy ("Manilkara zapota") – gatunek drzewa z rodziny sączyńcowatych ("Sapotaceae"). Pochodzi z Ameryki Środkowej.

</doc>
<doc id="308057" url="https://pl.wikipedia.org/wiki?curid=308057" title="Ciasto makaronikowe">
Ciasto makaronikowe



</doc>
<doc id="308058" url="https://pl.wikipedia.org/wiki?curid=308058" title="Ścibor ze Ściborzyc">
Ścibor ze Ściborzyc

Ścibor ze Ściborzyc herbu Ostoja (ur. 1347, zm. 1414) – starosta brzeski, wojewoda siedmiogrodzki, w 1387 książę bełski i komes komitatów górnowęgierskich (słowackich), w tym Bratysławy. Arystokrata polskiego pochodzenia w Królestwie Węgierskim, nazywany niekiedy "małym królem Słowacji". Jego majątek obejmował połowę zachodniej Słowacji, w tym całą dolinę Wagu. Był panem 31 zamków i ponad 200 posiadłości. Najbliższy i najbardziej wpływowy doradca i przyjaciel Zygmunta Luksemburskiego, późniejszego cesarza rzymskiego. Był jednym z najbogatszych i najbardziej wpływowych arystokratów średniowiecznej Europy, jednym z pierwszych członków Zakonu Smoka. Należał do Rodu Ostojów (Mościców).
Na Węgrzech i Słowacji.
Od 1362 r. przebywał na Węgrzech w służbie Ludwika Węgierskiego. Jako stronnik Andegawenów, a potem Siemowita IV został usunięty ze starostwa brzeskiego przez króla Władysława Jagiełłę i opuścił Polskę, wiążąc się z dworem Zygmunta Luksemburskiego, od 1378 r. króla Węgier, a od roku 1387 króla Niemiec. W tym samym roku Ścibor zostaje księciem Halicza. Zasłużył się nad Dunajem w walkach z Turkami, gdzie podobno uratował królowi życie w bitwie pod Nikopolis. W latach 1401–1403 stłumił na Węgrzech bunty przeciwko Zygmuntowi Luksemburskiemu, ratując w ten sposób przyszłemu cesarzowi węgierską koronę.
Jego własnością był zamek Beckov na dzisiejszej Słowacji w pobliżu Trenczyna, który dostał w 1388 r. wraz z zamkiem Uhrovec. Zamek w Beckovie znacznie rozbudował na główne centrum swoich posiadłości wraz z przyległym Nowym Miastem nad Wagiem oraz innymi wielkimi dobrami i zamkami na tzw. Górnych Węgrzech, między innymi Vigvár, Torbag, Modor, które otrzymał w 1390 r. Następnie w 1392 r. dostał od króla Czachtice, zamki Berencs, Detrekő, Éleskő, Jókő, Korlátkő, Zavár, został żupanem (wojewodą) Trenczyna i Nitry, stając się zarazem jednym z najbogatszych i najpotężniejszych magnatów węgierskich. Prócz chorągwi siedmiogrodzkich, będących w jego służbie, dostarczał ze swoich dóbr tysiąc jazdy na wojny węgierskie. Po nieudanej kampanii tureckiej pod Nikopolis, gdzie w 1396 r. zjednoczone siły Europy chrześcijańskiej zostały pobite, wrócił do Siedmiogrodu, broniąc go przed nawałą turecką. Następnie rozprawił się z hospodarem wołoskim Władem Uzurpatorem, prawdopodobnie krewnym Włada Diabła (ojca Włada Draculi), będącego w przymierzu z Turkami. Po krwawym oblężeniu Wład Uzurpator zmuszony został do poddania się i jako jeniec Ścibora został oddany pod sąd Zygmunta Luksemburczyka.
Kilka lat pòźniej Ścibor otrzymał dobra i zamki Dioś, Szomolya, Szent Vid, Suran, Maniga, Baganya, Zuk, Keresztes, Rarkov, Bary, Koszonic, Rakovitz, Tatkolch, Ratkolch i Ilkaman w komitatach nitrzańskim i preszburgskim (Bratysława), wykupił zamki Dévény (Teben), Eleskö. Łącznie był panem na 31 zamkach, a należące do niego feudalne „państwa” obejmowały ponad 200 miast i wsi, ziemię oraz zamki po obu stronach całej rzeki Wag liczącej 409 km, do czego nawiązuje tytuł Ścibora jako „pana całego Wagu”. W 1397 r. został żupanem preszburskim (Bratysława), wkrótce potem wojewodą siedmiogrodzkim, stając się zarazem jednym z najbogatszych i najpotężniejszych magnatów średniowiecznej Europy, nazywanym niekiedy „królem Słowacji”. Do rodziny Ściborzyców należały jeszcze inne wielkie nadania, będące w posiadaniu braci i bratanków Ścibora ze Ściborzyc.
W latach 1402–1405 przebywał kilkukrotnie w Krakowie. Pobyty te można wiązać z budową ufundowanej przez niego kaplicy św. Moniki (tzw. „Węgierskiej”) przy kościele św. Katarzyny na Kazimierzu, która miała służyć jako grobowiec rodzinny. W 1408 r. został członkiem Zakonu Smoka i jednym z pierwszych 24 rycerzy Orderu Smoka pierwszej klasy, utworzonego przez Zygmunta Luksemburskiego.
Był człowiekiem powszechnie cenionym przez ludność, sprawiedliwym. Założył ośrodki pomocy biednym, starym i chorym przy czym w swoim testamencie polecił synowi wybudować pierwszy na Słowacji klasztor dla augustianów.
Niszczenie zakonu.
Wielokrotnie kierował najważniejszymi misjami dyplomatycznymi królestwa. W 1402 r. negocjował z ramienia Luksemburczyka z zakonem krzyżackim sprzedaż Nowej Marchii (pogranicze Brandenburgii, Pomorza Zachodniego i Wielkopolski), wymusił na zakonie astronomiczną na te czasy cenę 63 200 złotych dukatów (źródła krzyżackie podają kwotę ponad trzykrotnie większą) pod groźbą sprzedania Marchii Polsce. Tym samym to na Zakon spadł problem organizacji Marchii, gdzie grasowały bandy rycerzy-rozbójników, zaś sam kosztowny zakup poważnie obciążył finanse Zakonu, który w perspektywie czasu nie miał funduszy na utrzymanie stosownej armii w konflikcie z Polską i Litwą. W 1410 r. na dzień przed bitwą grunwaldzką zdążył wręczyć królowi polskiemu Władysławowi Jagielle wypowiedzenie wojny przez Zygmunta Luksemburczyka, za co przywiózł od Krzyżaków na Węgry dodatkowo 40 000 złotych dukatów. Do czasu wojny prowadził negocjacje ze stroną polską, reprezentowaną przez Mikołaja Błociszewskiego herbu Ostoja i Zawiszę Czarnego.
Na zakonie krzyżackim wymusił Ścibor również bardzo wysokie odszkodowanie za domniemane straty osobiste z powodu niewywiązania się z układu o sprzedanie Marchii Polsce. Za układ ręczyli wraz ze Ściborem wojewoda kaliski Sędziwój z Szubina (teść Ścibora) i kasztelan poznański Mościc ze Stęszewa (spokrewniony z rodziną), przy czym wszyscy zastawili wszelkie majątki będące w ich posiadaniu w wypadku, gdyby układ sprzedania Marchii Polsce nie doszedł do skutku. W efekcie takiej polityki około 40 lat później krewni Ścibora ze Ściborzyc, Ścibor Poniecki herbu Ostoja, starosta generalny Wielkopolski wraz z Janem z Jani herbu Ostoja i za poparciem wojewody Mikołaja Szarlejskiego ze Ściborzyc herbu Ostoja, zebrali fundusze na opłacenie wojska zaciężnego broniącego Malborka i którego sam zakon nie miał już możliwości opłacić, po czym wojsko to opuściło twierdzę, która tym samym została zyskana dla Polski bez przelewu krwi. Za pomoc finansową Gdańska i dla pamięci tego triumfu, król nadał miastu Gdańsk koronę w herbie.
Dyplomacja.
Z grunwaldzkich pól Ścibor udał się w misji dyplomatycznej do Malborka, gdzie zastała go wiadomość o klęsce zakonu, ku wielkiej radości jego orszaku. Po otrzymaniu od zakonu zapłaty za wypowiedzenie wojny, ruszył okrężną drogą przez Czechy do swego mocodawcy, który polecił mu natychmiast wszcząć wojnę na południowej granicy Polski. Jako dowódca wojsk Zygmunta Luksemburczyka Ścibor uderzył jesienią 1410 r. na ziemię sądecką, spalił i ograbił Stary Sącz, po czym zawrócił z wojskiem na Węgry. W ten sposób wywiązał się ze swojego zadania atakując Polskę, ale bez zajęcia terenu lub nawet oblężenia jednej fortecy, przez co nie zrobił Polsce większej krzywdy.
Po bitwie pod Grunwaldem Ścibor włożył wiele pracy nad przymierzem między Polską a Węgrami. Wielokrotnie gościł u siebie Zawiszę Czarnego, z którym omawiał sprawy polsko-węgierskie, czego owocem był słynny i bardzo korzystny dla Polski traktat lubowelski, negocjując w imieniu króla Zygmunta sprawę zastawu miast spiskich (Stara Lubowla, Podoliniec, Poprad i in.). W 1412 r. Wziął prawdopodobnie udział w początkowej fazie soboru w Konstancji, w czasie którego zmarł. W dokumentach jest tam wymieniany jako "ein Stieber von Polen".
Koniec dynastii.
Według przekazów miał być pochowany na krakowskim Kazimierzu, w ufundowanej przez siebie kaplicy w kościele św. Katarzyny, ale w kaplicy spoczywa inny Ścibor herbu Ostoja. W testamencie Ścibora ze Ściborzyc jest wola założenia fundacji dla augustianów, którą to wolę spełnił jego syn, będąc zarazem dobrodziejem paulinów, dla których według woli ojca wybudował kościół i klasztor w Beckovie.
Ścibor ze Ściborzyc został pochowany w królewskiej kaplicy w Székesfehérvár. Zostawił córkę Katarzynę, która wyszła za mąż za Ulryka von Wolfarta oraz jednego syna Ścibora z Beckova, który odziedziczył zamek Beckov, dobra w Wielkopolsce i wszystkie inne dobra ziemskie wraz z zamkami na Słowacji. Syn Ścibora znacznie powiększył posiadłości swojego ojca, między innymi o Zamek Orawski. Na Morawach posiadał jeszcze Ostrov, Veselí, Bisentz, Buchlau, Hodonin, a w Niemczech Leuchdorf i Teutsch-Nussdorf.
Dynastyczne plany Ściborów na Słowacji, poprzez bliskie stosunki z cieszyńską linią Piastów, jak również z dynastią Habsburgów, miały na celu połączenie „państwa” Ściborów z Księstwem Cieszyńskim. Miało się tak stać za sprawą zawartej umowy o związku małżeńskim między Ściborami a Piastami z linii cieszyńskiej, która to umowa została zapisana w testamencie Ścibora z Beckova. Ostatecznie, po wygaśnięciu wszystkich z linii Ściborów na Węgrzech umowa nie doszła do skutku.
Legendy.
O Ściborze ze Ściborzyc jest wiele do dziś zachowanych przekazów. Był potocznie uznawany przez ludność słowacką za „króla Słowacji”, jego okazały i sławny zamek w Beckowie, gdzie odbywały się liczne uczty, był podstawą wielu opowieści o „Panie z Beckova”. Ściborowi przypisuje się mądre zarządzanie Siedmiogrodem, jak i własnym „państwem”, w szczególności dbał o miasta i o praworządność, sprawiedliwość. Opisany jest jako człowiek o dobrym sercu, dbający o dobro ludzi, niekiedy przebaczając im różnego rodzaju przewinienia. Założył między innymi wiele szpitali i innych instytucji socjalnych. Jednak na podstawie licznych legend ludowych o jego postaci zachowanych do dzisiaj, można wywnioskować, że był władcą o równie dobrodusznym, jak i surowym obliczu. Swojego własnego syna nie rozpuszczał, tak że Ścibor młodszy musiał brać pożyczki u krewnych na spłacenie swoich powinności.
Liczne legendy o Ściborze opowiadają o srogim Panu na Beckovie, który to miał zginąć potworną śmiercią za swoje złe czyny w stosunku do ludności. Jedna z legend opowiada o tym, jak żmija mu oczy wyżarła i w mózg jego się wpiła, a jego żona z rozpaczy z murów zamku się rzuciła. Inna legenda opowiada, że kiedy Ścibor zasnął na skale, to z niej później spadając właśnie tak zakończył swój żywot. Najbardziej jednak znana do dziś legenda, którą zna prawie każde dziecko na Słowacji, to ta o trefnisiu Ściborowym zwanym „Butzka”. Od jego to imienia ma się według legendy nazwa zamku w Beckovie. Inne legendy przytaczają dobroduszność wielkiego Ścibora, opisując go zarazem jako osobę z silną wiarą w Boga i dobroć człowieka.
Rodzina.
Był synem Mościca ze Ściborzyc, wojewody gniewkowskiego. Pochodził z głównej linii Ściborów-Ostojczyków ze Ściborzyc. Ożeniony z Dobrochną Stęszewską, córką Sędziwoja z Szubina, wielkorządcy (Magnus Procurator) Polski 1380. Miał braci: Marcina – kanonika płockiego, Mikołaja Bydgoskiego – kasztelana bydgoskiego, Andrzeja Podczaszego – wojewodę trenczyńskiego i siostrę Zofię.

</doc>
<doc id="308060" url="https://pl.wikipedia.org/wiki?curid=308060" title="Korona czechosłowacka">
Korona czechosłowacka

Korona czechosłowacka (cz. "koruna československá", po sk. "koruna česko-slovenská", w I ČSR skrót „Kč”, w II ČSR skrót „K”, po 1945 roku „Kčs”) – jednostka monetarna Czechosłowacji od 1919 do 1939 i od 1945 do 1993. Dzieliła się na 100 halerzy.
Korona czechosłowacka zastąpiła w 1919 koronę austro-węgierską. Po rozpadzie monarchii austro-węgierskiej i powstaniu niepodległej Czechosłowacji, 10 kwietnia 1919 wprowadzona została reforma walutowa ustanawiająca koronę czechosłowacką. Pierwsze banknoty weszły do użycia jeszcze w tym samym roku, a monety w 1922.
Podczas II wojny światowej korona czechosłowacka została zlikwidowana, a zamiast niej wprowadzone zostały osobno korona dla Protektoratu Czech i Moraw i korona słowacka w marionetkowym państwie słowackim. Wspólna waluta została przywrócona po wojnie wraz z odzyskaniem przez Czechosłowację niepodległości.
W Republice Czeskiej i w Republice Słowackiej po rozpadzie Czechosłowacji najpierw obowiązywała unia monetarna i wspólna waluta. Wkrótce jednak okazało się, że ze względów gospodarczych nie można jej dłużej utrzymywać i od 8 lutego 1993 roku wprowadzono dwie waluty: korona czeska (CZK) i korona słowacka (SKK). Najpierw na federalnych banknotach umieszczono czeskie lub słowackie znaczki, później każde z państw drukowało własne banknoty. Federalne monety po rozpadzie unii obowiązywały w obu państwach, dopóki nie wyprodukowano wystarczającej liczby nowych monet.

</doc>
<doc id="308063" url="https://pl.wikipedia.org/wiki?curid=308063" title="Cair Andros">
Cair Andros

Cair Andros – wyspa ze stworzonej przez J.R.R. Tolkiena mitologii Śródziemia. Wspominają o niej bohaterowie "Władcy Pierścieni". Informacje na jej temat znajdują się w "Dodatkach" do trzeciego tomu powieści. Jest zaznaczona i podpisana na mapach Śródziemia dołączonych do powieści.
Była położona na Anduinie, w odległości około pięćdziesięciu mil na północny wschód od Minas Tirith. W jej pobliżu znajdowała się przeprawa przez Anduinę i dlatego była zawsze strzeżona przez Gondorczyków. Za rządów namiestnika Túrina II wyspa została ufortyfikowana w celu obrony prowincji Anórien przed napadami orków z Mordoru.
Podczas Wojny o Pierścień 10 marca 3019 roku Trzeciej Ery, jedna z armii Saurona (która wymaszerowała z Morannonu) zdobyła Cair Andros. Wyspa została obsadzona przez żołdaków Mordoru. Później odbili ją ci żołnierze, którym nie starczyło odwagi, by maszerować na Czarną Bramę i zostali zwolnieni przez Aragorna II. Po zwycięstwie nad Sauronem w okolicach Cair Andros obozowała Armia Zachodu.
Wyspa, w dość znacznym stopniu zalesiona, kształtem przypominała wielki okręt "z wysokim dziobem zwróconym na północ, o którego skały fale Anduiny rozbijały się białą pianą".
Do tego właśnie odnosiła się sindarińska nazwa Cair Andros znacząca "Statek długiej piany".

</doc>
<doc id="308064" url="https://pl.wikipedia.org/wiki?curid=308064" title="Calbayog">
Calbayog

 
Calbayog – miasto na Filipinach na wyspie Samar nad morzem Samar w prowincji Samar.
Historia.
Calbayog powstał z połączenia wielu mniejszych miejscowości, najstarsza z nich "Hibatang" była znana już w XVII w. Prawa miejskie otrzymał w 1948 roku.
Obecnie miasto jest ośrodkiem handlowym regionu rolniczego (uprawa ryżu, zbóż, palmy kokosowej, banana manilskiego, pozyskiwanie drewna); rozwinięte rybołówstwo i przemysł spożywczy (przetwórstwo ryb i palmy kokosowej); port lotniczy i morski; ośrodek religijny; w pobliżu gorące źródła.

</doc>
<doc id="308065" url="https://pl.wikipedia.org/wiki?curid=308065" title="Curtiss SBC Helldiver">
Curtiss SBC Helldiver

Curtiss SBC Helldiver (oznaczenie angielskie – Curtiss Cleveland Mk 1) – amerykański dwupłatowy pokładowy bombowiec nurkujący z okresu II wojny światowej.
Historia.
Początkiem historii samolotu "Curtiss SBC Helldiver" (SBC - "Scout Bomber Curtiss") był prototyp dwumiejscowego samolotu myśliwskiego wytwórni Curtiss oznaczonego jako "XF12C-1", zbudowanego w układzie zastrzałowego górnopłatu z podwoziem wciąganym w locie do kadłuba. Samolot ten oblatano w 1933 roku i wtedy zdecydowano na zmianę jego przeznaczenia na samolot zwiadowczy, otrzymał wtedy oznaczenie "XS4C-1".
W 1934 ponownie zmieniono przeznaczenie tego samolotu ustalając, że jest to zwiadowczy bombowiec przystosowany do lotu nurkowego, otrzymał wtedy oznaczenie "XSBC-1". We wrześniu 1934 roku w czasie próby lotu nurkowego w samolocie tym urwało się skrzydło i prototyp uległ zniszczeniu.
Po tej katastrofie samolot przekonstruowano w ten sposób, że otrzymał on drugi dolny płat, za podwoziem, aby nie zachodziła potrzeba zmiany konstrukcji kadłuba, wyposażono go także w nowy silnik. Taki prototyp otrzymał oznaczenie "XSBC-2". Zastosowany w nim jednak silnik okazał się zbyt małej mocy. W związku z tym zastosowano w nim nowy silnik "Pratt-Whitney R-1533-82 Junior" wersja ta została oznaczona "XSBC-3" i spełniła oczekiwania US Navy i w 1936 roku został on zatwierdzony do produkcji seryjnej.
W 1937 rozpoczęto produkcję seryjną samolotu na podstawie prototypu "XSBC-3", produkowany samolot otrzymał oznaczenie "Curtiss SBC-3 Helldiver". W wersji tej wyprodukowano 83 samoloty. Ostatni samolot z tej serii został przekonstruowany w ten sposób, że zastosowano mocniejszy silnik "Wright R-1820-34" oraz podwyższonym sterem kierunku i zwiększonym udźwigiem bomb. Samolot ten oznaczono jako "XSBC-4" i stał się wzorcowym do produkcji seryjnej samolotu oznaczonego jako "Curtiss SBC-4 Helldiver". 
Produkcję seryjną samolotu "SBC-4" rozpoczęto w 1939 i zbudowano ich 174 sztuki.
Użycie.
Samolot "Curtiss SBC Helldiver" od 1937 roku były kierowane do jednostek lotniczych US Navy i US Marine Corps.
Stanowiły one wyposażenie lotniskowców USS „Yorktown”, USS „Saratoga”, USS „Enterprise” (SBC-3) oraz USS „Lexington” (SBC-4). Samoloty te nie brały jednak udziału w poważnych działaniach bojowych i zostały z czasem wycofane do rezerwy.
Francja zakupiła 50 samolotów "Curtiss SBC-4 Helldiver", lecz z uwagi na klęskę Francji skierowano je na Martynikę. Kilka samolotów tego typu zostało dostarczone do Wielkiej Brytanii, gdzie oznaczono je jako "Curtiss Cleveland Mk 1". Samoloty te były używane do treningów.
Opis konstrukcji.
Samolot "Curtiss SBC Helldiver" to dwumiejscowy dwupłatowy pokładowy bombowiec nurkujący o konstrukcji metalowej, jedynie dolny płat oraz stery i lotki kryte były płótnem. 
Górny płat miał obrys prostokątno-trapezowy z wcięciem przed kabiną pilota, płat ten był wyposażony w lotki. Dolny płat wyposażony był w metalowe klapy. 
Kadłub półskorupowy wykonany z duralu, z dwumiejscową kabiną przykrytą długą oszkloną osłoną. 
Usterzenie klasyczne, wolnonośne. Stery wyposażone w klapki wyważające.
Podwozie główne wciągane w boki kadłuba, tylne kółko stałe.
Napęd stanowił silnik gwiazdowy obudowany osłoną typu NACA, napędzający trzyłopatowe śmigło przestawialne.

</doc>
<doc id="308066" url="https://pl.wikipedia.org/wiki?curid=308066" title="Poziomka ananasowa">
Poziomka ananasowa



</doc>
<doc id="308067" url="https://pl.wikipedia.org/wiki?curid=308067" title="Muchomor rdzawobrązowy">
Muchomor rdzawobrązowy

Muchomor rdzawobrązowy ("Amanita fulva" Fr.) – gatunek grzybów należący do rodziny muchomorowatych ("Amanitaceae")
Systematyka i nazewnictwo.
Pozycja w klasyfikacji: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy gatunek ten opisany został przez Jacoba Christiana Schäffera w roku 1774 jako "Agaricus fulvus". W 1815 r. Elias Fries przeniósł go do rodzaju "Amanita" (muchomor). Później ze względu na brak pierścienia na trzonie umieszczono go w rodzaju "Amanitopsis". Obecnie jednak cechę tę uważa się za niewystarczającą i za prawidłową nazwę uważa się diagnozę E. M. Friesa.
Synonimy naukowe:
Nazwę polską nadał Władysław Wojewoda w 1992 r. W polskim piśmiennictwie mykologicznym gatunek ten opisywany był też jako muchomor brunatny, bedłka, muchar pochwiasty, mglejarka pochwiasta forma płowa, bedłka mglejarka odmiana żółta, muchomor mglejarka. Używane są także nazwy czubek, panienka, wyskoczek i żydówka. Używana w niektórych regionach nazwa "czubajka" jest myląca, ponieważ odnosi się w polskim nazewnictwie do rodzaju "Macrolepiota".
Morfologia.
Średnica od 3 do 10 cm, początkowo dzwonkowato stożkowy, później łukowaty z niewielkim garbkiem, na koniec płasko rozpostarty bez garbka/ Jest wyraźnie prążkowany na brzegu, nagi, gładki, przeważnie bez pozostałości osłony, w wilgotnych warunkach lepko oślizgły, jasnobrązowy, pomarańczowobrązowy, na koniec czerwonobrązowy. Czasami na powierzchni znajdują się siwawe resztki osłony. Skórka daje się ściągnąć z całego kapelusza. 
Średniogęste, nieprzyrośnięte do trzonu, białe lub jasnosiwe.
Wysokość 8-15 cm, średnica 0,8-1,2 cm, cylindryczny, zwężający się ku górze, gładki, bez pierścienia, u starszych okazów rurkowaty, biały do ochrowobrązowego. Podstawę trzonu otacza błoniasta, luźna pochwa, mająca charakterystyczne dla tego gatunku cechy; jest błoniasta, dołem przyrośnięta, górą wolna, luźna, sięgająca aż do 1/4 wysokości owocnika. Ma kolor od białego do ochrowobrązowego.
Miąższ jest wodnisty i białawy, kruchy, cienki, zapach niewyraźny, smak słodkawy.
Biały lub kremowy. Zarodniki kuliste, nieamyloidalne, o rozmiarach 9.7-12.5 × 9,7-12.5 μm.
Występowanie i siedlisko.
Występuje w Ameryce Północnej, Europie, Azji i Afryce. W Polsce jest pospolity.
Rośnie w lasach liściastych i iglastych od nizin do gór, na ziemi, szczególnie pod świerkami, ale także pod sosnami, dębami, bukami i brzozami.
Znaczenie.
Grzyb mikoryzowy, grzyb jadalny, jednak odradza się jego zbieranie, można go bowiem pomylić z innymi, trującymi gatunkami grzybów.

</doc>
<doc id="308068" url="https://pl.wikipedia.org/wiki?curid=308068" title="Poziomka wielkoowocowa">
Poziomka wielkoowocowa



</doc>
<doc id="308069" url="https://pl.wikipedia.org/wiki?curid=308069" title="Vaclav Bielohradsky">
Vaclav Bielohradsky



</doc>
<doc id="308070" url="https://pl.wikipedia.org/wiki?curid=308070" title="Helena Ružičková">
Helena Ružičková



</doc>
<doc id="308071" url="https://pl.wikipedia.org/wiki?curid=308071" title="Stary Dwór w Goszycach">
Stary Dwór w Goszycach

Stary Dwór w Goszycach – dwór położony w Goszycach, w północno-wschodniej części województwa małopolskiego.
Dzieje.
Jest najstarszym zachowanym dworem drewnianym w Polsce. Został zbudowany w 2. poł. XVII wieku, najprawdopodobniej w 1673 roku. Świadczy o tym spis inwentarski sporządzony w 1693 r., najprawdopodobniej w celach spadkowych. Tradycja łączy go z czasami Jana III Sobieskiego. Ówczesny właściciel bowiem miał uczestniczyć w wojnach tureckich. Świadczą o tym półksiężyce na krańcach kalenicy dachu. W XVIII w. dobudowano alkierz i kuchnię od północy. W XIX w. majątek Goszyce został wykupiony przez prof. Wojciecha Boduszyńskiego, lekarza, profesora UJ. W 1830 r. dwór dostał się w ręce rodziny Zawiszów. Do 1945 r. właścicielką majątku w Goszycach była Zofia z Zawiszów Kernowa, pisarka, żołnierz Legionów. W 1945 dwór wraz z całym majątkiem został wywłaszczony i przeszedł na własność państwa. Użytkowany był przez Akademię Górniczo-Hutniczą w Krakowie. W latach 60. XX w. administrowany był przez Stację Hodowli Roślin w Skrzeszowicach; w tym okresie budynek uległ dewastacji. Od 1983 stanowi własność prywatną i nie jest udostępniony do zwiedzania.
Obiekt został wpisany do rejestru zabytków – nr rej.: A-350 z 24.12.1955 i z 8.02.1972.

</doc>
<doc id="308072" url="https://pl.wikipedia.org/wiki?curid=308072" title="Pierwiosnek bezłodygowy">
Pierwiosnek bezłodygowy

Pierwiosnek bezłodygowy, pierwiosnka bezłodygowa ("Primula vulgaris" Huds.) – gatunek rośliny należący do rodziny pierwiosnkowatych ("Primulaceae"). Występuje w stanie dzikim od zachodniej i południowej Europy po północną Afrykę, Krym i Azję Mniejszą. W Polsce w stanie dzikim uznany za wymarły, często natomiast uprawiany w ogrodach i przejściowo dziczejący.
Zagrożenia i ochrona.
Roślina objęta w Polsce ścisłą ochroną gatunkową. Informacje o stopniu zagrożenia na podstawie:
Zastosowanie.
Roślina ozdobna do ogródków i na rabaty. Wytworzono wiele odmian i mieszańców o różnobarwnych kwiatach. Występują także odmiany o kwiatach pełnych. W uprawie ogrodowej oprócz typowego gatunku znajdują się także mieszańce z pierwiosnkiem lekarskim ("P ×brevistyla" DC.), p. wyniosłym ("P. ×digenea" Kerner) i p. gruzińskim.
Uprawa.
Najlepsze jest stanowisko półcieniste i próchniczna gleba. Na zimę wskazane jest lekkie okrycie (np. gałązkami drzew iglastych). Co kilka lat należy zagęszczoną bryłę korzeniową rozrywać i rozsadzać na nowo roślinę. Wówczas można go rozmnażać przez podział rozrośniętych kęp. Można też rozmnażać przez nasiona.

</doc>
<doc id="308073" url="https://pl.wikipedia.org/wiki?curid=308073" title="Jan Kopecky">
Jan Kopecky



</doc>
<doc id="308074" url="https://pl.wikipedia.org/wiki?curid=308074" title="Garnier">
Garnier

von Garnier – śląska rodzina szlachecka pochodzenia francuskiego. Czeskie szlachectwo i inkolat od 1729 r. Od 1840 r. z tytułem pruskiego hrabiego (primogenitura) von Garnier-Turawa.
Dzieje.
Na Śląsku.
Założycielem linii śląskiej był Piotr Garnier, syn Jana Baptysty. Pochodził z Mt. Saxonnet k. Cluses we Francji. Uzyskał on 18 grudnia 1729 r. czeski inkolat i został zaliczony do czeskiego stanu rycerskiego. Dzięki małżeństwu Anny Barbary z Józefem (Antonim?) Scholtz von Löwencron z Wieszowy i Kamieńca (koło Zbrosławic), weszli w posiadanie śląskich dóbr Turawa. Anna Barbara była dwukrotnie zamężna – jej drugim mężem był hrabia von Gaschin.
W 1794 r. z dóbr Turawa Anna Barbara utworzyła majorat. Składały się na niego majątki: Turawa, Kobylno, Kotórz Wielki, Kotórz Mały, Bierdzany, Ligota Turawska, Zakrzów Turawski, Kadłub Turawski oraz Gosław. Anna Barbara zmarła 11 lutego 1804 r. Jej spadkobiercą został Franciszek Ksawery von Garnier (zm. 1838 r.), syn Andrzeja. Dobra przekształcił w fideikomis.
Syn Franciszka Ksawerego, Franciszek Serafin uzyskał 14 sierpnia 1841 r. od pruskiego króla Fryderyka Wilhelma IV tytuł hrabiego von Garnier-Turawa. Tytuł ten miał być dziedziczony na zasadzie primogenitury i przynależny każdorazowemu panu majoratu turawskiego. Hrabia zmarł w Turawie 20 lipca 1853 r. Kolejnymi właścicielami byli:
We Francji.
We Francji nazwisko Garnier nosili m.in.:

</doc>
<doc id="308075" url="https://pl.wikipedia.org/wiki?curid=308075" title="Petr Jakes">
Petr Jakes



</doc>
<doc id="308077" url="https://pl.wikipedia.org/wiki?curid=308077" title="XIII. Století">
XIII. Století



</doc>
<doc id="308078" url="https://pl.wikipedia.org/wiki?curid=308078" title="Petr Stepan">
Petr Stepan



</doc>
<doc id="308079" url="https://pl.wikipedia.org/wiki?curid=308079" title="Pierwiosnkowce">
Pierwiosnkowce

Pierwiosnkowce ("Primulales" Dumort.) – rząd roślin liczący ponad 2100 gatunków wyróżniany w niektórych systemach klasyfikacyjnych roślin okrytonasiennych (np. Cronquista z 1981, Takhtajana z 1997 i Reveala z 1999). Tradycyjnie dzielony był na trzy rodziny, których rangę w systemie APG III z 2009 obniżono do podrodziny, a rzędu do rodziny. 
Systematyka.
Gromada okrytonasienne, podgromada "Magnoliophytina" Frohne &amp; U. Jensen ex Reveal, klasa Rosopsida Batsch, podklasa ukęślowe Takht. ex Reveal &amp; Tahkt., nadrząd "Primulanae" R. Dahlgren ex Reveal, rząd pierwiosnkowce.

</doc>
<doc id="308080" url="https://pl.wikipedia.org/wiki?curid=308080" title="Colonia (New Jersey)">
Colonia (New Jersey)

 Colonia – jednostka osadnicza w hrabstwie Middlesex w stanie New Jersey w USA. Miasto według danych z 2000 roku liczyło około 17,8 tys. mieszkańców. Powierzchnia – 10,0 km², z czego 0,26% to powierzchnia wodna (rzeki, jeziora). 
Miejscowość należy do konglomeracji Woodbridge Township.

</doc>
<doc id="308082" url="https://pl.wikipedia.org/wiki?curid=308082" title="Trident II">
Trident II



</doc>
<doc id="308083" url="https://pl.wikipedia.org/wiki?curid=308083" title="Jozafat Kuncewicz">
Jozafat Kuncewicz

Jozafat Kuncewicz OSBM, imię świeckie Jan Kunczyc lub Kuncewicz herbu Róża (ur. ok. 1580 we Włodzimierzu, zm. 12 listopada 1623 w Witebsku) – unicki arcybiskup połocki, bazylianin, święty Kościoła katolickiego.
Życiorys.
Młodość i wczesna działalność.
Urodził się w prawosławnej rodzinie we Włodzimierzu około 1580 lub 1584. Był synem kupca i ławnika miejskiego Gabriela (Hawryły) i jego żony Maryny. W życiu świeckim nosił imię Jan. Ukończył szkołę parafialną przy soborze Zaśnięcia Matki Bożej we Włodzimierzu. W młodym wieku wyjechał do Wilna, gdzie przygotowywał się do zawodu kupca poprzez praktykę w domu Jacentego Popowicza. W mieście tym zetknął się pierwszy raz z ideą unii Kościołów katolickiego i prawosławnego. Idea ta została zrealizowana na terytorium I Rzeczypospolitej w 1596 poprzez zawarcie unii brzeskiej.
Jan Kuncewicz początkowo uczył się w prawosławnej szkole brackiej, gdzie jako wyróżniający się uczeń został zauważony przez jezuitów wileńskich. W dalszej nauce korzystał z ich pomocy i za ich radą wstąpił do bazyliańskiego klasztoru Trójcy Świętej w 1604, przyjmując imię zakonne Jozafat. Już jako nowicjusz studiował teologię pod kierunkiem rektora klasztornej szkoły Piotra Suromiatnyka, a następnie u jezuitów z Akademii Wileńskiej. Na kapłana unickiego został wyświęcony w 1609.
Na przełomie XVI i XVII w. Wilno było areną konfliktów i polemik między prawosławnymi a unitami. Przyszły biskup wziął w nich udział, pisząc siedem traktatów broniących unii. Ich treść nie przetrwała. Według niektórych świadectw jego postawa przyczyniła się do pozyskania znaczącej liczby nowych wiernych dla Kościoła unickiego. W 1614 został archimandrytą klasztoru bazylianów w Wilnie. Współpracował z Józefem Welaminem Rutskim, swoim dawnym nauczycielem teologii, w procesie reformy wileńskiego klasztoru bazylianów, wprowadzając w jego organizacji szereg zmian na wzór rzymskokatolicki. W tym okresie porzucił nazwisko Kunczyc i zaczął posługiwać się szlachecką formą Kuncewicz. Przyczynił się do zorganizowania bazyliańskiego nowicjatu w klasztorze w Byteniu (przeniósł go z Wilna z powodu dużej liczby kandydatów) i do organizacji unickiego życia mniszego w klasztorze w Żyrowicach, dawnym monasterze prawosławnym przejętym przez unitów w 1613. Klasztor ten dzięki jego staraniom stał się jednym z największych ośrodków pielgrzymkowych we wschodniej Rzeczypospolitej.
Dzięki szerokim kontaktom w kręgach unickiej szlachty pozyskiwał z jej grona fundatorów nowych klasztorów i szkół.
Władyka.
Latem 1617 na kapitule zakonnej w Nowogrodowicach Jozafat otrzymał od metropolity Józefa Welamina Rutskiego nominację na koadiutora archidiecezji połockiej z prawem następstwa oraz biskupa witebskiego i mścisławskiego. Święcenia biskupie otrzymał 12 listopada 1618 w Wilnie, po czym wyruszył do Połocka, by odbyć ingres. W momencie objęcia przez niego urzędu parafie unickie były w zdecydowanej mniejszości w stosunku do tych, które nie chciały unii przyjąć. Prawosławie było w regionie wyznaniem zakorzenionym od stuleci, podczas gdy Kościół katolicki (także obrządku łacińskiego) zaznaczył silniej swoją obecność dopiero w II poł. XVI stulecia. Ponadto dwaj pierwsi uniccy arcybiskupi połoccy Herman Zahorski i Gedeon Brolnicki nie działali zbyt aktywnie na rzecz szerzenia unii. Jozafat Kuncewicz, znany ze swojej pobożności, gorliwości i szczerego oddania katolicyzmowi miał swoją pracą duszpasterską naprawić sytuację administratury. Faktycznie natychmiast po przyjeździe do Połocka przystąpił do wprowadzenia reform w diecezji. Wprowadził obowiązek odprawiania codziennie Świętej Liturgii, wizytował parafie, usuwał z beneficjów kościelnych duchownych alkoholików i wdowców, którzy ożenili się ponownie. Po śmierci arcybiskupa Gedeona Brolnickiego w 1618 został arcybiskupem połockim. Wystąpił przeciwko nadużyciom świeckich fundatorów, którzy ingerowali w sprawy duchowne i przyswajali sobie kapitały i dobra cerkiewne, traktując duchowieństwo jak poddanych. Regularnie głosił kazania. Wydał regulamin dla kapłanów i katechizm, publikował również teksty polemiczne uzasadniające słuszność zawarcia unii. Argumenty na korzyść unii formułował w oparciu o interpretację kronik ruskich i prawosławnych tekstów liturgicznych.
W dialogu z prawosławnymi przeciwnikami unii, których na wschodzie kraju było wielu, nie ukrywał swojego ruskiego pochodzenia, zdobywając zwolenników pokorą i ubóstwem (w pałacu arcybiskupim mieszkał w najmniejszej izbie, oddając pozostałe pomieszczenia na użytek bezdomnych). Metropolita Rutski, widząc arcybiskupa połockiego chodzącego w kapturze i w habicie bazyliańskim chciał sprawić mu odzież jedwabną – jak przystało na ruskiego władykę. Przekazał mu na ten cel odpowiednie fundusze. Jozafat jednak wykazał się niesubordynacją i datek obrócił na ozdobę soboru Mądrości Bożej w Połocku. Prowadził życie ascety według prawosławnej reguły mniszej Niła Sorskiego i pism Symeona Nowego Teologa.
Konflikt z dyzunitami.
W 1618, rok po objęciu przez Kuncewicza urzędu biskupa witebskiego, w miastach na terenie archidiecezji połockiej nadal zdecydowanie dominowało prawosławie, analogiczna sytuacja panowała w dobrach prywatnych. W celu szerzenia swojego wyznania biskup postanowił skupić się na przejmowaniu obiektów sakralnych w miastach. Radykalizm biskupa w procesie wprowadzania unii na terenach zamieszkiwanych przez prawosławnych (m.in. siłowe przejmowanie parafii niechętnych zjednoczeniu z Rzymem), niechętnych jej przyjęciu, sprawiła, że jego działalność stała się przedmiotem krytyki. Jozafat Kuncewicz spotykał się również z aktami bezpośredniego oporu ze strony prawosławnych. W 1619, przybywając do Mohylewa z królewskim mandatem zezwalającym na przejmowanie prawosławnych cerkwi na rzecz unitów, zastał zamknięte bramy miejskie. Do zbadania sytuacji wydelegowany został kanclerz wielki litewski Lew Sapieha, który potwierdził obrazę majestatu króla i prawowiernego biskupa, po czym skazał prowodyrów buntu na śmierć. Wyrok ten nie został jednak wykonany. Cerkwie mohylewskie przeszły w ręce unitów pół roku później. W odpowiedzi na opór prawosławnych mieszczan i wspierających ich przedstawicieli szlachty arcybiskup doprowadzał do tymczasowych aresztowań niechętnych unii duchownych. W ten sposób, dzięki poparciu królewskiemu, w ciągu kilkunastu miesięcy Jozafat Kuncewicz zdołał przekształcić większość świątyń w największych miastach swojej diecezji w cerkwie unickie. Znacząca część tych obiektów musiała jednak zostać zamknięta z powodu braku wiernych lub braku kapłanów.
W roku następnym patriarcha jerozolimski Teofan III nielegalnie (uznawany był jedynie Kościół unicki) wyświęcił dla Kościoła prawosławnego w Rzeczypospolitej nowych biskupów, w tym arcybiskupa połockiego Melecjusza Smotryckiego. Zaczął on organizować opór przeciwko aktywności Jozafata Kuncewicza. W 1621 powracający z sejmu władyka unicki przekonał się, że przeciwko niemu zbuntowały się wszystkie miasta w archidiecezji. Protesty były tłumione przy pomocy polskiego wojska. W Witebsku rada miejska usunęła unitów z miasta i przekazała wszystkie cerkwie prawosławnym. Do podobnych wydarzeń doszło w Orszy i Mohylewie. W Witebsku i Orszy doszło do zamachów na Kuncewicza dokonanych przez dyzunitów.
Kuncewicz miał po swojej stronie poparcie władz świeckich i korzystał z ich pomocy przy szerzeniu unii. Jego działania, zwłaszcza po 1621, zaczęły jednak budzić kontrowersje w sejmie i na dworze królewskim. 12 marca 1622 Lew Sapieha, pisząc do Kuncewicza, oskarżył go o niechrześcijańską postawę w stosunku do dyzunitów, posługiwanie się gwałtem i rozbojem, co jego zdaniem mogło mieć negatywne konsekwencje dla państwa. Zarzucił mu, że poprzez siłowe zamykanie cerkwi prawosławnych i przemoc wobec nieunitów nie tylko nie zdobywał nowych wiernych, ale i zniechęcał osoby popierające wcześniej unię, zaostrzał konflikty wewnętrzne w kraju. W 1623 prawosławna szlachta białoruska i ukraińska skierowała do króla list, w którym zawarto skargę na postępowanie Jozafata Kuncewicza wobec dyzunitów. Oskarżono go m.in. o niszczenie prawosławnych cmentarzy i bezczeszczenie szczątków zmarłych. W tym samym roku w Witebsku hierarcha zmusił prawosławne duchowieństwo do przekazania unitom swoich cerkwi i kaplic, zaś wiernych – do przyjęcia unii.
Śmierć.
W październiku 1623 arcybiskup Połocka udał się do Witebska, by po raz kolejny podjąć próbę odzyskania kontroli nad sytuacją religijną w mieście. 12 listopada 1623 został w mieście zamordowany przez tłum prawosławnych mieszczan. Ciało hierarchy wrzucono do Dźwiny. Po sześciu dniach zostało wyłowione z rzeki i przewiezione do katedry unickiej w Połocku.
W 1642 papież Urban VIII beatyfikował Kuncewicza, finalizując rozpoczęty już po roku od zabójstwa biskupa proces. 225 lat później Pius IX ogłosił go świętym w całym Kościele katolickim, pierwszym w historii wywodzącym się z Kościoła unickiego. Jozafat Kuncewicz jest patronem Rusi.
Według badań bułgarskiego slawisty Dymitra Kenanowa Jozafat Kuncewicz świadomie działał w taki sposób, by zginąć z rąk „nieprawowiernych”, w przekonaniu, że w ten sposób dostąpi "świętości".
Według innych źródeł biskup nie dostrzegał, w jakim stopniu jego działalność, wynikająca ze szczerego oddania sprawie unii, oburza ludność prawosławną, zaś ostrzeżenia przed zbytnim zaostrzaniem konfliktów wyznaniowych bagatelizował.
Następstwa zabójstwa Jozafata Kuncewicza.
W latach bezpośrednio poprzedzających śmierć arcybiskupa połockiego szlachta prawosławna na sejmikach wielokrotnie domagała się zalegalizowania hierarchii prawosławnej w kraju. Również wśród państwowych dygnitarzy duchownych i świeckich coraz powszechniejsze stawało się rozczarowanie efektami unii. W 1622 nuncjusz papieski Lancelotti relacjonował, iż większość biskupów katolickich w Polsce wyrażało się o jej zawarciu sceptycznie. Zamordowanie Jozafata Kuncewicza zmieniło tę sytuację. Część senatorów i szlachty, którzy dotąd nie interesowali się postępami unii, zaangażowała się w jej szerzenie. Lew Sapieha, kanclerz wielki litewski, który jeszcze w 1622 krytycznie wypowiadał się o działalności zabitego arcybiskupa, jako przewodniczący sądu królewskiego skazał na śmierć 19 uczestników samosądu na duchownym. Miasto, w którym doszło do mordu, straciło wszystkie przywileje, jego ratusz został zniszczony, a prawosławnej ludności odebrano majątki i świątynie. O surowe potraktowania zabójców Jozafata Kuncewicza apelowali do króla Zygmunta III papież Urban VIII, nuncjusz apostolski oraz unicki metropolita kijowski. Również część szlachty ruskiej zmieniła swój stosunek do prawosławia na mniej przychylny w związku z morderstwem na unickim władyce.
W zgodnej opinii większości historyków zabójstwo Jozafata Kuncewicza miało znaczący wpływ na dalszy szybki rozwój unii brzeskiej. Kazimierz Chodynicki stwierdził wręcz, że po jego śmierci „unia stała się na Białej Rusi wyznaniem panującym”. Zbliżone poglądy prezentowani Antoni Mironowicz i Edward Likowski. Z kolei Tomasz Kempa przedstawił w 2005 odmienną ocenę. Jego zdaniem o ile nie da się zaprzeczyć faktu szybkiego rozwoju unii kosztem prawosławia, o tyle proces ten nie był do tego stopnia widoczny na terenie unickiej archidiecezji połockiej.
Po śmierci Kuncewicza w dobrach prywatnych i królewskich jeszcze częściej niż do tej pory dochodziło do odbierania prawosławnym świątyń i przekazywania ich unitom. W rezultacie coraz powszechniejsze stało się poszukiwania przez biskupów prawosławnych Rzeczypospolitej pomocy materialnej w Rosji. Prawosławny metropolita kijowski Hiob rozważał nawet wyjazd na stałe do Moskwy. Mironowicz twierdzi, że w prawosławnej diecezji połockiej do przyjęcia unii zmuszono praktycznie wszystkie parafie. Kempa uważa jednak, że większość osób, które przeszły na unię w tym okresie, wróciła do prawosławia w czasie rządów bardziej tolerancyjnego Władysława IV, a wiele konwersji miało charakter koniunkturalny. Dokładne oszacowanie wzrostu liczby wyznawców katolicyzmu w obrządku unickim nie jest zaś jego zdaniem możliwe z powodu braku precyzyjnych danych.
Zdaniem szeregu historyków prawosławny arcybiskup połocki Melecjusz Smotrycki, wobec wzrostu prounickich nastrojów, po zabójstwie Jozafata Kuncewicza opuścił Połock i udał się do Konstantynopola, a następnie także do Antiochii i Aleksandrii. Zorientował się tam w wewnętrznych sporach w miejscowych patriarchatach prawosławnych, a czując się dodatkowo współwinnym śmierci unickiego władyki, sam przyjął unię. Pragnął w ten sposób przyczynić się do zjednoczenia wszystkich Rusinów wokół wspólnej religii. Pogląd ten podważył autor najnowszej (wydanej w 1995) biografii Smotryckiego David Frick, który wykazał, że w momencie śmierci Kuncewicza hierarcha prawosławny był już poza granicami Rzeczypospolitej, a jego konwersja miała bardziej złożone tło.
Relikwie.
W 1653 trumnę z ciałem Kuncewicza wywieziono z Połocka w związku z wojną polsko-rosyjską. Była przechowywana w różnych miejscowościach Litwy, Korony i Rusi, m.in. w bazyliańskim klasztorze w Żyrowicach, z którego w 1666 została ponownie przeniesiona do Połocka w uroczystej procesji. Jednak w 1705 roku Piotr I zajął miasto. Po nieudanej profanacji relikwii, zakończonej mordem bazylianów, przewieziono ją potajemnie do Białej Podlaskiej do dóbr Radziwiłów. Do 1765 znajdowała się w zamku, następnie – w klasztorze bazylianów. Sanktuarium w Białej Podlaskiej było ważnym ośrodkiem kultu dla ludności unickiej na Podlasiu i Chełmszczyźnie. Po kasacji bazylianów w Białej Podlaskiej w 1864 roku na rozkaz gubernatora Stiepana Gromieki trumna została zniesiona do podziemia klasztornego, zasypana piaskiem i śmieciami, a wejście zamurowano. Ciało Jozafata zostało odnalezione dzięki pomocy Emiliana Radomińskiego w 1916 i przewiezione do Wiednia, stamtąd – do bazyliki świętego Piotra w Rzymie.
Współcześnie (XXI w.) istnieje projekt przeniesienia relikwii męczennika na Białoruś. Projekt ten skrytykował Rosyjski Kościół Prawosławny (którego egzarchat jest największym związkiem wyznaniowym w kraju), twierdząc, że w ten sposób ponownie przywołane zostaną dawne konflikty religijne w regionie.
Kult.
Do rozkrzewienia kultu Jozafata Kuncewicza szczególnie przyczynił się metropolita Józef Welamin Rutski. Polecił on biskupowi włodzimiersko-brzeskiemu Joachimowi Morochowskiemu spisanie pierwszego "żywota" zabitego. Wbrew oczekiwaniom unickiego hierarchy, kult ten rozszerzał się jednak wyłącznie wśród katolików obydwu obrządków, nie przyciągając prawosławnych. Oficjalna beatyfikacja Jozafata Kuncewicza w 1642 nie zmieniła tej sytuacji.
Kult bł. Jozafata był rozpowszechniany przez klasztory bazyliańskie. W Supraślu zakonnicy wznieśli ołtarz boczny poświęcony mu jako świętemu. Postać Jozafata była szczególnie ważna dla klasztorów bazyliańskich w Wilnie, Byteniu, Żyrowicach, Supraślu i Kobryniu, do których, w latach 1614–1617 jako archimandryta św. Trójcy wysyłał nową generację unickich mnichów.
Obowiązkowe wspomnienie liturgiczne w Kościele katolickim obchodzone jest 12 listopada.
Jan Paweł II nazwał Jozafata Kuncewicza "apostołem pojednania".

</doc>
<doc id="308084" url="https://pl.wikipedia.org/wiki?curid=308084" title="Pierwiosnek chiński">
Pierwiosnek chiński

Pierwiosnek chiński, syn. pierwiosnka chińska ("Primula praetinens"), zwyczajowo nazywany też prymulką chińską – gatunek rośliny należący do rodziny pierwiosnkowatych. Pochodzi z Chin. W Polsce jest czasami uprawiany jako roślina ozdobna.
Nazewnictwo.
Dawniej przez botaników był opisywany pod naukową nazwą jako "Primula sinensis" Sabine ex Lindl.. Przez przetłumaczenie tej nazwy powstała polska nazwa pierwiosnek chiński. Według nowszych ujęć taksonomicznych prawidłowa nazwa naukowa tego gatunku to "Primula praenitens".
Zastosowanie.
W Polsce roślina uprawiana jako roczna roślina doniczkowa. Uprawiana jest w głównie szklarniach i sprzedawana w doniczkach w postaci kwitnących już roślin. Rozmnażana jest z nasion, które wysiewa się od czerwca do sierpnia, we wrześniu doniczkuje, w listopadzie przesadza do większych doniczek. Rozpoczyna kwitnienie od listopada do stycznia i sprzedawana jest w postaci kwitnących okazów. Może być też wysiewana w miesiącach od lutego do czerwca, po wschodzie pikowana do małych doniczek, jesienią do większych, a przez zimę przetrzymywana w chłodniejszym pomieszczeniu (temp. 10-13 st.C). Zakwita wówczas wiosną.
Odmiany.
Wiele, różniących się kształtem, barwą i rozmiarem kwiatów.

</doc>
<doc id="308087" url="https://pl.wikipedia.org/wiki?curid=308087" title="Fords (New Jersey)">
Fords (New Jersey)

 Fords – jednostka osadnicza w hrabstwie Middlesex w stanie New Jersey w USA. Miasto według danych z 2000 roku liczyło około 15 tys. mieszkańców. Powierzchnia - 6,7 km². Położenie - 40°32'13"N i 74°18'50"W. Miejscowość należy do konglomeracji Woodbridge Township. Kod pocztowy (ZIP code) to: 08863

</doc>
<doc id="308090" url="https://pl.wikipedia.org/wiki?curid=308090" title="Pierwiosnek kubkowaty">
Pierwiosnek kubkowaty

Pierwiosnek kubkowaty ("Primula obconica" Hance), syn. pierwiosnka kubkowata, pierwiosnek pokojowy, prymulka pokojowa – gatunek byliny należący do rodziny pierwiosnkowatych. Pochodzi z Chin i Tajlandii. W Polsce uprawiany jako roślina ozdobna.
Zastosowanie.
W Polsce ze względu na wymagania (strefy mrozoodporności 8-11) jest uprawiany głównie jako roślina jednoroczna lub roślina pokojowa. Rozmnażany jest głównie szklarniach i sprzedawany w doniczkach w postaci kwitnących już roślin. Rozmnaża się z nasion, które wysiewa się od czerwca do sierpnia, we wrześniu doniczkuje, w listopadzie przesadza do większych doniczek. Rozpoczyna kwitnienie od listopada do stycznia i sprzedawany jest w postaci kwitnących okazów. Może być też wysiewany w miesiącach od lutego do czerwca, po wschodzie pikowany do małych doniczek, jesienią do większych, a przez zimę przetrzymywany w chłodniejszym pomieszczeniu (temp. 10-13° C). Zakwita wówczas wiosną.

</doc>
<doc id="308091" url="https://pl.wikipedia.org/wiki?curid=308091" title="Polonia SPEC Warszawa">
Polonia SPEC Warszawa



</doc>
<doc id="308093" url="https://pl.wikipedia.org/wiki?curid=308093" title="Noteć Inowrocław">
Noteć Inowrocław

Noteć Inowrocław – koszykarski klub sportowy grający w latach 2001–2006 w Polskiej Lidze Koszykówki (najwyższej klasie rozgrywkowej w Polsce). Siedziba klubu mieści się w Inowrocławiu. W sezonie 2005/2006 Noteć zajęła ostatnie miejsce w DBL i spadła do I ligi. W czerwcu 2006 miejsce Noteci Inowrocław w rozgrywkach I ligi koszykówki mężczyzn zajęło Sportino Inowrocław. Sportino założone w 2000 roku które w żaden sposób nie jest związane z Notecią. Klub przestał istnieć w roku 2006.
Historia.
Koszykówkę w Inowrocławiu zaczęto uprawiać już w latach międzywojennych(między innymi podczas organizowanych przez Miejski Komitet Wychowania Fizycznego „Świąt Sportowych”). Po wojnie koszykówką interesowały się głównie Szkolne Kluby Sportowe (Gimnazjum KS Kasprowicz, MKS). W latach pięćdziesiątych sekcje koszykówki istniały w KS Unia (późniejszy KS Noteć), SKS Kasprowicz, SKS Handlowiec i SKS Gimnazjum Handlowe. Kluby te w tamtych czasach szkoliły dużo sportowców, którzy jednak nie zasilali szeregów KS Noteć, lecz drużyny innych miast. Noteć powoli, ale skutecznie przejmowała supremację w inowrocławskiej koszykówce. Drużyna trzynastokrotnie stawała przed szansą awansu do II Ligi. Wykorzystała ją dopiero w roku 1994. Po dwóch sezonach gry w II Lidze rok 1996 koszykarze z Inowrocławia zakończyli na podium, zajęli drugie miejsce. Jednak w decydującym o awansie ostatnim meczu sezonu przegrali z PKK Szczecin. Awans do elity przyniósł dopiero wygrany turniej barażowy w Pruszkowie.

</doc>
<doc id="308095" url="https://pl.wikipedia.org/wiki?curid=308095" title="Sint-Niklaas">
Sint-Niklaas

Sint-Niklaas () – miasto w Belgii, w prowincji Flandria Wschodnia. Ludność: 69 082 mieszkańców (na 1 stycznia 2005), powierzchnia: 83,8 km².
Nazwa miasta pochodzi od św. Mikołaja, biskupa Miry.
Kultura.
W mieście znajduje się muzeum Mercatora poświęcone życiu i pracom tego średniowiecznego flamandzkiego kartografa, który urodził się nieopodal, w Rupelmonde.
Co roku w pierwszy weekend września odbywa się tu międzynarodowy festyn balonowy.

</doc>
<doc id="308096" url="https://pl.wikipedia.org/wiki?curid=308096" title="Pierwiosnek łyszczak">
Pierwiosnek łyszczak

Pierwiosnek łyszczak, pierwiosnka łyszczak "Primula auricula" L. – gatunek rośliny należący do rodziny pierwiosnkowatych. Rośnie dziko w Alpach, północnych Apeninach, zachodnich Karpatach, Bałkanach. W Polsce tylko w Tatrach. W Pieninach wyginął. Na Słowacji spotykana powszechnie na wapieniach we wszystkich wyższych grupach górskich (m.in. Zachodnie i Bielskie Tatry, Mała i Wielka Fatra, Niżne Tatry, Góry Choczańskie, Muránska planina). Zarówno w Polsce jak i na Słowacji występuje wyłącznie podgatunek subsp. "hungarica", który jest subendemitem zachodnich Karpat.
Biologia i ekologia.
Bylina. Kwitnie od kwietnia do czerwca. W kwiatkach występuje heterostylia utrudniająca samozapylenie. Roślina jest owadopylna i wiatrosiewna. Siedlisko: skały wapienne, murawy. Roślina wapieniolubna. W Tatrach występuje od podnóża aż po piętro halne. W klasyfikacji zbiorowisk roślinnych gatunek charakterystyczny dla związku (All.) "Potentillion caelescentis".
Zagrożenia i ochrona.
Roślina objęta w Polsce od 2004 ścisłą ochroną gatunkową. Nie jest zagrożona, wszystkie jej stanowiska w Polsce znajdują się na obszarze Tatrzańskiego Parku Narodowego. 
Zastosowanie.
Roślina ozdobna: ozdobna bylina wiosenna ogródków i rabat. Gatunek wysokogórski, ale dobrze aklimatyzujący się w ogródkach. Szczególnie często uprawiany jest w ogródkach skalnych. Najlepiej rośnie na gliniasto-próchnicznym podłożu z dodatkiem gruzu wapiennego, na słonecznym i wilgotnym stanowisku. Jest całkowicie mrozoodporny. Rozmnaża się przez oddzielanie bocznych różyczek liściowych, lub wysiew nasion.

</doc>
<doc id="308097" url="https://pl.wikipedia.org/wiki?curid=308097" title="Jacek Hołówka">
Jacek Hołówka

Jacek Antoni Hołówka (ur. 1943 we Lwowie) – polski filozof i etyk, profesor nauk humanistycznych, nauczyciel akademicki Uniwersytetu Warszawskiego i innych uczelni.
Życiorys.
Studiował filozofię i anglistykę na Uniwersytecie Warszawskim oraz socjologię medycyny na Uniwersytecie Stanowym w Ohio, wykładał na amerykańskich wyższych uczelniach. Został kierownikiem Zakładu Filozofii Analitycznej w Instytucie Filozofii Uniwersytetu Warszawskiego oraz redaktorem naczelnym kwartalnika „Przegląd Filozoficzny”. Wszedł w skład Komitetu Nauk Filozoficznych Polskiej Akademii Nauk i Komitetu Etyki w Nauce PAN. Członek Collegium Invisibile.
W 2002 został profesorem nauk humanistycznych. Był profesorem nadzwyczajnym Uniwersytetu Warszawskiego.
Pod jego kierunkiem stopień naukowy doktora uzyskali, m.in.: Paweł Łuków (1994), Marcin Miłkowski (2005), Justyna Grudzińska-Zawadowska (2006), Adriana Schetz (2006).
Autor licznych książek i publikacji o tematyce etycznej, a także przekładów dzieł filozoficznych z języka angielskiego. Zwolennik legalizacji eutanazji oraz klonowania embrionów ludzkich do celów medycznych, a także aborcji na żądanie do trzeciego miesiąca ciąży.

</doc>
<doc id="308098" url="https://pl.wikipedia.org/wiki?curid=308098" title="Stal Ostrów Wielkopolski">
Stal Ostrów Wielkopolski

Stal Ostrów Wielkopolski – koszykarski klub sportowy grający w Polskiej Lidze Koszykówki. Siedziba klubu mieści się w Ostrowie Wielkopolskim. Mistrz Polski w sezonie 2020/2021.
Skład 2021/2022.
Stan na 19 stycznia 2022, na podstawie.
W trakcie sezonu przyszli: 
W trakcie sezonu odeszli: 
Sukcesy.
Krajowe: 
Superpuchar Polski:
Międzynarodowe:
Historia.
Obcokrajowcy.
Stan na 10 stycznia 2020
¹ – 
² – 
Skład 2007/2008.
Przyszli: Wilson Marcus, (Z*Cartersv.W. - USA), Boykin Ruben (N.Arizona - USA-NCAA), Harrington Greg, (Eiff.Towers - NED), Adams Tommy, (Bremerhaven - GER), Oden John, (Bayamon - PUR), Hughes Brandun, (Slask), Bennett Charles, (Ludwigsb. - GER), Butorac Paul, (Boulogne - FRA), Kadžiulis Gintaras, (Viking), Sroka Marcin, (Polpak), Sulowski Jacek, (Znicz S.J.), Przybyszewski David, (Furstenfeld - AUT), Ed Cota (wolny agent).
Odeszli: Ansley Michael (Basket - DBE), Zurawski Wojciech (Basket - DBE), Akins Tony (KK Split - CRO-A1), Majchrzak Wojciech (Sportino I. - 1Liga), Brūniņš Artūrs (Barons/LMT - LAT-LBL), Lee Rashard (Geneve - SUI-LNA), Obersats Dainis (Liep.Lauvas - LAT-LBL), Stefanović Saša (Limoges - FRA-ProB), Selleaze Ron (Lobos Grises - MEX-LNBP), Mielczarek Krzysztof (Big Star - 1Liga), Obazuaye Jayson (Cheshire J. - ENG-BBL), Olijnik Jewhen (Polit. Lwów - UKR-Superleague), Gruškevics Lauris (Bergedorf - GER-2.Regionalliga), Lazare Darnell (Gothia Basket - SWE-Basketligan), Dudzik Grzegorz (GKS Sit.-Now. - 2Liga), Steven Jonathan (Elgin R. - USA-IBL), Erdmann Nate, Grant Kenny, Pozniak Przemyslaw, Wiesner Michal, Berkowski Paweł.
Europejskie Puchary.
2007/2008: CEBL.
Zawodnicy Stali Ostrów Wielkopolski wygrali Centralną Europejską Ligę Koszykówki. To pierwszy w historii triumf polskiej drużyny koszykarzy w jakichkolwiek międzynarodowych rozgrywkach.

</doc>
<doc id="308101" url="https://pl.wikipedia.org/wiki?curid=308101" title="Gipsar Stal Ostrów Wielkopolski">
Gipsar Stal Ostrów Wielkopolski



</doc>
<doc id="308102" url="https://pl.wikipedia.org/wiki?curid=308102" title="Degusta-Malfarb Ostrów Wielkopolski">
Degusta-Malfarb Ostrów Wielkopolski



</doc>
<doc id="308103" url="https://pl.wikipedia.org/wiki?curid=308103" title="Stal Ostrów">
Stal Ostrów



</doc>
<doc id="308105" url="https://pl.wikipedia.org/wiki?curid=308105" title="Stal Ostrów Wlkp.">
Stal Ostrów Wlkp.



</doc>
<doc id="308106" url="https://pl.wikipedia.org/wiki?curid=308106" title="Pierwiosnek japoński">
Pierwiosnek japoński

Pierwiosnek japoński, syn. pierwiosnka japońska ("Primula japonica" Gray) – gatunek byliny należący do rodziny pierwiosnkowatych. Pochodzi z Japonii.
Zastosowanie.
Jest uprawiany na rabatach jako roślina ozdobna. Jest odporny na mróz (strefy mrozoodporności 5-9). Najlepiej rośnie na wilgotnych glebach. Rozmnaża się go z nasion wysiewanych wczesną wiosną, najłatwiej jednak przez podział rozrośniętych kęp. Wskazane jest usuwanie przekwitniętych kwiatów oraz obumarłych liści.

</doc>
<doc id="308107" url="https://pl.wikipedia.org/wiki?curid=308107" title="Teoria konfliktu">
Teoria konfliktu

Teoria konfliktu ( – zderzenie) – jeden z podstawowych paradygmatów w socjologii, konkurujący przede wszystkim z funkcjonalizmem. Właściwie nie jest to jedna spójna teoria, lecz zbiór podejść teoretycznych, które eksponowały pomijany często w analizach funkcjonalistów konflikt społeczny.
Geneza teorii konfliktowych wywodzi się w głównej mierze z opracowań teoretycznych Karola Marksa, Maxa Webera i Georga Simmla.
Ujęcia procesów konfliktowych.
przez Karola Marksa.
Marks wprowadza to pojęcie nie tylko przypisując je do konfliktów interesów materialnych ale również do takich jak myśli, wyobrażenia czy obrazy. W zależności od tego w jakiej klasie społecznej człowiek się znajduje, ma inne odczucia, ideologie, myśli czy wyobrażenia na dany temat.
przez Georga Simmla.
W późniejszym okresie paradygmat ten rozwijany był głównie przez Ralfa Dahrendorfa, Lewisa Cosera, a także przez Immanuela Wallersteina, Charlesa Millsa czy Randalla Collinsa.

</doc>
<doc id="308110" url="https://pl.wikipedia.org/wiki?curid=308110" title="CWKS Warszawa">
CWKS Warszawa



</doc>
<doc id="308111" url="https://pl.wikipedia.org/wiki?curid=308111" title="PCS Śląsk Wrocław">
PCS Śląsk Wrocław



</doc>
<doc id="308113" url="https://pl.wikipedia.org/wiki?curid=308113" title="Zepter Idea Śląsk Wrocław">
Zepter Idea Śląsk Wrocław



</doc>
<doc id="308115" url="https://pl.wikipedia.org/wiki?curid=308115" title="Pierwiosnek lekarski">
Pierwiosnek lekarski

Pierwiosnek lekarski, pierwiosnka lekarska ("Primula veris" L.) – gatunek rośliny należący do rodziny pierwiosnkowatych. Występuje w całej Eurazji z wyjątkiem dalekiej północy. W Polsce częsty na niżu i w niższych położeniach górskich.
Biologia i ekologia.
Bylina, hemikryptofit. Siedlisko: świetliste lasy (szczególnie nadrzeczne łęgi), pastwiska, zarośla, wzgórza. Kwitnie wczesną wiosną, od marca do maja. W kwiatach występuje heterostylia, która utrudnia samozapylenie. Pręciki i słupek dojrzewają równocześnie, kwiaty zapylane są przez motyle (entomogamia).
Ochrona.
Roślina objęta była częściową ochroną gatunkową w Polsce na podstawie Rozporządzenia Ministra Środowiska z dnia 5 stycznia 2012 r. w sprawie ochrony gatunkowej roślin. Od 2014 roku nie podlega ochronie.
Zmienność.
Roślina bardzo zmienna, o wielu formach różniących się siedliskowo i geograficznie.

</doc>
<doc id="308116" url="https://pl.wikipedia.org/wiki?curid=308116" title="Socjologia kultury">
Socjologia kultury

Socjologia kultury – nauka o strukturze i prawach rozwoju społeczeństwa zajmująca się przede wszystkim sferą kultury symbolicznej.
W polu zainteresowań tej dziedziny socjologii znajdują się takie zagadnienia jak wartości, symbolika, zagadnienia poruszane w semiotyce, a także typologia kultury symbolicznej: kultura elitarna (wysoka), kultura masowa (popularna), konsumpcjonizm czy zagadnienia związane z przekazem treści kulturowych. Zagadnieniem szeroko omawianym przez socjologów kultury są też relacje między człowiekiem, zbiorowościami a dziełami sztuki.
W Polsce tematyką socjologii kultury zajmują się m.in. Marian Golka, Wojciech Burszta, Wiesław Godzic, Tomasz Szlendak.

</doc>
<doc id="308117" url="https://pl.wikipedia.org/wiki?curid=308117" title="Iselin (New Jersey)">
Iselin (New Jersey)

 Iselin – jednostka osadnicza w hrabstwie Middlesex w stanie New Jersey w USA. Miasto według danych z 2010 roku liczyło ponad 18,5 tys. mieszkańców.
Należy do konglomeracji Woodbridge Township. Centrum miasta to sklepy, restauracje emigrantów z Indii, przeszło 25% populacji Iselin to emigranci z Azji Południowej.

</doc>
<doc id="308118" url="https://pl.wikipedia.org/wiki?curid=308118" title="Genk">
Genk

Genk (wym. []) – miasto w Belgii, w prowincji Limburgia, w pobliżu Hasselt. Genk jest jednym z najważniejszych przemysłowych miast Flandrii, położony nad Kanałem Alberta, pomiędzy Antwerpią i Liège.
Historia.
Prawdopodobnie Genk bierze swoje początki od celtyckiej wioski, która została schrystianizowana w X wieku. W okolicy znaleziono pozostałości małego drewnianego kościoła pochodzące z tego okresu. Pierwsza wzmianka o Genk, jako "Geneche" znajduje się w dokumencie z 1108 roku, cedującym teren na opactwo Rolduc. Politycznie Genk należało do hrabstwa Loon, dopóki nie zostało zaanektowane przez Biskupstwo Liège w roku 1365. Wraz z biskupstwem w 1795 włączone do Francji, od 1815 część Holandii, a po 1830 w granicach Belgii.
Rozwój w XX wieku.
Do końca XIX wieku Genk pozostawało małą, nieznaczącą wioską. W 1901 r. zostały tu jednak odkryte duże pokłady węgla kamiennego, co przyciągnęło tu wielu robotników, zarówno miejscowych jak i imigrantów. Stworzyło to społeczeństwo, będące mozaiką różnych kultur i narodowości: Belgów, Polaków, Włochów, Turków i in. Miejscowość bardzo szybko się rozrastała, stając się jednym z większych miast Limburgii. W pierwszej połowie XX wieku górnictwo stanowiło postawę gospodarki regionu. Począwszy od lat 60. ubiegłego stulecia kopalnie są zamykane. Obecnie największym pracodawcą w Genk jest Ford, który zatrudnia tu ok. 10 000 osób, produkując modele Galaxy, S-max, Transit i Mondeo. W Genk mieszka także skupisko Polonii, dysponujące m.in. "Polską Salą" w Genk.
W roku 2000 Genk otrzymało prawa miejskie.
Gospodarka.
W XXI w. Genk to przemysłowe centrum Limburgii, w którym pracuje około 45 tysięcy ludzi. Pod względem ekonomicznym jest to trzecie miasto w Belgii, a na jego populację składają się ludzie z 86 narodowości. Jedna trzecia mieszkańców Genk to cudzoziemcy.
W mieście znajdują się stacje kolejowe Genk (stacja kolejowa) i Genk-Goederen.
Zwiedzanie.
W lecie w Bokrijk obejrzeć można inscenizacje wydarzeń z historii Flandrii. 
Sport.
W mieście ma swą siedzibę jeden z czołowych klubów ligi belgijskiej w ostatnich latach, KRC Genk.

</doc>
<doc id="308121" url="https://pl.wikipedia.org/wiki?curid=308121" title="Mouscron">
Mouscron

Mouscron (nid. "Moeskroen") – miasto w Belgii, w prowincji Hainaut (Region Waloński). Ludność: (2005), powierzchnia 40.08 km².
Mouscron leży bardzo blisko francuskiej granicy, zaledwie 10 km od Lille, z którym tworzy (wraz z Kortrijk) ponadmilionowy zespół miejski. Istnieją plany połączenia tych miast linią metra.
Mouscron wchodzi w skład Walonii od 1963 r. Wcześniej należało do flamandzkiej Flandrii Zachodniej.
Przez wiele stuleci miasto było centrum flamandzkiego przemysłu tekstylnego.

</doc>
<doc id="308126" url="https://pl.wikipedia.org/wiki?curid=308126" title="Michał Krajewski (koszykarz)">
Michał Krajewski (koszykarz)

Michał Krajewski (ur. 28 czerwca 1984) – polski koszykarz grający ostatnio w barwach Łódzkiego Klubu Sportowego. Występuje na pozycji rozgrywającego lub rzucającego obrońcy. Mierzy 183 cm.

</doc>
<doc id="308127" url="https://pl.wikipedia.org/wiki?curid=308127" title="Pierwiosnek ślimakowaty">
Pierwiosnek ślimakowaty

Pierwiosnek ślimakowaty, syn. p. miękki ("Primula malacoides" Franch) – gatunek należący do rodziny pierwiosnkowatych. Pochodzi z Chin (prowincje Kuejczou, Junnan i region autonomiczny Kuangsi) i Mjanmy:
Zastosowanie.
Roślina ozdobna, w Polsce ze względu na brak mrozoodporności (strefy mrozoodporności 8-11) jest uprawiana jako roślina pokojowa. Uprawiana jest w głównie szklarniach i sprzedawana w doniczkach w postaci kwitnących już roślin. Rozmnażana jest z nasion, które wysiewa się od czerwca do sierpnia, we wrześniu doniczkuje, w listopadzie przesadza do większych doniczek. Rozpoczyna kwitnienie od listopada do stycznia i sprzedawana jest w postaci kwitnących okazów. Może być też wysiewana w miesiącach od lutego do czerwca, po wschodzie pikowana do małych doniczek, jesienią do większych, a przez zimę przetrzymywana w chłodniejszym pomieszczeniu (temp. 10-13 st.C). Zakwita wówczas wiosną.

</doc>
<doc id="308137" url="https://pl.wikipedia.org/wiki?curid=308137" title="Andrzej Gelberg">
Andrzej Gelberg

Leon Andrzej Gelberg (ur. 25 grudnia 1945 we Lwowie) – polski dziennikarz.
Życiorys.
Ukończył w 1970 studia na Wydziale Maszyn Roboczych i Pojazdów Politechniki Warszawskiej. Pracował w warszawskim Przedsiębiorstwie Komunikacji Samochodowej i biurze projektowym. Od 1973 do 1981 pełnił funkcję zastępcy i następnie redaktora naczelnego pisma „Technika Motoryzacyjna”.
W 1980 został członkiem „Solidarności”, zakładał jej struktury w Wydawnictwie Czasopism Technicznych Sigma-NOT. Po wprowadzeniu stanu wojennego zwolniony z pracy, krótko pozostawał w ukryciu. W latach 1982–1989 był zatrudniony w redakcji biuletynu dziennikarskiej spółdzielni pracy.
Publikował w tym okresie w prasie podziemnej, m.in. w ramach redakcji pisma „Karta” (jako Edward Kortal), także w „Tygodniku Wojennym” i „Tygodniku Mazowsze”. Organizował i kierował Programem 3 Radia „Solidarność”. W 1986 pod pseudonimem Edward Poliński wydał książkę "Póki żyjemy". Pod koniec lat 80. pełnił funkcję szefa biura w Komitecie Obywatelskim. Od 1991 do 2002 pracował jako dziennikarz, a od 1992 redaktor naczelny „Tygodnika Solidarność”, kierował też spółką Tysol.
Był później doradcą prezydenta m.st. Warszawy Lecha Kaczyńskiego i wykładowcą w Wyższej Szkole Dziennikarskiej im. M. Wańkowicza. W okresie 2002–2007 był prezesem zarządu Miejskiego Przedsiębiorstwa Taksówkowego; w latach 2007–2008 był prezesem PW Rzeczpospolita, w 2008 został zastępcą redaktora naczelnego „Gazety Bankowej”.
W latach 2002–2006 z ramienia Prawa i Sprawiedliwości sprawował mandat radnego sejmiku mazowieckiego.
Należy do Polskiego Związku Brydża Sportowego (był wicemistrzem Polski w tej dyscyplinie). W 2006 odznaczony Krzyżem Oficerskim Orderu Odrodzenia Polski "za wybitne zasługi dla rozwoju niezależnego dziennikarstwa i wolnych mediów w Polsce, za działalność na rzecz przemian demokratycznych, za osiągnięcia w pracy w „Tygodniku Solidarność”". W 2018 otrzymał Krzyż Wolności i Solidarności.

</doc>
<doc id="308139" url="https://pl.wikipedia.org/wiki?curid=308139" title="Pierwiosnek wyniosły">
Pierwiosnek wyniosły

Pierwiosnek wyniosły (syn. pierwiosnka wyniosła) "Primula elatior" (L.) Hill. – gatunek rośliny należący do rodziny pierwiosnkowatych. Rośnie dziko głównie w górach (od Pirenejów i Alp po Ural i Ałtaj). W Polsce jest pospolity w Sudetach i Karpatach, na niżu jest rzadki. Rozproszone stanowiska znajdują się w Wielkopolsce i na Lubelszczyźnie.
Biologia i ekologia.
Bylina, hemikryptofit. Kwitnie od kwietnia do lipca. W kwiatach występuje różnosłupkowość utrudniająca samozapylenie. Liczba chromosomów 2n= 22.
Siedliskiem są wilgotne łąki i murawy, lasy i zarośla. Gatunek charakterystyczny dla rzędu "Fagetalia". Odmiana "Primula elatior" var. "tatrica" jest gatunkiem charakterystycznym dla klasy "Betulo-Adenostyletea".
Zagrożenia i ochrona.
Roślina jest objęta w Polsce częściową ochroną gatunkową nieprzerwanie od 1957 roku, status ochronny utrzymany został przez Rozporządzenie Ministra Środowiska z dnia 9 października 2014 r. w sprawie ochrony gatunkowej roślin. W południowej Polsce nie jest zagrożony. Zagrożone mogą być jedynie niektóre stanowiska, na których zbiera się go dla potrzeb przemysłu farmaceutycznego.
Zmienność.
Tworzy mieszańce z pierwiosnkiem bezłodygowym i p. lekarskim.
Wyróżnia się następujące podgatunki:
Zastosowanie.
Roślina ozdobna uprawiana w ogródkach, szczególnie w ogródkach skalnych. Uprawia się zarówno typową formę, jak i mieszańce z pierwiosnkiem lekarskim. Występują liczne odmiany uprawne. Najlepiej rośnie na gliniasto-próchnicznym podłożu, na zacienionym i wilgotnym stanowisku. Na zimę należy go lekko przykryć, np. gałęziami drzew iglastych.

</doc>
<doc id="308140" url="https://pl.wikipedia.org/wiki?curid=308140" title="Reamonn">
Reamonn

Reamonn – niemiecki zespół rockowy.
Zespół powstał w 1997 po tym, jak czterech muzyków odpowiedziało na ogłoszenie w gazecie („Irlandzki muzyk szuka zespołu”) napisane przez lidera zespołu. Wraz ze swoim pierwszym albumem "Tuesday" i pierwszym singlem „Supergirl” zdobyli popularność w ojczystych Niemczech i na całym świecie. Wystąpili w niemieckim filmie "Mondscheintarif", nakręconym na podstawie bestsellerowej powieści Ildikó von Kürthy.

</doc>
<doc id="308143" url="https://pl.wikipedia.org/wiki?curid=308143" title="Catbalogan">
Catbalogan

 
Catbalogan – miasto na Filipinach na wyspie Samar nad morzem Samar; stolica prowincji Samar; powierzchnia 274,22 km²; 84 tys. mieszkańców (2000).
Gospodarka opiera się głównie na rybołówstwie, pozyskiwaniu drewna i pochodnych gałęziach przemysłu; port lotniczy ("Buri") i morski.
Miasto zostało założone w październiku 1596 r. przez Jezuitów; w 1768 r. przejęte przez franciszkanów. Od 1900 r. pod kontrolą amerykańską; 17 czerwca 1902 r. powołano pierwsze władze miejskie. W czasie II wojny światowej pod okupacją japońską. Dwukrotnie niszczone przez wielkie pożary (1 kwietnia 1957 i 19 maja 1969), odbudowane.

</doc>
<doc id="308145" url="https://pl.wikipedia.org/wiki?curid=308145" title="Zakrzów (Wrocław)">
Zakrzów (Wrocław)

Zakrzów – część wrocławskiego osiedla Psie Pole-Zawidawie, na terenach byłej dzielnicy Psie Pole, na północno-wschodnim krańcu Wrocławia na wschód od rzeki Dobrej i na północny wschód od Pawłowic. Na północnym krańcu osiedla znajduje się Las Zakrzowski. Nazwa "Zakrzów" pochodzi od topograficznego terminu, oznaczającego niegdyś miejsce za krzami (krzakami). Dawna nazwa niemiecka to "Sacrau" (zależnie od pisowni, także "Sackrau" oraz "Sakrau").
Historia powstania osady.
Wykopaliska dokonane w 2008 na terenie Zakrzowa i w jego najbliższym sąsiedztwie (między wsiami Ramiszów, Łozina i rzeką Widawą) wskazują na osadnictwo w tym miejscu już w IV wieku p.n.e. Wcześniejsze znaleziska, z 1 kwietnia 1886 roku, kiedy na terenie lokalnej piaskowni robotnicy przypadkowo natrafili na trzy grobowce nazwane książęcymi, potwierdzały, że tereny te zamieszkiwane były też na początku IV w. n.e. Znalezisko to określa się dziś mianem „skarbu zakrzowskiego”.
Udokumentowane początki istnienia osady sięgają XIII wieku: najstarszy przekaz źródłowy o wsi pochodzi z 1253, z dokumentu, którym papież Innocenty IV zatwierdza klasztorowi premonstratensów św. Wincentego na Ołbinie szereg posiadłości podwrocławskich, w tym także Zakrzów. Wymieniony wówczas jako "Zakrou" (w 1302 – "Zakrow").
Osada była własnością klasztoru św. Wincentego do początku XIX w. Mieszkańcy zajmowali się głównie działalnością rolniczą. Sytuacja zaczęła się zmieniać po przeprowadzonej w 1810 r. sekularyzacji zakonów. Pierwszym świeckim właścicielem poklasztornego majątku był Hugo von Haugwitz. Do miejscowości napłynęli przedsiębiorcy i rzemieślnicy, co przyczyniło się do rozwoju okolicy. Do 1845 we wsi powstał browar, gorzelnia, dwie gospody, młyn wodny i papierniczy (późniejsza Papierfabrik Sacrau) oraz kuźnia. 40 domów oraz folwark zamieszkiwało 249 osób, w tym 7 rzemieślników i 9 przekupni.
14 lutego 1874 utworzono "Amtsbezirks Sacrau " dystrykt – powiat Zakrzów obejmujący wieś Zakrzów i majątki ziemskie Psie Pole i Zakrzów. Administratorem nowo utworzonego powiatu zostaje fabrykant Max Bock 3 grudnia 1880 wybrany na kolejne 6 lat.
1 listopada 1886 roku nastąpiło otwarcie linii kolejowej z Psiego Pola do Brochocina Trzebnickiego, która przebiegała przez Zakrzów. Docelowo miała to być część planowanej przez Towarzystwo Kolei Prawego Brzegu Odry linii, biegnącej aż do Szczecina, ale skończyło się na odcinku do Trzebnicy. Niemniej fakt ten przyczynił się do rozwoju wsi, gdyż zyskała ona dobre połączenie z Wrocławiem, a w okolicy zaczęły powstawać warsztaty kowalskie i odlewnicze oraz związane z przemysłem metalowym.
Zakrzów w latach II wojny światowej.
W czasie II wojny światowej na terenie Zakrzowa istniał fabryczny obóz pracy przymusowej, w którym przebywało ok. 200 osób, w tym 100 Polaków.
Pod koniec wojny najbardziej zaciekłe walki na tym terenie rozpoczęły się 10 lutego 1945. Wtedy to Rosjanie przeniknęli na teren fabryki papieru (dzisiejszy Polar) i stamtąd atakowali tamtejsze osiedle ("Feierabendsiedlung" – „Osiedle po pracy”, osiedle domków jednorodzinnych w okolicy dzisiejszej ulicy Kopańskiego), zagrażając jednocześnie położonej w pobliżu stacji kolejowej Psie Pole. Osiedla bronił batalion "Tenschert", który jednak nie był w stanie poradzić sobie z rosnącym naporem Armii Czerwonej. Z pomocą przyszedł batalion "Günther", który zasilił pułk majora Mohra broniący okolicy. Zaskoczeni Rosjanie zostali wyparci, po krótkim starciu batalion osiągnął północny skraj Zakrzowa. Pozornie zdobyto cel, ale na horyzoncie pojawiły się już rosyjskie czołgi. Aby nie zostać odciętym, niemiecki oddział zmuszony był wycofać się na pozycję wyjściową.
Major Mohr podjął jednak decyzję o kolejnym ataku, którego powodzenie miało zależeć tylko od zaskoczenia Rosjan. Udało się w ten sposób wyprzeć ich za linię kolejową. Mimo to sytuacja Niemców się pogarszała. Dochodziły informacje o wzmocnieniu sił po stronie radzieckiej i planowanym natarciu Rosjan. Wobec tych doniesień nocą z 15 na 16 lutego wojska niemieckie wycofały się niepostrzeżenie za linię Widawy. 16 lutego wojska radzieckie wdarły się do miejscowości i nie napotykając żadnego oporu, dotarły aż do Psiego Pola.
Zakrzów po wojnie.
Wieś nie odniosła znaczących zniszczeń wskutek działań wojennych. Właśnie dlatego w 1945 roku w Zakrzowie została ulokowana siedziba wójta i Urząd Gminy Zakrzów, w której skład obok samego Zakrzowa wchodziły "Sybilin" (dzisiejsze Szczodre), "Gorlice" (dziś osiedle Zgorzelisko), Wilczyce, Kiełczów, Kiełczówek, Domaszczyn, Mirków i Długołęka. Stan ten utrzymywał się do 1951 roku, czyli do chwil przyłączenia Zakrzowa do Wrocławia. Pierwszym po wojnie polskim sołtysem Zakrzowa był Józef Zgarłowski. Już w 1947 powstał we wsi klub sportowy Stal Zakrzów (dzisiejszy Polar Wrocław). W 1951 roku nastąpiło przyłączenie miejscowości do Wrocławia. W 1952 powołano do istnienia Zakłady Metalowe Zakrzów, późniejsze ZZSD Polar.
W czasach PRL zakład był największym producentem sprzętu AGD w kraju. Na potrzeby jego pracowników w latach osiemdziesiątych wybudowano osiedle bloków z wielkiej płyty przy drodze E67.
W czasach PRL osiedle nosiło miano Osiedla Moskiewskiego, a nazwy ulic pochodziły od nazw miast bloku wschodniego. Aktualnie osiedle nosi nazwę Osiedle im. Jana III Sobieskiego, a nazwy ulic są związane z patronem osiedla, chociaż niektóre ulice nieopodal osiedla zachowały swoje stare nazwy.
Do końca lat dziewięćdziesiątych Szkoła Podstawowa nr 41 na Zakrzowie mieściła się w dwóch budynkach przy ul. Okulickiego i Zatorskiej ("W czasie II wojny światowej budynek przy ul. Zatorskiej zamieniono na szpital"). Obecnie szkołę zlikwidowano; dzieci uczęszczają do szkoły podstawowej nr 44 na Osiedlu Sobieskiego wybudowanej w 1985 r., a w 1990 r. została nazwana imieniem Jana III Sobieskiego.
Budynki po szkole 41 przy ul. Zatorskiej zajmuje obecnie Szkoła Społeczna, oraz punkt kontaktowy redakcji „Zawidawieści” ("gazeta finansowana jest ze środków EFS, nakład wynosi 2000 egzemplarzy") od października 2006 r. Drugi budynek przy ul. Okulickiego przejęła "Fundacja Przyjazny Dom im. Stanisława Jabłonki". W budynku znajduje się "Środowiskowy Dom Samopomocy" oraz "Zespół Mieszkań Chronionych". Ośrodek powstał m.in. za pieniądze Gminy Wrocław.
Osiedle zakrzowskie po powodzi w 1997 roku zanotowało wzrost inwestycji w sektorze budowlanym. Osiedle mimo bliskości rzeki Dobrej nie ucierpiało na skutek powodzi. Od zalania uchroniło między innymi wyższe położenie osiedla n.p.m. od osiedli znajdujących się bliżej centrum miasta. Od 4 sierpnia 2003 r. przy ul. Danuty Siedzikówny (dawniej Armii Ludowej) ma swoją siedzibę Krajowy Rejestr Długów Biuro Informacji Gospodarczej S.A. W dniu 18 listopada 2004 r. na mocy Uchwały Rady Miejskiej Wrocławia osiedle Zakrzów weszło w skład nowo utworzonej jednostki samorządowej zwanej Psie Pole Zawidawie.
W latach 90. XX wieku zostało zlikwidowane połączenie kolejowe na trasie Psie Pole – Trzebnica (Linia kolejowa nr 326). 20 września 2009 r. Marszałek województwa Dolnośląskiego Marek Łapiński wznowił połączenie dla przewozów osobowych na zamkniętej trasie. Połączenie jest obsługiwane przez autobusy szynowe Kolei Dolnośląskich. Kolejowy ruch towarowy w latach 90 XX wieku został skrócony do Zakrzowa do fabryki sprzętu AGD Polar. Komunikację autobusową obsługuje MPK Wrocław.
Historia nazewnictwa Zakrzowa.
Poniżej przedstawiona jest historia ewolucji nazwy osiedla

</doc>
<doc id="308146" url="https://pl.wikipedia.org/wiki?curid=308146" title="Ładowarka">
Ładowarka



</doc>
<doc id="308147" url="https://pl.wikipedia.org/wiki?curid=308147" title="Keasbey (New Jersey)">
Keasbey (New Jersey)

Keasbey – miejscowość (unincorporated community, pol. niezarejestrowana wspólnota) w hrabstwie Middlesex w stanie New Jersey w USA. Miejscowość należy do konglomeracji Woodbridge Township. Wspólnota znajduje się na granicy miasta Perth Amboy, jest zamieszkana przez imigrantów z Ameryki Południowej. Od Keasbey wzięto tytuł albumu zespołu Catch 22 – "Keasbey Nights" (Noce w Keasbey). Wokalista tej formacji Tomas Kalnoky dorastał w Keasby po wyjeździe z Europy.

</doc>
<doc id="308148" url="https://pl.wikipedia.org/wiki?curid=308148" title="Pierwiosnek omączony">
Pierwiosnek omączony

Pierwiosnek omączony, pierwiosnka omączona ("Primula farinosa" L.) – gatunek rośliny wieloletniej należący do rodziny pierwiosnkowatych. Jego zasięg występowania obejmuje rozległe połacie Eurazji, jednak stanowiska w jego obrębie ma zwykle rozproszone. Na wielu obszarach gatunek jest skrajnie rzadki lub wyginął. Rośnie na pastwiskach, wilgotnych łąkach, torfowiskach i źródliskach. W Polsce gatunek objęty jest ochroną prawną. Dawniej podawany był w Polsce w sumie na dziewięciu stanowiskach, jednak na wszystkich wyginął. W 2008 roku wymieniony został jako utrzymujący się tylko w jednym miejscu – na stokach Radziejowej w Beskidzie Sądeckim. Pierwiosnek omączony bywa uprawiany jako roślina ozdobna rabatowa i w ogrodach skalnych. Zalecany jest do masowego rozmnażania w szkółkach bylinowych, m.in. ze względu na łatwość namnażania. 
Rozmieszczenie geograficzne.
Występuje w stanie naturalnym w Europie i w Azji. W dawnym, szerokim ujęciu systematycznym gatunek podawany był także z gór Ameryki Północnej i Południowej, gdzie współcześnie wyróżnia się jednak odrębne gatunki.
Zasięg gatunku jest mocno porozrywany, z rozległymi dysjunkcjami między niewielkimi obszarami częstszego występowania. Najczęściej spotykany jest w górach Europy Południowej (Pireneje i Alpy, gdzie rośnie do wysokości 2900 m n.p.m.) i z tego powodu, a także z powodu obecności na rozproszonych stanowiskach w Arktyce oraz górach Azji (m.in. Ałtaj i Tienszan), uznawany bywa we florze za element arktyczno-alpejski. Stwierdzony został nawet na wybrzeżu północnej wyspy Nowej Ziemi (70° N). W warunkach Europy Środkowej jest określany jednak także jako gatunek suboceaniczny – z liczniejszymi stanowiskami w południowej Skandynawii i na wschodnich wybrzeżach Bałtyku. Tu też wyraźnie preferuje siedliska nizinne. Silnie rozczłonkowany zasięg gatunku interpretowany jest jako skutek zmian warunków środowiskowych postępujących od ostatniego zlodowacenia, pod koniec którego gatunek był najszerzej rozprzestrzeniony. W niektórych ujęciach pierwiosnki rosnące na dalekiej północy stanowią odrębne gatunki – "Primula scandinavica" i "Primula stricta".
W Polsce jest to gatunek bardzo rzadki. Dawniej podawany był z 9 stanowisk, jednak na wszystkich wyginął. W 2008 wymieniony został jako utrzymujący się tylko na jednym stanowisku – na stokach Radziejowej w Beskidzie Sądeckim (na wysokości około 800 m n.p.m.).
Biologia.
Bylina, hemikryptofit. Kwitnie od maja do września, rozprzestrzenia się za pomocą nasion, a na stanowiskach utrzymuje się także dzięki rozmnażaniu wegetatywnemu. Liczba chromosomów 2n = 18, przy czym z Gotlandii podawano także autotetraploida o liczbie 2n=36. W obrębie gatunku zidentyfikowano 5 haplotypów różniących się nieznacznie, tylko z kilkoma przypadkami polimorficznych nukleotydów.
Rozwój.
Pierwiosnek omączony jest rośliną wieloletnią, o wolnej wymianie osobników w populacji. Roślina jest hemikryptofitem – zimuje w postaci rozety, czasem z bulwkami rozet potomnych u nasady. U starszych roślin z czasem pod rozetą liści tworzy się walec martwych szczątków nasad liści i korzeni.
Po wysianiu nasiona kiełkują w tym samym roku, w którym powstały, lub w roku następnym. Z kiełkującego nasiona wyrasta pionowo w dół korzeń pierwotny oraz wzniesiony zawiązek pędu zwieńczony parą jajowatych liścieni. Następnie wraz z rosnącymi kolejno liśćmi rozwija się system korzeni przybyszowych wyrastających w ich kątach. Korzenie te rosną początkowo poziomo, po czym kierują się w głąb ziemi. Rozwijające się sukcesywnie, coraz większe liście przesłaniają starsze, niżej rosnące, które w efekcie marnieją, żółkną i obumierają zostawiając włóknistą otoczkę u nasady rozety. W kątach liści znajdują się pąki śpiące, z których rozwijają się w ciągu sezonu wegetacyjnego potomne rozety wegetatywne i głąbiki zwieńczone kwiatostanami. Potomna rozeta wegetatywna staje się niezależna od rośliny macierzystej po obumarciu wspierającego ją liścia. Najsilniejszy rozwój rośliny osiągają w sierpniu, kiedy mają najwięcej liści i wytworzyć mogą do tego czasu do 10 rozet potomnych. Z pąków bocznych rozwijają się także zimujące bulwki, tworzące rozety potomne wiosną. Od września liście letnie zaczynają sukcesywnie zamierać i do listopada marnieją zupełnie. Tworzy się wówczas pąk zimujący gęsto otulony silnie omączonymi liśćmi zimującymi. Liście te są jasnozielone, mają szeroką nasadę (do 6 mm, podczas gdy letnie ok. 1 mm), na końcach są podwinięte.
Cechy fitochemiczne.
Podobnie jak inne pierwiosnki, także ten gatunek z powodu obecności saponiny o nazwie primulina może wywoływać dermatozy. Omączenie tworzą nierozpuszczalne w wodzie związki należące do flawonoidów i najprawdopodobniej pełnią funkcje zabezpieczające roślinę przed promieniowaniem UV oraz patogenami.
Ekologia.
Siedlisko.
Rośnie na terenach bezdrzewnych, zwłaszcza na podłożu wapiennym, na eutroficznych torfowiskach soligenicznych. Rozwija się zwykle na mikrosiedliskach o przerwanej pokrywie roślinnej, np. na krawędziach erodowanych trawertynów w kompleksach źródliskowych i kęp powstających w podmokłym gruncie w wyniku wydeptywania go przez wypasane bydło. Kiełkuje też i rozwija się z powodzeniem na darni mszystej. Zasiedla zarówno podmokłe pastwiska równinne, jak i stoki wzniesień, przy czym w takich przypadkach skupia się przy brzegach strumieni. Zwykle spotykany jest przy tym na stokach o ekspozycji północnej, niemal nigdy zaś południowej. W Polsce na jedynym stanowisku w Beskidzie Sądeckim rośnie na górskiej młace.
Mimo że zazwyczaj notowany jest na terenach podmokłych – zasiedla także świeże murawy i pastwiska. Uznawany jest za gatunek wskaźnikowy gleb bogatych w wapń, jednak nie ogranicza się wyłącznie do takich siedlisk. Rośnie na płytkich glebach kształtujących się na skałach wapiennych, ale także na glinach i torfach. Notowany jest także ze stanowisk na glebach kwaśnych, gdzie rośnie w towarzystwie takich roślin acydofilnych jak turzyca pospolita ("Carex nigra") i ukwap dwupienny ("Antennaria dioica").
Fitosocjologia.
W klasyfikacji zbiorowisk roślinnych Europy Środkowej gatunek charakterystyczny dla O/All. "Caricetalia davalianae". Na Wyspach Brytyjskich rośnie najczęściej w trzech typach zbiorowisk roślinnych. Na pastwiskach, zgryzanych zwykle przez owce, kształtujących się na płytkich i wilgotnych glebach nawapiennych występuje w zbiorowisku "Sesleria albicans-Galium sterneri". Poza gatunkami typowymi dla zbiorowiska rosną w towarzystwie pierwiosnka omszonego zazwyczaj: drżączka średnia "Briza media", dzwonek okrągłolistny "Campanula rotundifolia", turzyca sina "Carex flacca" i prosowata "C. panicea", kostrzewa owcza "Festuca ovina", posłonek rozesłany "Helianthemum nummularium". Rośnie poza tym na torfowiskach soligenicznych w zbiorowiskach "Carex dioica-Pinguicula vulgaris". Kształtują się one na płytkim torfie lub na glebie mineralnej w miejscach wypływu wód bogatych w węglan wapnia lub oligotroficznych. Dominują tu niskie turzyce: dwupienna "Carex dioica", Hosta "C. hostiana", łuszczkowata "C. lepidocarpa", prosowata "C. panicea", pchla "C. pulicaris", poza tym m.in. wełnianka wąskolistna "Eriophorum angustifolium" i sit członowaty "Juncus articulatus". Rzadko pierwiosnek omączony rozwija się w zbiorowisku trzęślicy modrej i pępawy błotnej "Molinia caerulea–Crepis paludosa".
W Alpach "Primula farinosa" jest gatunkiem charakterystycznym dla rozwijającego się w miejscach podmokłych na skałach wapiennych zespołu "Primulo-Schoenetum", w którym współwystępuje z kosatką kielichową "Tofieldia calyculata". Na glebach wapiennych, ale w miejscach suchych, pierwiosnek omączony rośnie w zespołach "Caricetum firmae" i "Seslerio-Sempervirentetum". W Austrii znajdowany jest w zbiorowiskach "Schoenetum ferruginei", "Eleocharitetum pauciflorae" i "Astero bellidiastro-Saxifragetum mutatae". W Estonii wymieniany był w zbiorowiskach: "Carex goodenowii-Carex panicea", "Sesleria caerulea-Primula farinosa", "Carex hornschuchiana", "Sesleria caerulea-Filipendula hexapetala", "Scorzonera humilis-Melampyrum nemorosum", "Myrica gale-Schoenus ferrugineus" i "Pinguicula–Schoenus ferrugineus".
Oddziaływania międzygatunkowe.
Wypas ssaków roślinożernych, zwłaszcza owiec, bydła i koni, ma zróżnicowany efekt dla populacji pierwiosnka omączonego. Z jednej strony zgryzanie kwiatostanów znacząco ogranicza możliwość tworzenia nasion, z drugiej tratowanie wilgotnego gruntu i darni skutkuje tworzeniem optymalnych mikrosiedlisk dla pierwiosnka. Przyziemne rozety liściowe są rzadko zgryzane, czasem są tratowane i przewracane. Rośliny wyrywane są czasem także przez krukowate (ewentualnie uszkadzane są liście), co tłumaczone jest drażnieniem ptaków przez srebrzyście połyskującą dolną stronę liści.
Adaptacją do presji dużych roślinożerców jest rozwijanie się w różnych populacjach okazów o długich, jak i krótkich głąbikach. Uznaje się, że jest to przystosowaniem do zrównoważenia presji różnych czynników ekologicznych. Okazy o dłuższych głąbikach są częściej i łatwiej zapylane, jednocześnie jednak są częściej też zgryzane przez roślinożerców. Okazy o krótszych głąbikach mają kwiaty trudniej dostępne dla zapylaczy, jednak prawdopodobieństwo ich zgryzienia jest mniejsze.
Spośród bezkręgowców uszkodzenia liści powodują ślimaki. Niewiele jest doniesień o żerowaniu na tym pierwiosnku larw owadów. Obserwowano wielożerną zwójkę "Falseuncaria ruficilialna" żywiącą się owocami i nasionami. Najwyraźniej tylko z tym gatunkiem związany jest jeden z gatunków roztoczy – "Epitrimerus farinosus" zebrany z dolnej strony liści pierwiosnków omszonych w Szwecji, powodujący ich chlorozę.
Z chorób grzybowych udokumentowano w Anglii porażanie owoców i nasion przez "Alternaria" sp., a w przypadku populacji w Polsce i Szwajcarii przez "Urocystis primulicola" Magn.
Systematyka i zmienność.
Gatunek należy do sekcji "Aleuritia" Duby. Najbliżej spokrewnione są gatunki europejskie: pierwiosnek tracki "P. frondosa", Hallera "P. halleri" i szkocki "P. scotica". Zarówno pierwiosnek omączony jak i tracki są diplontami o liczbie chromosomów 2x=18, podczas gdy pierwiosnek Hallera ma liczbę chromosomów 4x, a pierwiosnek szkocki 6x. Z grupą tą spokrewnione są trzy klady zaliczane do tej samej sekcji obejmujące gatunki północnoamerykańskie ("P. egaliksensis", "P. laurentiana" i "P. mistassinica"), klad południowoamerykański (z jednym gatunkiem – "P. magellanica", znanym też pod nazwą synonimiczną jako "P. farinosa" L. subsp. "magellanica" (Lehm.) Blasdale) oraz klad okołoatlantycki z kilkoma gatunkami północnoeuropejskimi ("P. scandinavica" i "P. stricta") i północnoamerykańskimi ("P. incana").
Klad bazalny w obrębie sekcji tworzą gatunki o zasięgu okołopacyficznym, które w części przynajmniej także były zaliczane do "Primula farinosa" ("P. modesta", "P. specuicola", "P. alcalina" i "P. anvilensis"). Cała sekcja pochodzi od wspólnego przodka występującego w Azji i należącego lub wspólnego z sekcją "Armerina".
W obrębie gatunku opisano następujące podgatunki:
W obrębie gatunku opisano także szereg odmian, wyróżnianych ze względu na zmienność takich cech jak: kolor korony i omączenia, obecność lub brak omączenia na liściach, średnica głąbika i jego wysokość, karłowatość roślin.
Pierwiosnek omączony łatwo krzyżuje się z "Primula scandinavica". Udało się go także skrzyżować z endemicznym dla Szkocji pierwiosnkiem szkockim "P. scotica".
Zagrożenia i ochrona.
Gatunek nie jest ujęty w załącznikach dyrektywy siedliskowej oraz w Czerwonej księdze gatunków zagrożonych publikowanej przez Międzynarodową Unię Ochrony Przyrody (IUCN). Na wielu obszarach udokumentowane jest jednak wyraźne ustępowanie tego gatunku i w efekcie wymieniany jest w krajowych czerwonych księgach i listach. Jako przyczyny zanikania gatunku wskazuje się zmiany sposobu użytkowania jego siedlisk, w szczególności: zmiany warunków wodnych, nawożenie, podsiewanie mieszankami traw, intensyfikację wypasu. Stwierdzono znaczne zróżnicowanie genetyczne gatunku w różnych obszarach występowania i wynikającą stąd potrzebę ochrony jego lokalnych zasobów genetycznych.
W Polsce roślina objęta jest ścisłą ochroną gatunkową. W Polskiej czerwonej księdze roślin ma status gatunku krytycznie zagrożonego (kategoria zagrożenia CR), według Czerwonej listy roślin i grzybów Polski (2006) jest to gatunek wymierający, krytycznie zagrożony (kategoria zagrożenia E). W wydaniu z 2016 roku otrzymał kategorię CR (krytycznie zagrożony).
Jedyne w Polsce stanowisko tej rośliny zachowane w XXI wieku znajduje się na obszarze Popradzkiego Parku Krajobrazowego i jest objęte ochroną czynną realizowaną przez Regionalną Dyrekcję Ochrony Środowiska w Krakowie i monitoringiem prowadzonym przez Inspekcję Ochrony Środowiska. Lokalna populacja obserwowana i badana jest od 1959 roku. W XX wieku występowało tu wiele roślin tego gatunku, jeszcze w 1989 zarejestrowano tu wiele tysięcy osobników. Po roku 2000 liczebność populacji w różnych latach wahała się od 100 do 346 osobników. Populacja zagrożona jest zmianą warunków środowiska, w szczególności osuszaniem młaki. Potencjalnie zagraża jej także ruch turystyczny oraz patogen (pasożytniczy grzyb "Urocystis primulicola" udokumentowany był na stanowisku na przełomie lat 60. i 70. XX wieku).
Zastosowanie i uprawa.
Pierwiosnek omączony bywa uprawiany jako roślina ozdobna rabatowa i w ogrodach skalnych. Zalecany jest do masowego rozmnażania w szkółkach bylinowych, m.in. ze względu na łatwość namnażania. Może być uprawiany w 4. strefie mrozoodporności. Wymaga stanowisk słonecznych i gleb przepuszczalnych, nie toleruje stagnowania wód.

</doc>
<doc id="308150" url="https://pl.wikipedia.org/wiki?curid=308150" title="Rudka (powiat bielski)">
Rudka (powiat bielski)

Rudka – wieś w Polsce położona w województwie podlaskim, w powiecie bielskim, w gminie Rudka.
W latach 1975–1998 miejscowość należała administracyjnie do województwa białostockiego. Na początku lat 90. miejscowość należała do gminy Brańsk, następnie stworzono osobną gminę, z siedzibą w tej miejscowości.
Wieś jest także siedzibą rzymskokatolickiej Parafii Trójcy Przenajświętszej.
Historia miejscowości.
Na pobliskich terenach odkryto ślady osadnictwa z epoki: kamienia (Brańsk, Mień), brązu (Brańsk, Mień, Niemyje), wczesnego żelaza (Brańsk) i okresu wpływów rzymskich (Brańsk, Mień).
W XII i XIII w. przybywali tu osadnicy zachodnio- i wschodniosłowiańscy oraz w mniejszym stopniu bałtyjscy. We wsi zlokalizowano dwa kurhany, które być może są związane z wczesnośredniowiecznym osadnictwem słowiańskim.
Nazwa wsi pochodzi prawdopodobnie od pokładów rudy żelaza zalegającej nad Nurcem. Być może zamieszkali tu osadnicy, zwani "rudnikami" lub, że to sącząca się z torfu rdzawa woda, dała powód do nazywania tego obszaru "Rudka".
Wieś założona zapewne w II połowie XIV w. W tym czasie z Mazowsza przybyli tu osadnicy, głównie drobna szlachta, ale i chłopi. Wykształciły się wówczas tzw. "dobra rudzkie".
Rudkę wymieniono w dokumentach w 1451 r. w kontekście granicy z wsią "Koce". W tym czasie "dobra rudzkie" posiadała zapewne Kordula Korczewska i jej syn Stanisław. Po jej śmierci w roku 1481 powstał spór między Stanisławem Korczewskim i jego siostrą Fedką vel Anną z Korczewskich Dowojnowicz. 6 czerwca 1485 r. przed urzędem ziemskim w Drohiczynie Fedka, z mężem Jakubem, starostą drohickim zrzekła się praw do dóbr dziedziczonych po rodzicach, w zamian za zadośćuczynienie. W następnym roku Stanisław występuje jako "jedyny pan na Rudce" z prawem kolatorskim miejscowego kościoła.
Właściciele wsi:
W XVII i XVIII w. Ossolińscy trzykrotnie uzyskiwali dla Rudki przywileje na targi i jarmarki: 1664, 1728 i 1774 r. W XVIII w. wytapiano w tych okolicach żelazo. Do dzisiaj, jedno z miejsc nad Nurcem nazywa się "hamernią".
Pod koniec XVIII w. miejscowość zamieszkiwali głównie katolicy. Około 1790 r. znajdowała się tu również kilkudziesięcioosobowa grupa Żydów, którzy założyli swój samorząd. Znacznie mniej było unitów i ewangelików. W latach 1795-1807, gdy Rudka była w zaborze pruskim, w 64 domach mieszkało niewiele ponad 500 osób.
W połowie XIX w. "dobra rudzkie" składały się z 10 folwarków: "Rudka, Olendy, Mień, Koryciny, Siemiony, Targowisk, Aleksandrowo, Grodzisk, Kabaćki, Kobyla" oraz dwudziestu wsi.
30 stycznia 1863 r. grupa powstańców, dowodzona przez Władysława Cichorskiego "Zameczka", zaatakowała stacjonujących w Rudce kozaków. Za udział w powstaniu, władze rosyjskie zesłały kilkadziesiąt osób w głąb Rosji. W roku 1865 zlikwidowano gminę (założoną w 1861 r.) i włączono ją do gminy Grodzisk. Miejscowych chłopów uwłaszczono gruntami o powierzchni ponad 750 ha. Nadziały ziemi uzyskało 57 gospodarzy. W końcu XIX w. w pobliżu Rudki rozwinęły się leśne osady przemysłowe, w których produkowano smołę i terpentynę.
W latach 1919-1934 Rudka była siedzibą gminy obejmującej 31 miejscowości. Według Powszechnego Spisu Ludności z 1921 roku we wsi i folwarku w 166 budynkach mieszkało łącznie 1060 osób, wśród których 1.026 było wyznania rzymskokatolickiego, 6 prawosławnego a 28 mojżeszowego. Jednocześnie 6 wśród wszystkich mieszkańców zadeklarowało białoruską przynależność narodową. W latach 20. obszar dóbr wynosił około 6950 ha. W kolejnych latach Potoccy parcelowali i zalesiali folwarki. W 1927 r. dobra rudzkie przejął ostatni właściciel majątku, Franciszek Salezy Potocki, wieloletni dyrektor Departamentu Wyznań w Ministerstwie Wyznań, Religii i Oświecenia Publicznego. W latach 30. XX w. funkcjonował tu też niewielki ośrodek sanatoryjny.
Podczas II wojny światowej Sowieci urządzili tu lotnisko, a majątek upaństwowili. W 1941 r. Niemcy przejęli dobra i zarządzali nimi do ponownego przejęcia przez Sowietów. W 1944 r. majątek rudzki został upaństwowiony na podstawie dekretu PKWN. Ziemię objął państwowy zakład rolny, lasy dworskie upaństwowiono. W 1945 r. w Rudce mieszkało 1541 osób.
Od 1959 r. we wsi funkcjonuje szkoła rolnicza. W maju 1960 r. pożar zniszczył znaczą część miejscowości. W latach 1953-1976 Rudka była siedzibą gminy i gromady.
Historia kościoła.
Najstarsze, znane "uposażenie" kościoła rudzkiego pochodzi z roku 1442. Spadkobiercy Pretora: żona, syn Skierdo oraz synowie zmarłego Stanisława (drugiego syna Pretora) – Jan, Jerzy i Stanisław, będąc w swej siedzibie w Korczewie, jako kolatorzy, uposażyli w Rudce kościół pw. "Wszechmogącego Boga i Wszystkich Świętych". Plebanem w tym czasie był Jan z Sochaczewa, zwany "Gozdowa". W skład uposażenia wchodziła danina z karczmy w postaci 12 groszy i 4 kur, dwie włóki gruntu oraz plac z ogrodem. Dokument ten był potwierdzeniem i poszerzeniem wcześniejszych nadań nowemu plebanowi.
W roku 1486 Stanisław, "pan na Korczewie, Rudce i Mordach" postanowił uściślić poprzednie zapisy i dokonać nowych nadań na rzecz księdza Jana. Darował plebanowi dodatkową, trzecią włókę ziemi. Zezwolił także na osadzanie kmieci, z nadanymi im gruntami i posiadanie chłopów bezrolnych ("ogrodników"). Ponadto pleban otrzymał grunt zwany "Silki" na staw rybny oraz prawo mielenia zboża, w tym dwóch korców pszenicy na tydzień, a jęczmienia według potrzeb. Ksiądz zobowiązał się do odprawiania dwóch mszy świętych (za grzechy i zbawienie kolatorów) oraz kolejnej na wypadek śmierci kogoś z rodziny darczyńcy, a w wigilię mszy śpiewanej z procesją dookoła świątyni.
W roku 1737 drewniany kościół zamknięto ze względu na zły stan techniczny. Ówczesny właściciel wsi, Franciszek Maksymilian Ossoliński zapoczątkował budowę kościoła murowanego. Dokumenty kościelne poświadczają, że budowę przeprowadził w latach 1753-1759 bratanek, Józef. Budynek został poświęcony ale konsekrowano go przeszło sto lat później. Wybudowany w stylu barokowym z nowymi elementami wystroju wnętrza. Później uzupełniono jedynie niektóre obrazy, konfesjonały oraz ławki dla wiernych. Bogaty wystrój wewnętrzny przetrwał do czasów dzisiejszych.
Współcześnie.
Z początkiem roku szkolnego 2003/2004 połączono szkołę podstawową i gimnazjum w Zespół Szkół. Dnia 16.10.2006 r. zespołowi szkół nadano imię Jana Pawła II.
W pobliżu wsi znajduje się kompleks lasów iglasto-liściastych, zajmujący obszar 2810 ha, w którym znajdują się stanowiska chronionych roślin, bobrów oraz ptaków chronionych, między innymi: orła bielika, orła krzykliwego, bociana czarnego. W rezerwacie leśnym "Koryciny" zachowały się starodrzewy dębowe w wieku od 150 do 500 lat.
Największym zakładem pracy na terenie gminy jest Nadleśnictwo Rudka, gospodarujące na obszarze 15 000 ha lasów i zatrudniające około 100 osób. Gmina jest wyposażona w wodociąg, a siedziba gminy, Rudka, całkowicie skanalizowana.

</doc>
<doc id="308151" url="https://pl.wikipedia.org/wiki?curid=308151" title="Ładowarka łyżkowa">
Ładowarka łyżkowa

Ładowarka łyżkowa – maszyna do robót ziemnych przeznaczona do załadunku i transportu urobku na bliskie odległości przy wykorzystaniu odpowiedniego osprzętu w formie łyżki. Może być również wykorzystana do odspajania niezamarzniętych gruntów, przewozu materiałów budowlanych na placach budów, a przy wykorzystaniu dodatkowego osprzętu – do przeładunku dłużnic, bloków kamiennych i innych materiałów (ładowarki uniwersalne). Od koparki łyżkowej odróżnia ją przede wszystkim to, że napełnianie łyżki realizowane jest w niej za pomocą mechanizmu jazdy.

</doc>
<doc id="308154" url="https://pl.wikipedia.org/wiki?curid=308154" title="Świerk syberyjski">
Świerk syberyjski

Świerk syberyjski ("Picea obovata") – gatunek drzewa należący do rodziny sosnowatych. Występuje na dużych obszarach Azji o klimacie zimnym i umiarkowanym (Syberia, Mongolia, północne Chiny, Kazachstan). Jest uprawiany w wielu krajach świata. Jako gatunek uprawiany występuje również w Polsce, czasami samorzutnie się rozsiewa, nie stwierdzono jednak jego negatywnego wpływu na gatunki krajowej flory.
Morfologia.
Duże drzewo, o wysokości dochodzącej do 60 m. Szyszki brązowe. o długości do 20 cm, zwisające. Szyszki męskie są różowobrązowe i są to wśród świerków jedne z najbardziej ozdobnych szyszek męskich. Od świerku pospolitego różni się krótszymi igłami i mniejszymi szyszkami o zaokrąglonych łuskach.
Biologia i ekologia.
Obok jodły i limby syberyjskiej jest najważniejszym gatunkiem tajgi. Wśród wszystkich świerków wyróżnia się najszybszym przyrostem; rocznie nawet do 40 cm.

</doc>
<doc id="308155" url="https://pl.wikipedia.org/wiki?curid=308155" title="Szkoła Podstawowa">
Szkoła Podstawowa



</doc>
<doc id="308156" url="https://pl.wikipedia.org/wiki?curid=308156" title="Składowa stała">
Składowa stała

Dowolny sygnał formula_1 można rozłożyć na sumę składowej stałej oraz składowej zmiennej.
Składowa stała sygnału to jego wartość średnia:
Dla sygnałów okresowych obliczanie składowej stałej można uprościć:
gdzie formula_4 jest okresem.
Składowa zmienna to różnica pomiędzy sygnałem całkowitym a jego składową stałą:

</doc>
<doc id="308157" url="https://pl.wikipedia.org/wiki?curid=308157" title="Remaudière">
Remaudière



</doc>
<doc id="308160" url="https://pl.wikipedia.org/wiki?curid=308160" title="Widmo akustyczne">
Widmo akustyczne

Widmo akustyczne (widmo dźwięku) – rozkład natężenia składowych dźwięku w zależności od częstotliwości tych składowych. Widma uzyskuje się metodami spektroskopii lub jako wynik analizy fourierowskiej przebiegu falowego dźwięku.
Dla fal okresowych częstotliwości tych składowych, dla których natężenie jest różne od zera, tworzą ciąg oddzielnych wartości. Rozkład taki nazywany jest widmem dyskretnym (inaczej: widmem liniowym lub prążkowym). W tym przypadku ma zastosowanie analiza przy pomocy szeregu Fouriera.
przy czym widmem jest rozkład formula_2 w funkcji formula_3 lub formula_4 Składnik formula_5 oznacza argument (fazę początkową) składowej (w ogólności nie wszystkie drgania składowe muszą się rozpoczynać w tej samej fazie). Składowa o najmniejszej częstotliwości formula_6 nazywana jest składową podstawową, pozostałe nazywane są wyższymi składowymi harmonicznymi lub harmonikami. W szeregu tym nie występuje częstotliwość formula_7 gdyż odpowiada ona składowej stałej, która dla fal akustycznych jest nieistotna, jest to ciśnienie ośrodka w którym rozchodzi się fala.
Wykres widma przebiegu falowego okresowego o okresie formula_8 ma postać szeregu prążków, które odpowiadają poszczególnym składowym harmonicznym o częstotliwościach kolejno formula_9 Wysokość każdego prążka reprezentuje amplitudę danej składowej harmonicznej – formula_10
Dla przebiegów falowych nieokresowych widmo zawiera ciągłe przedziały częstotliwości (widmo ciągłe); do analizy takich przebiegów stosuje się transformację Fouriera. Widmo przebiegu falowego nieokresowego ma postać funkcji ciągłej, która w ogólności może przyjmować wartości niezerowe dla wszystkich częstotliwości.

</doc>
<doc id="308161" url="https://pl.wikipedia.org/wiki?curid=308161" title="Johann Georg Gmelin">
Johann Georg Gmelin

Johann Georg Gmelin (ur. 8 sierpnia 1709 w Tybindze, zm. 20 maja 1755 tamże) – niemiecki przyrodnik, badacz Syberii, autor "Flora Sibirica".
Życiorys.
Johann Georg Gmelin urodził się w 1709 roku w znanej wirtemberskiej rodzinie naukowców. Już w wieku 13 lat rozpoczął studia na Uniwersytecie w Tybindze. Ukończył tam z wyróżnieniem medycynę i kierunek nauk przyrodniczych i tam też się doktoryzował. Jako młody adiunkt przeniósł się do Petersburga, gdzie jako profesor-asystent nauk przyrodniczych w 1724 utworzył Rosyjską Akademię Nauk. W wieku zaledwie 22 lat otrzymał tytuł profesora chemii i historii naturalnej.
Wielka Północna Ekspedycja.
W 1732 roku Gmelin zgłosił się do uczestnictwa w Wielkiej Północnej Ekspedycji (1733–1743) i został wybrany przez cara razem z niemieckim historykiem i geografem Gerhardem Friedrichem Müllerem, również profesorem Akademii w Petersburgu. W roku 1733 Gmelin, Müller oraz francuski astronom Louis de l’Isle wyruszyli w drogę. Była to długa i uciążliwa, jednocześnie niezmiernie ważna i wpływowa podróż na tereny dalekiej Syberii. Razem z trzema „głównodowodzącymi” – Gmelinem, Müllerem i de l’Isle – udział w wyprawie wzięło 6 studentów, 2 malarzy, 2 myśliwych, 2 alpinistów, 4 mierniczych, jak również 1 oficer i 12 żołnierzy, 1 dobosz i sowa – puszczyk uralski ("Strix uralensis" Pallas). Ekspedycja wróciła do Petersburga z materiałami do dzieła "Flora Sibirica sive Historia plantarum sibiriae".

</doc>
<doc id="308162" url="https://pl.wikipedia.org/wiki?curid=308162" title="Armand-Jean du Plessis de Richelieu">
Armand-Jean du Plessis de Richelieu



</doc>
<doc id="308170" url="https://pl.wikipedia.org/wiki?curid=308170" title="Prezydenci Rybnika">
Prezydenci Rybnika

Prezydent Miasta Rybnika jest organem wykonawczym, wybieranym na 5-letnią (do 2018 r. 4-letnią) kadencję w wyborach bezpośrednich. Najważniejsze stanowisko we władzach Rybnika było na przestrzeni lat różnie nazywane: początkowo nazywani byli Burmistrzami (nieznane są jednak początkowe określenia). Na początku lat 70. XX w. nadano określenie prezydent miasta, które jest w użyciu do dziś.

</doc>
<doc id="308171" url="https://pl.wikipedia.org/wiki?curid=308171" title="Kardynał de Richelieu">
Kardynał de Richelieu



</doc>
<doc id="308173" url="https://pl.wikipedia.org/wiki?curid=308173" title="Unia Bełżyce">
Unia Bełżyce



</doc>
<doc id="308180" url="https://pl.wikipedia.org/wiki?curid=308180" title="Lahntal">
Lahntal

Lahntal – miejscowość i gmina w Niemczech, w kraju związkowym Hesja, w rejencji Gießen, w powiecie Marburg-Biedenkopf, leżąca nad rzeką Lahn. Ludność wynosi 6776 mieszkańców (30 czerwca 2015), a powierzchnia 40,49 km².
Współpraca.
Miejscowości partnerskie:

</doc>
<doc id="308182" url="https://pl.wikipedia.org/wiki?curid=308182" title="Australian Open 2006">
Australian Open 2006

Australian Open 2006 – pierwszy w sezonie wielkoszlemowy turniej tenisowym, który rozegrano w dniach 16–29 stycznia na twardych kortach Melbourne Park. Była to 94 edycja rozgrywek.
Po raz drugi zwycięzcą zawodów singlowych u mężczyzn został Szwajcar Roger Federer, dla którego był to zarazem siódmy tytuł wielkoszlemowy. Turniej singla u kobiet wygrała Francuzka Amélie Mauresmo, zdobywając tym samym swój pierwszy triumf w Wielkim Szlemie. Rozgrywki deblowe u panów wygrał bliźniaczy debel Bob Bryan i Mike Bryan. Był to trzeci wielkoszlemowy sukces obu Amerykanów. Z kolei zwyciężczyniami turnieju deblowego wśród pań zostały Chinki Yan Zi oraz Zheng Jie, które tym samym po raz pierwszy triumfowały w zmaganiach gry podwójnej w konkurencji kobiet.

</doc>
<doc id="308183" url="https://pl.wikipedia.org/wiki?curid=308183" title="Operation Flashpoint">
Operation Flashpoint



</doc>
<doc id="308186" url="https://pl.wikipedia.org/wiki?curid=308186" title="Ribay">
Ribay



</doc>
<doc id="308190" url="https://pl.wikipedia.org/wiki?curid=308190" title="Granica Lubycza Królewska">
Granica Lubycza Królewska



</doc>
<doc id="308192" url="https://pl.wikipedia.org/wiki?curid=308192" title="Równiarka">
Równiarka

Równiarka – maszyna do robót ziemnych, służąca głównie do profilowania podłoży pod nawierzchnię dróg, lotnisk, rowów i poboczy, wyrównywania nasypów. Stosowane są również do mieszania materiałów drogowych w procesie stabilizacji, do zrywania starej nawierzchni, trawników itp. oraz do wyrównywania powierzchni pola.

</doc>
<doc id="308194" url="https://pl.wikipedia.org/wiki?curid=308194" title="Zbigniew Sobotka">
Zbigniew Sobotka

Zbigniew Jerzy Sobotka (ur. 27 sierpnia 1952 w Lidzbarku) – polski polityk, działacz Polskiej Zjednoczonej Partii Robotniczej, poseł na Sejm X, I, II, III i IV kadencji, były wiceminister spraw wewnętrznych i administracji.
Życiorys.
Jest absolwentem Technikum Mechaniczno-Hutniczego w Warszawie. Pracował w Hucie Warszawa jako walcownik stali.
W 1976 wstąpił do Polskiej Zjednoczonej Partii Robotniczej, sprawował funkcję zastępcy członka Biura Politycznego Komitetu Centralnego PZPR. W 1989 brał udział w obradach Okrągłego Stołu po stronie partyjno-rządowej. Był wśród założycieli Socjaldemokracji Rzeczypospolitej Polskiej. W 1999 przystąpił do Sojuszu Lewicy Demokratycznej. Sprawował mandat posła w latach 1989–2005 X, I, II, III i IV kadencji. W latach 1994–1997 zajmował stanowisko sekretarza stanu w Ministerstwie Spraw Wewnętrznych i Administracji. W lipcu 1997 kierował rządowym sztabem do walki z „powodzią tysiąclecia”. Od 19 października 2001 do 6 października 2003 ponownie pełnił urząd sekretarza stanu w MSWiA. W 2005 wycofał się z działalności politycznej.
Afera starachowicka.
24 stycznia 2005 Sąd Okręgowy w Kielcach skazał go na karę 3,5 roku pozbawienia wolności oraz orzekł pięcioletni zakaz sprawowania funkcji administracyjnych wymagających dostępu do materiałów tajnych za przekazanie tajnych informacji o planowanej akcji policji politykom powiązanym z działaczami samorządowymi ze Starachowic, podejrzewanymi o współpracę ze zorganizowaną przestępczością (tzw. afera starachowicka). 16 listopada 2005 Sąd Apelacyjny w Krakowie utrzymał w mocy ten wyrok. 28 listopada 2005 prezydent Aleksander Kwaśniewski wszczął na wniosek Zbigniewa Sobotki procedurę jego ułaskawienia, co wywołało kontrowersje i sprzeciw partii zasiadających w Sejmie, oprócz SLD. W grudniu 2005, tuż przed końcem kadencji, prezydent w drodze ułaskawienia zmniejszył karę do 1 roku pozbawienia wolności z warunkowym zawieszeniem jej wykonania na okres próby wynoszący 2 lata.
Odznaczenia.
Odznaczony Srebrnym Krzyżem Zasługi (1983) oraz Medalem Honorowym im. Józefa Tuliszkowskiego (1996).

</doc>
<doc id="308199" url="https://pl.wikipedia.org/wiki?curid=308199" title="SIW Znak">
SIW Znak



</doc>
<doc id="308201" url="https://pl.wikipedia.org/wiki?curid=308201" title="Hymn Algierii">
Hymn Algierii

Kassaman – hymn państwowy Algierii. Został przyjęty 5 lipca 1962. Muzykę skomponował Mohamed Fawzi, a słowa napisał Moufdi Zakaria.

</doc>
<doc id="308202" url="https://pl.wikipedia.org/wiki?curid=308202" title="Kassaman">
Kassaman



</doc>
<doc id="308206" url="https://pl.wikipedia.org/wiki?curid=308206" title="Hymn Bahrajnu">
Hymn Bahrajnu

Bahrainona ("Nasz Bahrajn") – hymn państwowy Bahrajnu. Został przyjęty w roku 1971. Słowa napisał Mohammed Sudqi Ayyash.
W 2002 roku oryginalny tekst zostały zmieniony w związku reinstalacją królestwa w Bahrajnie, kiedy to tytuł władcy zmienił się z emira na króla.
Transkrypcja oryginalnych słów.
Baḥrainunā
Malīkunā
Ramz al-wi’ām
Dustūruhā ‘alī al-makanah wal-maqām
Mīthāquhā nahj ash-shari’ah wal-‘urūbah wal-qiyam
Ashat mamlakah al-Baḥrain
Balad al-kirām
Mahd as-salām
Dustūruhā ‘alī al-makanah wal-maqām
Mīthāquhā nahj ash-shari’ah wal-‘urūbah wal-qiyam
Ashat mamlakah al-Baḥrain
Polskie tłumaczenie.
Nasz Bahrajn,
Nasz król
Jest symbolem harmonii.
Jego konstytucja jest najlepszą z możliwych,
Jego statut reprezentuje szariat, arabizm
I jego wartości.
Niech żyje królestwo Bahrajnu!
To kraj jest szlachecki
I kolebka pokoju.
Jego konstytucja jest najlepszą z możliwych,
Jego statut reprezentuje szariat, arabizm
I jego wartości.
Niech żyje królestwo Bahrajnu!

</doc>
<doc id="308207" url="https://pl.wikipedia.org/wiki?curid=308207" title="Bahrainona">
Bahrainona



</doc>
<doc id="308211" url="https://pl.wikipedia.org/wiki?curid=308211" title="STS-113">
STS-113

STS-113 (ang. "Space Transportation System") – czternastodniowa misja wahadłowca Endeavour agencji NASA, w czasie której dokonana została wymiana załóg 5 i 6 Międzynarodowej Stacji Kosmicznej. Podczas prawie tygodnia dokowania do ISS, astronauci przeprowadzili m.in. rozładunek towarów, kilka spacerów kosmicznych.
Był to dziewiętnasty lot promu kosmicznego Endeavour i sto dwunasta misja w ramach programu lotów wahadłowców.
Cel misji.
Szesnasty lot wahadłowca na stację kosmiczną ISS – dostarczenie segmentu P1 kratownicy ITS; powrót piątej załogi orbitalnej (przyleciała na stację w misji Endeavour STS-111 i spędziła 184 dni 22 godziny 15 minut w kosmosie), którą zastąpiła załoga szósta.

</doc>
<doc id="308214" url="https://pl.wikipedia.org/wiki?curid=308214" title="Hymn Tunezji">
Hymn Tunezji

Himat Al Hima (pol. „Obrońcy ojczyzny”) – hymn państwowy Tunezji. Został przyjęty w roku 1987. Muzykę skomponował Muhammad Abd al-Wahhab, a słowa napisali Mustafa Sadik ar-Rafii oraz Abul-Kasim Eszebbi.

</doc>
<doc id="308216" url="https://pl.wikipedia.org/wiki?curid=308216" title="Wojciech Giertych">
Wojciech Giertych

Wojciech Giertych OP (ur. 27 września 1951 w Londynie) – polski dominikanin, doktor teologii moralnej, doctor honoris causa nauk humanistycznych Christendom College, Teolog Domu Papieskiego, członek Papieskiego Komitetu ds. Międzynarodowych Kongresów Eucharystycznych, konsultor Kongregacji Nauki Wiary, konsultor Kongregacji ds. Beatyfikacji i Kanonizacji, przewodniczący Komisji Wydawniczej Libreria Editrice Vaticana, wykładowca Angelicum.
Życiorys.
Syn Jędrzeja i Marii z domu Łuczkiewicz, wnuk Włodzimierza Łuczkiewicza. W 1970 przyjechał do Poznania, gdzie podjął studia historyczne na Uniwersytecie im. Adama Mickiewicza. Po ich ukończeniu i obronie pracy magisterskiej rozpoczął nowicjat u dominikanów. Święcenia kapłańskie przyjął w 1981 w Krakowie. Następnie uzyskał doktorat z teologii moralnej na Papieskim Uniwersytecie św. Tomasza „Angelicum” w Rzymie.
Po powrocie do Polski był magistrem klerykatu (studentatu) w krakowskim klasztorze dominikanów oraz wykładowcą teologii moralnej. Wykładał na uczelni „Angelicum” w Rzymie i w Kolegium Filozoficzno-Teologicznym Polskiej Prowincji Dominikanów w Krakowie
Od 1998 członek Rady Generalnej Zakonu Dominikańskiego, gdzie pełnił wiele funkcji (ostatnio socjusza generała do spraw życia intelektualnego, wcześniej asystenta generała ds. Europy Centralnej i Wschodniej).
Posługuje się językiem angielskim, francuskim, włoskim, hiszpańskim, niemieckim, rosyjskim i łacińskim.
1 grudnia 2005 został mianowany przez Benedykta XVI Teologiem Domu Papieskiego. Zastąpił na tym stanowisku szwajcarskiego kardynała Georges’a Cottiera. 4 marca 2010 mianowany członkiem Papieskiego Komitetu ds. Międzynarodowych Kongresów Eucharystycznych. 14 kwietnia 2012 mianowany członkiem Kongregacji Spraw Kanonizacyjnych.
Życie prywatne.
Jest młodszym bratem Macieja Giertycha oraz stryjem Romana Giertycha.

</doc>
<doc id="308218" url="https://pl.wikipedia.org/wiki?curid=308218" title="Himat Al Hima">
Himat Al Hima



</doc>
<doc id="308219" url="https://pl.wikipedia.org/wiki?curid=308219" title="Ala Challidi">
Ala Challidi

Ala Chalidi to hymn państwowy Tunezji w latach 1958-1987. Muzykę skomponował Salah al-Mahdi, a słowa napisał Dżalal ad-Din Nakkasz.
Hymn został wybrany w konkursie, na który wpłynęły 23 kompozycje muzyczne oraz 53 propozycje słów. Przed przyjęciem zostały one wykonane w rodzinnym mieście ówczesnego prezydenta Habiba Burgiby.

</doc>
<doc id="308221" url="https://pl.wikipedia.org/wiki?curid=308221" title="Rataje (Poznań)">
Rataje (Poznań)

Rataje – część miasta Poznania a zarazem jednostka obszarowa Systemu Informacji Miejskiej, leżąca na prawym brzegu Warty, położona w dwóch jednostkach pomocniczych Osiedle Rataje i Osiedle Żegrze.
Na Ratajach według pierwotnych planów miało mieszkać 110-120 tys. (obliczenia oparte były na zasadzie jednostek mieszkaniowych obsługujących szkołę 7-klasową, 27 jednostek po 4700 mieszkańców).
Położenie.
Charakteryzuje się gęstą zabudową wielorodzinną, skupioną na wyszczególnionych osiedlach mieszkaniowych:
Granice i podział.
Jednostkę obszarową Systemu Informacji Miejskiej Rataje wytyczają ulice (od zachodu ogranicza go rzeka Warta, a od środkowego wschodu osiedle Polan):
Jednostka obszarowa SIM Rataje podzielona jest na pomniejsze obszary, którymi są:
Historia.
Pierwsza wzmianka o wsi Rataje pochodzi z przywileju lokacyjnego Poznania z 1253 roku. Leżała ona w miejscu dzisiejszego osiedla Piastowskiego. Poznań w XVI wieku korzystał zwyczajowo z lasku ratajskiego, który rósł w okolicy młyna Topolnego, celem pozyskiwania chrustu i gałęzi do umacniania grobli miejskich. W 1561 doszło nawet do sporu sądowego o korzystanie z tego lasu między miastem, a właścicielami terenu. Wieś szlachecka Rataie położona była w 1580 roku w powiecie poznańskim województwa poznańskiego. Według danych ze spisu powszechnego w 1789 (pierwszego w Polsce) Rataje zamieszkiwało 131 osób, a w 1819 było ich już 196.
Teren Rataj oraz wsi Chartowo i Żegrze, stanowiących część dzielnicy Nowe Miasto, włączono w granice Poznania w 1925 roku. Idea przekształcenia, zachowującej do tego czasu swój wiejski charakter części miasta zrodziła się w latach 1950-1952, gdy rozpisano konkurs urbanistyczny na zagospodarowanie tych terenów o powierzchni około 2100 ha. Plan zagospodarowania przestrzennego został w 1962 roku zatwierdzony przez Radę Narodową Poznania. Pracami nad kształtem nowego kompleksu osiedli zajmować się miała specjalna pracownia „Rataje” w obrębie poznańskiego „Miastoprojektu” kierowana przez J. Wellengera.
23 sierpnia 1977 osiedla ratajskie, jako przykład nowoczesnego budownictwa mieszkaniowego, zwiedzał Mohammad Reza Pahlawi – szach Iranu.
Rataje w latach 1954–1990 należały do dzielnicy Nowe Miasto.
Architektura.
Całość Rataj podzielono na dwie części, tzw. tarasy. Dolny taras stanowić miały osiedla Piastowskie, Jagiellońskie, Rzeczypospolitej, Manifestu Lipcowego (obecnie Armii Krajowej), Bohaterów II Wojny Światowej, Oświecenia, Powstań Narodowych i Związku Młodzieży Socjalistycznej (obecnie Polan). Na os. Piastowskim w grudniu 1967 roku ukończono pierwszy ratajski blok. Początkowo istniały jedynie dwa typy pięciokondygnacyjnych budynków. Zbudowano z nich całe os. Piastowskie oraz część os. Jagiellońskiego. W późniejszym okresie dodano dwa kolejne typy budynków pięciokondygnacyjnych o większej liczbie klatek schodowych oraz mieszkaniach o większej powierzchni. Uzupełnieniem tych podstawowych budynków były tzw. „deski”, czyli jedenastokondygnacyjne bloki o długości 220 m, szerokości 13 m, sześciu klatkach schodowych, 540 mieszkaniami z 1260 izbami na 1800 mieszkańców oraz osiemnastokondygnacyjne „punktowce” ze 128 mieszkaniami.
Edukacja.
Wykaz placówek oświatowych znajdujących się na terenie Rataj:
Transport.
23 lutego 1979 oddano do użytku trasę na os. Lecha (rozpoczęcie budowy nastąpiło w maju 1978). Początkowo kursowały tam tramwaje linii 5 z Górczyna, a także nowo utworzonej linii 23, kursującej jedynie w dni robocze do ul. Gwarnej (wówczas Lampego). Pierwszy wagon z przedstawicielami władz Poznania, który przejechał po linii, to 102Na-22 (linia 5, prowadzony przez motorniczego Waldemara Jakubowskiego)) oraz typu N (linia 23). Pierwszym tramwajem przejechali m.in. prezydent Władysław Śleboda oraz I sekretarz KW PZPR w Poznaniu Jerzy Zasada. Skarpa przy ul. Piaśnickiej pełna była ludzi z transparentami. Na czele tramwaju wisiała tablica z napisem: "W rocznicę wyzwolenia Poznania budowniczowie przekazują społeczeństwu miasta nową linię tramwajową do os. Lecha".
Od 1 lutego 1982 na os. Lecha skierowano również linie 17 z pętli Budziszyńska przez Śródkę. Od 1 listopada 1982 linia 23 kursowała także w weekendy. Pętla na os. Lecha była w zamierzeniu tymczasową. Wraz z nią wybudowano tunele w kierunku Franowa i Ronda Żegrze. 18 października 1983 otwarto odcinek z Ronda Starołęka, przez Rondo Żegrze do osiedla Stare Żegrze (wówczas ZWM). Kursował tu dwukierunkowy wagon 4N-737 (jazda wahadłowa, linia W). Miał on dwa stanowiska motorniczego, jednak drzwi tylko z jednej strony. Z uwagi na wysoką frekwencję pasażerów skład ten rozbudowano do wahadłowej wersji N+ND+N. 30 sierpnia 1985 oba odcinki połączono ulicami Żegrze i Chartowo (wówczas Jedności Słowiańskiej). Nazywany on jest Górnym Tarasem Rataj (GTR). Kursowała tu linia 23 przedłużona do Starołęki, a w nocy linia 4 z Serbskiej na Zawady. Z uwagi na niedostatki wyposażenia podstacji trakcyjnej GTR przez długie lata mogła tu kursować tylko jedna linia tramwajowa, obsadzona wyłącznie taborem typu N (od 1986 także w trójskładach). Od 5 stycznia 1987 skierowano na GTR linię 20 z Ogrodów na Miłostowo, a od 1988 kursowały tu trójskłady 105Na na linii 5 (wycofane w 1994). Od 6 lutego 1989 na trasę tę skierowano linię 0 (okólną). 1 stycznia 1992 zlikwidowano linię 23 oraz zmieniono trasy linii 0 i 17 ("zerówkę" zlikwidowano 1 września 1992). Od 1 stycznia 1993 po Trasie Kórnickiej jeździły linie 1 i 5. 1 marca 1999 do os. Lecha skierowano linię D z os. Sobieskiego, a od 1 września tego samego roku poprzez GTR kursowała linii 11 z Piątkowskiej. 1 marca 2005 podzielono linię 1 na dwie: 1 i 17 (1 kursowała po GTR, a 17 do os. Lecha z Ogrodów). Od tego samego dnia linia 11 skrócona została do os. Lecha (i dodatkowo zmieniono jej przebieg), a na GTR skierowano linie 3 i 4 (11 października te dwie linie wycofano z GTR i zastąpiono wydłużoną "siedemnastką"). 30 sierpnia 2005 odbyły się przez GTR przejazdy specjalne z okazji 10-lecia trasy. 15 sierpnia 2007 do os. Lecha zaczęła kursować linie 16 z os. Sobieskiego.
Obecnie przez Rataje biegną liczne linie tramwajowe oraz autobusowe.
Bezpieczeństwo.
Na osiedlu Bohaterów II Wojny Światowej zlokalizowany jest Referat Straży Miejskiej Nowe Miasto.
Wspólnoty religijne.
Na Ratajach założono cztery parafie Kościoła rzymskokatolickiego, które są zgrupowane w dekanacie Poznań-Nowe Miasto i dekanacie Poznań-Rataje, a są to:
Rataje w kulturze popularnej.
Tematykę budowy osiedli ratajskich i dynamicznych przemian społecznych na tym terenie poruszyli:

</doc>
<doc id="308222" url="https://pl.wikipedia.org/wiki?curid=308222" title="Rataje">
Rataje



</doc>
<doc id="308231" url="https://pl.wikipedia.org/wiki?curid=308231" title="Mosty Młyńskie">
Mosty Młyńskie

Mosty Młyńskie we Wrocławiu – zespół dwóch mostów (Południowy 27,8 m długości i Północny 36,6 m) przerzuconych nad odnogami Odry Północnej (Odra Północna, Kanał Młyna Maria). Mosty łączą Wyspę Piasek z Wyspą Młyńską oraz Wyspę Młyńską z prawym brzegiem rzeki. Przed rokiem 1945 nosiły wspólną nazwę "Gneisenau Brücke" (dopiero od tego czasu traktowane są jako dwa osobne obiekty).
Konstrukcja stalowa z parabolicznych łuków kratownic systemu Schwedlera, nitowana, zastąpiła w 1885 istniejące na tym miejscu mosty drewniane. Most Młyński Północny (dłuższy) ma – po dokonanym w 1956 kapitalnym remoncie przeprawy – szerokość pomostu 12,89 m (Południowy – 12,80 m), szerokość jezdni 6,84 m (Pd. – 6,80 m), dwa chodniki po 3,25 m (Pd. – 2 × 3,0 m) i rozpiętość przęseł 35,60 m (28,86 m pod mostem Południowym). W ciągu prowadzącej z Wyspy Piasek na północ w kierunku placu Bema ulicy św. Jadwigi pomiędzy mostem południowym a północnym znajduje się cypel Wyspy Młyńskiej ze zdobionym kamieniarką tarasem widokowym w kierunku Ostrowa Tumskiego i wylot ulicy prowadzącej na Wyspę Słodową. Mosty wspierają się na przyczółkach z granitowych ciosów wmurowanych w brzegi Wyspy Piasek, Wyspy Młyńskiej i prawego brzegu rzeki. Przez mosty poprowadzone są dwa tory tramwajowe, dwukierunkowy ruch samochodowy (maksymalne obciążenie mostów określono na 10 ton) i pieszy (chodniki oddzielone są od jezdni i torowiska tramwajowego kratownicą nośną).
Odra Północna wypływająca w pobliżu Mostów Młyńskich spod Mostu Tumskiego rozgałęzia się na cyplu Wyspy Młyńskiej i – po minięciu Mostów – jej południowa odnoga wpływa do systemu rynien roboczych młyna Maria i młyna Feniks, a północna, spod Mostu Młyńskiego Północnego, omija Wyspę Młyńską od północy i kieruje się w stronę Wyspy Bielarskiej i Mostu św. Klary, zbudowanego na miejscu nieistniejących (po wyburzeniu w 1975) Młynów św. Klary.
W średniowieczu układ śródmiejskiego węzła wodnego wyglądał inaczej niż obecnie. W szczególności, Ostrów Tumski był wyspą nie tylko z nazwy. Dopiero na początku XIX wieku na rozkaz Napoleona zasypano oddzielającą go od prawego brzegu Odry odnogę rzeki. Na miejscu dzisiejszego pl. Bema znajdowała się jeszcze jedna wyspa, nazywana wyspą św. Klary. W związku z tym ówczesny układ mostów także był nieco inny niż obecnie, bo dalej na północ znajdował się jeszcze jeden most, nazwany "Fortuna". Jednak dwunastowieczny poprzednik Mostów Młyńskich, nazywany najpierw "Pons ad molam de corpore Jesu Christi" ("Mostem Bożego Ciała"), potem "Mostem Przedtumskim" znajdował się na tym samym miejscu, co dziś i był środkowym ogniwem łańcucha "Długich Mostów" zwanych "Wratislavia junxta pontem" prowadzącego od Bramy Piaskowej na południu, przez Most Piaskowy, Przedtumski i Fortuna na północ, w kierunku Ołbina i znajdującego się tu na miejscu obecnego kościoła św. Michała Archanioła opactwa benedyktynów oraz w kierunku Trzebnicy.
Uszkodzenia mostów, jakich doznały one w czasie oblężenia miasta pod koniec II wojny światowej zostały krótko po wojnie prowizorycznie naprawione przy pomocy drewnianych belek. Późniejszy remont w 1956, podczas którego odbudowano stalowe pomosty i wzmocniono dźwigary, nadał im współczesny układ jezdni, która po dalszych latach została w ramach kolejnego remontu zmodernizowana w 1990; dokonano wówczas także rekonstrukcji żeliwnych barier oraz kamiennych ozdób. W 1997, w czasie powodzi tysiąclecia, Mosty Młyńskie były poważnie zagrożone w związku z faktem, iż spiętrzony nurt rzeki, niosący w dodatku prócz wszelkiego porwanego śmiecia także potężne pnie drzew, nie mieścił się w rynnach Młyna Maria i stworzył niebezpieczeństwo zawalenia się całego budynku do rzeki pod naporem wody i niesionych z jej nurtem przedmiotów. Zawalenie się budynków poskutkowałoby natychmiastowym jeszcze większym spiętrzeniem wód rzeki, które mogłoby spowodować – wskutek efektu domino – zniesienie tak Mostów Młyńskich, jak i Mostu Piaskowego i być może kilku innych. Taki całkiem realny scenariusz spowodowałby jeszcze bardziej katastrofalne w skutkach zalanie nie tylko tych połaci miasta, jak to miało w rzeczywistości miejsce, ale również najcenniejszych historycznych dzielnic Śródmieścia i Starego Miasta, wraz z Rynkiem i okolicami. Przez wiele godzin dyżurowali przy Mostach Młyńskich samorzutnie gromadzący się ratownicy, w tym taternicy, który zwieszeni nad nurtem rzeki na haku wysięgnika stojącego na brzegu dźwigu przy pomocy lin i bosaków nie dopuszczali do klinowania się w wąskim przepuście pod młynami niesionych przez rzekę pni i kłód. Na pamiątkę tych wydarzeń wmurowano w balustradę południowego mostu kamienną tablicę ze stosowną inskrypcją.

</doc>
<doc id="308233" url="https://pl.wikipedia.org/wiki?curid=308233" title="Janina Paradowska">
Janina Paradowska

Janina Maria Paradowska-Zimowska (ur. 2 maja 1942 w Krakowie, zm. 29 czerwca 2016 w Warszawie) – polska dziennikarka i publicystka, związana m.in. z tygodnikiem „Polityka” i radiem Tok FM. Laureatka nagrody Grand Press dla dziennikarza roku (2002) i Nagrody Kisiela (2011).
Życiorys.
Ukończyła studia na Wydziale Polonistyki Uniwersytetu Jagiellońskiego, następnie studiowała podyplomowo dziennikarstwo na Uniwersytecie Warszawskim. Rozpoczęła pracę w zawodzie jako dziennikarka dziennika „Kurier Polski”, w którym zajmowała się tematyką społeczną.
Należała do Polskiej Zjednoczonej Partii Robotniczej. Na początku lat 80. była m.in. szefową struktur NSZZ „Solidarność” w należącym do Stronnictwa Demokratycznego Wydawnictwie „Epoka”. Po wprowadzeniu w Polsce w 1981 stanu wojennego zrezygnowała z członkostwa w PZPR. Została zweryfikowana negatywnie, jednak po paru miesiącach przywrócona do pracy w „Kurierze Polskim”. W tym samym roku podjęła pracę w redakcji „Życia Warszawy”, gdzie m.in. pełniła funkcję kierownika działu politycznego. Pracowała również w dziale kulturalno-oświatowym. Z ramienia tej redakcji brała udział w relacjonowaniu prac stolika młodzieżowego Okrągłego Stołu. Z pracy w „Życiu Warszawy” odeszła po przejęciu tego tytułu przez grupę dziennikarzy skupionych wokół Kazimierza Wóycickiego i Tomasza Wołka.
W 1991 dołączyła do zespołu redakcyjnego „Polityki”. Była komentatorką polityczną tego tygodnika, a także inicjatorką Salonów „Polityki” i prowadzącą spotkania z tego cyklu z udziałem polityków, przedsiębiorców, przedstawicieli mediów i kultury. Współpracowała także z TVP, gdzie od maja 1993 do czerwca 1994 prowadziła program publicystyczny "Gorąca Linia" w TVP1. Od 2003 do końca życia była dziennikarką radia Tok FM. Od 2007, także do śmierci, prowadziła na antenie Superstacji program "Puszka Paradowskiej" (później prowadziła w tej stacji również program "Rozmowa dnia").
Prowadziła zajęcia na studiach dziennikarskich w Collegium Civitas. Opublikowała książkę "A chciałam być aktorką…" (2011).
Została pochowana 2 lipca 2016 w Alei Zasłużonych na cmentarzu Rakowickim w Krakowie (kwatera LXVII/płn., 2/8a).
Wyróżnienia i upamiętnienie.
Była laureatką licznych nagród branżowych. Otrzymała m.in. Nagrodę im. Adolfa Bocheńskiego (1997), Nagrodę Wieczystej Fundacji im. Ksawerego i Mieczysława Pruszyńskich (1999), Nagrodę im. Andrzeja Urbańczyka (2004). W 2002 została także nagrodzona Złotą Akredytacją do Sejmu jako najlepsza dziennikarka prasy ogólnopolskiej. W 2011 otrzymała Nagrodę Kisiela.
Wyróżniona także doroczną nagrodą Grand Press – tytułem najlepszego dziennikarza 2002. Z inicjatywy Renaty Gluzy z miesięcznika „Press” dodatkową nagrodą był występ aktorski. Janina Paradowska wystąpiła 13 i 14 stycznia 2007 w warszawskim teatrze Kwadrat w farsie Raya Cooneya i Johna Chapmana "Nie teraz kochanie" jako pani Frencham (w miejsce Barbary Rylskiej).
W 2016 została patronką Nagrody im. Janiny Paradowskiej i Jerzego Zimowskiego.
W 2021 decyzją rady miasta Krakowa jej imieniem nazwano skwer w Krakowie przy ulicy Łobzowskiej.
Życie prywatne.
Córka Stanisława i Marii. Janina Paradowska była dwukrotnie zamężna: z Tadeuszem Stępniem, dziennikarzem „Kuriera Polskiego”, a następnie z Jerzym Zimowskim.

</doc>
<doc id="308236" url="https://pl.wikipedia.org/wiki?curid=308236" title="Rosiers-sur-Loire">
Rosiers-sur-Loire



</doc>
<doc id="308238" url="https://pl.wikipedia.org/wiki?curid=308238" title="Teatr Ateneum w Katowicach">
Teatr Ateneum w Katowicach

 
Śląski Teatr Lalki i Aktora „Ateneum” w Katowicach − jeden z najstarszych zespołów lalkowych w Polsce. Istnieje od 1945 roku.
Początkowo zdominowany był przez kierujących nim kolejno plastyków − Juliusza Glatty’ego, Jerzego Zitzmana i Zygmunta Smandzika − którzy przez wiele lat decydowali o kształcie artystycznym tej sceny. Późniejsze koncepcje zmieniały się wraz z kolejnymi dyrekcjami. Zawsze wyraźnie zaznaczał się jednak związek z miejscowym środowiskiem twórczym. Tu warto zwrócić uwagę na dramaturgię Edmunda Wojnarowskiego, którego większość sztuk miała swoje prapremiery właśnie w „Ateneum”, czy kompozycje Bogumiła Pasternaka, przez wiele lat kierownika muzycznego, później dyrektora artystycznego teatru. Trudno też nie wspomnieć o scenografiach Alicji Kuryło.
Wśród kierowników literackich był Gustaw Morcinek, a na afiszu pojawiały się tak znakomite nazwiska jak Katarzyna Gärtner, Danuta Michałowska, Michał Banasik, Jan Dorman, Roman Kalarus, Janusz Kapusta, Adam Kilian, Michał Lorenc, Teofil Ociepka, Krzysztof Penderecki, Józef Skrzek, Witold Szalonek czy Jan Brzechwa.
Dzisiejszy repertuar, adresowany głównie do widowni dziecięcej − to zarówno baśniowa klasyka jak i pozycje współczesne. Realizowany w różnych konwencjach i technikach, wykorzystuje środki teatru lalkowego, ale też związki ze sceną żywego planu. Spośród aktualnie wystawianych spektakli szczególne zainteresowanie wzbudzają odbiegające od inscenizacyjnych schematów: "Pinokio" Carla Collodiego, "Podróże Gullivera" Jonathana Swifta, "Kot w butach" − baśń muzyczna Bogumiła Pasternaka do tekstu Jana Brzechwy, "Słowik" Františka Pavlička, "Ferdynand Wspaniały" Ludwika Jerzego Kerna, "Przypowieść o szczęściu" Krystyny Jakóbczyk.
Ze swymi przedstawieniami zespół gościł wielokrotnie za granicą, m.in. w Austrii, Czechach, Holandii, Niemczech, Słowacji, USA, Wielkiej Brytanii. Uczestniczył też w wielu krajowych i międzynarodowych festiwalach, niejednokrotnie uzyskując nagrody za swe prezentacje. Od kilku lat współpracuje z czeskimi i słowackimi artystami: Evą Farkašovą, Karlem Brožkiem, Petrem Nosálkiem, Pavlem Hubičką, Tomášem Volkmerem.
Od 2002 roku „Ateneum” jest organizatorem Międzynarodowego Festiwalu Teatrów Lalek „Katowice - Dzieciom”. W pomieszczeniach przy ul. 3 Maja 25 działa Galeria „Ateneum”.
Spektakle Teatru Atneum.
Na deskach katowickiego teatru wystawianych były dziesiątki przedstawień, których scenariusze oparte były na dziełach polskich i obcych autorów:

</doc>
<doc id="308244" url="https://pl.wikipedia.org/wiki?curid=308244" title="William Robertson Smith">
William Robertson Smith

William Robertson Smith (ur. 8 listopada 1846, zm. 31 marca 1894 w Cambridge) – szkocki filolog i archeolog.
Życiorys.
Urodził się w Aberdeenshire. W 1875 napisał wiele artykułów związanych z religią do dziewiątego wydania encyklopedii "Britannica". W 1889 napisał swoją najważniejszą pracę – "Religię Semitów" ("Religion of the Semites"), w której posłużył się socjologią do analizy zachowań religijnych.

</doc>
<doc id="308245" url="https://pl.wikipedia.org/wiki?curid=308245" title="Tkanka wzmacniająca">
Tkanka wzmacniająca

Tkanka wzmacniająca – ogólna nazwa tkanek roślinnych, zapewniających roślinom odporność na zginanie, rozciąganie oraz umożliwiających zachowanie kształtu organom. Tkanki wzmacniające są przystosowane do obciążeń mechanicznych występujących w środowisku lądowym. Ich komórki mają zgrubiałe ściany, a ich odpowiednie rozmieszczenie w roślinie gwarantuje wytrzymałość na czynniki dynamiczne (np. wiatr), a także statyczne (np. masa liści czy owoców). Tkanki wzmacniające tworzą układ wzmacniający.
Do tkanek wzmacniających należą twardzica (sklerenchyma) i zwarcica (kolenchyma) oraz zdrewniała część ksylemu. W organach tkanki wzmacniające występują w postaci wiązek. Przestrzeń pomiędzy wiązkami wypełniona jest miękiszem. W łodydze wiązki znajdują się blisko zewnętrznej powierzchni. Ich rozkład może być różny w zależności od gatunku. Pierwszy typ polega na całkowitym lub częściowym otoczeniu wiązek łykodrzewnych przez sklerenchymę. Większość masy sklerenchymy znajduje się po zewnętrznej stronie tych wiązek, nie sięgając jednak epidermy. W drugim typie budowy wiązki łykodrzewne okryte sklerenchymą stykają się z epidermą. Trzeci typ układu elementów wzmacniających, jest najbardziej wytrzymały. Sklerenchyma w takich łodygach znajduje się na całym obwodzie łodygi. Taki układ jest typowy dla traw. W podobny sposób rozłożone są w łodydze pasma kolenchymy. Leżą one bezpośrednio pod epidermą, tworząc pierścień lub są rozdzielone pasmami tkanki asymilacyjnej. W liściach wiązki sklerenchymy występują w pobliżu górnej i dolnej powierzchni.
Kolenchyma zbudowana jest z komórek żywych, które mogą, ale nie muszą, posiadać chloroplastów. Ściana komórkowa posiada wzmocnienia celulozowo – pektynowe usytuowane w zależności od rodzaju kolenchymy. Kolenchyma kątowa posiada zgrubienia w kątach komórek, płatowa zaś pomiędzy jedną a drugą warstwą komórek. Wzmocnienia z tej tkanki występują tylko w organach nadziemnych i mają postać wiązek lub pierścienia.
Sklerenchyma zbudowana jest z komórek martwych, inkrustowanych ligniną. Włókna sklerenchymatyczne mają postać wydłużoną, natomiast komórki kamienne, inaczej zwane sklereidami, mogą być kuliste (takie graniaste komórki kamienne występują na przykład w owocu gruszy).

</doc>
<doc id="308249" url="https://pl.wikipedia.org/wiki?curid=308249" title="Robert Huth">
Robert Huth

Robert Huth (wym. ; ur. 18 sierpnia 1984 w Berlinie) – niemiecki piłkarz grający na pozycji obrońcy.
Życiorys.
Kariera klubowa.
W czasach juniorskich trenował w VfB Fortuna Biesdorf, 1. FC Union Berlin i angielskim Chelsea F.C.. W latach 2002–2003 był piłkarzem rezerw tego ostatniego. 11 maja 2002, mając 17 lat, zadebiutował w rozgrywkach Premier League – miało to miejsce w przegranym 1:3 meczu z Aston Villa F.C.. Do gry wszedł w 46. minucie, zastępując Graeme’a Le Saux. W sezonach 2004/2005 i 2005/2006 wraz z Chelsea zdobył mistrzostwo kraju, a w 2005 roku także Tarczę Wspólnoty. W 2005 roku był łączony z transferem do Bayernu Monachium. 1 sierpnia 2006 odszedł za równowartość 8,9 mln euro do Middlesbrough F.C.. Po zakończeniu sezonu 2008/2009 klub ten został relegowany do ligi Championship. 1 sierpnia 2009 Huth został piłkarzem Stoke City F.C., a kwota transferu wyniosła 7 mln euro. Od 2 lutego do 31 maja 2015 przebywał na wypożyczeniu w Leicester City F.C., a po 1 lipca 2015 pozostał w tym klubie na zasadzie transferu definitywnego. W sezonie 2015/2016 zdobył trzecie w swojej karierze mistrzostwo Anglii. 1 lipca 2018 zakończył karierę piłkarską.
Kariera reprezentacyjna.
W 2004 roku wraz z reprezentacją Niemiec do lat 21 wystąpił na mistrzostwach Europy. 18 sierpnia 2004 zadebiutował w seniorskiej reprezentacji – w wygranym 3:1 meczu z Austrią, który został rozegrany w Wiedniu. Grał w nim od 86. minuty, gdy zmienił Andreasa Hinkela. W 2005 roku został powołany na rozgrywany w Niemczech Puchar Konfederacji. W meczu o 3. miejsce przeciwko Meksykowi zdobył gola na 3:2 po asyście Kevina Kurányi'ego (Niemcy wygrali go 4:3). W 2006 roku był członkiem kadry na mistrzostwa świata. Ostatnie spotkanie dla reprezentacji rozegrał 2 czerwca 2009 ze Zjednoczonymi Emiratami Arabskimi (7:2 dla Niemiec).

</doc>
<doc id="308253" url="https://pl.wikipedia.org/wiki?curid=308253" title="Ryś eurazjatycki">
Ryś eurazjatycki



</doc>
<doc id="308259" url="https://pl.wikipedia.org/wiki?curid=308259" title="Stefan Wiechecki">
Stefan Wiechecki

Stefan Wiechecki ps. "Wiech" (ur. 10 sierpnia 1896 w Warszawie, zm. 26 lipca 1979 tamże) – polski prozaik, satyryk, publicysta i dziennikarz.
Autor uznawany jest za uosobienie warszawskości z uwagi na swoją twórczość pisaną stylem gwarowym, nazwanym wiechem. Najbardziej znane są jego felietony, z którymi jego postać jest kojarzona. Nazywany "Homerem warszawskiej ulicy". 
Życiorys.
Urodził się 10 sierpnia 1896 w Warszawie na Woli jako jeden spośród dziesięciorga rodzeństwa. Ojcem pisarza był Teodor Wiechecki, właściciel sklepu wędliniarskiego przy ul. Marszałkowskiej, a matką Ludwika z Czarniawskich.
Po zdaniu w 1916 roku matury w Gimnazjum Wojciecha Górskiego w Warszawie, prawdopodobnie wstąpił do I Brygady Legionów Polskich pod dowództwem Józefa Piłsudskiego. Od 13 stycznia 1917 służył jako ułan w 3. szwadronie 2 Pułku Ułanów Legionów Polskich. W 1918 roku wrócił do cywila i jako Stefan Gozdawa (pseudonim wzięty z Rodziewiczówny) grywał w różnych teatrach – w sumie kilkanaście ról. W 1920 brał udział w wojnie polsko-bolszewickiej w 2 pułku ułanów i przy jego dowódcy pełnił funkcję adiutanta w stopniu wachmistrza. Odznaczony Krzyżem Walecznych.
W 1923 roku został rzecznikiem prasowym Polskiego Czerwonego Krzyża i ożenił się z Leokadią Fałdowską. Porzucił pracę rzecznika i w latach 1924–1926 był dyrektorem Teatru Popularnego na Woli u zbiegu ulic Wolskiej i Młynarskiej, w pobliżu Kercelaka. Teatr – finansowany przez ojca Wiecheckiego – ostatecznie upadł. Przez wiele lat Wiecheccy mieszkali w pobliżu Kercelaka; miejsca, w którym stykały się gwary z całego miasta, których językoznawcy dla przedwojennej Warszawy wyodrębnili co najmniej pięć.
Po upadku teatru „Wiech” odbył staż reporterski w „Kurierze Warszawskim” oraz „Kurierze Czerwonym” (od 1932 gazeta nosiła tytuł „Dobry Wieczór! Kurier Czerwony”), gdzie został sprawozdawcą sądowym. Sprawozdania pochodziły ze śródmiejskich sądów grodzkich. W wyniku tej pracy jego twórczość ewoluowała i pojawił się charakterystyczny dla Wiecha styl gwarowy.
W okresie międzywojennym dziennikarstwo nie było podstawą utrzymania Wiecheckiego. Prowadził też sklep ze słodyczami znanej warszawskiej firmy „Fuchs i Synowie” w centrum Nowej Pragi na rogu ulic Stalowej, Inżynierskiej i 11 Listopada, pod adresem ul. Stalowa 1 (gdzie również, na trzecim piętrze, mieszkał).
Według niepotwierdzonych informacji, podczas powstania warszawskiego publikował w staromiejskim dzienniku „Powstaniec”.
Po wojnie Wiechecki pisał felietony do „Życia Warszawy” i „Kuriera Codziennego”, a następnie do „Expressu Wieczornego”, któremu Wiech pozostał wierny aż do śmierci.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.
Był autorem popularnych felietonów pisanych gwarą warszawską, przedstawiających w satyrycznym świetle mieszkańców Warszawy, a po II wojnie światowej i zagładzie miasta, mieszkańców warszawskich dzielnic: Targówka i Szmulowizny; w felietonach stworzył m.in. postać historyka amatora pana Teofila Piecyka oraz pana Walerego Wątróbki komentującego codzienne życie stolicy. Felietony, humoreski i reportaże Wiecha były wydawane również w zbiorach, m.in.: „Ja panu pokażę!” (1938), „Wiadomo – stolica!” (1946), „Helena w stroju niedbałem” (1949), „Ksiuty z Melpomeną” (1963), „Śmiech śmiechem” (1968), „Dryndą przez Kierberdzia” (1990).
Wiechecki przedstawił też swych bohaterów, choć nieco innych niż w felietonach, w powieści „Café »Pod Minogą«” (1957), i jej kontynuacji „Maniuś Kitajec i jego ferajna”(1960); jest również autorem wspomnień „Piąte przez dziesiąte” (1970). W 1959 został zrealizowany film Café »Pod Minogą« na motywach powieści pod tym samym tytułem.
Oprócz tych 2 powieści Wiech po wojnie napisał swoją interpretację historii Polski pt. „Helena w stroju niedbałem, czyli królewskie opowieści pana Piecyka”. Dla Polskiego Radia nagrał też swoje monologi i czytał swoje felietony.
Zmarł z powodu choroby serca. Został pochowany na cmentarzu Powązkowskim (kwatera 169-2-8).
Krytyka twórczości.
Po wojnie, w latach 50. i 60., Wiech był krytykowany przez polonistów Jana Błońskiego i Zygmunta Lichniaka za zaśmiecanie języka polskiego gwarą z przedmieść Warszawy. Z ostrą krytyką wystąpił także Jacek Bocheński na łamach „Życia Warszawy”. W obronie Wiecheckiego stanął profesor Bronisław Wieczorkiewicz. Sam autor zaś napisał ironiczny artykuł „Znakiem tego” zamieszczony w „Expressie Wieczornym”, ozdobiony rysunkiem Jerzego Zaruby. Na rysunku tym Wiech trzyma esej Bocheńskiego a Walery Wątróbka pokazuje go palcem ze słowami „Śmiej się pan z tego!”.
Tuwim nazywał Wiecha "Homerem warszawskiej ulicy i warszawskiego języka". W „Kwiatach polskich” o Wiechu pisał tak: 
Wiech nie posługiwał się czystą gwarą przypisaną którejś z przedwojennych dzielnic Warszawy, była to raczej jej mieszanka. Po wojnie, gdy gwara wyszła z użycia i stała się językiem martwym, Wiech nadal ją rozwijał. Dziś trudno już dociekać, co zostało przez Wiecha przetworzone, co jest prawdziwym wyrażeniem gwarowym, a co zostało przez niego wymyślone.
Twórczość.
Pierwszy zbiór opowiadań „Znakiem tego” Wiechecki wydał własnym sumptem, nikt nie był zainteresowany ich drukiem. Dopiero, gdy cały nakład rozszedł się w dwa tygodnie, znaleźli się chętni wydawcy. Wiech spotykał się z niezbyt przychylnym przyjęciem krytyków i literatów zarówno przed wojną, jak i w okresie powojennym. Przed wojną zaszufladkowano go jako felietonistę, po wojnie zaś gwara warszawska nie pasowała do miasta zasiedlonego przez przybyszów z całego kraju i została zakwalifikowana jako gwara peryferii Warszawy. Akcja przedwojennych felietonów Wiecha dzieje się prawie zawsze w Śródmieściu, po wojnie zaś na Targówku i Szmulkach, gdzie ocalały fragmenty autentycznego miasta i jego mieszkańców. W okresie przed wojną w twórczości Wiecha widać starania o odwzorowanie typów i zachowań ludzkich, po wojnie jego twórczość to stylizowana kronika Warszawy doby socjalizmu.
Już przed wojną powstała postać Teofila Piecyka, zwanego czasem Teosiem Piecykiem albo panem Piecykiem, i Walerego Wątróbki. W powojennych felietonach pojawiły się też inne fikcyjne postacie stereotypowych warszawiaków. Najczęściej przewijali się:
Dzieła.
Do dziś Stefan Wiechecki nie doczekał się publikacji całości dorobku pisarskiego. Wśród jego dokonań wymieniane są:
W latach 2000-2015 Robert Stiller zebrał i zredagował do druku książkowego wszystkie możliwe do odnalezienia przedwojenne opowiadania, felietony i reportaże Wiecha, także te zebrane uprzednio w tomikach „Znakiem tego”, „Wysoka eksmisjo”, „W ząbek czesany...”, „Syrena w sztywniaku”, „Ja panu pokażę!” oraz „Piecyk i S-ka”
Równocześnie z edycją przedwojennych opowiadań, felietonów i reportaży Wiecha ukazuje się seria będąca wznowieniem opowiadań, felietonów, reportaży i monologów, które ukazały się w powojennych tomikach autora. Do 2020 roku ukazały się:
Z powyższej edycji wyłączono jedynie opowiadania będące dubletami – Wiech niekiedy zmieniał nieznacznie treść któregoś ze starszych opowiadań i tak przekształcone dawał do ponownego druku.
W 1990 roku ukazał się zbiór przedwojennych opowiadań Wiecha o tematyce żydowskiej pt. „Koszerny kozak czyli opowiadania żydowskie”. Całość twórczości Wiecha o tematyce żydowskiej zawierają tomiki: „Mąż za tysiąc złotych”, „Głowa spod łóżka”, „Trup przy telefonie”, „Skarby w spodniach”.
Publikował też pod nazwiskiem Stefan Gozdawa - sztuki teatralne:
- "Porucznik pierwszej brygady: Sztuka w 3 aktach, osnuta na tle dziejów polskiej organizacji strzeleckiej i legjonowych bojów w czasie wojny światowej" (wydana pod nazwiskiem Stefan Gozdawa-Wiechecki, Lwów, Spółka Nakładowa Odrodzenie BR. (CA. 1923) - wg innych źródeł rok I wydania 1929) 
- "Bitwa pod Radzyminem czyli śmierć ks. Skorupki: Sztuka narodowa w 3 aktach" (rok wydania ????)
Felieton na zamówienie:
- "To będzie dzielnica" - opowiadanie w wydawnictwie "Praga Północ 1964-1968" wydanym przez Prezydium DRM (nakład 3000)
I na koniec „białe kruki” - informacji o tych pozycjach nie znajdzie się w żadnym opisie poświęconym Wiechowi:
- „Syrena w sztywniaku” (zawierający zbiory „Syrena w sztywniaku” i „Wysoka eksmisjo”). Nowy York, 1944, Roy Publishers. Przeznaczone dla więźniów obozów (pieczęć "War Prisoners AID. World;s Committee YMCA, Geneva, Switzerland" oraz pieczęć "11278 US. CENSOR") i żołnierzy polskich walczących na froncie zachodnim (pieczęć "D-two 4 kompanii zaopatrywania H.Q. 4 Coy Polish A.S.C."). Okładka sztywna - zielona.
- „Wysoka eksmisjo”. Londyn, 1945, Kiosk Ogniska
Pamięć o Wiechu.
W 1990 ukazała się biografia Stefana Wiecheckiego „Nad szarej Wisły brzegiem... Książka o Stefanie Wiecheckim-Wiechu” Tadeusza Wittlina.
Imieniem Wiecha został w roku 2006 nazwany pieszy pasaż w Śródmieściu Warszawy, a na domu przy ul. Stalowej 1 znajduje się tablica go upamiętniająca. Imieniem Wiecheckiego nazwano jeden z parków na Targówku, istnieje też ulica Teofila Piecyka, jednego z bohaterów wymyślonych przez Wiecha, nazwana tak jeszcze za życia autora.
W 2019 roku ukazała się bogato ilustrowana opowieść biograficzna Stefana Wiecheckiego „Ech, panie Wiech!” autorstwa Janusza Dziano i Danuty Koper.
Stefana Wiecheckiego upamiętnia jedna z tablic Praskiej Galerii Sław wmurowanych w chodnik ul. Stalowej w 2017 roku.
Adaptacje prozy Wiecha.
W 1956 Zespół Filmowy Iluzjon wyprodukował film pn. „Cafe Pod Minogą” na podstawie powieści „Wiecha” pod tym samym tytułem. To komedia obyczajowa, ukazująca – w specyficznym wiechowskim ujęciu – mieszkańców Warszawy, walczących w latach okupacji z wrogiem i niosących pomoc ciemiężonym rodakom. Scenariusz: Bronisław Brok, Stefan Wiechecki „Wiech”. Reżyseria: Bronisław Brok. Obsada: Adolf Dymsza, Wacław Jankowski, Włodzimierz Skoczylas, Feliks Chmurkowski, Stefania Górska, Krystyna Kołodziejczyk, Bolesław Płotnicki, Hanka Bielicka i inni.
W 1996 Telewizja Polska wyprodukowała spektakl pn. „Tramwaj w konfiturach”, w dwóch częściach: „Jesień–zima” oraz „Wiosna–lato” na podstawie felietonów „Wiecha” z lat 30. XX wieku. Akcja rozgrywa się w tramwaju, w którym typowi bohaterowie wiechowszczyzny spierają się i wadzą, lub dyskutują o imponderabiliach. Scenariusz i reżyseria: Tadeusz Pawłowicz. Obsada: Hanka Bielicka, Irena Kwiatkowska, Bogdan Baer, Damian Damięcki, Krzysztof Kowalewski.
W 2000 Telewizja Polska wyprodukowała dokument inscenizowany pn. „Wiech moja miłość”. Film jest hołdem dla Pana Piecyka, granego przez Zbigniewa Zamachowskiego. W widowisku przechodzi on metamorfozę – od dziecka do wieku męskiego, a nawet dalej „w smugę cienia”. Uosabia jednocześnie samego „Wiecha” i wyraża jego punkt widzenia, poglądy, doznania i uczucia. Oddaje również pełnię geniuszu wiechowskiego humoru, życzliwie kreślącego ludzi z ich przywarami i słabościami. Scenariusz i reżyseria: Józef Gębski. Obsada: Zbigniew Zamachowski, Brian Scott, Natalia Gębska, Józef Gębski.
W 2017 Wydawnictwo Fundacji Animacja opublikowało komiks pn. „Praga Gada. O międzywojniu” adaptujący nie tylko autentyczne relacje najstarszych mieszkańców warszawskiej Pragi, pamiętających II RP, ale także trzy felietony „Wiecha” z lat 30. XX wieku. Połączone zostały one w jedną nowelę graficzną o tytule „Ciuchcia Wiecha”. Komiks zawiera 6 nowel graficznych o tytułach: „Bohaterski miś, Kredki, Anioł ze zdjęcia, Melon, Trzeci stopień oddalenia, Ciuchcia Wiecha, Farmazoniarz, Git-Ptaki.” Scenariusz: Przemysław J. Olszewski. Mieczysław Gajda, Nikola Kucharska. Projekt okładki: Przemysław J. Olszewski. Rysunki komiksowe: Alberto Pagliaro, Tony Sandoval, Mirosław Urbaniak, Daniel Baum, Nikola Kucharska.
W 2018 Wydawnictwo Fundacji Animacja opublikowało komiks adaptujący ponad 20 felietonów „Wiecha” z lat 30. XX wieku pn. „Praga Gada Wiechem raz!" Komiks zawiera tekst krytyczny o fenomenie twórczości prozaika i gwarze warszawskiej autorstwa Przemysława J. Olszewskiego, biografię „Wiecha” autorstwa Janusza Dziano oraz komentarze żyjących w 2018 r. seniorów (pokolenie 90+) pamiętających debiut literata, klimat międzywojennej Warszawy i folklor warszawskiego proletariatu. Komiks podzielony jest na 6 nowel graficznych o tytułach: „Kominiarski kanarek, Walery Wątróbka ma głos, Sardynki tańsze, O honor rodu, Do chrzanu Bielany, Bohaterski miś II". Scenariusz i projekt okładki: Przemysław J. Olszewski. Rysunki komiksowe: Alberto Pagliaro, Tony Sandoval, Mirosław Urbaniak, Sławomir Kiełbus.
W 2018 Wydawnictwo Fundacji Animacja opublikowało słuchowisko pn. „Praga Gada Wiechem” z audiofonicznymi interpretacjami 18 felietonów „Wiecha” wykorzystanymi również w komiksie „Praga Gada Wiechem raz!”. Głosu użyczyli współcześni mieszkańcy warszawskiej Pragi i Targówka, znający z autopsji właściwą intonację i frazowanie wyrażeń gwarowych, w wieku od 17 do 80 lat.

</doc>
<doc id="308261" url="https://pl.wikipedia.org/wiki?curid=308261" title="Osteostraci">
Osteostraci



</doc>
<doc id="308262" url="https://pl.wikipedia.org/wiki?curid=308262" title="Światowa Organizacja Turystyki">
Światowa Organizacja Turystyki

Światowa Organizacja Turystyki Narodów Zjednoczonych "(ang. United Nations World Tourism Organization – UNWTO)" – organizacja wyspecjalizowana ONZ, zajmująca się kwestiami związanymi z turystyką, m.in. statystykami ruchu turystycznego. Powstała w 1975 z przekształcenia "Międzynarodowego Związku Oficjalnych Organizacji Turystycznych" ("International Union of Official Travel Organisations" skr. UIOOT), kiedy zaczął obowiązywać jej Statut uchwalony w 1970. Jej siedziba znajduje się w Madrycie.
Polska jest członkiem Światowej Organizacji Turystyki od roku 1975, tj. od daty jej powstania, jako jedno z państw-założycieli ONZ.
UNWTO należy do jednych z najważniejszych organizacji międzynarodowych. W 2019 zrzeszała 159 państw reprezentowanych przez turystyczne organizacje rządowe.
Z powodu częstego mylenia World Tourism Organization z World Trade Organization (Światowa Organizacja Handlu), Zgromadzenie Generalne ONZ postanowiło zmienić skrót na UNWTO (jego pierwsze litery oznaczają "United Nations").
Zgodnie z decyzją UNWTO w 1979 roku dzień 27 września został ustanowiony jako Światowy Dzień Turystyki, na pamiątkę przyjęcia statutu Organizacji, co nastąpiło 27 września 1970 roku.
Najważniejsze i podstawowe obszary działalności.
Program działań UNWTO pogrupowany jest na 6 kategorii, za które odpowiadają poszczególne sekcje.
Cele Organizacji.
UNWTO odgrywa ważną rolę w promowaniu rozwoju odpowiedzialnej, zrównoważonej i uniwersalnie dostępnej turystyki, poświęcając szczególną uwagę interesom krajów rozwijających się.
Organizacja wspiera wdrożenie światowego kodeksu etycznego dla turystyki. Jej celem jest wspieranie wzrostu ekonomicznego, z zastrzeżeniem, że kraje członkowskie, ośrodki turystyczne i sektor biznesowy, dążąc do maksymalizacji zysków, będą jednocześnie ograniczać ewentualne negatywne efekty rozwoju przemysłu turystycznego. UNWTO zwraca uwagę, że rozwój turystyki powinien respektować lokalne warunki społeczne, kulturowe i środowiskowe, a także przyczyniać się do wzajemnego zrozumienia, pokoju i szacunku dla uniwersalnych praw i wolności człowieka.
UNWTO uczestniczy w realizacji "United Nations Millennium Development Goals" - programu redukcji ubóstwa i wsparcia zrównoważonego rozwoju.

</doc>
<doc id="308272" url="https://pl.wikipedia.org/wiki?curid=308272" title="Gliese 581">
Gliese 581

 
Gliese 581 (wymowa /ˈɡliːzə/) – czerwony karzeł typu widmowego M5,0 V znajdujący się w gwiazdozbiorze Wagi 20 lat świetlnych od Ziemi. Gliese 581 jest na 89 miejscu na liście najbliższych Słońcu gwiazd i jest jednym z najbliższych systemów planetarnych. Masa oraz promień gwiazdy wynoszą w przybliżeniu jedną trzecią masy i promienia Słońca. Po licznych obserwacjach odkryto cztery planety orbitujące wokół Gliese 581: e, b, c, d (istnienie tej planety jest kwestionowane). Analizy z 2010 roku sugerowały istnienie jeszcze dwóch planet, g i f, jednak późniejsze badania w roku 2014 wykluczyły istnienie tej pierwszej, a prawdopodobieństwo istnienia drugiej jest bardzo wątpliwe. Gliese 581 jest gwiazdą zmienną typu BY Draconis.
Charakterystyka.
Nazwa.
Nazwa Gliese 581 pochodzi z wydanego w 1957 roku Katalogu Gliesego, zbioru gwiazd znajdujących się w promieniu 25 parseków od Słońca. Inne nazwy to między innymi BD-07° 4003, z katalogu gwiazd Bonner Durchmusterung, w którym po raz pierwszy pojawiła się wzmianka o tej gwieździe, oraz HO Librae (nazwa nadana zgodnie z zasadami nazewnictwa gwiazd zmiennych). Gliese 581 nie posiada swojej indywidualnej nazwy tak jak Syriusz czy Procjon.
Położenie.
Gliese 581 jest czerwonym karłem typu widmowego M5,0 V znajdującym się w gwiazdozbiorze Wagi, 20,5 roku świetlnego od Ziemi. Na nocnym niebie znajduje się około dwa stopnie na północ od najjaśniejszej gwiazdy gwiazdozbioru Wagi, beta Librae. Ze względu na swoją niską jasność nie jest widoczna gołym okiem. 
Układ planetarny.
Do października 2010 roku ogłoszone zostało odkrycie 6 planet okrążających Gliese 581, z których istnienie dwóch ostatnich zostało zakwestionowane. Pierwszą odkrytą planetą w tym układzie jest Gliese 581 b, którą odkryto w sierpniu 2005, o masie nieco mniejszej od masy Neptuna. Jest to najmasywniejsze znane ciało krążące wokół tej gwiazdy.
W kwietniu 2007 odkryte zostały dwie planety kilkakrotnie masywniejsze od Ziemi – Gliese 581 c oraz d, która krąży blisko zewnętrznego skraju ekosfery i może być dużą planetą skalistą lub oceaniczną. W 2009 odkryto krążącą najbliżej gwiazdy skalistą planetę o masie prawie dwukrotnie większej od Ziemi, Gliese 581 e. Promień największych planet typu ziemskiego w tym układzie może wynosić nawet 12 000 km, prawie 2 razy więcej niż Ziemi.
30 września 2010 doniesiono o odkryciu 2 nowych planet: Gliese 581 f i g. Parametry fizyczne i orbitalne planet sugerowały, że planeta g jest ciałem skalistym, krążącym w środkowej części ekosfery swojej gwiazdy, a zatem na jej powierzchni może się utrzymywać woda w stanie ciekłym. Wiele wskazywało, że jest to planeta najbardziej podobna do Ziemi spośród wszystkich dotąd odkrytych. Istnienia tych dwóch ciał nie potwierdzały jednak opublikowane niedługo później dane ze spektrometru HARPS. Dalsze obserwacje i analizy danych również podważają istnienie tych planet.
Ze względu na specyficzną budowę (umożliwiającą teoretycznie istnienie życia na niektórych planetach) układ Gliese 581 stał się obiektem zainteresowania wielu artystów i twórców SF.
Istnienie planet d i g zostało podane w wątpliwość w roku 2014. Po analizie danych spektroskopowych astronomowie doszli do wniosku, że źródłem sygnału branego za dowód istnienia tych planet jest w rzeczywistości sama gwiazda i zachodzące na jej powierzchni zjawiska magnetyczne zbliżone charakterem do plam słonecznych. Istnienie planet b, c i e nie budzi wątpliwości. Metoda użyta przez tych badaczy została jednak uznana za nieadekwatną przez innych uczonych, którzy twierdzą, że aktywność gwiazdy nie stoi w sprzeczności z istnieniem planety d.

</doc>
<doc id="308276" url="https://pl.wikipedia.org/wiki?curid=308276" title="Czas pogardy">
Czas pogardy

Czas pogardy – powieść z gatunku fantasy, napisana przez Andrzeja Sapkowskiego, wydana w 1995. Jest drugą z pięciu części sagi o wiedźminie tego autora.
Fabuła.
Geralt w mieście Dorian spotyka się ze Codringherem, prywatnym detektywem i specjalistą od wszelkiej czarnej roboty, którego najął celem zdobycia informacji o czarowniku imieniem Rience.
Czarodziejka Yennefer wraz z Ciri jadą do Gors Velen i dalej na Wyspę Thanedd. W Hirundum spotykają się z Geraltem. Yennefer zamierza oddać Ciri do Szkoły Czarodziejek – Aretuzy.
W tym czasie na Thanedd odbywa się wielki zjazd magów. Po uroczystym bankiecie Filippa Eilhart oraz szef redańskiego wywiadu, Sigismund Dijkstra, z pomocą oddziałów redańskich przeprowadzają pucz mający niejako na celu oczyszczenie środowiska czarodziejów ze szpiegów Nilfgaardu. Główni posądzeni o zdradę – przewodniczący Czarodziejskiej Kapituły Vilgefortz z Roggeveen, Artaud Terranova oraz Francesca Findabair – zostają aresztowani i zakuci w kajdany z dwimerytu. Geralt przez przypadek wpada w sam środek organizowanego przewrotu. Dijkstra zabiera wiedźmina do Loxii, natomiast Filippa Eilhart aresztowanych na szczyt wyspy Thanedd – do pałacu Garstangu. Tam, na polecenie arcymistrzyni Tissai de Vries, przybywa Yennefer wraz z Ciri, która zaczyna wieszczyć. Przepowiada wybuch wojny oraz śmierć Vizimira z Redanii. Tissaia de Vries, chcąc przeciwdziałać dokonywanemu właśnie przewrotowi, zdejmuje osłonę antymagiczną i uwalnia aresztowanych. Nagle do walki dołączają elfie komanda "Scoia'tael", wysłany przez Nilfgaard czarny rycerz ze skrzydłami drapieżnego ptaka na hełmie oraz czarodziej Rience – który okazuje się być podwładnym Vilgefortza. Tymczasem Geralt ucieka Redańczykom raniąc dotkliwie Dijkstrę i rusza do Garstangu, gdzie trafia w sam środek walk pomiędzy elfami i czarodziejami. Ratuje Ciri zabijając Artauda Terranovę i wyrzynając wielu "Scoia'tael". Ciri natomiast pokonuje czarnego, nilfgaardzkiego rycerza, który okazuje się być młodzieńcem Cahirem aep Ceallachem, oraz ucieka do Wieży Mewy – Tor Lara. Za dziewczynką rusza Vilgefortz, któremu drogę zagradza Geralt. Dochodzi do walki, w wyniku której wiedźmin zostaje zmasakrowany. Czarodziej wchodzi do wieży, Ciri jednak wstępuje w portal, a cała Tor Lara eksploduje.
Po zajściach na Thanedd Geralt trafia do Brokilonu, gdzie uzdrawiają go driady. Po pewnym czasie dołącza do niego Jaskier.
Ciri zostaje przeteleportowana na pustynię Korath, zwaną Patelnią, gdzie po wyczerpującej wędrówce spotyka na swej drodze młodego jednorożca, z którym wspólnie udaje jej się znaleźć wyjście z pustyni. Wkrótce znajdują ją wysłannicy imperatora Emhyra var Emreisa. Ciri jednak zostaje uwolniona przez bandę Szczurów, do których się przyłącza.
Do Nilfgaardu trafia fałszywa Cirilla podstawiona sługom Ervylla w Verden przez półelfa Schirrú, działającego na zlecenie Vilgefortza.
Cesarstwo Nilfgaardu wypowiada wojnę Północnym Królestwom. Dokonuje inwazji przez Dol Angra i w ciągu kilku dni rozbija armie królowej Meve w Lyrii i króla Demawenda w Aedirn. Głównodowodzący armią Nilfgaardu, marszałek Menno Coehoorn, pokonuje Nordlingów w bitwie pod Aldersbergiem, zdobywa Vengerberg oraz Rivię. Cesarz Emhyr zawiera rozejm z Foltestem z Temerii, (zajęcie przez Foltesta Hagge), dogaduje się z Henseltem z Kaedwen (rozbiór nilfgaardzko-kaedweński Aedirn] – zajęcie tzw. Północnej Marchii, ziem Aedirn po rzekę Dyfne) i Franceską Findabair – "Enid an Gleanna" (utworzenie Doliny Kwiatów – Dol Blathanna, marionetkowego państwa elfów), oraz z Ervyllem z Verden, który w efekcie składa cesarzowi hołd lenny, dzięki czemu Nilfgaard dzierży ujście Jarugi.
Słuchowisko.
28 września 2015 roku wydane zostało trwające 13,5 godziny słuchowisko na podstawie "Czasu pogardy", zrealizowane przez Teatr Polskiego Radia przy udziale siedemdziesięciu sześciu aktorów. Jest to piąte, po "Mieczu przeznaczenia", "Ostatnim życzeniu", "Coś się kończy, coś się zaczyna", "Sezonie burz" i "Krwi elfów", słuchowisko zrealizowane na podstawie "Sagi o wiedźminie".

</doc>
<doc id="308277" url="https://pl.wikipedia.org/wiki?curid=308277" title="Alpy Prowansalskie">
Alpy Prowansalskie

Alpy Prowansalskie (, "Alpes et Préalpes de Provence", ) położone są we Francji pomiędzy doliną Durrance na północnym zachodzie a wybrzeżem Morza Liguryjskiego na południowym wschodzie. Znajdują się w Południowych Alpach Zachodnich. Długość wynosi ok. 130 km. najwyższym szczytem jest Tête de l’Estrop, który osiąga wysokość 2961 m. Od Alp Kotyjskich na północy oddziela je dolina rzeki Ubaye, od Alp Nadmorskich na wschodzie oddziela je przełęcz Col d’Allos.
Częścią Alp Prowansalskich są Préalpes de Provence, które składają się z trzech podgrup:
Najwyższe szczyty:

</doc>
<doc id="308279" url="https://pl.wikipedia.org/wiki?curid=308279" title="Ocelot pampasowy">
Ocelot pampasowy

Ocelot pampasowy, kolokolo, kot pampasowy ("Leopardus colocola") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae), zamieszkującego Amerykę Południową.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1782 roku hiszpańsko-chilijski przyrodnik Juan Ignacio Molina nadając mu nazwę "Felis colocolo". Holotyp pochodził z prowincji Valparaíso, w Chile. 
Czasami umieszczany jest w monotypowym rodzaju "Lynchailurus" lub "Oncifelis". Badania biogeograficzne cech sierści i metryki czaszki sugerowały, że "L. colocola" powinien zawierać część z jedenastu podgatunków rozmieszczonych wśród trzech odrębnych gatunków ("L. pajeros", "L. braccatus" i "L. colocola"); jednakże ostatnie badania molekularne, morfologiczne i biogeograficzne przemawiają za uznaniem pięciu niedawno wyodrębnionych gatunków ("L. braccatus", "L. colocola", "L. garleppi", "L. munoai" i "L. pajeros"). Analiza filogenetyczna wykazuje również dowody na naturalną krzyżowanie między "L. tigrinus" i "L. colocola" w miejscach, gdzie pokrywa się ich rozmieszczenie. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Ocelot pampasowy występuje w Chile na zachodniej części zboczy Andów.
Morfologia.
Długość ciała 42,3–79 cm, ogona 23–33 cm; masa ciała 1,7–3,7 kg. Krępa budowa ciała, przypominająca nieco europejskiego żbika, lecz ocelot pampasowy jest od niego mniejszy. W zależności od obszaru występowania głowa może być zaokrąglona lub lekko wydłużona. Kolor futra zróżnicowany w zależności od podgatunku, od szarego poprzez żółte do ciemnobrązowego, cętki duże, wyraźne, rozlewające się w duże plamy lub pasy. Brzuch i łapy jaśniejsze, ogon jasny, w wyraźne ciemne poprzeczne prążki. Uszy małe, lekko spiczaste, bez pędzelków. Na grzbiecie dłuższe włosy okrywowe tworzą grzywę.
Ekologia.
Pokarm.
Pożywienie: gryzonie (kawia domowa) i naziemne ptaki.
Rozród.
Ciąża trwa około 80-85 dni, w miocie jest od 1 do 3 młodych. Na temat biologii rozrodu tych zwierząt wiadomo niewiele. Samice osiągają dojrzałość płciową prawdopodobnie około 2. roku życia.
Długość życia.
W niewoli koty pampasowe żyją do 17 lat, na wolności od 9 do 16.
Tryb życia.
Zamieszkują tereny trawiaste i krzewiaste, sawanny, zimne półpustynie, lasy górskie. Żyją w Andach, do wysokości 5000 m n.p.m. Tryb życia tych zwierząt jest słabo znany. Uważa się, że polują nocą, ale widuje się je również za dnia. Prawdopodobnie są zwierzętami naziemnymi, ale w niewoli często odpoczywają na gałęziach drzew.
Status.
W latach siedemdziesiątych XX wieku skóry tych zwierząt osiągały wysoką cenę i eksportowano je z Ameryki Południowej dziesiątkami tysięcy sztuk. Pod koniec lat 80. handel ustał. Obecnie podstawowym zagrożeniem dla tych kotów jest ludzkie osadnictwo.

</doc>
<doc id="308282" url="https://pl.wikipedia.org/wiki?curid=308282" title="Jan Wadas (bokser)">
Jan Wadas (bokser)

Jan Wadas (ur. 16 maja 1944 w Lubczy) – polski bokser, olimpijczyk.
Występował w wagach piórkowej i lekkiej. Dwukrotnie zdobywał mistrzostwo Polski: w 1968 w wadze piórkowej i w 1972 w wadze lekkiej, a w 1970 był wicemistrzem w lekkiej.
W 1968 wystąpił na Igrzyskach Olimpijskich w Meksyku. Już w pierwszej walce przegrał z reprezentantem Bułgarii Iwanem Michajłowem i odpadł z rywalizacji.
W karierze stoczył 215 walk z czego 180 wygrał, 5 zremisował i 30 przegrał.

</doc>
<doc id="308285" url="https://pl.wikipedia.org/wiki?curid=308285" title="Prawosławny Ordynariat Wojska Polskiego">
Prawosławny Ordynariat Wojska Polskiego

Prawosławny Ordynariat Wojska Polskiego – okręg kościelny (diecezja), zrównany prawnie i kanonicznie z diecezjami Polskiego Autokefalicznego Kościoła Prawosławnego, posiadający własnego Prawosławnego Ordynariusza Wojskowego, któremu jest powierzona troska o wiernych wyznania prawosławnego związanych ze służbą w Wojsku Polskim z różnych tytułów.
Ordynariusz.
Od 23 czerwca 2010 Prawosławnym Ordynariuszem Wojskowym w Prawosławnym Ordynariacie Wojska Polskiego jest bp (od 2017 abp) Jerzy (Pańkowski).
Historia.
Z chwilą tworzenia się na terenie państwa pol­skiego regularnych oddziałów zbrojnych pojawiło się duszpasterstwo wojskowe. Królom, książętom oraz oddziałom woj­skowym w wyprawach wojennych zawsze towarzyszyli kapłani. Wiek XVI zaznaczył się w życiu Kościoła w Polsce zgodą sandomierską, tj. ugodą zawartą 14 kwietnia 1570 w Sandomierzu, która zjednywała trzy pod­stawowe obozy Kościołów reformowanych na wspólnej plat­formie, dała podstawę do tzw. Konfederacji Warszawskiej, uchwały podjętej 28 stycznia 1573 w Warszawie na sejmie konwokacyjnym. Gwarantowała ona bezwarunkowy i wieczny pokój między wszystkimi różniącymi się w wierze, zapewniała innowiercom równouprawnienie z katolikami rzymskimi i opiekę państwa. Głosiła zasady wolności sumienia i toleran­cji. Pierwszą historyczną wzmiankę na temat instytucji kape­lanów, wspominającą o duszpasterstwie wojskowym można odnaleźć w ustawie sejmu piotrkowskiego z ok. 1602 r. O prawosławnych kapelanach donoszą źródła pisane o tzw. „rejestrowych Kozakach” podległych Rzeczypospolitej. Od czasów Stefana Batorego walczyli oni niemal we wszyst­kich wojnach prowadzonych przez Rzeczpospolitą.
W bitwie pod Wiedniem 12 września 1683 uczestniczyło około 5 tysięcy Kozaków, a w obronie oblężonej stolicy Austrii poniósł wielkie zasługi Jerzy Franciszek Kulczycki, prawosławny szlachcic spod Sambora. Do walki zagrzewał ich, będący przy królu, Józef Szumlański, prawosławny biskup lwowski. Historia duszpasterstwa w szeregach wojska ma długą tradycję.
Bardzo istotny dla kształtowania się duszpasterstwa wojskowego był okres międzywojenny i II wojny światowej. W okresie międzywojennym prawosławne duszpasterstwo dysponowało 17 etatami. Liczba kapelanów pod koniec lat dwudziestych ukształtowała się na poziomie 14 osób. Niedobór kapelanów zawodowych pokrywano zatrudnianiem kapelanów pomocniczych (1930 – 8, 1935 – 12). Dotkliwie odczuwany był brak świątyń garnizonowych, których w 1930 funkcjonowało tylko 6 (Dęblin, Grodno, Katowice, Poznań, Toruń). Użytkowano również 5 kaplic (Bydgoszcz, Grudziądz, Kraków, Przemyśl, Warszawa). Mając na uwadze fakt, iż liczba wiernych wynosiła wówczas około 28 tysięcy, ilość świątyń była zdecydowanie za mała. Na wschodnich zie­miach RP, gdzie istniały cywilne parafie prawosławne, żoł­nierze korzystali z nabożeństw tych placówek. W Polsce centralnej i zachodniej takich możliwości nie było.
Garnizon Bydgoski.
Nie sposób pominąć w tym miejscu garni­zonu bydgoskiego. W wojsku stacjonującym w Bydgoszczy służyła po­kaźna liczba osób wyznania prawosławnego pochodzących z Kresów Wschodnich (w połowie roku 1938 było ich 1358). Jednostki bydgoskie podlegały Dowództwu Okręgu Korpu­su (DOK) nr VIII w Toruniu, w którym to już od po­czątku lat dwudziestych funkcjonowało prawosławne dusz­pasterstwo. Pierwszym kapelanem sprawującym opiekę duszpasterską nad żołnierzami garnizonu bydgoskiego był szef Duszpasterstwa Prawosławnego przy DOK VIII ks. Stefan Rudyk. Następcami Stefana Rudyka byli ks. protoje­rej Włodzimierz Wieżański oraz ksiądz Grzegorz Kuryłas, któ­ry funkcję Szefa Duszpasterstwa Prawosławnego przy DOK VIII w Toruniu pełnił do 1935. Pierwszą kaplicę prawosławną w Bydgoszczy urządzo­no w 1923 staraniem księdza Symeona Wielikonowa. Duża kaplica garnizonowa w Bydgoszczy powstała w 1928. Świątynia podlegała administracji władz wojskowych i nabożeństwa w niej odprawiali kapelani Wojska Polskiego. Z Bydgoszczą związany był jeszcze jeden przedstawi­ciel Szefostwa Duszpasterstwa Prawosławnego przy DOK VIII ksiądz Wiaczesław Rafalski. Został on powołany na stanowisko Dziekana Prawosławnego Okręgu Korpusu VIII w lipcu 1935 w miejsce księdza Kuryłasa, przeniesionego do Grodna. Szefem Duszpasterstwa przy DOK VIII pozo­stał on do II wojny światowej.
Organizowanie duszpa­sterstwa prawosławnego na terenie DOK VIII nie było łatwe. Służbę duszpasterską prowadziło bowiem jedynie dwóch kapelanów: jeden na stanowisku dziekana w Toru­niu, drugi jako kapelan rejonowy z siedzibą w Grudziądzu. Teren pracy pierwszego z nich obejmował garnizony, które w 1938 liczyły: Toruń – 1299, Bydgoszcz – 1358, Włocławek – 336, Chełmno – 523, Inowrocław – 481 i Wejherowo – 180 żołnierzy wyznania prawosławnego. Natomiast kape­lanowi rejonowemu w Grudziądzu podlegały garnizony: Grudziądz – 1361, Brodnica – 205, Chojnice – 175, Gniew – 101, Tczew – 171, Starogard Gdański – 116 i Świecie – 26 żołnierzy wyznania prawosławnego.
W 1932 dowódcy Okręgu Korpusu wydali rozkazy o urządzeniu pomieszczeń do nabożeństw, tam gdzie brako­wało kaplic prawosławnych, np. w Siedlcach odpra­wiano nabożeństwa w kaplicy urządzonej każdorazowo przez wiernych prawosławnych w jednej ze szkół podstawowych, w Prużanie – w świetlicy żołnierskiej, w Biedrusku w kaplicy rzymskokatolickiej, w Inowrocławiu i Chełmie w salach kinowych. Dopiero w 1937 prawosławni żołnierze posiadali 14 cerkwi. Pod koniec okresu międzywojennego każdy żołnierz wyznania prawosławnego miał zagwarantowany dostęp do cerkwi lub kaplicy wojskowej lub do cerkwi w parafii cywilnej.
Dochodziło również do sytuacji konfliktowych. W 1938 na polecenie dowódcy Okręgu Korpusu III gen. Józefa Olszyny Wilczyńskiego dokonano rozbiórki cerkwi garnizonowej w Grodnie, rzekomo z powodu złego stanu technicznego.
3 września 1924 synod Kościoła Prawosławnego, ob­radujący w Poczajowie dopuścił używanie w nabożeństwie języka polskiego, ukraińskiego, czeskiego i białoruskiego. W 1925 wydano w nakładzie 15 tysięcy egzemplarzy modlitewnik dla żołnierzy prawosławnych. Treść modlitew­nika została uzgodniona z MWRiOP. Modlitewnik był wydany czcionką cerkiewnosłowiańską i grażdanką, z wymową ukraińską. W 1938 modlitewnik wznowiono w nakładzie 25 tysięcy egzemplarzy. Wydano ten modlitewnik dla prawosławnych Białorusinów. Pierwsze nabożeństwo prawosławne po polsku odpra­wiono przez kapelanów wojskowych z okazji 11 listopada 1935 w Warszawie, Lublinie, Białymstoku, Krakowie, Poznaniu, Toruniu, Brześciu, Zamościu i Kowlu.
Od lat trzydziestych synod kościoła prawosławnego czynił starania o powołanie na zwierzchnika kapelanów prawosławnych w Wojsku Polskim biskupa. Rząd polski wyra­ził na to zgodę na konferencji 9 lutego 1938. 18 listopada tegoż roku został podpisany przez Prezydenta RP dekret o stosunku Państwa do Polskiego Autokefalicznego Kościoła Prawosławnego (Dz.U. RP 1938, nr 88, poz. 597), który wchodził w życie z dniem 1 kwietnia 1939 (z wyjątkiem art. 64). Artykuły 65–73 dotyczyły duszpasterstwa wojskowego wyznania prawosławnego. Dekret ustalał, że wojskowego biskupa prawosławnego powołuje mi­nister spraw wojskowych spośród biskupów metropolii w porozumieniu z metropolitą; kapelanów natomiast mianuje minister spraw wojskowych na wniosek biskupa polowego. Wybuch II wojny światowej uniemożliwił realiza­cję ww. zapisu we wspomnianym dekrecie Prezydenta RP.
Należy dodać, że rozporządzeniem Rady Ministrów z 10 grudnia 1938 został uznany "Statut wewnętrzny Polskiego Autokefalicznego Kościoła Prawosławnego" (Dz.U. RP 1938, nr 103, poz. 679), którego tekst został załączony do tego rozporządzenia. Rozdział XVI (§ 73–80) został poświęcony wyłącznie prawosławnemu duszpasterstwu wojskowemu.
Kampania wrześniowa znacząco wpłynęła na losy Kościoła prawosławnego i duszpasterstwa wojskowego na zie­miach II Rzeczypospolitej. Metropolita Dionizy wydał jako jeden z pierwszych zwierzchników kościelnych orędzie do wiernych – prawosławnych, wzywając do obrony kraju przed agresją.
II wojna światowa to kolejny okres w historii Prawosławnego Ordynariatu Wojska Polskiego. W tych latach kapelani prawo­sławni byli razem z żołnierzami niosąc im kapłańską posługę i wspierając w żołnierskiej doli. Nie są dobrze znane losy kape­lanów prawosławnych internowanych przez Armię Czer­woną na ziemiach wschodnich RP. Wiadomo, że w ręce Rosjan wpadły tutaj m.in. ewakuowane na wschód kierownictwa duszpa­sterstw wyznań niekatolickich. Większość kapelanów przywieziono do obozu w Starobielsku. Przebywało w nim co najmniej 25 duszpasterzy WP wszystkich wyznań. Przebywał tam ksiądz pułkownik Szymon Fedorońko, który został rozstrzelany w 1940 w Katyniu przez bolszewików. W odtworzonych na Zachodzie po klęsce wrześniowej Polskich Siłach Zbrojnych służyli w latach 1939–1941 żołnierze wyznania prawosławnego. Po upadku Francji na terenie Wielkiej Brytanii, pracę duszpasterską i wychowawczą z niekatolikami opierano na wzorach przedwojennych.
We Francji do szeregów zgłosił się ksiądz prawo­sławny Franciszek Wicenik, były legionista, w latach 1918–1920 ochotnik – oficer 4 pułku piechoty. Po ewakuacji do Wielkiej Brytanii Naczelny Wódz mianował go kapela­nem wojskowym na czas wojny i szefem duszpasterstwa prawosławnego Polskich Sił Zbrojnych. Jednak już w czerwcu tego roku wybuchł konflikt, gdy ksiądz Wicienik wystosował ostry list protestacyjny przeciwko miano­waniu Stanisława Paprockiego kierownikiem działu narodowości w Ministerstwie Informacji, obarczając go współodpowiedzialnością za akcję niszczenia cerkwi prawosławnych na Chełmszczyźnie w 1938. Naczelny Wódz jednak odwołał w 1942 księdza Wicenika. Jego odwołanie w znacznym stopniu skompromitowało rząd polski w oczach aliantów i Kościoła anglikańskiego. Po odwołaniu Wicenika polscy żołnierze wyznania prawosławnego w Wielkiej Brytanii przez ponad rok nie mieli swojego duszpasterza wojskowego.
W oddziałach polskich w Egipcie i Palestynie służbę duszpasterską podjął ksiądz prawosławny Jan Sawicz. W latach 1918–1920 służył jako ochotnik w szeregach 34 Pułku Piechoty. W 1937 został kapelanem pomocniczym w Kobryniu, a w 1938 rejonowym kapelanem prawosławnym w Katowicach. Do dyspozycji ks. Sawicza oddano cerkiew w Aleksandrii (Egipt). Z zachowanego planu pracy wy­nika, iż dużo czasu poświęcał on pracy wychowawczej. Na polu wychowawczym nawiązał współpracę z oficerami oświatowymi.
Wraz ze zwalnianymi z łagrów i więzień Polakami, do ośrodków formowania WP w ZSRR jesienią 1941 zaczęły przybywać setki obywateli RP wyznań niekato­lickich. Mimo utrudnień stawianych przez władze sowieckie, które nie chciały uznawać ich za obywateli Polski, w szeregach ewakuowanych z Rosji oddziałów znajdowało się według stanu z listopada 1942 r. 2103 prawosławnych. Duszpasterstwo wyznań niekatolickich w ZSRR po­wstało jesienią 1941. Szefem duszpasterstwa wyznania prawosławnego gen. Anders mianował 22 grudnia 1941 starszego kapelana ks. Grzegorza Kuryłasa, służącego w wojsku polskim od 1923 i w latach 1938–1939 był on dziekanem prawosławnym Okręgu Korpusu nr VI. Na jego wniosek do służby duszpasterskiej przyjęty został jeszcze ksiądz Jan Sobolewski. W lutym 1942 opracowano instrukcje dla naczel­nych kapelanów nierzymskokatolickich. Informowała ona o utworzeniu 5 stycznia 1942 przy Oddziale V Szta­bu Dowództwa Polskich Sił Zbrojnych w ZSRR referatu do spraw wyznań niekatolickich.
Kapelani prawosławni i mojżeszowi zostali ewaku­owani z armią polską na Bliski Wschód, gdzie dołą­czyli do istniejących już struktur duszpasterstwa niekato­lickiego Polskich Sił Zbrojnych. Ewakuacja armii gen. Andersa z ZSRR zwiększyła w sposób znaczący liczbę żołnierzy wyznań niekatolickich w Polskich Siłach Zbrojnych na Wschodzie. Według ewi­dencji Armii Polskiej na Wschodzie (z 1943) żołnierzy prawosławnych było 2685, wyznania mojżeszowego 4504, wyznań ewangelickich 256. Naczelni kapelani wyznań niekatolickich reprezento­wali swoje wyznania w referacie wyznań niekatolickich przy wydziale politycznym MON. Pierwszym szefem duszpasterstwa prawosławnego na Środkowym Wschodzie został ks. Grzegorz Kuryłas. Jednakże w październiku 1942 sąd polowy odwołał go z tej funkcji za naganne zachowanie w więzieniu sowiec­kim w Konotopach. Po zwolnieniu Kuryłasa stanowisko po nim objął ks. Sawicz. 31 grudnia 1942 ze służby duszpasterskiej został zwolniony ks. Sobolewski. Ostatecznie rozkazem bojowym nr 6 dowódcy Armii Polskiej na Wschodzie z 29 września 1943 ustalił nastę­pującą obsadę duszpasterstwa prawosławnego:
Kapelani prawosławni na spotkaniach z żołnierzami tejże konfesji postępowali zgodnie z instrukcją wydaną przed wojną dla duszpasterzy wyznania prawosławnego. W 1943 umożliwiono żołnierzom uczestniczenie w nabożeństwie Bożego Narodzenia w Betlejem.
Względy prestiżowe, polityczne i prawne nakazywały powołanie na zwierzchnika prawosławnych kapelanów biskupa, co zresztą było zgodne z postanowieniami z 1938. Brak biskupa stwarzał formalnie problem ważności nominacji kapelańskich w duszpasterstwie prawosław­nym, bowiem zgodnie z dekretem prezydenta RP i statu­tem wewnętrznym Kościoła prawosławnego, dziekanów, kapelanów wojskowych oraz ich następców mianował minister spraw wojskowych, na wniosek wojskowego biskupa prawosławnego. Władze zwróciły uwagę na biskupa grodzieńsko­-nowogródzkiego Sawę (Sowietowa), jedynego biskupa PAKP, który przebywał na Zachodzie. Biskup Sawa dał się poznać jako gorący patriota. Aktywnie działał na rzecz sprawy polskiej w Stanach Zjednoczonych. 23 lutego 1943 wydał list pasterski do duchowieństwa i wiernych, zwracając baczną uwagę na tysiącletnią tradycję prawosławną w Polsce. Powołanie, jednak bpa Sawy na wojskowego wywołało spór w łonie rządu. Komitet polityczny Rady Ministrów na swym posiedzeniu 23 października 1943 zgło­sił w tej sprawie szereg zastrzeżeń. Zwrócono uwagę, że dekret prezydenta RP i wewnętrzny Kościoła prawosławnego przewidywały powołanie biskupa wojskowego w porozumieniu z metropolitą, ale ten w tym czasie przebywał w kraju pod okupacją. Komitet polityczny zaproponował powołanie bpa Sawy na kapelana w randze pułkownika. Minister Spraw Wewnętrznych Władysław Banaczyk w piśmie z 27 października 1943 skierowanym na ręce premiera wskazywał na zarzut nietolerancji religijnej. Do dyspozycji biskupa oddano cerkiew w Edynburgu (5 stycznia 1944). Na liturgii było około 300 woj­skowych. Podczas Świąt Wielkanocnych 1944 zorganizowano dla wiernych transport samochodowy do Edynburga. W Paschalnej Liturgii uczestniczyli przed­stawiciele najwyższych władz wojskowych. 
W ostatnim roku wojny duszpasterstwo prawosławne zostało rozbudowane i zasilone nowymi kapelanami. Na przykład w stopniu pułkownika został mianowany ks. Konstanty Siemaszko. W lutym 1945 odwiedził on dy­wizję pancerną gen. Maczka, odbył podróże wizytacyjne po Włoszech i Bliskim Wschodzie. I Dywizja pancerna otrzymała jako kapelana prawo­sławnego ks. Krasowskiego z II Korpusu. Szefem duszpa­sterstwa prawosławnego II Korpusu został ks. Wsiewołod Jaskow, a kapelanem II Korpusu ks. Jan Sotniew. W sze­regach korpusu służyło w tym czasie 2342 prawo­sławnych. Po zakończeniu wojny bp Sawa, korzystając z pomocy I Dywizji Pancernej, odwiedził ponad 30 polskich obozów okupa­cyjnych w Niemczech. Odnalezionego kapelana zawodo­wego WP ks. Tichona Kirylczuka mianował swoim de­legatem i dziekanem na teren okupacji amerykańskiej, a kapelana zawodowego ks. Apollona Nowickiego dele­gatem i dziekanem na teren okupacji brytyjskiej. W wojsku na terenie Wielkiej Brytanii w końcu 1942 służyło ponad 300 prawosławnych. Ich liczba wkrótce powiększyła się po nadejściu dalszych uzupełnień ze Środkowego Wschodu. Brak duszpasterstwa prawo­sławnego wywołał rozgoryczenie wśród wyznawców. Doszło do tego, że w prasie brytyjskiej pojawiły się artykuły o prześladowaniu żołnierzy prawosławnych przez Po­laków. Dezaprobatę wyrazili przedstawiciele Kościoła anglikańskiego. Ministerstwo Spraw Zagranicznych zwracało uwagę na niepożądane aspekty polityczne zaistniałej sytuacji. Po dłuższych poszukiwaniach odpowiedniego kandydata, Ministerstwo Obrony Narodowej powołało na to stano­wisko ks. Michała Bożerianowa, duszpasterza prawo­sławnego I Korpusu przebywającego na Wschodzie, który uszedł z Polski we wrześniu 1939. Jego przyjazd do Wielkiej Brytanii napotkał na przeszkody. Dlatego też na stanowisko tymczasowego kapelana powołano 20 lipca 1943 kapelana ks. Aleksego von der Mensbrugghe, oby­watela brytyjskiego, po uprzednim porozumieniu z me­tropolitą Germanosem, przedstawicielem Patriarchatu Konstantynopolitańskiego na Europę. Miał on sprawować opiekę nad żołnierzami prawosławnymi do czasu objęcia tej funkcji przez kapelana Autokefalicznego Kościoła Prawosławnego w Polsce.
Od wybuchu II wojny światowej kapelani podzielili tragiczny los wszystkich Polaków. Żołnierze prawosławni, walcząc na wszystkich frontach II wojny światowej, zło­żyli daninę krwi.
Sytuacja obecna.
W 2004 Prawosławny Ordynariat Wojska Polskiego świętował swój okrągły jubileusz, gdyż 10 lat wcześniej prawosławne duszpasterstwo wojskowe, po długim czasie nieobecności, powróciło do struktur polskiej armii. Okres komunizmu w Polsce uniemożliwił kontynu­owanie działalności prawosławnych kapelanów okresu międzywojennego, kiedy to wykształciły się formalne struktury prawosławnego duszpasterstwa oraz II wojny światowej, w czasie której prawosławni duchowni towa­rzyszyli swoim żołnierzom, rozrzuconym po wszystkich frontach świata, przetrzymywanym w obozach jenieckich, ginącym za swoją ojczyznę. Wielu z nich przelewało krew, a nawet oddało życie walcząc w obronie Polski. Byli to m.in. św. ks. płk Bazyli Martysz, zamordowany 4 maja 1945 w Teratynie, zamordowany w Katyniu ks. płk Szymon Fedorenko, czy abp gen. bryg. Sawa Sowietow, który przeszedł ze swymi żołnierzami cały szlak bojowy armii Andersa.
Wielokrotnie podejmowane próby wskrzesze­nia działalności prawosławnego ordynariatu po II wojnie światowej nie odnosiły skutku, bowiem władze komuni­styczne nie wyrażały na to zgody. Odrodzenie ordynaria­tu stało się możliwe dopiero dzięki przemianom demokratycznym, jakie dokonały się w Polsce po 1989 r. 30 grudnia 1993 minister obrony narodowej Piotr Kołodziejczyk powołał 1 stycznia 1994 Prawosławny Ordynariat Wojska Polskiego. Wydarzenie to poprzedzone było długą i żmudną pracą bardzo wielu osób, które pracowały nad "Ustawą o stosunku Państwa Polskiego do Autokefalicznego Kościoła Prawosławnego", którym sen z powiek spędzały problemy w rozmowach pomiędzy stronami kościelną i wojskową, wreszcie sa­mym zainteresowanym, którym zaproponowano stano­wiska w nowo tworzonym Ordynariacie. Drogę do powołania do życia najmłodszej diecezji Kościoła prawosławnego w Polsce otworzyła "Ustawa o stosunku Państwa do PAKP", którą Sejm RP uchwalił 4 lipca 1991. Znalazły się w niej zapisy, mówiące o duszpasterstwie wojskowym. 13 listopada 1991 minister obrony narodowej spotkał się ze zwierzchnikiem Kościoła prawosławnego w Polsce metropolitą Bazylim. Podczas tego spotkania omówiono warunki formowania Ordynariatu.
Następnym ważnym wydarzeniem prowa­dzącym do utworzenia Ordynariatu było obwieszczenie przez ministra obrony narodowej Statutu Prawosławnego Ordynariatu UP, którego treść została ustanowiona z koń­cem grudnia 1992, przez Święty Synod Biskupów PAKP. W lipcu 1993 Synod Biskupów przedstawił ministrowi obrony narodowej kandydaturę Jego Eminencji Sawy arcybiskupa białostocko-gdańskiego na stanowisko Ordynariusza Polowego, którego do pełnienia tejże funkcji minister powo­łał 1 maja 1994. Powołani zostali również pierw­si w powojennej Polsce prawosławni kapelani. Do każdej z diecezji przydzielony został jeden kapelan. Ksiądz prot. Michał Dudicz został kapelanem diecezji warszawsko­-bielskiej, ks. Aleksander Szełomow diecezji białostocko­-gdańskiej, ks. prot. Sergiusz Dziewiatowski diecezji łódzko-poznańskiej, ks. Eugeniusz Bójko diecezji wro­cławsko-szczecińskiej, ks. prot. Bazyli Gałczyk diecezji przemysko-nowosądeckiej, a ks. prot. Aleksy Andrejuk diecezji lubelsko-chełmskiej.
W skład diecezji polowej abp Sawa przyjął także pierwszych psalmistów. Odprawieniem św. liturgii w katedrze św. Mikołaja w Białymstoku 12 czerwca 1994, rozpoczęła się uroczysta inauguracja działalności Prawosławnego Ordy­nariatu Wojska Polskiego. Od tego momentu prawosławne duszpasterstwo za­częło prężnie działać obejmując swoją opieką żołnierzy zawodowych wraz z ich rodzinami, żołnierzy zasadniczej służby wojskowej (niezawodowych), uczniów i studentów szkół wojskowych, jak również cywilnych pracowników wojska. Duchową opiekę Ordynariat roztoczył również nad funkcjonariuszami Straży Granicznej i Straży Pożarnej. W szybkim tempie nastąpił rozwój struktur ordyna­riatu. W czerwcu 1994 utworzono Sekretariat Prawosławnego Ordynariatu. 1 kwietnia 1995 abp Sawa ery­gował parafie wojskowe w Warszawie (św. Mikołaja), w Białymstoku (Świętych Piotra i Pawła) i w Gdańsku (św. Jerzego Zwycięzcy). Zmianie uległy również dotychczasowe stanowiska kapelanów diecezjalnych, którzy od tego mo­mentu zostali dziekanami okręgów wojskowych i rodza­jów sił zbrojnych. I tak: ks. ppłk Michał Dudicz został dziekanem Warszawskiego Okręgu Wojskowego, ks. mjr Sergiusz Dziewiatowski dziekanem Pomorskiego Okręgu Wojskowego, ks. mjr Bazyli Gałczyk dziekanem Krakow­skiego Okręgu Wojskowego, ks. kpt. Eugeniusz Bójko dziekanem Śląskiego Okręgu Wojskowego, ks. kmdr ppor. Aleksander Szełomow dziekanem Marynarki Wojennej, a ks. płk Aleksy Andrejuk dziekanem Wojsk Lotniczych i Obrony Powietrznej. Z upływem lat otwarto kolejne parafie wojskowe: Podwyższenia Krzyża Świętego we Wrocławiu (2 października 1996), św. Michała Archanioła w Ciechocinku (5 listopada 1996), Narodzenia Przenajświętszej Bogurodzicy w Przemyślu (12 marca 1997) i św. Marka w Białej Podlaskiej (1 stycznia 2000); powołano do służby nowych ka­pelanów, psalmistów oraz pracowników cywilnych.
Ważnym wydarzeniem w historii działalności Prawo­sławnego Ordynariatu Polowego, które nastąpiło 21 października 1998, było przejęcie obowiązków Prawosław­nego Ordynariusza Wojskowego Wojska Polskiego przez Jego Ekscelencję Mirona biskupa hajnowskiego, który dwa miesiące wcześniej 15 sierpnia 1998 został przez prezydenta RP Aleksandra Kwaśniewskiego mianowany na stopień generała brygady. Zmiana na stanowisku or­dynariusza wojskowego była związana z wyborem abp. Sawy na zwierzchnika Kościoła Prawosławnego w Polsce. Postawiono sobie za cel nie tylko dbanie o możliwość odbywania praktyk religijnych oraz poszerzanie wiedzy religijnej wśród żołnierzy, ale także wychowanie w miłości do ojczyzny i poszanowaniu życia, wpajanie zasad moral­nych, propagowanie wartości chrześcijańskich, uczenie tolerancji dla innych wyznań i narodów, otwieranie na ekumenizm i współpracę z przedstawicielami innych religii. Ważnym zadaniem stało się także niesienie pomo­cy, wsparcia duchowego w konkretnych, indywidualnych przypadkach. Realizacja tego zadania jest niezwykle trudna ze względu na niewielką liczbę kapelanów w od­niesieniu do powierzchni kraju i rozmieszczenia jedno­stek wojskowych. 
W chwili obecnej w Prawosławnym Ordynariacie WP posługę kapłańską niesie dwudziestu pięciu kapelanów, z czego osiemnastu przydzielonych jest do struktur Mini­sterstwa Obrony Narodowej. Ordynariat, zgodnie z decy­zją Soboru Biskupów, roztoczył opiekę duchową również nad funkcjonariuszami Straży Granicznej, do których przydzielono trzech kapelanów Prawosławnego Dzieka­natu SG oraz strażakami Państwowej i Ochotniczej stra­ży Pożarnej, którym posługę kapłańską niesie czterech kapelanów. W diecezji wojskowej zatrudnionych jest również trzynastu pracowników cywilnych. W siedmiu pa­rafiach wojskowych Ordynariat sprawuje opiekę duszpa­sterską nad żołnierzami, oficerami, ich rodzinami oraz kombatantami. Sześć parafii posiada własne świątynie – św. Marka w Białej Podlaskiej, św. Dymitra w Białymstoku, św. Michała Archanioła w Ciechocinku, Narodzenia Bogurodzicy w Przemyślu, św. Jerzego Zwycięzcy w Warszawie i Świętych Cyryla i Metodego we Wrocławiu. Parafii św. Jerzego w Gdańsku świątynia została użyczona przez ordynariusza diecezji do celów duszpasterskich diecezji wojskowej. Po długoletnich oczekiwaniach siedziba ordynariatu została przeniesiona z wynajmowanych pomieszczeń w Prawosławnej Metropolii w Warszawie, do nowych pomieszczeń znajdujących się na terenie JW 2063 w Warszawie przy ul. Stefana Banacha 2, gdzie otwarto też kaplicę pw. św. Bazylego Martysza. Jubileusz dziesięciolecia, którego obchody odbyły się 23 maja 2004 był zatem okazją do otwarcia i wyświęcenia nowej siedziby Prawosławnego Ordynariatu WP.
10 kwietnia 2010 w katastrofie lotniczej zginął prawosławny ordynariusz Wojska Polskiego, generał brygady Miron (Chodakowski), udający się na uroczystości związane z 70. rocznicą zbrodni katyńskiej. Jego następcą został biskup siemiatycki (obecnie arcybiskup wrocławski i szczeciński) Jerzy (Pańkowski).
W 2015 prawosławną opieką duszpasterską objęto również Żandarmerię Wojskową, tworząc w Ordynariacie odpowiedni dekanat. Dziekanem Żandarmerii Wojskowej został ks. kpt. Łukasz Godun.
27 listopada 2017 r. w budynku Strzeżonego Ośrodka dla Cudzoziemców przy Podlaskim Oddziale Straży Granicznej w Białymstoku oddano do użytku i poświęcono kaplicę św. Andrzeja; jest to jedyna prawosławna świątynia w strukturach polskiej Straży Granicznej.
31 marca 2018 r. w Warszawie oddano do użytku nową cerkiew polową pw. św. Jerzego Zwycięzcy, przy ulicy Franciszka Hynka 2 (małego poświęcenia świątyni dokonał ordynariusz polowy, arcybiskup Jerzy). Jednocześnie zamknięto kaplicę św. Bazylego Martysza w dotychczasowej siedzibie Ordynariatu. Nową siedzibę oddano do użytku 30 kwietnia 2018. 23 czerwca 2019 r. arcybiskup Jerzy dokonał wielkiego poświęcenia warszawskiej cerkwi polowej, która odtąd stała się katedrą POWP.
W październiku 2018 r. zlikwidowano parafię Podwyższenia Krzyża Pańskiego we Wrocławiu; jej funkcje przejęła parafia Świętych Cyryla i Metodego, przekształcona w placówkę cywilno-wojskową.
8 listopada 2020 r. oddano do użytku nową cerkiew parafialną w Białymstoku, zlokalizowaną przy ulicy Warszawskiej 16.
10 czerwca 2021 r. w siedzibie Ordynariatu otworzono Salę Tradycji, w której eksponowane są fotografie i przedmioty związane z historią prawosławnego duszpasterstwa w Wojsku Polskim, w tym rekwizyty i utensylia kapelanów z czasów II wojny światowej.
Finansowanie z budżetu państwa.
Wydatki Prawosławnego Ordynariatu Polowego Wojska Polskiego są realizowane w części 29 budżetu państwa – Obrona narodowa.
W 2017 wydatki Ordynariatu wyniosły 2,45 mln zł. Od 2018 jego wydatki są realizowane w rozdziale "Duszpasterstwo wojskowe" łącznie z wydatkami Ordynariatu Polowego Wojska Polskiego i Ewangelickiego Duszpasterstwa Wojskowego; w 2018 mają one wynieść 20,95 mln zł.

</doc>
<doc id="308289" url="https://pl.wikipedia.org/wiki?curid=308289" title="Harmonijka">
Harmonijka



</doc>
<doc id="308293" url="https://pl.wikipedia.org/wiki?curid=308293" title="Piątkowa (powiat przemyski)">
Piątkowa (powiat przemyski)

Piątkowa – wieś w Polsce położona w województwie podkarpackim, w powiecie przemyskim, w gminie Dubiecko. Leży na Pogórzu Przemyskim nad rzeczką Jawornik, prawobrzeżnym dopływem Sanu. Wcześniej znana jako Piątkowa Ruska.
W latach 1975–1998 miejscowość należała administracyjnie do województwa przemyskiego.
Historia.
Pierwsze wzmianki o wsi pochodzą z 1448 r., kiedy należała do dóbr dubieckich Kmitów. W XVI w. przeszła w ręce Stadnickich a następnie Krasickich. W latach międzywojennych Piątkowa była jedną z największych wsi Pogórza. Działał tu folusz obsługujący całą okolicę i tartak. W 1785 r. wieś liczyła ponad 1000 mieszkańców (830 wyzn. gr.-kat., 173 rz.-kat., 17 żydów). Według spisu z 1921 r. było tu 374 domów i 2118 mieszkańców (1727 wyzn. gr.-kat., 283 rz.-kat. i 108 mojż.).
W połowie XIX wieku właścicielem posiadłości tabularnej Piontkowa był Michał Jordan.
Do greckokatolickiej parafii w Piątkowej należała również filialna cerkiew w Żohatynie. W latach 1938-1943 proboszczem greckokatolickiej parafii był ksiądz Wasyl Szewczuk. W latach międzywojennych w zamieszkanym przez Polaków przysiółku Pracówka, położonym w górnym krańcu wsi, wybudowano murowany kościół, identyczny jak w Ropience.
Po II wojnie światowej ukraińscy mieszkańcy zostali przesiedleni do ZSRR na mocy polsko-ukraińskiego porozumienia o wymianie ludności, a w ich miejsce przyjechali polscy osadnicy.
Zabytki.
Piątkowa leży na Szlaku Architektury Drewnianej.

</doc>
<doc id="308297" url="https://pl.wikipedia.org/wiki?curid=308297" title="Svealand">
Svealand

Svealand lub Szwecja Właściwa to historyczny kraj w Szwecji. Kraj ten jest usytuowany w centralnej części państwa. Od północy graniczy on z Norrlandią, zaś od południa z Götaland. Svealand była w dawnych czasach oddzielona od Götaland puszczami Tiveden, Tylöskog i Kolmården. Mieszkańcy tego rejonu byli nazywani Svearami. 
Na "Svealand" składają się na wschodzie Mälardalen (ze stolicą Szwecji Sztokholmem), na północnym wschodzie Roslagen, w centrum obszar górniczy Bergslagen oraz na zachodzie Dalarna.
Nazwa Szwecji w języku szwedzkim, Svea rike (we współczesnej ortografii "Sverige", w innym zapisie "Sweoðeod", lub "Sweorice", w języku staronordyckim/języku islandzkim "Svíþjóð"), czyli "Królestwo Szwedów", pierwotnie odnosiła się wyłącznie do Svealand. W miarę jak zasięg władzy królów Szwecji rósł, nazwa Svealand zaczęła być używana w celu odróżnienia starych ziem od nowych.
Historyczne krainy.
W skład Svealand wchodzi sześć krain:
Historia.
Svealand to obszar, który pierwotnie oznaczał Szwecję. Od nazwy tego historycznego kraju pochodzi obecna nazwa państwa. Świadczą o tym porównania lingwistyczne oraz wczesnośredniowieczne źródła pisane, np. sagi. W staronordyjskim i staroangielskim Svealand oraz Szwecja były synonimami. Słowa te zaś określano jako państwo różne od Götaland/Gautland/Geatland. Na przykład w "Sögubrot af Nokkrum" wspomina się, że Kolmården służy za granicę między Svealand a Östergötland (..."Kolmerkr, er skilr Svíþjóð ok Eystra-Gautland"...), zaś w "Sadze Hervarara" , król Ingold I udaje się do Szwecji przez Östergötland: "Ingi konungr fór með hirð sína ok sveit nokkura ok hafði lítinn her. Hann reið austr um Smáland ok í eystra Gautland ok svá í Svíþjóð". Również późniejsze zapisy wskazują na utożsamianie nazwy Szwecja ze Svealand. Bo Jonsson Grip prawdopodobnie najlepiej znał geografię starego królestwa Szwecji, gdyż w jego posiadaniu znajdowała się ponad połowa jego terytorium. W roku 1384 zapisał on w swoim testamencie, że w jego czasach królestwo składało się ze "Swerige" (Szwecji, tzn. Svealand), "Österland" (tzn. Finlandii) oraz "Göthaland" (tzn. Götaland).
Z czasem nazwy "Sverige" i "Svealand" przestały oznaczać to samo, gdy na przykład w wyniku wyprawy krzyżowej na wschód rozpoczętej przez królów Svealand w XII wieku zostały zdobyte tereny Österland (dawniejsza nazwa Finlandii).
Od pewnego momentu na początku XIX wieku kraina Värmland stała się własnością Sądu Apelacyjnego Svealand. W związku z tym, chociaż Värmland historycznie należała do Götaland, to zwyczajowo od dawna jest uważana za część Svealand.

</doc>
<doc id="308304" url="https://pl.wikipedia.org/wiki?curid=308304" title="See You on the Other Side (album Korn)">
See You on the Other Side (album Korn)

See You On The Other Side (pol. Do zobaczenia po drugiej stronie) – siódmy album płytowy amerykańskiego zespołu nu-metalowego Korn z 2005 roku.
Początkowo płyta miała nazywać się "Souvenir Of Sadness", jednakże ostatecznie zespół postanowił zmienić nazwę. Na krążku znajduje się 14 utworów prezentujących różne style muzyczne. Jest to siódma płyta zespołu i pierwsza po odejściu gitarzysty "Heada" oraz wydana pod skrzydłami wytwórni Virgin Records. Jednocześnie jest to ostatni album zespołu z Davidem Silverią za perkusją.
Twórcy.
Opracowano na podstawie materiału źródłowego

</doc>
<doc id="308305" url="https://pl.wikipedia.org/wiki?curid=308305" title="Lucjan Trela">
Lucjan Trela

Lucjan Trela (ur. 25 czerwca 1942 w Turbi, zm. 12 lutego 2019 w Stalowej Woli) – polski bokser rywalizujący w wadze ciężkiej, olimpijczyk z Meksyku (1968), trener pięściarski.
Kariera.
Przygodę ze sportem Trela rozpoczął od piłki nożnej – występował jako junior w zespole w Turbi, później przeniósł się do Stali Stalowa Wola, gdzie grał na pozycji stopera. Karierę pięściarza rozpoczął w sekcji bokserskiej tego klubu, gdzie jego trenerem był Ludwik Algierd. Miał nietypowe, jak na wagę ciężką, warunki fizyczne, mierzył 172 cm przy 86 kg wagi. Pierwszą oficjalną walkę w ringu stoczył w 1959. Rok później jako bokser Stali zdobył tytuł juniorskiego mistrza Polski. Podczas służby wojskowej w latach 1962–1964 reprezentował klub Bieszczady Rzeszów.
Dwukrotnie startował w mistrzostwach Europy – w Rzymie w 1967 oraz w Belgradzie w 1973. We Włoszech pokonał w eliminacjach Walijczyka Dennisa Avotha, a następnie w ćwierćfinale przegrał 0:5 z późniejszym triumfatorem mistrzostw, Mario Baruzzim. Z kolei w Jugosławii po pokonaniu 5:0 Holendra Henniego Toonena, w ćwierćfinale uległ w takim samym stosunku Niemcowi Peterowi Hussingowi.
W 1968 wziął udział w igrzyskach olimpijskich w Meksyku. W pierwszej rundzie (1/8 finału) rywalizował z o 20 cm wyższym późniejszym mistrzem olimpijskim i zawodowym mistrzem świata Amerykaninem George'em Foremanem, przegrywając decyzją sędziów 1:4 (dwóch arbitrów wskazało na Foremana 60:58 i 60:57, jeden na Trelę 60:59, dwóch kolejnych na remis ze wskazaniem 59:58 dla Foremana). Werdykt sędziów został wybuczany przez meksykańskich kibiców. Była to jedyna walka w tym turnieju, której Foreman nie wygrał przed czasem. Polak miał wystąpić również na igrzyskach w Monachium, lecz na cztery dni przed wyjazdem skreślono go z ekipy.
Trela pięciokrotnie zdobył mistrzostwo Polski w swojej kategorii (1966, 1967, 1968, 1970 i 1971). Był też wicemistrzem (1973) oraz czterokrotnym brązowym medalistą MP (1962, 1965, 1974 i 1975). W latach 1966–1974 szesnaście razy wystąpił w reprezentacji Polski; wygrał jedenaście pojedynków, a pięć przegrał. W całej swojej karierze stoczył 275 walk, z czego 220 wygrał, 11 zremisował i 44 przegrał. Słynął z waleczności, szybkości i wytrzymałości.
Po zakończeniu kariery został trenerem pięściarzy w Stalowej Woli. Poza boksem pracował też w narzędziowni Huty Stalowa Wola, jako kierownik drużyny piłkarskiej Stali oraz w Stanach Zjednoczonych jako ślusarz i bramkarz w restauracji. Po powrocie do Stalowej Woli współtworzył szkołę bokserską Feniks, z której został zwolniony w styczniu 2013. Był żonaty z Anną, z którą miał synów Grzegorza i Marka.
W ostatnim okresie życia, żyjąc w biedzie, cierpiał na arytmię serca, nadciśnienie, cukrzycę i miażdżycę tętnic kończyn dolnych. W grudniu 2018, przed świętami Bożego Narodzenia trafił do szpitala w Stalowej Woli, gdzie zmarł 12 lutego 2019 w wieku 76 lat. Pochowano go trzy dni później na miejscowym cmentarzu komunalnym.

</doc>
<doc id="308309" url="https://pl.wikipedia.org/wiki?curid=308309" title="Warszawa Gdańska">
Warszawa Gdańska

Warszawa Gdańska – stacja kolejowa znajdująca się przy ul. Słomińskiego 6 w Warszawie. Według klasyfikacji PKP ma kategorię dworca aglomeracyjnego.
Dworzec jest dobrze skomunikowany z innymi dzielnicami miasta – w pobliżu przebiegają linie autobusowe i tramwajowe oraz linia M1 warszawskiego metra (stacja Dworzec Gdański).
Historia.
Lata 1878–1939.
Pierwszy dworzec w tym miejscu został wybudowany w latach 1878–1880, w związku z budową Kolei Nadwiślańskiej. Parterowy budynek o konstrukcji drewnianej pierwotnie funkcjonował pod nazwą Dworzec Nadwiślański. Powstał w obrębie pierwszego pasa fortów Cytadeli Warszawskiej, gdzie istniał zakaz wznoszenia budynków murowanych. Na początku XX wieku zmienił nazwę na Dworzec Kowelski. Na zachód od budynku dworca znajdowały się bocznice z barakami, natomiast stacja towarowa powstała w pobliżu ul. Dzikiej.
Budynek dworca został spalony w 1915 podczas wycofywania się Rosjan z Warszawy.
Jeszcze w trakcie I wojny światowej na miejscu spalonego budynku dworca wzniesiono trzy drewniane baraki. Od tego czasu dworzec nosił nazwę Dworzec Gdański. Pawilon wschodni został rozebrany w trakcie budowy w latach 1936–1937 pobliskiego wiaduktu żoliborskiego.
W latach 1922–1924 ze stacji doprowadzono bocznicę kolejową do Elektrowni Powiśle.
Obok dworca osobowego od początku funkcjonowała rozrządowa stacja towarowa, obsługująca pobliskie tereny przemysłowo-składowe za pośrednictwem sieci bocznic. W 1929 ze stacji tej uruchomiono kolej młocińską do Łomianek (zlikwidowaną w 1943).
W latach 1932–1939 został wybudowany Dworzec Główny, który stał się najważniejszym dworcem stolicy. Mimo to jeszcze długo po II wojnie światowej obiekt pełnił funkcję dworca dalekobieżnego, będąc m.in. przystankiem dla pociągów tranzytowych między Związkiem Radzieckim a Zachodem – obsługiwał wówczas połączenia zagraniczne z Moskwą, Leningradem, Berlinem, Paryżem, Ostendą, Pragą i Wiedniem.
II wojna światowa.
Podczas obrony Warszawy we wrześniu 1939 w pobliżu dworca znajdowało się stanowisko ogniowe nowoczesnej ciężkiej baterii przeciwlotniczej 75 mm wz. 1937 „Starachowice”.
W okresie okupacji dworzec funkcjonował pod nazwą Warszawa Gdańska.
W czasie likwidacji getta warszawskiego w latach 1942−1943 z terenu stacji towarowej, z zachodniej bocznicy znajdującej się przy tzw. "Umschlagplatzu", Niemcy wywozili Żydów do obozu zagłady w Treblince oraz obozów pracy w dystrykcie lubelskim.
Podczas powstania warszawskiego na terenach wokół dworca toczyły się ciężkie walki. Oddziały Obwodu Żoliborz usiłowały dwukrotnie (nocami 19/20 i 21/22 sierpnia 1944 roku) przebić się w kierunku Starówki, jednak nie udało im się to z powodu dużych strat – obrona niemiecka (wspomagana m.in. przez pociąg pancerny) okazała się zbyt silna.
Drewniane pawilony dworca zostały spalone przez Niemców pod koniec okupacji.
Po 1945.
Po zakończeniu wojny dworzec mieścił się w tymczasowym drewnianym baraku. W lipcu 1946 odbudowano znajdujący się obok dworca wiadukt łączący śródmieście z Żoliborzem. Nowy i – jak na owe czasy – nowoczesny budynek według projektu Stanisława Kallera powstał w latach 1958–1959, będąc pierwszym stałym budynkiem dworcowym w powojennej Warszawie. Dworzec został oddany do użytku 12 września 1959.
Po 1945 zlikwidowano stację towarową (w jej miejscu w latach 1974–1978 powstało osiedle mieszkaniowe Stawki). 
W 1968, po wydarzeniach marcowych, do opuszczenia Polski zostało zmuszonych wielu polskich obywateli pochodzenia żydowskiego. Odjeżdżali oni głównie z Dworca Gdańskiego. W marcu 1998 na wschodniej ścianie budynku dworca odsłonięto tablicę upamiętniającą te wydarzenia ze słowami Henryka Grynberga: "Tu więcej zostawili po sobie niż mieli".
W 1975 wybudowano Warszawę Centralną, a Dworzec Gdański w coraz większym stopniu zyskiwał charakter podmiejski, obsługując zelektryfikowaną w 1972 linię do Nasielska i Tłuszcza przez Legionowo. W tym okresie na stacji zatrzymywały się średnio 52 pociągi osobowe na dobę. Obecnie ruch osobowy jest nieco mniejszy, a stacja towarowa całkowicie zaniechała działalności – większość bocznic i torów odstawczych zlikwidowano, a tereny po nich są stopniowo zabudowywane (powstało tam m.in. centrum handlowe Arkadia).
Budynek stacji uległ zniszczeniu wskutek pożaru w 1984 i został odbudowany po kilku latach z pewnymi zmianami (m.in. dodano jedną kondygnację). W połowie stycznia 1987 spłonęła duża część dachu. Straty PKP i Warsu wyniosły ok. 30 mln zł, a uratowano mienie wartości 100 mln zł. Pożar powstał w kiosku z pamiątkami, zauważony został przez pracownika Dworca. Akcję strażaków utrudniała niska temperatura (-25 °C).
Wraz z końcem lat 80., pogarszającym się stanem warszawskiego odcinka linii kolejowej nr 9 i ogólną niechęcią ludności do usług PKP ruch podmiejski na stacji malał. Brak nakładów inwestycyjnych powodował naturalną degradację stacji.
Pierwsze zmiany jakościowe nastąpiły w 2003. Na I linii metra warszawskiego otwarto stację Dworzec Gdański. W 2004 roku utworzono spółkę Koleje Mazowieckie, dla której Dworzec Gdański stał się jednym z głównych węzłów obsługi pasażerów.
Docelowo dworzec już w 2003 roku miał się stać pierwszym węzłem komunikacji zbiorowej w Warszawie, jednak nie doszło do budowy podziemnego łącznika stacji metra z peronami stacji PKP. Dworzec Gdański był dodatkowo jedynym dworcem w Warszawskim Węźle Kolejowym, który nie posiadł typowych, wysokich peronów, co utrudniało korzystanie z popularnych na tej trasie składów EN-57. Ogólna infrastruktura peronowa była nadal w bardzo złym stanie. Należy zaznaczyć, że sam budynek dworcowy w odróżnieniu od wielu innych obiektów tego typu w Polsce nie uległ znacznej degradacji.
W latach 2007–2010 przeprowadzona została modernizacja odcinka linii kolejowej nr 9 od przystanku Warszawa Zoo do stacji kolejowej Legionowo.
W marcu 2010 roku uruchomiono kursy linii S9, uzupełniającej rozkład pociągów Kolei Mazowieckich na trasie do Legionowa.
We wrześniu 2009 PKP Polskie Linie Kolejowe podpisały umowę ze Skanską na pierwszy etap modernizacji stacji Warszawa Gdańska, w ramach którego m.in. rozebrano 4 perony i wybudowano 2 nowe oraz wybudowano łącznik łączący stację kolejową ze stacją metra. Całość kontraktu opiewała na kwotę 129 milionów złotych, w kosztach remontu partycypowało również miasto. Remont zakończył się oddaniem tunelu podziemnego łączącego stację metra z dworcem i południowym Żoliborzem w lutym 2011. Wskutek podjętych działań powstał pierwszy w mieście węzeł przesiadkowy tego typu, łączący metro, tramwaje i linie autobusowe, czyli komunikację miejską z koleją aglomeracyjną i regionalną.
W czerwcu 2015 PKP PLK podpisały umowę z konsorcjum firm Trakcja PRKiI, ZUE oraz Comsa na drugi etap modernizacji, w ramach którego m.in. odbudowano jeszcze jeden peron. Prace przy budowie ruszyły w lipcu i trwały przez rok.
W październiku 2019 PKP PLK podpisały ze spółką Sarinż umowę na opracowanie i wykonanie rozbudowy stacji obejmującą budowę dwóch nowych kładek, ośmiu wind, trzech ciągów schodów ruchomych i ośmiu zwykłych. Kładki z urządzeniami towarzyszącymi zostały oddane do użytku we wrześniu 2021.
Pasażerowie.
W roku 2017 wymiana pasażerska wyniosła 1,9 mln osób (5,2 tys. dziennie), co dało jej 47. miejsce w Polsce.
W roku 2018 wymiana pasażerska wyniosła 1,93 mln osób (5,3 tys. dziennie), co dało jej 48. miejsce w Polsce.
W roku 2019 wymiana pasażerska wyniosła 1,93 mln osób (5,3 tys. dziennie), co dało jej 52. miejsce w Polsce.
W roku 2020 wymiana pasażerska wyniosła 1,5 mln osób (4,1 tys. dziennie), co dało jej 41. miejsce w Polsce.
W roku 2021 stacja obsłużyła 2,19 mln osób (6 tys. pasażerów na dobę), co dało jej 34. miejsce w Polsce..

</doc>
<doc id="308312" url="https://pl.wikipedia.org/wiki?curid=308312" title="TV Trwam">
TV Trwam



</doc>
<doc id="308314" url="https://pl.wikipedia.org/wiki?curid=308314" title="Hengfors">
Hengfors



</doc>
<doc id="308317" url="https://pl.wikipedia.org/wiki?curid=308317" title="Lyria">
Lyria



</doc>
<doc id="308320" url="https://pl.wikipedia.org/wiki?curid=308320" title="Rivia">
Rivia



</doc>
<doc id="308321" url="https://pl.wikipedia.org/wiki?curid=308321" title="Kovir">
Kovir



</doc>
<doc id="308322" url="https://pl.wikipedia.org/wiki?curid=308322" title="Poviss">
Poviss



</doc>
<doc id="308324" url="https://pl.wikipedia.org/wiki?curid=308324" title="Warszawa Wschodnia">
Warszawa Wschodnia

Warszawa Wschodnia, zwyczajowo Dworzec Wschodni – druga co do wielkości stacja kolejowa w Warszawie, położona na warszawskiej linii średnicowej. Znajduje się między dzielnicami Praga-Północ (Szmulowizna) i Praga-Południe (Kamionek). Znajdujący się na niej Dworzec Warszawa Wschodnia im. Romana Dmowskiego według klasyfikacji PKP ma najwyższą kategorię dworca Premium i znajduje się między ulicami Kijowską a Lubelską, na zachodnim krańcu terenów stacji.
Historia.
Powstanie stacji wiąże się z budową Kolei Warszawsko-Terespolskiej, w ramach której w roku 1866 oddano do użytku dworzec Warszawa Praga, położony między obecnym dworcem a ul. Targową. Był on nazywany Dworcem Terespolskim lub Dworcem Brzeskim. Ten dworzec czołowy obsługiwał głównie pociągi w kierunku Brześcia i Lublina. Jako jeden z nielicznych warszawskich dworców uniknął w 1915 większych zniszczeń ze strony wycofujących się wojsk rosyjskich.
Podczas przebudowy Warszawskiego Węzła Kolejowego rozpoczętej w 1919 stacja została przebudowana na czołowo-przelotową i od 1933 stała się elementem warszawskiej linii średnicowej. Perony zostały przesunięte w obecne miejsce – na nasypie. Nasyp przykrył też dotychczasowy teren peronów i torów. Budynek dworcowy znalazł się poza strefą stacyjną. Obok pozostawiono tylko jeden tor prowadzący m.in. do Portu Praskiego. Funkcje dworcowe przejęły obiekty prowizoryczne po obu stronach nasypu. Na dawnym budynku ustawiono tablice wskazujące kierunek do nowego położenia kas i peronów.
W pierwszych dniach września 1939 stacja była wielokrotnie bombardowana, wielu ewakuujących się mieszkańców Warszawy zostało rannych. Pomoc niosły im warszawskie harcerki i uczennice, z których część zginęła 5 września w kolejnym bombardowaniu. Ich pamięci poświęcony jest głaz ustawiony w 1968 naprzeciwko jednego z wejść do dworca od strony ul. Kijowskiej.
W 1944 r. dotychczasowy budynek uległ zniszczeniu. W odległości ok. 100 metrów od obecnego gmachu dworcowego w kierunku ul. Targowej zachował się niewielki fragment skrzydła budynku dawnego Dworca Terespolskiego, obecnie zaadaptowany na punkt skupu złomu. Do dziś pozostająca resztka jest jedyną pozostałością historycznych dworców warszawskich.
Elementem całkowitej przebudowy tego rejonu Pragi po zakończeniu II wojny światowej była przebudowa i gruntowna modernizacja układu torowego stacji Warszawa Wschodnia. Nowy budynek dworca zaplanowano w miejscu oddalonym od dotychczasowego o ok. 200 metrów w kierunku wschodnim, co wynikało z zamiaru poprowadzenia w tamtym rejonie alei Tysiąclecia – części planowanej obwodnicy śródmiejskiej Warszawy.
Budowę, zaplanowaną początkowo na dwa lata, prowadzono w latach 1962–1969. W 1964 oddano do użytku część obsługującą ruch podmiejski z nowym pawilonem (od strony ul. Lubelskiej). Główny budynek dworca, od strony Szmulowizny ul. Kijowskiej, z przeszkloną halą przykrytą dachem z olbrzymich kratownic, oddano do użytku 16 stycznia 1969 roku. Przez kilka lat, aż do wybudowania Dworca Centralnego, Dworzec Wschodni był najnowocześniejszą i najbardziej reprezentacyjną budowlą tego typu w Warszawie (otrzymał tytuł Mistera Warszawy). Dachy obu hal dworcowych mają nowatorską konstrukcję i ciekawą formę geometryczną. Do wystroju użyto różnokolorowych marmurów, porowatego trawertynu i betonu o zróżnicowanej fakturze, kawiarnię ozdobiła abstrakcyjna mozaika Marii Leszczyńskiej. Na dworcu zlokalizowano m.in. nowoczesną restaurację i bar samoobsługowy, księgarnię i salon fryzjerski. Jednak wiele lat zaniedbania i braku remontów spowodowało fatalny stan techniczny dworca. Projektant już w połowie lat 70. alarmował, że oszczędności materiałowe do jakich został zmuszony przez władze podczas projektowania i budowy sprawiają, iż dworzec nadaje się do natychmiastowego remontu.
Zaniedbanie to sprawiło, że w rankingu przeprowadzonym podczas wakacji 2008 roku przez Gazetę Wyborczą Dworzec Wschodni oceniono jako najgorszy spośród 23 dworców największych polskich miast (choć np. pod względem czystości i poczucia bezpieczeństwa jeszcze gorsze oceny otrzymał Dworzec Centralny). Zdaniem dziennikarzy działało tu zbyt mało kas biletowych, hol dworca był zanieczyszczony przez gołębie", a wieczorem i nocą zaciemniony jak podczas nalotów w czasie wojny". Dworzec był też zupełnie nieprzyjazny dla niepełnosprawnych. Źle oceniono estetykę dworca, toalety, poczekalnie i przechowalnie bagażu, stosunkowo dobrze – dostępność usług i połączenia komunikacyjne z miastem.
Również Najwyższa Izba Kontroli w październiku 2008 r. po kontroli przeprowadzonej na 223 dworcach kolejowych w Polsce stwierdziła, że Dworzec Wschodni był wówczas jednym z najgorszych pod względem stanu technicznego. Uznano, że był niedostosowany do obsługi osób niepełnosprawnych (bariery architektoniczne, zbyt wysokie pulpity kasowe, mało miejsca w toaletach) oraz że PKP nie zapewniały tu pasażerom wystarczającego bezpieczeństwa i pozwalały na stałe przebywanie na dworcu osób bezdomnych (w raporcie NIK znalazły się nawet zdjęcia kloszardów). Nie utrzymywały też czystości w budynku dworca (w holu stale żerowały gołębie) i terenach przyległych, a nawet stwarzały zagrożenie sanitarne (wskutek zamykania toalet).
Przed Mistrzostwami Europy w Piłce Nożnej w 2012 kosztem 60 mln PLN przeprowadzono remont i modernizację dworca według projektu «Biura AiB». Zmodernizowano obie hale dworcowe, w dużej hali wydzielono szklanymi ścianami część kasową, usunięto stragany i prowizoryczne pawilony handlowe, zainstalowano nowoczesny system informacji dworcowej z elektronicznymi tablicami oraz monitoring, odnowiono przejścia pod peronami. Przed halą podmiejską od strony ul. Lubelskiej uruchomiono dworzec autobusowy przeniesiony z dawnego dworca PKS Stadion. Nie udało się zbudować wind i schodów ruchomych na perony oraz zadaszeń nad peronami.
Ruch kolejowy.
Stacja przyjmuje i wyprawia pociągi dalekobieżne, kierowane przez Warszawę Centralną i Zachodnią na południe, zachód i północny zachód kraju (w tym pociągi na Śląsk przez CMK, a także międzynarodowe pociągi w kierunku Niemiec). Dla pociągów wyprawianych z Warszawy Zachodniej w kierunku wschodnim i północnym (m.in. do Gdyni, Lublina oraz w kierunku granicy z Białorusią) oraz pociągów przejeżdżających tranzytem przez Warszawę jest stacją przelotową. Pociągi od strony Lublina jadące dalej przez linią nr 9 w kierunku Trójmiasta, zmieniają kierunek jazdy na Dworcu Wschodnim, nie przejeżdżając przez inne dworce warszawskie. Warszawa Wschodnia obsługuje także pociągi podmiejskie Kolei Mazowieckich i SKM Warszawa).
Ruch towarowy omija stację, jest bowiem prowadzony przez stację Warszawa Gdańska. Dotyczy to jednak tylko znajdującej się na krańcu linii średnicowej, pasażerskiej części stacji. Na wschód od niej położona jest duża stacja towarowa, pełniąca funkcje stacji rozrządowej pod nazwą "Warszawa Wschodnia Towarowa" (spotykana jest także nazwa "Warszawa Wschodnia Rozrządowa").
Budynek dworca.
Zaprojektowany przez Arseniusza Romanowicza i Piotra Szymaniaka w latach 1956–1961 Dworzec Wschodni otrzymał formę dwubryłową, z głównym wejściem i zespołem handlowo-usługowym od strony północnej układu torowego oraz mniejszym terminalem do obsługi linii podmiejskich od strony południowej. Dworzec posiada siedem peronów typu wyspowego, numerowanych od strony głównego budynku przy ul. Kijowskiej. Perony od 1 do 4 obsługują ruch dalekobieżny, perony 6 i 7 przeznaczone są do obsługi ruchu podmiejskiego, zaś peron 5 jest uniwersalny. Perony są częściowo zadaszone i połączone trzema przejściami podziemnymi.
W latach 2010–2012 dworzec przeszedł kapitalny remont. Zachowano jedynie pierwotną konstrukcję stalową hali od ul. Kijowskiej, która została naprawiona i zabezpieczona antykorozyjnie. Zainstalowano nowe elewacje szklane, nowe podłogi z kamienia, instalacje techniczne, urządzenia sanitarne. Wyremontowany budynek dworca oddano do użytku z końcem maja 2012. Po remoncie budynek prezentuje się równie okazale jak w początkach swego istnienia.
Remontu nie wykonano na peronach (przeprowadzono jedynie drobne prace kosmetyczne), ich naprawa i przebudowa zaplanowana jest na kolejne lata.
Otoczenie dworca.
Niewygodne oddalenie Dworca Wschodniego od ul. Targowej wynikało z planów budowy alei Tysiąclecia, mającej pierwotnie stanowić część obwodnicy śródmiejskiej Warszawy (według obecnych założeń obwodnica będzie znajdowała się dalej na wschód). Pamiątką po nich jest przedłużona ul. Kijowska oraz zachowany pod peronami 6. i 7. dworca niedokończony tunel dla dwupasmowej ulicy wraz z linią tramwajową, której budowa była planowana na lata 2008–2011. Połączyć miała ulicę Grochowską z rondem Żaba.
W 2010 uchwalono miejscowy plan zagospodarowania przestrzennego rejonu dworca. Plan przewidywał m.in.:
Pasażerowie.
W roku 2017 wymiana pasażerska na stacji wyniosła 16,5 mln osób (45,1 tys. dziennie), co dało jej 5. miejsce w Polsce.
W roku 2018 wymiana pasażerska na stacji wyniosła 17,2 mln osób (47,1 tys. dziennie), co dało jej 4. miejsce w Polsce
W roku 2019 wymiana pasażerska na stacji wyniosła 15,5 mln osób (42,6 tys. dziennie), co dało jej 6. miejsce w Polsce.
W roku 2020 wymiana pasażerska na stacji wyniosła 9,4 mln osób (25,8 tys. dziennie), co dało jej 3. miejsce w Polsce.
W 2021 stacja obsługiwała 23,7 tys. osób dziennie (łącznie 8,7 mln osób), co dawało jej 6. miejsce w Polsce.
Dworzec w filmie.
W czasach swojej świetności dworzec kilkakrotnie „występował” w filmach fabularnych, m.in.

</doc>
<doc id="308331" url="https://pl.wikipedia.org/wiki?curid=308331" title="Defibrylacja">
Defibrylacja

Defibrylacja, defibrylacja elektryczna – zabieg medyczny stosowany podczas reanimacji. Polega na zastosowaniu terapeutycznej dawki elektrycznej prądu stałego o określonej energii poprzez powierzchnię klatki piersiowej lub bezpośrednio na mięsień serca, w celu wygaszenia najpoważniejszych zaburzeń rytmu serca – migotania komór (łac. "fibrillatio ventriculorum") oraz częstoskurczu komorowego (łac. "tachycardia ventricularis") bez tętna. Energia defibrylatora wyrażana jest w dżulach.
Pierwszą skuteczną defibrylację przeprowadził Claude Beck w 1947.
Defibrylacja dosłownie oznacza zakończenie migotania komór. Jest jedyną, a zarazem skuteczną, metodą zwiększającą szanse przeżycia podczas ciężkich zaburzeń pracy serca. Wykonana w ciągu 3 minut od utraty przytomności pozwala na przeżycie na poziomie 50–70% przypadków. Migotanie komór leży u podłoża zdecydowanej większości przypadków nagłego zatrzymania krążenia u dorosłych, które prowadzi do śmierci klinicznej.
Podstawowe informacje.
Defibrylacja jest skuteczna jedynie przy wdrożeniu działań wspomagających. Po wyładowaniu należy więc niezwłocznie przystąpić do uciskania mostka przez 2 minuty (5 cykli resuscytacyjnych: 30 uciśnięć na 2 oddechy – resuscytacja krążeniowo-oddechowa), aby umożliwić sercu podjęcie prawidłowego rytmu z węzła zatokowo-przedsionkowego. Po 2 minutach resuscytacji można rozpocząć kolejny cykl: ocena rytmu serca (EKG) — wyładowanie (jeśli wymagane) — uciskanie mostka przez 2 minuty.
Defibrylację za pomocą automatycznych defibrylatorów zewnętrznych może przeprowadzić każda osoba, nawet bez przeszkolenia. Defibrylator ten wydaje proste komendy głosowe dotyczące techniki wykonywania zabiegu, na przykład miejsca ułożenia elektrod czy zasad bezpieczeństwa.
Ułożenie elektrod.
Między elektrodami powinna znaleźć się okolica serca objęta migotaniem komór. W tym celu przykłada się dwie elektrody do przedniej powierzchni klatki piersiowej, zgodnie z rysunkami na elektrodach. Typowo: mostek-koniuszek.
Ułożenie alternatywne:
Najnowsze badania wykazały, iż najlepszą skutecznością cechują się defibrylatory dwufazowe. Defibrylacja oparta na prądzie jest znacznie skuteczniejsza od stosowanej obecnie, opartej na energii. Zaniechano produkcji defibrylatorów jednofazowych, lecz są one w użyciu. Wytyczne Europejskiej Rady Resuscytacji 2010 podają energię 360 J jednorazowego wyładowania dla defibrylatorów jednofazowych, a dla dwufazowych 150–200/360 J. 
Nie wszystkie mechanizmy zatrzymania pracy serca zawsze poddają się defibrylacji. Takim mechanizmem jest asystolia, która jest sygnalizowana ciągłym sygnałem i płaską linią na monitorze. Dobrze poddającym się defibrylacji rytmem jest migotanie komór, trzepotanie komór i częstoskurcz komorowy, ale i to pod warunkiem uprzedniego solidnego natlenienia serca w drodze normalnego masażu serca. Rozróżnia się też defibrylację pośrednią i bezpośrednią. Ta pierwsza polega na przyłożeniu elektrod do klatki piersiowej i wyładowaniu dużej energii (150–360 J u dorosłych), natomiast defibrylacja bezpośrednia jest możliwa wyłącznie w warunkach sali operacyjnej i polega na przyłożeniu specjalnych elektrod wewnętrznych bezpośrednio do serca i wyładowaniu o wiele mniejszej energii niż podczas defibrylacji pośredniej.
Defibrylacja uliczna.
W Polsce w niektórych miastach i gminach wprowadza się system szybkiego i pełnego dostępu do defibrylatorów przez umieszczenie automatycznych defibrylatorów zewnętrznych (AED) w miejscach publicznych. Priorytet akcji to przyspieszenie i poprawa skuteczności pierwszej pomocy.
Innym przykładem jest projekt „Ratuj z sercem” mający na celu utworzenie w Polsce mapy automatycznych defibrylatorów zewnętrznych w celu łatwiejszego ich odnalezienia. Celem projektu jest także uświadomienie społeczeństwa o potrzebie stosowania pierwszej pomocy. Mapa defibrylatorów została zaimplementowana w celu zwiększenia bezpieczeństwa mieszkańców Polski.
Pierwsza skuteczna reanimacja uliczna przy użyciu ogólnodostępnego automatycznego defibrylatora zewnętrznego przez osobę postronną w Polsce została udzielona w Krakowie.

</doc>
<doc id="308333" url="https://pl.wikipedia.org/wiki?curid=308333" title="Shaun Wright-Phillips">
Shaun Wright-Phillips

Shaun Cameron Wright-Phillips (ur. 25 października 1981 w Londynie) — angielski piłkarz występujący na pozycji prawego pomocnika.
Kariera klubowa.
Początkowo w latach 1993-1996 uczęszczał do szkółki piłkarskiej klubu Nottingham Forest. Następnie przeszedł do juniorskiej kadry Manchesteru City, gdzie w roku 1999 został włączony do pierwszej drużyny. W nowym klubie zadebiutował zmieniając Terry'ego Cooke w meczu z Burnley F.C. w Pucharze Ligi Angielskiej. Pierwsze ligowe spotkanie rozegrał 2 miesiące później z drużyną Port Vale F.C. W pierwszym sezonie tam spędzonym nie był podstawowym piłkarzem swojego klubu a "Citizens" zajęli drugie miejsce w pierwszej dywizji i awansowali do Premier League. Rok później wystąpił już w 15 spotkaniach i zdobył nagrodę Młodego Piłkarza Roku Manchesteru City. Był jej laureatem przez kolejne 3 sezony.
17 lipca 2005 podpisał pięcioletni kontrakt z Chelsea. Kwota transferu wynosiła 21 milionów funtów. Pierwszego gola dla klubu strzelił 5 grudnia 2006 w wygranym 2:0 meczu Ligi Mistrzów z Lewskim Sofia. W pierwszym sezonie tam spędzonym wystąpił w 27 ligowych pojedynkach i został mistrzem Anglii. Zdobył wtedy także Tarczę Wspólnoty. Dwa lata później świętował zdobycie Pucharu Anglii i Pucharu Ligi. Wright-Phillips wystąpił w pięciu spotkaniach Ligi Mistrzów 2007/08, w którym "The Blues" dotarli do finału, jednak tym spotkaniu nie wystąpił.
28 sierpnia 2008 przeszedł za kwotę 8,5 miliona funtów do swojego wcześniejszego klubu, Manchesteru City. Zadebiutował 31 sierpnia w wygranym 3:0 meczu z Sunderlandem. W tym spotkaniu strzelił 2 bramki.
31 sierpnia 2011 podpisał trzyletni kontrakt z beniaminkiem Premier League Queens Park Rangers.
27 lipca 2015 podpisał kontrakt z New York Red Bulls.
Kariera reprezentacyjna.
Do reprezentacji swojego kraju Wright-Phillis powołany został pierwszy raz na spotkanie z reprezentacją Szwecji, które miało się odbyć 31 marca 2004 roku. Zadebiutował w niej jednak 18 sierpnia w wygranym 3:0 towarzyskim spotkaniu z Ukrainą. Strzelił w tym spotkaniu swoją pierwszą bramkę w kadrze.
W eliminacjach Euro 2008 był podstawowym piłkarzem. Zdobył w nich 2 bramki (w wygranym 3:0 meczu z Izraelem i zakończonym takim samym wynikiem spotkaniu z Estonią). Anglia ostatecznie jednak nie awansowała do turnieju finałowego. Łącznie w barwach narodowych wystąpił 36 razy i 6 razy wpisał się na listę strzelców.
Życie prywatne.
Shaun Wright-Phillips jest adoptowanym synem Iana Wrighta – byłego piłkarza oraz kawalera Orderu Imperium Brytyjskiego. Jego młodszy brat Bradley jest również piłkarzem.
Żoną Wright-Phillipsa jest Naomi Brown, z którą ma dwójkę dzieci.

</doc>
<doc id="308334" url="https://pl.wikipedia.org/wiki?curid=308334" title="Podatek dochodowy od osób prawnych">
Podatek dochodowy od osób prawnych

Podatek dochodowy od osób prawnych (ang. CIT – "Corporate Income Tax") – podatek od dochodów spółek (przedsiębiorstw) – rodzaj podatku bezpośredniego obciążającego dochody uzyskiwane przez osoby prawne.
Podatek dochodowy od osób prawnych w Polsce.
Po raz pierwszy w Polsce podatek został wprowadzony ustawą z dnia 31 stycznia 1989 r. Nowa ustawa dotycząca tego podatku została uchwalona 15 lutego 1992 r. (), akt ten obowiązuje do dzisiaj. Oprócz tej ustawy istnieje jeszcze szereg rozporządzeń normujących tę kwestię, wydanych przez Ministra Finansów.
Zakres podmiotowy.
Podatnikami tego podatku są wszelkie osoby prawne, niezależnie od faktu w jaki sposób osobowość tę nabyły, a także spółki kapitałowe w organizacji. Podmiotami tego podatku są również jednostki organizacyjne nieposiadające osobowości prawnej, jednak jedynymi takimi spółkami są: spółka komandytowa, spółka komandytowo-akcyjna oraz spółka jawna jeżeli nie złoży informacji z art.1 par. 3 ust. 1a ustawy o podatku dochodowym od osób prawnych, wyjątkiem są spółki niemające zdolności prawnej.
Podatkowe grupy kapitałowe.
Specjalną kategorią podatników tego podatku są tzw. podatkowe grupy kapitałowe – związki co najmniej 2 spółek handlowych posiadających osobowość prawną, które są połączone ze sobą interesami kapitałowymi. Ponadto grupa kapitałowa, aby być podatnikiem musi spełnić następujące warunki:
Zwolnienia.
Podmiotami zwolnionymi z tego podatku są:
Zasada rezydencji.
Przy ustalaniu istnienia obowiązku podatkowego i jego zakresu duże znaczenie ma stwierdzenie czy podatnik lub zarząd mają swoją siedzibę na terytorium RP (tzw. "rezydent").
Podatnicy mający siedzibę lub zarząd na terytorium RP podlegają obowiązkowi podatkowemu od całości swoich dochodów, bez względu na miejsce ich osiągania (jest to tzw. nieograniczony obowiązek podatkowy). Jeżeli podatnik nie ma siedziby lub zarządu na terytorium RP wówczas będzie on podlegał obowiązkowi podatkowemu tylko od dochodów osiągniętych w RP (tzw. ograniczony obowiązek podatkowy).
Zakres przedmiotowy.
Przedmiotem opodatkowania w podatku dochodowym od osób prawnych jest dochód. Czasami przedmiotem opodatkowania może być przychód. Sytuacja taka będzie miała miejsce przy niektórych rodzajach przychodów osiąganych na terytorium RP przez podatników mających swe siedziby za granicą (np. przychody z tytułu praw autorskich, czy dywidend) oraz podmiotów krajowych (np. w wypadku przychodów z tytułu dywidend i innych udziałów w zyskach osób prawnych). Dochodami zwolnionymi z opodatkowania podatkiem dochodowym od osób prawnych są dochody uzyskane z: rolnictwa, gospodarki leśnej oraz floty morskiej. Dochody te są opodatkowane podatkami rolnym, leśnym lub tonażowym.
Dochód został w ustawie zdefiniowany jako nadwyżka sumy przychodów nad kosztami ich uzyskania, osiągnięta w roku podatkowym.
Przychodem są natomiast wszystkie otrzymane przez podatnika pieniądze, wartości pieniężne (w tym również różnice kursowe walut), wartość otrzymywanych nieodpłatnie świadczeń, wartość przychodów w naturze, wartość umorzonych zobowiązań, wartość zwróconych wierzytelności. Za przychody związane z działalnością gospodarczą i z działami specjalnymi produkcji rolnej uważa się przychody należne, choćby nie zostały jeszcze faktycznie otrzymane. Ustawodawca polski wyłączył z opodatkowania przychody z: działalności rolniczej, z wyjątkiem dochodów z działów specjalnych produkcji rolnej, z gospodarki leśnej oraz z czynności, które nie mogą być przedmiotem prawnie skutecznej umowy.
Aby obliczyć dochód podlegający opodatkowaniu od przychodów należy odliczyć koszty ich uzyskania. Kosztami uzyskania przychodów są koszty poniesione w celu osiągnięcia przychodów, z wyjątkiem kosztów wymienionych przez ustawę. Koszty uzyskania przychodów budzą liczne wątpliwości i sądy administracyjne były niejednokrotnie zmuszone do zabierania głosu w tej kwestii. Ustalono że: przy ustaleniu kosztów uzyskania przychodu, każdy wydatek – poza wyraźnie wskazanymi w ustawie – wymaga indywidualnej oceny pod kątem bezpośredniego związku z tymi przychodami i racjonalności działania dla osiągnięcia tego przychodu. Do kosztów uzyskania przychodu zalicza się także poniesione przez spółkę wydatki na cele produkcyjne, których produkcja nie została zakończona wyprodukowaniem wyrobu fiskalnego z uwagi na brak zbytu.
Gdy osoba prawna ze swej działalności poniesie stratę, ma możliwość pokrycia jej z dochodu uzyskanego w najbliższych kolejno po sobie następujących pięciu latach podatkowych, z tym że wysokość obniżenia w którymkolwiek z tych lat nie może przekroczyć 50% kwoty tej straty.
W ustawie o podatku dochodowym od osób prawnych przewidziano także zwolnienia przedmiotowe z opodatkowania, tak więc nie podlega opodatkowaniu:
Podstawa opodatkowania.
Podstawę opodatkowania stanowi osiągnięty przez osobę prawną dochód (przychód pomniejszony o koszty jego uzyskania) w danym roku podatkowym, z możliwością dokonania pewnych odliczeń (m.in. z tytułu: darowizn na rzecz organizacji pożytku publicznego łącznie do wysokości nieprzekraczającej 10%; w bankach w wysokości 20% kwoty umorzonych kredytów (pożyczek) w związku z realizacją programu restrukturyzacji; darowizn na cele kultu religijnego łącznie do wysokości nieprzekraczającej 10% dochodu).
Estoński CIT.
Wraz z ustawą z dnia 28 października 2020 r. o zmianie ustawy o podatku dochodowym od osób prawnych oraz niektórych innych ustaw, od początku 2021 roku zaczął obowiązywać w Polsce nowy sposób opodatkowania spółek – ryczałt od dochodów spółek kapitałowych (zwany estońskim CIT – rozwiązaniu wzorowanym na estońskim systemie podatkowym). Najistotniejszym elementem tego rodzaju opodatkowania jest moment powstania zobowiązania podatkowego oraz podstawa tego opodatkowania. Pobór podatku dochodowego ma miejsce w momencie wypłaty zysków (dywidendy) przez przedsiębiorstwo (art. 2 ust. 1 pkt 1 i 2 ustawy o CIT). Oznacza to, że dopóki zysk generowany przez spółkę będzie reinwestowany, spółka nie będzie płacić podatku. Ustawa (w art. 28g ustawy o CIT) określa minimalne nakłady inwestycyjne, które muszą wynosić więcej niż:
Z ryczałtu od dochodów spółek kapitałowych będą mogły skorzystać spółki:
Z rozwiązań nowego sposobu opodatkowania nie będą mogły skorzystać podmioty:
Stawka podatku.
Podstawowa stawka podatku od osób prawnych w Polsce wynosi obecnie 19%. Zgodnie z ustawą, która weszła w życie dnia 1 stycznia 2017 r. ustawodawca wprowadził dodatkową, obniżoną stawkę podatku dochodowego od osób prawnych w wysokości 9%. Nowa stawka przeznaczona jest dla małych podatników, u których przychód ze sprzedaży (wraz z należnym podatkiem od towarów i usług) nie przekroczy w poprzednim roku podatkowym równowartości 2 mln euro wyrażonej w złotych (podwyższenie limitu nastąpiło 01.01.2020r, uprzednio wynosił 1,2 mln euro). Ustawa przewiduje też 50% stawkę sankcyjną w przypadku zaniżenia przez podmioty powiązane wysokości zobowiązania podatkowego.
Rozliczenie podatku następuje po zakończeniu roku podatkowego. Podatnicy składają wtedy wstępne zeznanie podatkowe o wysokości osiągniętego dochodu (straty) do końca trzeciego miesiąca roku następnego i w tym terminie wpłacić podatek należny albo różnicę pomiędzy podatkiem należnym a sumą wpłaconych zaliczek. Zeznania o ostatecznej wysokości dochodu podatnicy są obowiązani złożyć w terminie 10 dni od daty zatwierdzenia rocznego sprawozdania, nie później jednak niż przed upływem dziewięciu miesięcy od zakończenia roku podatkowego. Podatnicy z reguły zobowiązani są również do dołączenia do zeznania rocznego bilansu i rachunku wyników wraz z opinią i raportem audytora oraz odpis uchwały walnego zgromadzenia.
Od 25 października 2019 roku możliwe jest złożenie zeznania w formie papierowej, na podstawie uchylenia ustawy o specjalnym podatku węglowym.
Średnio firmy niefinansowe płacą podatek odpowiadający 0,8% przychodów ze sprzedaży.
Najwięksi płatnicy CIT w Polsce.
kwota CIT za rok 2017:
Efektywność ekonomiczna.
Incydencja podatku CIT zależy od struktury gospodarki. Podatek ten ma możliwość generowania zbędnej straty społecznej, wskutek zniechęcania do podejmowania inwestycji. W przypadku gospodarki otwartej, w której mobilność kapitału jest wyższa niż mobilność ludzi, podatek ten może być w znacznej części przerzucany na pracowników, poprzez systemowe obniżenie ich płac, lub konsumentów, przez wzrost cen i redukcję inwestycji. Taki wynik jest uzyskiwany w niektórych analizach empirycznych i modelach. Inne analizy pokazują jednak, że większość ciężaru ponoszą udziałowcy i właściciele kapitału. Według doktoratu z 2012 r., w krótkim terminie zmiany CIT obciążają kapitał, a w długim terminie mogą być częściowo przerzucane na inne podmioty. Badanie empiryczne danych z 55082 firm europejskich z lat 1996–2003 sugeruje, że w długim terminie około połowa podatku została przerzucona na niższe płace pracowników. Analiza pochodząca z konserwatywnego think tanku AEI, i obejmująca dane makroekonomiczne z 65 krajów dla lat 1981–2005, także sugeruje, że zmiany CIT mogą być w długim terminie około w 50% przerzucane na płace. Z tego powodu część ekonomistów uważa, że inne podatki (np. od dochodu osób fizycznych, i konsumpcyjne) generują mniej zniekształceń ekonomicznych, przy podobnym przychodzie. Podobne wnioski wynikają z przeglądu badań Congressional Budget Office z 2011 r., jednak autorzy zastrzegają, że metodologia uwzględnionych analiz jest niesatysfakcjonująca. Podsumowując, jest to podatek który może być, zależnie od horyzontu czasowego, oraz struktury systemu podatkowego i gospodarki, częściowo przerzucany z renty ekonomicznej czerpanej przez właścicieli kapitału, na redukcję płac i produktywnych inwestycji – w cytowanych oszacowaniach, między 20–70%.
Unikanie opodatkowania.
Międzynarodowa optymalizacja podatkowa holdingów zmniejsza konkurencyjność mniejszych firm i zmniejsza dochody państw.
Według profesora Dominika Gajewskiego ze Szkoły Głównej Handlowej efektywna stawka podatkowa holdingów wynosi kilka procent. Osiągane jest to poprzez transferowanie większości zysków do państw o niższej efektywnej stawce podatkowej. Stawka ta jest osiągana poprzez: indywidualne umowy z rządem (Luksemburg – 1–3%, Apple Inc. w Irlandii 0,005%), niskie stawki podatkowe i/lub bardzo korzystne ulgi podatkowe zaprojektowane na ściąganie zysków z innych państw. Na podstawie dokumentów z Luksemburga, przekazanych Komisji Europejskiej po wybuchu afery Luxleaks, straty państw europejskich oszacowano na 300 mld euro, Polski na 46 mld. zł rocznie. W 2015 wpływy z CIT wyniosły 50 mld zł.
Jednym z rozwiązań ograniczających unikanie płacenia CIT może być CCCTB (wspólna skonsolidowana korporacyjna podstawa opodatkowania) proponowana przez Komisję Europejską. Według Gajewskiego, który brał udział w przygotowaniu tych rozwiązań dla Komisji, w obecnej formie CCCTB będzie dziurawa ponieważ nie będzie obowiązkowa. Kilka państw, w tym Polska, zgłosiła weto.

</doc>
<doc id="308337" url="https://pl.wikipedia.org/wiki?curid=308337" title="Isetnofret">
Isetnofret

Izis-Nefert (egip. "Piękna Izis") – druga spośród Wielkich Królewskich Małżonek Ramzesa II (razem z Nefertari, Maat-hor-NeferuRe, Bint-Anath i Nebettaui), matka jego następcy, Merenptaha.
W hierarchii Królewskich Małżonek zajmowała drugie, po Nefertari, miejsce, a po jej śmierci w około 24 roku panowania Ramzesa II otrzymała tytuł Wielkiej Małżonki Królewskiej, a jej córka Bint-Anath została drugą królową.
W porównaniu z Nefertari pozycja Isetnofret wydaje się być o wiele niższa. Nie jest znane żadne publiczne jej wystąpienie, które zostałoby uwiecznione, czy to poprzez inskrypcje czy też stele. Nie jest znany żaden kolosalny posąg, w którym byłaby uwieczniona wraz z Ramzesem. Nie wzniesiono dla niej również żadnej świątyni. Jednak jak później miało się okazać, to właśnie potomstwo Isetnofret osiągnęło dorosłość i objęło wysokie stanowiska w państwie. Po osiągnięciu godności Wielkiej Małżonki, Isetnofret również ukazała się na pomnikach. Na skalnej steli z Asuanu ukazano ją jako Wielką Małżonkę w towarzystwie synów: Ramzesa - ówczesnego następcy tronu, Chaemuaseta, i młodego Merenptaha oraz córki Bint-Anath. Na innej steli w kamieniołomie Silsila ukazano ją jako Wielką Małżonkę wraz z Bint-Anath jako drugą królową w towarzystwie synów Ramzesa, Chaemuaseta i Merenptaha.
Isetnofret zmarła około 34. roku panowania Ramzesa i została pochowana w Dolinie Królowych. Jej grobowiec nie został jak dotąd zidentyfikowany. O jego obecności w Dolinie świadczą zapiski robotników Królewskiego Grobowca w Deir el-Medina.
Po śmierci Isetnofret godność Wielkiej Małżonki otrzymała jej córka Bint-Anath, a drugą królową została córka Nefertari - Meritamon.
Urodziła Ramzesowi trzech synów i dwie córki (i prawdopodobnie jeszcze jednego syna i córkę):
Córce jej syna Chaemuaseta nadano na jej pamiątkę imię Isetnofret; czasami określa się ją jako Isetnofret III.

</doc>
<doc id="308340" url="https://pl.wikipedia.org/wiki?curid=308340" title="Orzepowice">
Orzepowice

Orzepowice (niem. "Ozippowitz, Orzupowitz") - dzielnica Rybnika położona na północny zachód od centrum miasta. W granice miasta jako dzielnica weszła w 1973 roku. W dzielnicy znajduje się Wojewódzki Szpital Specjalistyczny. Liczy ok. 3 500 mieszkańców.
Nazwa.
Pierwotna nazwa Ożepowice pochodzi prawdopodobnie od Ożepa – jednej ze staropolskich form dzisiejszego Józefa. Inną wersją powstania nazwy miejscowości (w średniowieczu nie pojawia się w nazwie miejscowości pierwsza głoska "o") jest nawiązanie do żup, z których wydobywano sól. Do dnia dzisiejszego w pobliskim lesie można znaleźć niezamarzający zimą strumyk w miejscu gdzie kiedyś miały być zlokalizowane żupy solne.
Historyczne dokumenty zanotowały obecną dzielnicę Rybnika jako osobną miejscowość w 1614 jako "Ożepowice", w 1659 jako "Orzupowice".
Historia.
1 września 1939 r. Wojsko Polskie wysadziło most nad rzeką Nacyną. Podczas odbudowy polski oddział ukrywający się w okolicy zastrzelił dwóch robotników – mieszkańców wsi – zmuszonych przez Niemców do odbudowy mostu.
W dniu 24 stycznia 1945 w czasie przemarszu ewakuowanych więźniów obozu oświęcimskiego SS-mani zastrzelili 13 więźniów. Ich zwłoki zakopano w lesie na granicy z Jejkowicami wraz z 19 więźniami zamordowanymi w tej miejscowości.
Od 1945 r. Orzepowice wraz z Golejowem, Ochojcem i Wielopolem należały do gminy zbiorowej Wielopole. Na przełomie lat 40. i 50. istniała gmina Orzepowice. W 1973 r. Orzepowice stały się dzielnicą Rybnika.
Kościół rzymskokatolicki pw. św. Floriana.
W 1872 r. przystąpiono do budowy kaplicy pw. św. Floriana, którą ufundował książę z Rud. W roku 1883 ks. proboszcz Bolik poświęcił kaplicę. Od 1975 zaczęto w przydrożnej kaplice odprawiać msze święte. W roku 1986 rozpoczęto budowę kościoła. 29 kwietnia 1990 r. ks. bp Damian Zimoń dokonał konsekracji kościoła. W dniu 4 maja 2008 r. do parafii przybyły relikwie św. Floriana z krakowskiej katedry.
Szkoła podstawowa.
W 1777 roku wybudowano szkołę, do której uczęszczały dzieci ze wszystkich okolicznych miejscowości. Początkowo mieściła się w budynku prywatnym (w pobliżu dzisiejszego kościoła), a następnie w budynku przedszkola (dzisiejsza Przychodnia NFZ). W 1913 r. powstała nowa szkoła. W 1980 r. zamknięto szkołę, a dzieci dalej uczyły się w Rybnickiej Kuźni (SP 15). W 1990 r. po kapitalnym remoncie ponownie otwarto szkołę pod numerem 32 i dobudowano nowoczesną salę gimnastyczną. W 2008 roku szkoła obchodziła 95-lecie istnienia. W 2012 r. połączono szkołę z przedszkolem w Zespół Szkolno-Przedszkolny nr 7 i zamieniono się budynkami z Zespołem Medycznych Szkół Policealnych Województwa Śląskiego w Rybniku przy ul. Borki.
Turystyka.
Dzielnica zlokalizowana jest pomiędzy dwoma rybnickimi rzekami – Rudą i Nacyną oraz Zalewem Rybnickim i zbiornikiem Orzepowice – przyległym Zalewu Rybnickiego. Przez Orzepowice biegną szlaki turystyczne i rowerowe, na przystani żeglarskiej działają kluby żeglarskie a na przyległym Zalewie Rybnickim spływy kajakowe. Do 2008 roku na ulicy Długiej rosła ok. 150-letnia topola kanadyjska o obwodzie pnia około 420 cm.
 Szlak Morza Rybnickiego (22,5 km)
W dzielnicy.
znajdują się m.in.:
działają:
Transport.
Przez Orzepowice biegnie droga wojewódzka nr 920 (Rybnik – Rudy).

</doc>
<doc id="308347" url="https://pl.wikipedia.org/wiki?curid=308347" title="Jan Popiel (1914–2003)">
Jan Popiel (1914–2003)

Jan Chościak Popiel herbu Sulima (ur. 28 stycznia 1914 w Brodnicy, zm. 21 listopada 2003 w Starej Wsi) – polski jezuita, doktor filozofii, profesor, prowincjał Prowincji Polski Południowej Towarzystwa Jezusowego.
Życiorys i działalność.
Był synem Michała Chościak-Popiela i Jadwigi Mańkowskiej. Dzieciństwo i młodość spędził w Wójczy, w rodzinnym majątku ziemskim Popielów. Po ukończeniu szkoły średniej w "Stella Matutina" (Feldkirch, Austria, 1926–1932) wstąpił do nowicjatu jezuitów 8 maja 1933 w Starej Wsi. W latach 1935–1938 studiował filozofię na Wydziale Filozoficznym Towarzystwa Jezusowego w Krakowie (dzisiejsze Ignatianum), gdzie uzyskał licencjat kościelny.
W momencie rozpoczęcia II wojny światowej przebywał w Lublinie, który opuścił po rozpoczęciu aresztowań jezuitów. Wrócił do domu rodzinnego w Wójczy, następnie rozpoczął tajnie studia teologiczne w Warszawie i Nowym Sączu. W 1941 przyjął święcenia kapłańskie z rąk biskupa Stanisława Galla.
Od 1945 studiował filozofię i historię sztuki na Uniwersytecie Jagiellońskim w Krakowie, a następnie na Uniwersytecie Warszawskim, gdzie uzyskał magisterium z filozofii (estetyka). Promotorem jego pracy magisterskiej i doktorskiej ("Estetyka sztuki sakralnej", obronionej w 1963) był prof. Władysław Tatarkiewicz. Od roku 1969 był profesorem zwyczajnym Wydziału Filozoficznego Towarzystwa Jezusowego w Krakowie i jego dziekanem (1982–1985). Wykładał m.in. historię filozofii i estetykę na Wydziale Filozoficznym Jezuitów w Krakowie, Papieskim Wydziale Teologicznym w Krakowie i w Wyższych Seminariach Duchownych diecezjalnych (Śląskim, Częstochowskim) oraz zakonnych (Ojców Dominikanów i Paulinów). Wykładał także na "Gregorianie" w Rzymie.
Popiel pełnił odpowiedzialne funkcje zakonne i kościelne. W latach 1950–1957 był rektorem Kolegium Jezuitów w Krakowie, a okresie 1973–1977 prowincjałem południowej prowincji jezuitów. Działał w Komisji Episkopatu Polski oraz Komisji Archidiecezjalnej w Krakowie ds. sztuki kościelnej i konserwacji zabytków. Był autorem kilku książek oraz kilkudziesięciu artykułów z historii sztuki i historii filozofii. Posługiwał się biegle językiem angielskim, niemieckim, francuskim i włoskim. Znał także łacinę i grekę.

</doc>
<doc id="308351" url="https://pl.wikipedia.org/wiki?curid=308351" title="High-Speed Downlink Packet Access">
High-Speed Downlink Packet Access

High-Speed Downlink Packet Access, HSDPA – technika używana w sieciach komórkowych budowanych w standardzie UMTS, umożliwiająca przesyłanie danych z sieci w stronę terminala z teoretyczną przepływnością 21,6 Mbit/s (jest to wartość maksymalna, występująca tylko w niektórych sieciach), nazywana czasami technologią 3,5G. Jako pierwszy usługi na bazie HSDPA zaoferowała swoim abonentom amerykańska firma Cingular Wireless na przełomie roku 2005/2006. W lutym 2008 na świecie było już 174 sieci (w 76 krajach), w których można używać tej technologii.
Często spotyka się także określenie „sieci HSDPA”. Odnosi się ono do sieci komórkowych budowanych w standardzie UMTS, które wspomagają transmisję za pomocą technologii HSDPA.
HSDPA jako element ewolucji sieci komórkowych.
Sieci komórkowe drugiej generacji były budowane przede wszystkim pod kątem sprawnej obsługi połączeń głosowych. Przesyłanie danych zostało w nich na początku wprowadzone na bazie komutacji łączy i było przeprowadzane za pomocą tej samej infrastruktury która była wykorzystywana do przesyłania głosu. Później dodano również możliwość komutacji pakietów, a maksymalna osiągana w ten sposób przepływność dochodziła do około 250 kbit/s (technologia EDGE użyta w sieciach GSM).
Projektując sieci komórkowe trzeciej generacji skupiono się przede wszystkim na usprawnieniu przysyłania danych. Obecnie najpopularniejszym systemem 3G jest standard UMTS.
Wprowadzony w nim interfejs WCDMA (opisany przez specyfikacje 3GPP w wersjach R99) umożliwiał transfer danych do abonenta z maksymalną szybkością około 384 kbit/s. W specyfikacjach 3GPP w wersji R5 zaproponowano nową technologię transmisji sygnału do abonenta – HSDPA, która umożliwiała maksymalną szybkość transmisji 14.4 Mbit/s. Dzięki jej zastosowaniu operatorzy będą mogli znacznie polepszyć transfer danych przesyłanych do abonenta i odporność na warunki transmisji oraz zoptymalizować użycie sieci radiowej (posiadane częstotliwości będą mogły posłużyć do jednoczesnej obsługi większej ilości abonentów).
Szczegóły techniczne.
Klasyczny interfejs WCDMA.
W większości systemów UMTS, sieć radiowa bazuje na technologii WCDMA zaproponowanej w specyfikacjach 3GPP przedstawionych w rewizji R99. Transfer danych odbywa się we wspólnym kanale transmisyjnym o szerokości 5 MHz. Transmisja do poszczególnych terminali rozpraszana jest na całe spektrum (5MHz) dzięki specjalnym kodom pseudolosowym, dodatkowo wszystkim terminalom, do których w tym kanale przesyłane są dane, przyporządkowane są ortogonalne (czyli nieskorelowane względem siebie) ciągi (kody), które służą do przetwarzania sygnału (wysyłanego przez stację bazową, odbieranego przez terminal). Gdy trafi on do wspólnego kanału transmisyjnego, odbiorca znając użyty kod może wyodrębnić przetworzoną za jego pomocą transmisję przeznaczoną tylko dla niego.
Terminale, które otrzymują dane ze wspólnego kanału transmisyjnego znajdują się w różnych odległościach od stacji bazowych i w miejscach, w których są różne warunki propagacji sygnału. Stacja bazowa (Node B) nadaje sygnał we wspólnym kanale z pewną mocą. Moc ta rozdzielana jest na transmisje (do poszczególnych terminali), które składają się na ten sygnał. Gdyby była ona rozdzielana po równo, terminale znajdujące się blisko stacji bazowej otrzymywałyby swoją transmisję wzmocnioną (często bardziej niż to jest potrzebne), a te, które są oddalone, otrzymywałyby swoją transmisję osłabioną. Aby lepiej wykorzystać zasoby radiowe, stosuje się tzw. „mechanizm kontroli mocy”. Terminale 1500 razy na sekundę przesyłają do sieci radiowej informacje o sile i jakości sygnału odbieranego ze stacji bazowej, a na tej podstawie dobierana jest moc transmisji jaka proporcjonalnie zostanie przyznana dla konkretnej transmisji we wspólnym kanale.
HSDPA na tle istniejących sieci WCDMA.
Technologia HSDPA może być wdrażana w sieciach UMTS na bazie istniejącego interfejsu WCDMA.
Nie trzeba dokonywać zmian w elementach sieci szkieletowej służącej do komutacji pakietów (choć może zaistnieć konieczność jej przeskalowania, ze względu na zwiększony transfer danych), a jedynie w sieci radiowej.
Wprowadzenie HSDPA wiąże się głównie ze zmodernizowaniem oprogramowania w stacjach bazowych i ich kontrolerach. Wykorzystane są używane wcześniej
częstotliwości (w większości przypadków 2100 MHz, w USA 850 i 1900 MHz). Poniżej znajduje się lista najważniejszych zmian w stosunku do standardowego interfejsu WCDMA:
Terminale.
Terminale, które mogą być użyte do odbierania transmisji w technologii HSDPA, są dzielone ze względu na kategorie zdefiniowane na podstawie możliwość wykorzystania zasobów sieciowych.
Pierwsze terminale HSDPA należały do kategorii 12. Obecnie wprowadzone są do użytku terminale należące do kategorii 6 (umożliwiające transfer do 3,6 Mbit/s) i 8 (7,2 Mbit/s).

</doc>
<doc id="308356" url="https://pl.wikipedia.org/wiki?curid=308356" title="HSDPA">
HSDPA



</doc>
<doc id="308358" url="https://pl.wikipedia.org/wiki?curid=308358" title="Saint-Etienne-de-Montluc">
Saint-Etienne-de-Montluc



</doc>
<doc id="308359" url="https://pl.wikipedia.org/wiki?curid=308359" title="Saint-Etienne-de-Mer-Morte">
Saint-Etienne-de-Mer-Morte



</doc>
<doc id="308366" url="https://pl.wikipedia.org/wiki?curid=308366" title="Dragoni">
Dragoni

Dragoni – żołnierze formacji zwanej dragonią, utworzonej we Francji przez Henryka IV w końcu XVI wieku. Walczyli pieszo (jako rodzaj piechoty), a poruszali się konno. Używali zarówno broni palnej, jak i białej. Od XVIII w. regimenty dragonii coraz częściej walczyły również konno. W Rzeczypospolitej Obojga Narodów byli żołnierzami autoramentu cudzoziemskiego.
Według najczęściej spotykanej wersji nazwa miała pochodzić od wizerunku smoka (fr. "dragon") umieszczanego na sztandarach pierwszych oddziałów tego rodzaju. Inne wyjaśnienie wywodzi ją od niemieckiego "tragen" bądź holenderskiego "dragen" (nosić), co łączyło by się z specyfiką dragonów jako piechoty „(prze)noszonej” na koniach.
W armii Rzeczypospolitej Obojga Narodów pierwsza jednostka dragonii pojawiła się w wojskach litewskich w roku 1617. Była to licząca 150 żołnierzy chorągiew dowodzona przez przybyłego z Francji poprzez Kurlandię Gabriela Ceridon.
Dragoni w wojsku polskim.
Rzeczpospolita Obojga Narodów.
XVII wiek
W XVII w., były to jednostki walczące pieszo, podobnie jak w przypadku zachodnioeuropejskiego pierwowzoru, a uzbrojone w muszkiety, arkebuzy, półhaki, pistolety oraz szable, pałasze bądź rapiery. Najczęściej stosowanym zestawem uzbrojenia był muszkiet lontowy, dwa pistolety kołowe i szabla lub pałasz. Natomiast jako rodzaj lekkiego stroju ochronnego, mniej więcej od początku lat 40. XVII w. noszono kolety. Dragonów organizowano w samodzielne chorągwie (niekiedy nazywane kompaniami), skwadrony (nie należy mylić ze szwadronami) lub regimenty.
W armii koronnej pierwszą znaną nam jednostką dragonii była najemna chorągiew Seja, licząca 200 ludzi, wynajęta w roku 1618 na kampanię moskiewską królewicza Władysława.
Od połowy XVII w. dragonia stanowiła około połowy całości sił zbrojnych Rzeczypospolitej. Jej liczba rosła od lat 20. XVII w. wraz ze zwiększaniem się potrzeby używania na polu walki jednostek dysponujących dużą siłą ognia – w 1649 r. dragonia stanowiła 22,5% armii litewskiej, w 1650 roku 24%, a w roku 1661 roku dragoni stanowili już 40% całej armii litewskiej.
Szczególny typ dragonów stanowili semeni umundurowani na wzór Kozaków niżowych.
XVIII wiek
Od XVIII w. dragońskie pułki Straży Przedniej były najbardziej wartościowymi formacjami kawaleryjskimi armii Rzeczypospolitej, utrzymując porządek na terenie kraju oraz walcząc przede wszystkim z buntującymi się Kozakami ukraińskimi, tzw. hajdamakami. Po likwidacji podziału na autoramenty oraz reorganizacji armii Rzeczypospolitej po I rozbiorze Polski (1772) dragońskie pułki Straży Przedniej przekształcono w pułki tzw. przedniej straży.
Istniał też gwardyjski regiment dragonii – Regiment Gwardii Konnej Koronnej. Nazywano ich potocznie "dragonami mirowskimi". Wraz z upadkiem insurekcji kościuszkowskiej skończyła się historia dragonii w armii polskiej.
PSZ na Zachodzie.
W latach 1942–1947, w wielkich jednostkach pancernych Polskich Sił Zbrojnych na Zachodzie, organizowanych na podstawie brytyjskich etatów wojennych, nazwę dragonów nosiły pododdziały piechoty, które przemieszczając się i walcząc na transporterach opancerzonych bezpośrednio wspierały pododdziały czołgów.
Nie zdołano zorganizować oddziału dragonów w składzie 14 Wielkopolskiej Brygady Pancernej, mimo że niektórzy autorzy (Witold Biegański, Cezary Leżeński) błędnie informowali o istnieniu 14 Pułku Dragonów.
Według Tadeusza Jeziorowskiego we wrześniu 1945 r. płk Władysław Bobiński, dowódca 14 BPanc. zaproponował gen. dyw. Władysławowi Andersowi nazwanie nowego oddziału 55 Poznańskim Batalionem Motorowym.
Rolę dragonów w 2 Brygadzie Pancernej 2 Warszawskiej Dywizji Pancernej pełnił 2 Batalion Komandosów Zmotoryzowanych.
Dragoni na świecie.
Formacje dragońskie były popularne w armiach europejskich aż do czasów dzisiejszych, zwłaszcza w wojsku Francji (od XVI w. do dzisiaj) np. 13 Pułk Dragonów Spadochronowych, prowadzący rozpoznanie i działania specjalne. W wojsku Królestwa Brytyjskiego (od XVIII w. do dzisiaj) itp. Na przełomie XVII i XVIII w. dragonia zaliczona została do jazdy (w Polsce od roku 1717), zachowując przy tym karabin z bagnetem. Nadal szkolona była do walki pieszej, ale bardzo rzadko używana w tym charakterze. W XVIII w. dragonia stała się najliczniejszym rodzajem jazdy (w armii rosyjskiej za panowania Piotra I stanowiła całą regularną kawalerię). Stała się jazdą pośrednią między ciężkimi kirasjerami a lekkimi huzarami i ułanami.

</doc>
<doc id="308367" url="https://pl.wikipedia.org/wiki?curid=308367" title="Australian Open 2004">
Australian Open 2004

Australian Open 2004 – pierwszy w sezonie wielkoszlemowy turniej tenisowy, który rozegrano w Melbourne dniach 19 stycznia–1 lutego na twardych kortach Melbourne Park. Była to 92 edycja rozgrywek.
Zwycięzcą zawodów w turnieju męskim został Szwajcar Roger Federer, dla którego był to drugi tytuł wielkoszlemowy. Turniej kobiet wygrała Belgijka Justine Henin-Hardenne. Dla Henin było to trzecie zwycięstwo w Wielkim Szlemie, a pierwsze na kortach w Melbourne. Rozgrywki deblowe wśród panów wygrali Michaël Llodra i Fabrice Santoro, którzy tym samym obronili tytuł wywalczony z roku 2003. Turniej debla u kobiet zwyciężyły Hiszpanka Virginia Ruano Pascual i Argentynka Paola Suárez.

</doc>
<doc id="308369" url="https://pl.wikipedia.org/wiki?curid=308369" title="Saint-Jean-des-Echelles">
Saint-Jean-des-Echelles



</doc>
<doc id="308370" url="https://pl.wikipedia.org/wiki?curid=308370" title="Disciples">
Disciples

Disciples – seria strategicznych gier turowych w konwencji dark fantasy wydanych przez firmę Strategy First. Gra toczy się w magicznym świecie Nevendaaru, który powoli pochłania wojna między występującymi tam rasami. Seria wyróżnia się oryginalnym podejściem co do sposobu prowadzenia bitew - jednostki nie poruszają się po polu walki.
Disciples oferuje możliwość gry gry jednoosobowej, jak i gry wieloosobowej typu TCP/IP i Hot seat w grze naprzemiennej na jednym komputerze. Do wyboru mamy 4 rasy: ludzi (Imperium), krasnoludów (Górskie Klany), nieumarłych (Hordy Nieumarłych) i demony (Legiony Potępionych). W dodatku "Bunt elfów" dochodzi także piąta rasa - przymierze elfów.
 "(Disciples: Sacred Lands)", pierwsza część (premiera 28 września 1999) była prekursorem serii. Nie odniosła dużego sukcesu – najważniejszą nagrodą było uznanie za najbardziej niedocenioną grę roku.
Znacznie większe zainteresowanie zarówno krytyków, jak i graczy, zdobyła część druga (premiera 28 stycznia 2002), składająca się z podstawowej wersji "(Disciples II: Dark Prophecy)" i dodatków: "(Guardians of the Light)", "(Servants of the Dark)" i "(Rise of the Elves)". Często dwa pierwsze spotykane są pod wspólną nazwą "(Gallean's Return)". 
Trzeci dodatek umożliwia prowadzenie do boju rasy elfów, które wcześniej należały do neutralnej grupy.
Dnia 11 grudnia 2009 miała premierę trzecia część serii , stworzona przez rosyjskie studio .dat.

</doc>
<doc id="308371" url="https://pl.wikipedia.org/wiki?curid=308371" title="Australian Open 2003">
Australian Open 2003

Australian Open 2003 – pierwszy w sezonie wielkoszlemowy turniej tenisowy, który rozegrano w Melbourne w dniach 13–26 stycznia, na twardych kortach Melbourne Park. Była to 91 edycja rozgrywek.
Mistrzem zawodów wśród mężczyzn został rozstawiony z nr 2. Amerykanin Andre Agassi, który wygrał swój ósmy wielkoszlemowy turniej, a czwarty na kortach w Melbourne. Zwyciężczynią turnieju kobiet została Serena Williams, zdobywając tym samym piąty wielkoszlemowy tytuł. Amerykanka wygrała ponadto rozgrywki deblowe wspólnie ze swoją siostrą, Venus. Turniej debla wśród panów zwyciężyli Francuzi, Michaël Llodra i Fabrice Santoro. Dla Llodry był to pierwszy wielkoszlemowy tytuł w grze podwójnej, podobnie jak i dla Santoro.

</doc>
<doc id="308372" url="https://pl.wikipedia.org/wiki?curid=308372" title="Michał Gryziński">
Michał Gryziński

Michał Gryziński (ur. 29 września 1930 w Warszawie, zm. 1 czerwca 2004) – polski fizyk jądrowy, specjalista z zakresu fizyki plazmy i twórca kontrowersyjnego modelu budowy atomu, znanego jako model Gryzińskiego.
Życiorys.
Uzyskał tytuł magistra inżyniera na Wydziale Łączności Politechniki Warszawskiej w 1955 oraz doktorat z fizyki teoretycznej w Instytucie Badań Jądrowych w 1966. Zajmował się teorią zderzeń atomowych i budową atomu, astrofizyką, fizyką plazmy i kontrolowaną syntezą termojądrową.
Michał Gryziński był z zamiłowania turystą, przebywał m.in. w Nepalu, na Ałtaju i Kaukazie. Był także zapalonym sportowcem – uprawiał siatkówkę, pływanie, wioślarstwo, żeglarstwo i narciarstwo. 
Pochowany na cmentarzu Bródnowskim (kwatera 73G-6-16).

</doc>
<doc id="308374" url="https://pl.wikipedia.org/wiki?curid=308374" title="Australian Open 2002">
Australian Open 2002

Australian Open 2002 – pierwszy w sezonie wielkoszlemowy turniej tenisowy, który rozegrano w Melbourne w dniach 14–27 stycznia, na twardych kortach Melbourne Park. Była to 90 edycja rozgrywek.
Zwycięzcą zawodów wśród panów został rozstawiony z nr 16. Szwed Thomas Johansson, który wygrał swój pierwszy i jak się później okazało jedyny tytuł wielkoszlemowy. Dzięki temu zwycięstwu Johansson objął prowadzenie w rankingu "ATP Race". Rozgrywki singla u kobiet wygrała grająca z nr 1. Jennifer Capriati, dla której był to trzeci triumf w imprezach zaliczanych do Wielkiego Szlema, a drugi na kortach w Melbourne. Tym samym Amerykanka obroniła mistrzowski tytuł wywalczony z roku 2001. W finale, tak jak przed rokiem pokonała Martina Hingis, broniąc w drugim secie piłki meczowe. Turniej debla u mężczyzn wygrał duet Mark Knowles–Daniel Nestor dla których było to pierwsze zwycięstwo rangi wielkoszlemowej. Z kolei grę podwójną wśród kobiet wygrała para Martina Hingis–Anna Kurnikowa. Dla Hingis był to już dziewiąty tytuł wielkoszlemowy w deblu, a drugi dla Kurnikowej.

</doc>
<doc id="308375" url="https://pl.wikipedia.org/wiki?curid=308375" title="Magical Mystery Tour">
Magical Mystery Tour

Magical Mystery Tour – tytuł dwóch odrębnych wydawnictw płytowych zespołu The Beatles, jakie ukazały się w 1967 na rynku muzycznym, LP i podwójnej EP-ki; oba wydania zawierały składającą się z sześciu piosenek ścieżkę dźwiękową do filmu telewizyjnego pod tym samym tytułem.
Chronologicznie pierwszy był wydany w USA album, który wypełniły, obok ścieżki dźwiękowej, nagrania singlowe zespołu z 1967. Wersja ta weszła do oficjalnej dyskografii zespołu jako płyta długogrająca i ukazała się również w wersji CD.
8 grudnia 1967 ukazała się na rynku brytyjskim podwójna EP-ka, zawierająca sześć wspomnianych piosenek ze ścieżki dźwiękowej filmu "Magical Mystery Tour".
Soundtrack okazał się komercyjnym i artystycznym sukcesem, został nominowany do nagrody Grammy, pomimo że sam film okazał się artystyczną i komercyjną klapą.
Wydanie albumu "Magical Mystery Tour" stało się jednym z największych komercyjnych sukcesów w historii wytwórni Capitol; w ciągu trzech pierwszych tygodni sprzedaży przyniósł on 8 mln dolarów zysku. Do połowy stycznia 1968 sprzedano 1,75 mln egzemplarzy albumu.
23 grudnia 1967 album zadebiutował na liście Top 200 najlepiej sprzedawanych albumów w USA na miejscu 157 a już 6 stycznia 1968 znalazł się na pozycji 1., którą zajmował przez osiem tygodni
Historia projektu Magical Mystery Tour.
Film Magical Mystery Tour.
Po albumie "Sgt. Pepper’s Lonely Hearts Club Band", Paul McCartney chciał stworzyć film bazujący na zespole The Beatles i jego muzyce. Film miał być improwizowany: rozmaici „zwykli” ludzie mieli podróżować autobusem i przeżywać bliżej nieokreślone „magiczne” przygody. Film "Magical Mystery Tour" został nakręcony, a jego ilustrację dźwiękową stanowiło sześć nowych piosenek The Beatles; oczekiwane z nadzieją „magiczne” przygody jednak się nie wydarzyły. Film został wyświetlony przez telewizję BBC w okresie świąt Bożego Narodzenia 1967 i został bezlitośnie potraktowany przez krytykę.
Album i EP-ka Magical Mystery Tour.
Wykorzystane w filmie piosenki stanowiły pewien problem zarówno dla The Beatles jak i dla wytwórni EMI, ponieważ było ich za mało jak na album a za dużo jak na EP-kę. Jednym z rozważanych pomysłów było wydanie materiału muzycznego w formie EP-ki, która byłaby odtwarzana z szybkością 331/3 obrotów na minutę, co jednakże spowodowałoby stratę w jakości dźwięku, więc pomysł zarzucono. Ostatecznie zdecydowano się na pomysłowe wydanie piosenek jako podwójnej EP-ki w rozkładanej okładce z dołączoną 28-stronicową książeczką (tzw. bookletem), zawierającą teksty piosenek i kolorowe zdjęcia. Krytyk muzyczny Bob Neaverson tak napisał o tym wydawnictwie: „Było to z pewnością rozwiązanie, jeśli chodzi o ilość piosenek, ale można podejrzewać, że częściowo dało znać o sobie pionierskie zamiłowanie The Beatles do eksperymentowania z tradycyjnymi formatami i opakowaniami”. Wydawnictwo ukazało się (zarówno w wersji mono jak i stereo) w Wielkiej Brytanii 8 grudnia 1967, w okresie sezonu świątecznego i było sprzedawane w cenie 19 szylingów i 6 pensów.
W USA, gdzie EP-ki nie były w tym czasie popularne, wytwórnia Capitol zdecydowała się (wbrew życzeniu The Beatles) wydać piosenki na albumie, uzupełniając je o aktualne nagrania singlowe zespołu. Album ten ukazał się 27 listopada 1967 (11 dni przed wydaniem EP-ki) w rozkładanej okładce z dołączoną kolorową 24-stronicową książeczką, zawierającą zdjęcia z filmu. Na wewnętrznej okładce znalazły się też teksty piosenek. Pierwsza strona LP zawierała piosenki wykorzystane w filmie (wydane później na EP-ce), natomiast na drugiej stronie umieszczono nagrania z singli zespołu wydanych w 1967 (m.in. „Penny Lane”, „Baby, You're a Rich Man” i „All You Need Is Love”); piosenki zostały wydane w wersji duofonicznej.
Historia wydań Magical Mystery Tour na świecie.
W 1969 i 1971 stworzono wersje stereo, przedtem nieosiągalne, co pozwoliło na wydanie pierwszego LP w wersji stereo (1971, RFN).
Ponieważ w Wielkiej Brytanii pojawiło się zapotrzebowanie na LP, zaczęto sprowadzać wydawnictwo Capitolu z USA; w styczniu 1968 album osiągnął pozycję 31. na brytyjskiej liście najlepiej sprzedawanych albumów. W 1976 wytwórnia EMI wydała album w Wielkiej Brytanii ale wykorzystała ponownie wersję duofoniczną Capitolu.
Kiedy 21 września 1987 wydano dyskografię The Beatles na płytach CD, pojawiła się w niej albumowa wersja stereo "Magical Mystery Tour" jako oficjalna część dyskografii zespołu.
Również włączenie do albumu w wersji CD nagrań z singli z 1967 oznaczało, iż stał się on oficjalnym albumem; jego czas trwania (36:52) też był porównywalny z innymi wydawnictwami The Beatles. Z tego względu nagrań tych nie uwzględniono na kompilacyjnym wydawnictwie Past Masters wydanym 7 marca 1988, stanowiącym głównie zbiór nagrań singlowych zespołu z lat 1962 – 1970.
Album "Magical Mystery Tour" został zremasterowany i wydany ponownie na CD w 2009.
Lista utworów wersji LP (USA).
Wszystkie utwory duetu Lennon/McCartney, poza zaznaczonymi.
Strona pierwsza:
Strona druga:
Lista utworów wersji podwójna EP-ka (Wielka Brytania).
Wszystkie utwory duetu Lennon/McCartney, poza zaznaczonymi.
Strona pierwsza:
Strona druga:
Strona trzecia:
Strona czwarta:
Muzycy.
The Beatles:
Inżynierowie dźwięku:
Muzycy studyjni:

</doc>
<doc id="308376" url="https://pl.wikipedia.org/wiki?curid=308376" title="Australian Open 2001">
Australian Open 2001

Australian Open 2001 – pierwszy w sezonie wielkoszlemowy turniej tenisowy, który rozegrano w Melbourne w dniach 15–28 stycznia, na twardych kortach Melbourne Park. Była to 89 edycja rozgrywek.
Triumfatorem rozgrywek singlowych u mężczyzn został Amerykanin Andre Agassi, dla którego był to siódmy wielkoszlemowy tytuł, a trzeci w Australii. Zawody singlowe wśród kobiet zwyciężyła Jennifer Capriati. Amerykanka wygrała wtedy swój pierwszy tytuł rangi Wielkiego Szlema. Turniej u panów w grze podwójnej wygrał debel Jonas Björkman–Todd Woodbridge. Dla Björkmana był to trzeci triumf wielkoszlemowy. Poprzednie dwa zwycięstwa również odniósł na kortach w Melbourne. Woodbridge z kolei wygrał swój dwunasty turniej wielkoszlemowy, a trzeci w Melbourne. Zawody debla u pań zwyciężył grający z dziką kartą siostrzany duet Serena Williams–Venus Williams. Obie Amerykanki odniosły swój czwarty wielkoszlemowy triumf, a pierwszy w Australii.

</doc>
<doc id="308377" url="https://pl.wikipedia.org/wiki?curid=308377" title="Australian Open 2000">
Australian Open 2000

Australian Open 2000 – pierwszy w sezonie wielkoszlemowy turniej tenisowy, który rozegrano w Melbourne w dniach 17–30 stycznia, na twardych kortach Melbourne Park. Była to 88 edycja rozgrywek.
Zwycięzcą zawodów singlowych w konkurencji u mężczyzn został Andre Agassi, dla którego był to szósty wielkoszlemowy tytuł, a drugi w Melbourne. U kobiet najlepsza była Lindsay Davenport, dla której był to trzeci, a zarazem i ostatni wygrany turniej Wielkiego Szlema. Zawody deblowe u mężczyzn zwyciężył duet Ellis Ferreira–Rick Leach. Dla Ferreiry był to jedyny wielkoszlemowy tytuł, natomiast piąty dla Leacha oraz trzeci na kortach w Australii. Turniej debla wśród pań wygrała para Lisa Raymond–Rennae Stubbs, które odniosły swoje pierwsze wielkoszlemowe zwycięstwa.

</doc>
<doc id="308381" url="https://pl.wikipedia.org/wiki?curid=308381" title="Bitwa pod Raszynem (1809)">
Bitwa pod Raszynem (1809)

Bitwa pod Raszynem – stoczona została w czasie wojny z Austrią (podczas wojen napoleońskich) w dniu 19 kwietnia 1809 na terenie dzisiejszej gminy Raszyn przez wojska polskie i saskie, dowodzone przez księcia Józefa Poniatowskiego, z korpusem wojsk austriackich, pod dowództwem arcyksięcia Ferdynanda Karola d'Este. W jej wyniku obie strony podpisały konwencję, na mocy której lewobrzeżna Warszawa została oddana Austriakom, ale na korzystnych dla strony polskiej warunkach. Bitwa pozostała taktycznie nierozstrzygnięta, jednak ze strategicznego punktu widzenia okazała się sukcesem Polaków, ponieważ zapoczątkowała kampanię, której efektem było między innymi dwukrotne powiększenie obszaru Księstwa Warszawskiego i zwiększenie polskiej siły zbrojnej z 14 tys. do 60 tys. w niecałe trzy miesiące.
Przyczyny konfliktu.
Cesarstwo Austriackie, po poniesionej klęsce w 1805 roku, postanowiło wziąć odwet za upokorzenia. W tej "„wojnie o niepodległość Europy”" Austria nie miała sprzymierzeńców poza Zjednoczonym Królestwem, które dostarczało pieniędzy i musiała walczyć sama. Plany odnośnie do Księstwa Warszawskiego były częścią wojny przeciw napoleońskiej Francji. Habsburgom, którym zależało na efekcie propagandowym i podniesieniu morale własnych wojsk, wydawało się, że w słabej militarnie Polsce sukces będzie łatwo osiągnąć. Sztabowcy w Wiedniu założyli, że siła 30 tys. żołnierzy pozwoli rozbić w jednej bitwie wojsko pozostałe na ziemiach Księstwa. Wiedeńscy politycy postanowili, że Księstwo Warszawskie zostanie zlikwidowane, a jego ziemie oddane Królestwu Prus. Austria chciała w ten sposób skłonić Prusy do przystąpienia do wojny przeciw Francji. Wszystko miało powrócić do stanu sprzed traktatu tylżyckiego.
Książę Józef zdawał sobie sprawę z zagrożenia, czemu dawał wyraz w listach do Napoleona, ale cesarz był przekonany, że Austriacy nie będą zdolni do przeprowadzenia ofensywy w tym kierunku, mając przeciw sobie sprzymierzoną z Francją armię rosyjską. W Paryżu nie wiedziano o tajnej misji księcia Karola Schwarzenberga, który uzyskał w Petersburgu zapewnienie, że wojska rosyjskie nie uczynią nic dla obrony Księstwa Warszawskiego.
Przed bitwą.
Arcyksiążę Ferdynand Karol d'Este 14 kwietnia wydał w Odrzywole odezwę do mieszkańców Księstwa, w której była mowa o darmo przelewanej polskiej krwi nad Ebro i Tagiem. Odezwa podkreślała, że wojska cesarskie chcą uwolnić Polaków od napoleońskiego ucisku i że Austria wyrzeka się jakichkolwiek zdobyczy, pragnąc jedynie "„przywrócenia każdemu monarsze praw właściwych, przez zdobywcę wydartych”", co było zapowiedzią likwidacji Księstwa. Tego samego dnia o godzinie 19 posłał arcyksiążę bilet do księcia Poniatowskiego zapowiadając, że w ciągu 12 godzin przekroczy granicę.
Siły austriackie.
Nad Pilicą stacjonowały znaczne siły austriackie: 28 tys. bagnetów i szabel w 23 batalionach i 34 szwadronach z 94 działami. Były one gotowe do wejścia w każdej chwili na teren Księstwa. Arcyksiążę Ferdynand był przekonany, że "„posiada dostateczną siłę, aby jego marsz na Warszawę był bardziej podobny do powrotu z manewrów niż do działań wojennych”".
Siły polskie.
Wojska Polskie były o wiele skromniejsze, liczyły bowiem ok. 14 tys. żołnierzy.
Bitwa.
11 kwietnia kawaleria polska została wezwana, by zabezpieczyć pozycje piechoty. Tego dnia generał Różniecki z 1 Pułkiem Strzelców Konnych i 3 Pułkiem Ułanów przebywał na rekonesansie na południe od Raszyna. Kilka polskich jednostek (3 Pułk Piechoty z 4 działami i 6 Pułk Ułanów) wkroczyło do Raszyna. 15 kwietnia Różniecki został wzmocniony 2 Pułkiem Ułanów i ruszył naprzeciw nadchodzącym Austriakom. Tego samego dnia Józef Poniatowski, z ośmioma batalionami, sześcioma szwadronami i 19 działami, opuścił Warszawę i ruszył w kierunku Raszyna. Sasi wyruszyli za Poniatowskim następnego dnia
19 kwietnia rano niedaleko Nadarzyna austriaccy huzarzy zaatakowali ułanów Różnieckiego. Starcie uznane zostało za zwycięstwo przez obie strony. Po stronie polskiej 2 Pułk Ułanów utrzymał swoje pozycje, a austriacka kawaleria, która próbowała Polaków oskrzydlić, wycofała się do Michałowic. Różniecki rozkazał pułkowi cofnąć się za Raszyn, gdzie razem z 1 Pułkiem Strzelców konnych tworzył główną rezerwę Poniatowskiego.
Brzegi Mrowy w okolicach Raszyna były bardzo bagniste, co sprawiało, że rzeczka była przekraczalna tylko w kilku punktach, co stwarzało dobrą pozycję obronną, umożliwiającą odparcie ataku przeważających sił. Dlatego Poniatowski postanowił bronić tego właśnie odcinka swymi niewielkimi siłami. Wzdłuż rzeki rosły liczne drzewa nie pozwalające nieprzyjacielowi na wgląd w polskie pozycje.
Poniatowski wybrał pozycję pod Raszynem, bowiem wioska znajdowała się kilka kilometrów od Warszawy, miasta, na którego oddanie bez walki nie mógł sobie pozwolić bez oskarżenia o zdradę przez niechętnych mu mieszkańców stolicy. Osią polskiej pozycji była droga z Tarczyna przez Raszyn ku Błoniu, a jej newralgicznymi punktami był dwie groble, raszyńska i fałęcka.
Zwiad w sile 2340 jeźdźców pod dowództwem generała Rożnieckiego cały czas obserwował manewry Austriaków. Tymczasem przednia straż pod dowództwem generała Sokolnickiego stała blisko wsi Falenty. Prawe skrzydło pod dowództwem generała Biegańskiego (1700 żołnierzy i 4 działa), lewe skrzydło generała Kamienieckiego (1600 żołnierzy i 6 dział) i centrum generała Polentza (3 bataliony, huzarzy i 12 dział) rozwinięte były wzdłuż brzegów Mrowy. Rezerwa, czyli 1 Pułk Strzelców Konnych i pięć dział, stała na szosie Raszyn-Warszawa.
W południe Polacy zobaczyli pierwsze sztandary przedniej straży Mohra. Z lasów zaczęli wyłaniać się, ubrani w białe mundury, Austriacy. Sprawnie rozwinęli szyki bojowe i ruszyli do bitwy. Poniatowski był pewien, że Austriacy się zatrzymają. Obawiał się, że jeżeli tak się nie stanie, spróbują oskrzydlić wojska polskie marszem na Jaworową, co zmusiłoby go do szybkiego odwrotu do Warszawy, ale tak się nie stało. Pewny siebie Ferdynand Karol d’Este chciał uderzyć natychmiast i rozkazał Mohrowi atakować Falenty z marszu, bez czekania na resztę oddziałów. W chwili rozpoczęcia walki Poniatowski znajdował się w swojej kwaterze w Raszynie. Natychmiast ruszył w stronę Falent. Kazał ściągnąć trzy działa z rezerwy i rozmieścić je przed samą wsią.
Około godziny 14 zaczęła się kanonada wzdłuż całego frontu. 5 batalionów Mohra z 12 działami zaatakowało bataliony Sokolnickiego, gdzie cały ciężar obrony wziął na siebie batalion 8 pułku Godebskiego. Mohr otrzymał wsparcie 6 batalionów Civalarta z 12 działami. Gęsty dym zasnuł pola i bagniste łąki. Rejon Falent kilkakrotnie przechodził z rąk do rąk, aż w końcu zdziesiątkowany batalion zaczął cofać się na groblę falencką. Zarysował się poważny kryzys i w tej chwili osobiście interweniował Poniatowski; porwał nie biorący jeszcze udziału w walce batalion 1 pułku i pieszo, z karabinem w ręku i fajeczką w zębach uderzył na Austriaków, odbijając Falenty raz jeszcze. Bój ten przypłacił śmiertelną raną pułkownik Godebski.
Podczas walk o Falenty z batalionami Mohra, cztery szwadrony austriackich huzarów ruszyły na jednostki Kamienieckiego w Jaworowie, jednak polska artyleria otworzyła ogień i powstrzymała nacierających. Huzarzy wpadli w bagna, w których utknęli, a artyleria wyrządziła im ciężkie straty nim zdążyli się wycofać. Austriacki generał próbował oskrzydlić polskie pozycje w Jaworowie zagonem ciężkiej kawalerii, ale i ona utknęła w błocie i po ciężkich stratach musiała się wycofać w kierunku Tarczyna. Austriacy próbowali jeszcze okrążyć pozycję w Jaworowie, gdzie oddziały Kamienieckiego były atakowane frontalnie przez austriacki regiment piechoty, a z ich lewej flanki przez dwa bataliony. Około 4 tys. Austriaków przedzierało się z ogromną trudnością przez bagna, ale w ogniu polskich armat i ostrzału piechoty musieli się wycofać.
W tym czasie Mohr został wzmocniony brygadą Civalarta z 12 działami. Teraz miał 11 batalionów i 24 działa przeciwko 3 batalionom i 9 działom Sokolnickiego. Ciężka kanonada spowodowała znaczne straty. Kilka polskich składów amunicji wyleciało w powietrze, czego konsekwencją był pożar wsi Falenty. Austriacy pchnęli naprzód dwa bataliony, by zdobyły Falenty; walki trwały około dwóch godzin, ale piechota Sokolnickiego nie dała się zepchnąć z zajmowanych pozycji.
Około godziny 18, kiedy zaczęło się ściemniać, do walki weszło kilka nowych austriackich batalionów. Dwa z nich znalazły lukę w polskich pozycjach i zajęły groblę raszyńską. W tej sytuacji Sokolnicki był zmuszony rozpocząć odwrót i zostawić dwa działa. Podczas wycofywania się Polacy ponieśli straty. Ciężko ranny został szef sztabu korpusu, generał Fiszer. W tym czasie kawaleria Schaurotha (lub jak mówią inne źródła bataliony Civalarta i Mohra) ruszyła na wieś Janki bronioną przez 6 Pułk Piechoty, który, obawiając się odcięcia od reszty armii, opuścił wieś.
Austriacka piechota ścigała Polaków i nawet zepchnęła ich w rejon na południowy wschód od Raszyna. Sam Raszyn, broniony przez oddziały polsko-saskie, był atakowany centralnie przez jedną kolumnę austriacką, podczas gdy druga maszerowała bardziej na lewo. Jednak bagnisty teren uniemożliwił Austriakom przyciągnięcie dział i wyparcie Sasów z Raszyna. Poniatowski osobiście pomagał artylerzystom i zachęcał ich do podwójnego wysiłku, dzięki czemu Raszyn nie został opanowany. Przez prawie godzinę 16 polskich dział ostrzeliwało austriacką piechotę, lecz nie zdołało odebrać jej grobli. Po godzinie 21 bitwa zaczęła wygasać, a około 22 walki ustały całkowicie.
Po bitwie.
Zaraz po zakończeniu walk odeszły spod Raszyna – wykonując odebrany kilka dni wcześniej rozkaz – oddziały saskie. Wywołało to rozgoryczenie w szeregach. Zwykły żołnierz nic o rozkazach z Drezna nie wiedział, skłonny był więc pomawiać sojusznika o zdradę.
Wojska polskie pozostawały jeszcze godzinę na zajmowanych w czasie dnia stanowiskach. W Sztabie Generalnym pułkownik Rautenstrauch sporządził wstępne obliczenia poniesionych strat. Wynikało z nich, że 450 żołnierzy zginęło, 900 było ciężko rannych, a 40 dostało się przypuszczalnie do niewoli austriackiej lub zaginęło. Razem było to prawie 1400 ludzi – około 10% pierwotnego stanu. Poniatowskiemu pozostało więc już tylko 5 tys. piechoty i 4,5 tys. jazdy.
W późnych godzinach nocnych odbyła się w domu przy ul. Miodowej 12 w Warszawie narada wyższych dowódców. Niechętny Poniatowskiemu Zajączek optował za cofaniem się na północ, do Torunia, a nawet Gdańska, ale sprzeciwili się temu Sokolnicki, Pelletier i Dąbrowski, który przybył z Winnogóry pod sam koniec bitwy i był zwolennikiem przeniesienia działań wojennych na południe, do Galicji. W tej sytuacji Poniatowski postanowił wycofać wojsko za Wisłę.
Wojska austriackie na noc zakwaterowały się w okolicznych wsiach: Janczewicach, Podolszynie, Jankach i Falentach. Rano 20 kwietnia około godziny 9 Austriacy zorientowali się, że wojsko polskie odeszło ze stanowisk pod Raszynem. Wywołało to w sztabie austriackim zamieszanie i niepokój. Wynikało ono z faktu, że walka z Polakami poprzedniego dnia nie ułożyła się tak, jak to wcześniej zaplanowali. Straty austriackie były spore: 800 zabitych, 1600 ciężko rannych. Polacy okazali się twardym przeciwnikiem. Austriacy zdawali sobie sprawę, że jeżeli nie udało im się przełamać obrony polskiej w otwartym, nieumocnionym terenie, to zdobycie miasta będzie znacznie trudniejsze i może trwać długie tygodnie. Ponieważ według wiedeńskich polityków zdobycie Księstwa miało przebiegać szybko i bez kłopotów, arcyksięciu Ferdynandowi zależało na pośpiechu. Wysłał pismo do księcia Poniatowskiego z prośbą o rozmowę. Jako miejsce spotkania proponował wioskę Rakowiec, dziś częścią dzielnicy Ochota.
Poniatowski przystał na propozycję. Spotkanie odbyło się w godzinach popołudniowych. Arcyksiążę zaproponował stronie polskiej oddanie Warszawy bez walki, na warunkach honorowych, z prawem wyprowadzenia wszystkich wojsk ze stolicy. Poniatowski zgodził się wstępnie na rozejm, a odpowiedź o oddaniu Warszawy zobowiązał się dać po upływie terminu zawieszenia broni. Propozycja austriacka została uznana za korzystną. Wkrótce opracowano warunki oddania Warszawy Austriakom. Warszawa miała zostać oddana wojsku austriackiemu, ale:
Austriacy przystali na polskie warunki i 21 kwietnia podpisano konwencję. Zostali wtedy też wymienieni jako zakładnicy wyżsi oficerowie obu stron. Mieli oni być gwarantami przestrzegania umowy. Do sztabu polskiego został przydzielony pułkownik Neipperg, a do austriackiego adiutant Poniatowskiego, pułkownik Szumlański.
Został podpisany jeszcze drugi układ. Dotyczył on neutralizacji Warszawy i Pragi, która pozostawała w polskim ręku. By zapobiec zniszczeniu Warszawy, obie strony zobowiązały się, że nie będą się ostrzeliwać przez Wisłę. Austriacy zajęli Warszawę, a wojsko polskie kierowało się na północ, prawym brzegiem Wisły, w rejon twierdz Modlina i Serocka. Piechotę prowadził Zajączek, jazdę Dąbrowski, a Pelletier artylerię. Ewakuacja stolicy odbywała się do wtóru złorzeczeń tłumów. Ciskano kamieniami w oficerów, krzyczano "„Zdrada!”" i "„Precz z Poniatowskim!”"
Arcyksiążę Ferdynand próbował jeszcze zdobyć Pragę od strony Grochowa, czego dokonać miał 4-tysięczny korpus Mohra, ale Sokolnicki z przybyłym świeżo z Pomorza 12 Pułkiem Piechoty i 2 Pułkiem Ułanów łatwo wyparł przeciwnika spod Grochowa, a następnie, w bitwie pod Ostrówkiem udaremnił Austriakom próbę budowy mostu przez Wisłę. Ten zwycięski bój spowodował rozpoczęcie ofensywy wojsk polskich w Galicji.
Rezultaty.
Książę Józef oddał nieufortyfikowaną stolicę, jednak już w pierwszych dniach maja nastąpił triumfalny marsz armii Księstwa Warszawskiego na południe.
Wojsko polskie postępowało coraz dalej, zajmując kolejno: Puławy, Lublin, Sandomierz, Zamość, Lwów, a 15 lipca Kraków. Zmusiło to Austriaków do opuszczenia Warszawy, a wreszcie Księstwa Warszawskiego, po klęsce w bitwie pod Wagram.
Wojna polsko-austriacka, a przede wszystkim bitwa pod Raszynem, to ogromny przełom w dziejach oręża polskiego. Przedkampanijna dyrektywa arcyksięcia Ferdynanda Karola d'Este zakładała, że "„operacje mają być szybkie, nagłe i decydujące, trzeba prowadzić je z taką energią, że nic im oprzeć się nie zdoła, należy wyzyskać zaskoczenie wroga i nie dać mu czasu do wypoczynku, aż będzie pewność jego nieszkodliwości”". Po Raszynie, wobec zaskakującej dla Austriaków postawy żołnierzy polskich, dyrektywa ta przestała mieć sens. Wojska cesarskie straciły impet uderzenia i wiarę we własne siły, co w konsekwencji doprowadziło do przegranej w wojnie polsko-austriackiej.
Upamiętnienie.
Walki pod Raszynem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „RASZYN 19 IV 1809”. Na wschodniej elewacji kościoła w Raszynie zamocowano pozostałości dwóch pocisków artyleryjskich, które zostały w latach 90. XX wieku usunięte, podczas remontu elewacji, przy akceptacji ówczesnego proboszcza.
Bitwa pod Raszynem w kulturze.
Czyn wojska polskiego pod Raszynem utrwalił się w pamięci Polaków i przetrwał do naszych czasów jako symbol waleczności żołnierza i mądrości dowódców. Bitwa stała się inspiracją dla wielu osób. Jej motyw był wykorzystywany w malarstwie i w literaturze. Opisywano ją w pamiętnikach, pracach naukowych i popularnonaukowych. Inspirowała poetów, pisarzy i malarzy. Postanowiono ją nawet zrekonstruować. W rocznice bitwy obchodzi się Dni Raszyna, w czasie których odbywają się uroczystości patriotyczne integrujące lokalną społeczność. Bitwa pod Raszynem na zawsze wpisała się w historię Polski.
Bitwę uwieczniono w malarstwie:
Opisano ją także w wielu książkach:
Bitwę uwieczniono w filmie z 1977 roku pt. "Raszyn. 1809". Jest to polska produkcja, z gatunku historyczno-dokumentalnego, w reżyserii Lucyny Smolińskiej i Mieczysława Sroki. Film obejmuje okres od 1806 r. (wkroczenie wojsk Napoleona na ziemie polskie) do 1809 r. (koniec zwycięskiej kampanii galicyjskiej). Bitwa pod Raszynem została tam ukazana jako ostateczne starcie między Księstwem Warszawskim a Cesarstwem Austriackim, które zdecydowało o dalszych losach Księstwa. Bitwa pod Raszynem została także pokazana w filmie fabularnym "Popioły" z 1965 w reż. Andrzeja Wajdy, będącym ekranizacją powieści Stefana Żeromskiego pod tym samym tytułem.
Rekonstrukcje.
W 2005 i 2006 roku na łąkach falenckich, odtworzono batalię z udziałem kilkuset rekonstruktorów z Polski, Czech i Rosji, wspartych baterią dział i kawalerią. Rekonstrukcja w 2006 roku została najwyżej ocenionym projektem w programie "Patriotyzm Jutra" Ministerstwa Kultury i Dziedzictwa Narodowego. Następna rekonstrukcja odbyła się w 200 rocznicę bitwy w 2009 roku.
Rocznice.
Ważniejsze wydarzenia w rocznicę bitwy:
Bibliografia.
Literatura uzupełniająca:

</doc>
<doc id="308388" url="https://pl.wikipedia.org/wiki?curid=308388" title="La Défense">
La Défense

La Défense – nowoczesna dzielnica biurowo-wystawienniczo-mieszkalno-handlowa w aglomeracji paryskiej, we Francji, znajdująca się formalnie na terenie trzech gmin Nanterre, Courbevoie i Puteaux w departamencie Hauts-de-Seine, na zachód od Paryża.
Dzielnica ta stanowi główne centrum biznesu we Francji, z siedzibami większości wielkich francuskich koncernów i głównych przedstawicielstw koncernów zagranicznych we Francji. Oprócz tego spełnia także rolę centrum handlowego, wystawienniczego, rozrywkowego i transportowego. Na jej terenie znajduje się także kilkanaście ekskluzywnych apartamentowców i hoteli.
Na zachodnim krańcu dzielnicy znajduje się La Grande Arche de La Défense (Wielki Łuk) stojący na linii, będącej przedłużeniem Paryskiej Osi Historycznej, zaczynającej się od Luwru a kończącej się na Łuku Triumfalnym. Linia ta stanowi oś dzielnicy, wzdłuż której ciągnie się Esplanada La Défense. La Grande Arche został oddany do użytku w 1989 r. Był to zwycięski projekt ogłoszonego w 1982 r. konkursu na zakończenie Osi Historycznej i Esplanady. Le Grande Arche stał się symbolem La Défense – mieszczą się w nim galerie wystawiennicze, biura i instytucje państwowe, jak również tarasy widokowe. Wymiary sześcianu Le Grande Arche to 112 × 110 × 108 m, czyli zmieścić się w nim mogłyby nie tylko łuk triumfalny, ale również Pola Elizejskie (na szerokość). Ten monument-biurowiec został zaprojektowany przez Johanna Ottona von Spreckelsena.
Oprócz biur, budynków mieszkalnych i centrum handlowo-rozrywkowego, w podziemiach zachodniego krańca dzielnicy znajduje się ważny węzeł komunikacyjny, z końcową stacją metra nr 1, stacją RER, dworcem kolejowym i autobusowym.
Dzielnica jest niemal całkowicie wyłączona z ruchu kołowego. Do niemal wszystkich wieżowców można jednak dotrzeć drogami wewnętrznymi znajdującymi się w podziemiach. Jest to jeden z nielicznych w Europie przykładów niemal całkowitej izolacji ruchu pieszego od kołowego.
Pod względem wielkości powierzchni biurowej jest to największe centrum biznesu w Europie. Ze względu na wielkość przepływu kapitału jest jednak mniejsze od City of London i niemieckiego Frankfurtu nad Menem. Wynika to w dużym stopniu z braku siedzib instytucji giełdowych na terenie tej dzielnicy.
Do najważniejszych koncernów mających swoją główną kwaterę w dzielnicy należy:
Najwyższy budynek dzielnicy został wybudowany w 1975 roku (wtedy jeszcze nie był najwyższy), i przebudowany w latach 2007–2011. Obecnie (2011) Tour First liczy 231 metrów i 56 pięter, drugim co do wysokości budynkiem w aglomeracji paryskiej jest Wieża Montparnasse.
Historia.
Dzielnica otrzymała swoją nazwę od pomnika "La Défense de Paris", który wybudowano w 1883 r. dla upamiętnienia żołnierzy, którzy bronili Paryża w czasie wojny prusko-francuskiej. Przed budową dzielnicy tereny te stanowiły przemysłowe przedmieście Paryża, zdominowane przez zakłady przemysłowe, hale handlu hurtowego i nawet kilka gospodarstw rolniczych.
Budynki tworzące dzielnicę powstawały początkowo zupełnie spontanicznie. Prawdopodobnie pierwszym wieżowcem był biurowiec Tour Esso. We wrześniu 1958 r. powstała "Établissement public pour l’aménagement de La Défense" (EPAD, Publiczny Komitet budowy La Défense), który wykupił tereny, uzbroił i uporządkował dzielnicę, a następnie wystawił działki pod budowę wielkich biurowców. Centralnym punktem dzielnicy stała się w tym czasie hala wystawiennicza: "Le Centre des nouvelles industries et technologies" (CNIT, Centrum nowych technologii i przemysłu), wokół której zaczęto budować bardzo podobne do siebie siedziby kolejnych koncernów w tzw. stylu międzynarodowym, które są obecnie nazywane budynkami „pierwszej generacji”. W 1966 r. powstała "Tour Nobel" – pierwszy biurowiec nienależący do koncernów, lecz stanowiący budynek z biurami do wynajęcia.
Z początkiem lat 70. XX wieku, w odpowiedzi na wzrastające zapotrzebowanie na przestrzeń biurową w Paryżu, zaczęły powstawać budynki tzw. „drugiej generacji”. Ich budowa została jednak zahamowana przez kryzys naftowy w 1973 r. Trzecia fala inwestycji nastąpiła we wczesnych latach 80. XX w. W 1981 r. zbudowano "Les Quatre Temps" największe w owym czasie centrum handlowe w Europie. W 1982 r. EPAD, z inspiracji prezydenta Francji François Mitterranda ogłosił konkurs "Tête Défense", który wyłonił najlepszy projekt monumentu, zwieńczającego Esplanadę i zarazem Oś Historyczną. Konkurs wyłonił projekt obecnego Wielkiego Łuku autorstwa Johanna Ottona von Spreckelsena.
Równolegle z budową Wielkiego Łuku, przebudowano też infrastrukturę dzielnicy, tworząc obecny kształt Esplanady i podziemny węzeł komunikacyjny. Współczesny wygląd dzielnicy powstał ostatecznie na początku lat 90. XX w., kiedy to przebudowano CNIT, "Les Quatre Temps", zbudowano kino IMAX i pokryto ozdobnymi płytami plac wokół Wielkiego Łuku i Esplanadę.
Edukacja.
Paris La Défense skupia klaster Pôle universitaire Léonard-de-Vinci i 4 szkół biznesu: EDC Paris Business School, ESSEC Business School, ICN Business School i IÉSEG School of Management. Jest także siedzibą "European School of Paris-La Défense", międzynarodowej szkoły podstawowej i średniej, która uzyskała akredytację jako szkoła europejska w 2020 r.

</doc>
<doc id="308390" url="https://pl.wikipedia.org/wiki?curid=308390" title="Jerzy Różycki (piosenkarz)">
Jerzy Różycki (piosenkarz)

Jerzy Różycki (ur. 1 kwietnia 1953 w Legnicy) – polski piosenkarz i gitarzysta.
Kariera.
Swoje pierwsze sukcesy odniósł w 1974 roku z zespołem 2 Maj - 1. miejsce w przeglądzie Supergrupa 74 przyznało zespołowi Jury pod przewodnictwem Dariusza Michalskiego. W tym samym roku udział w Krakowskim Festiwalu Piosenek i Piosenkarzy Studenckich, wyróżnienie i wyjazd na "Famę". Od 1976 roku podjął współpracę z Estradą Rzeszowską i grupą Full, następnie wraz z warszawską grupą wokalną "Gem" towarzyszył w koncertach i nagraniach Mariannie Wróblewskiej i Annie Jantar. W 1979 roku po spotkaniu z Barbarą i Marcelem Trojanem założył początkowo zespół Gang, którego nazwa po roku działalności zmienia się na Gang Marcela. Grupa nagrała takie przeboje jak "Tyle złamanych serc", "Zaświeciła moja gwiazda", "Znajdziemy pośród trosk", "Ojciec żył tak jak chciał", "Kto jeśli nie ty", "Mężczyzna i łzy" oraz towarzyszyła w koncertach Krzysztofowi Krawczykowi (m.in. Związek Radziecki), a następnie Maryli Rodowicz (koncerty w Stanach Zjednoczonych, Szwecji, Czechosłowacji, na Węgrzech, w Związku Radzieckim). 
Po nagraniu polskiej wersji "Some broken hearts never mend" ("Tyle złamanych serc") zespół Gang Marcela koncertował i nagrywał samodzielnie. W 1985 roku zdobył trzecią nagrodę na Festiwalu Polskiej Piosenki w Opolu. Od lipca 1985 roku grupa przestała istnieć. W kilka miesięcy później po namowach Andrzeja Kosmali, ówczesnego dyrektora Poznańskiego Oddziału Zjednoczonych Przedsiębiorstw Rozrywkowych Jerzy Różycki rozpoczął karierę solową jako Samotny Gangster, nagrał płytę pod tą samą nazwą i wylansował przeboje "W cieniu wierzb" (polska wersja hitu Gazebo "I Like Chopin"), "Napiszę do Ciebie" i "Samotność czeka na peronie" w duecie z Krystyną Giżowską. Współpracował z Krzysztofem Krawczykiem, Poznańskim Zespołem KK Studio Singers. Występował gościnnie m.in. na Pikniku Country '99. Koncertował wraz z zespołem Jasmine Trio (2002). Założył swój zespół Bazar Różyckiego.
W 2008 roku Jerzy Różycki reaktywował zespół 2 Maj, z którym dał kilkanaście koncertów oraz wydał album "Ludzie, nie ukrywajcie uczuć", zawierający również na nowo zrealizowane utwory z lat 70. (a znane częściowo z repertuaru siostrzanej gliwickiej grupy - Mezzoforte).

</doc>
<doc id="308392" url="https://pl.wikipedia.org/wiki?curid=308392" title="Ustrój polityczny Rosji">
Ustrój polityczny Rosji

Ustrój polityczny Federacji Rosyjskiej – struktura organizacyjna państwa rosyjskiego, określona przepisami konstytucji z 1993 roku. Zgodnie z jej treścią Federacja Rosyjska jest państwem demokratycznym z silną rolą prezydenta (tzw. system superprezydencki). Władzę ustawodawczą posiada bikameralne Zgromadzenie Federalne, wykonawczą – prezydent i rząd, a sądowniczą – niezawisłe sądy.
Rosja jest federacją składającą się z republik, krajów, obwodów, miast o znaczeniu federalnym, obwodu autonomicznego i okręgów autonomicznych. Podmioty te nie mają jednak statusu państwowego (jak np. kantony w Szwajcarii, landy w Niemczech czy poszczególne stany Stanów Zjednoczonych).
Rosyjska demokracja uważana jest za słabo rozwiniętą, choć nieustannie ewoluującą. System polityczny tego państwa został "de facto" zdominowany przez tendencje autorytarne, a rządy obecnego prezydenta Władimira Putina i jego zaplecza politycznego bywają określane jako zagrażające wolnościom obywatelskim. Według brytyjskiego tygodnika „The Economist”, publikującego coroczny raport o stanie demokracji w państwach świata ("Democracy Index"), Rosja jest państwem autorytarnym.
Konstytucja Federacji Rosyjskiej.
Proces przygotowywania konstytucji rozpoczął się w 1991 roku. Liczyły się wówczas dwa projekty: pierwszy – opowiadający się za utrzymaniem podstawowych zasad honorowanych przez Związek Radziecki oraz drugi – postulujący konieczność zapewnienia stabilności poprzez wprowadzenie silnej władzy prezydenckiej.
12 grudnia 1993 roku miało miejsce referendum w sprawie nowej konstytucji rosyjskiej, jak również wybory parlamentarne. Za przyjęciem drugiego projektu opowiedziało się 58,4% biorących udział w głosowaniu. Obecnie obowiązująca konstytucja to pierwsza demokratyczna konstytucja rosyjska.
W 2008 roku dokonano zmian w konstytucji dwiema ustawami – "O zmianie okresu pełnomocnictw prezydenta Federacji Rosyjskiej i Dumy Państwowej" oraz "O kontrolnych pełnomocnictwach Dumy Państwowej wobec rządu FR." Wydłużono wówczas kadencję prezydenta z 4 do 6 lat (art. 81) oraz Dumy Państwowej z 4 do 5 lat (art. 96), nadano jej także kontrolne kompetencje wobec rządu (art. 103 i 114). Premier został zobowiązany do corocznego sprawozdania ze swojej działalności przed Dumą Państwową. Zmiany weszły w życie w momencie opublikowania, jednak przepisy dotyczące kadencji Prezydenta i Dumy stosowane są od czasu kolejnych wyborów (odpowiednio od 2012 i 2011 roku).
Prezydent Federacji Rosyjskiej.
Prezydent w konstytucji wymieniany jest wcześniej niż Zgromadzenie Federalne i rząd, co odzwierciedla jego pozycję w całym systemie politycznym.
Wybierany jest na 6 lat (do 2012 roku na 4 lata) w wyborach powszechnych, bezpośrednich i w głosowaniu tajnym (wymagane min. 50% frekwencji dla ważności wyborów). O to stanowisko może ubiegać się obywatel Rosji liczący sobie minimum 35 lat i który od co najmniej 10 lat zamieszkuje na terenie państwa. Prezydent może sprawować swój urząd maksymalnie dwa razy z rzędu (nie oznacza to jednak, że nie może go sprawować więcej niż dwa razy). Federalną ustawą konstytucyjną z 21 listopada 2008 Duma Państwowa wprowadziła poprawkę do konstytucji wydłużającą kadencję prezydenta do lat 6. Prawo weszło w życie w maju 2012 roku.
Prezydent uznawany jest za głowę państwa i gwaranta konstytucji oraz wolności i praw człowieka i obywatela. Jest podmiotem określającym podstawowe kierunki wewnętrznej i zagranicznej polityki państwa, a także reprezentantem Federacji w kraju i w stosunkach międzynarodowych – kieruje zatem polityką zagraniczną, prowadzi rokowania i podpisuje umowy międzynarodowe, podpisuje także listy uwierzytelniające. Co więcej, rozstrzyga on sprawy obywatelstwa oraz nadaje odznaczenia państwowe, tytuły i wyższe stopnie wojskowe. Posiada prawo łaski.
Oprócz powyższych, prezydent może:
Prezydent Federacji Rosyjskiej jest również posiadaczem niezwykle rozległych uprawnień kreacyjnych – przedstawia kandydatów na stanowiska:
Prezydent Federacji Rosyjskiej jest również najwyższym zwierzchnikiem Sił Zbrojnych FR – może wprowadzać stan wojenny i wyjątkowy, tworzy i przewodniczy Radzie Bezpieczeństwa Federacji Rosyjskiej, zatwierdza doktrynę wojskową państwa oraz powołuje i odwołuje najwyższe dowództwo Sił Zbrojnych Federacji.
Może zostać usunięty z urzędu na podstawie wysuniętego przez Dumę oskarżenia o zdradę stanu lub popełnienie innego ciężkiego przestępstwa, potwierdzonego oskarżeniem Sądu Najwyższego Federacji o wystąpieniu w działaniu prezydenta znamion przestępstwa oraz orzeczeniem Sądu Konstytucyjnego Federacji o przestrzeganiu obowiązującego trybu wysunięcia oskarżenia.
Rząd Federacji Rosyjskiej.
Rząd składa się z ministrów oraz z przewodniczącego rządu (premiera), a także jego zastępców. Premier powoływany jest przez prezydenta, który czyni to za zgodą Dumy Państwowej. Prezydent musi to uczynić w ciągu maksymalnie 2 tygodni od chwili objęcia urzędu lub od dymisji rządu. Taki sam czas ma Duma na wyrażenie zgody. Jeśli trzy razy odrzuci ona kandydaturę wystawioną przez prezydenta, ten ma obowiązek powołać go samodzielnie, po czym rozwiązać Dumę i zarządzić nowe wybory.
Zadaniem premiera jest określanie podstawowych kierunków działalności rządu i organizowanie jego pracy. Natomiast rząd wydaje uchwały i rozporządzenia, na podstawie i w celu realizacji przepisów konstytucji, ustaw i dekretów. Akty prawne rządu sprzeczne z konstytucją są uchylane przez prezydenta.
Ustąpienie rządu może nastąpić w kilku przypadkach:
Premier może wystąpić do Dumy z wnioskiem o wotum zaufania. Jeżeli go nie otrzyma, decyzja należy do prezydenta – albo rozwiązuje Dumę, albo dymisjonuje rząd.
Prezydent ma prawo dowolnego powoływania i odwoływania członków rządu.
Zgromadzenie Federalne.
Władza ustawodawcza Federacji Rosyjskiej spoczywa w rękach dwuizbowego Zgromadzenia Federalnego (). Federalną ustawą konstytucyjną z 21 listopada 2008 roku Duma Państwowa wprowadziła poprawkę do konstytucji wydłużającą kadencję parlamentu z 4 do 5 lat. Prawo weszło w życie z początkiem kadencji 2011–2016.
Rada Federacji.
Rada Federacji () to izba wyższa, będąca przedstawicielstwem części składowych Federacji Rosyjskiej.
Jej kompetencje są o wiele skromniejsze niż izby niższej. Zajmuje się zatwierdzaniem zmian granic pomiędzy podmiotami federacji, zatwierdzaniem dekretów prezydenta dotyczących wprowadzenia stanu wojennego i wyjątkowego, rozstrzyga o użyciu sił zbrojnych Federacji poza jej granicami. Zarządza również wybory prezydenckie. Posiada prawo inicjatywy ustawodawczej.
W skład Rady Federacji wchodzi obecnie po dwóch reprezentantów z 85 podmiotów, czyli łącznie 170 delegatów. Jeden z członków Rady jest wybierany przez organ ustawodawczy danego podmiotu, drugi zaś przez egzekutywę (są oni wybierani spoza składu organów ustawodawczych i wykonawczych). W wyborach tych obowiązuje system większościowy, a każdy wyborca głosuje na dwóch kandydatów. Kandydatów wysuwają grupy wyborców, partie oraz bloki partyjne. Drugi reprezentant delegowany jest przez lokalny organ wykonawczy lub lokalny rząd.
Duma Państwowa.
Duma Państwowa () to izba niższa rosyjskiego parlamentu, składająca się z 450 deputowanych. Duma wyraża wotum zaufania dla prezydenckiego kandydata na premiera, może także zgłosić wniosek o wotum nieufności. Posiada inicjatywę ustawodawczą. Może także wysunąć pod adresem prezydenta oskarżenie o zdradę, co może zapoczątkować proces złożenia go z urzędu.
Duma może zostać rozwiązana w trzech przypadkach:
Duma Państwowa składa się z 450 deputowanych. Połowa z nich wybierana jest w wyborach proporcjonalnych w jednym, federalnym okręgu wyborczym z list partyjnych przy progu wyborczym 5% w skali całego kraju (metodą Hare’a-Nemeyera), druga połowa zaś w wyborach większościowych w 225 okręgach wyborczych.
Czynne prawo wyborcze mają obywatele, którzy ukończyli 18 lat, z wyłączeniem osób ubezwłasnowolnionych prawomocnym wyrokiem sądu, jak też osób aresztowanych zgodnie z procedurą sądową. Bierne prawo wyborcze posiadają natomiast obywatele, którzy ukończyli 21 lat, z wyłączeniem osób ubezwłasnowolnionych oraz aresztowanych zgodnie z prawomocnym wyrokiem sądu.
Sąd Konstytucyjny Federacji Rosyjskiej.
Jest odpowiedzialny za praworządność konstytucyjną całego systemu prawa Federacji Rosyjskiej.
Składa się z 19 sędziów powoływanych spośród osób powyżej 40. roku życia, którzy co najmniej 15 lat przepracowali w zawodzie prawnika, większością ustawowej liczby członków Rady Federacji na wniosek prezydenta (wnioski wstępne do prezydenta, które mogą służyć za podstawę jego decyzji mają prawo kierować: parlamentarzyści, legislatywy podmiotów Federacji, naczelne organy władzy sądowniczej, ogólnorosyjskie towarzystwa prawnicze, prawnicze instytucje badawcze i naukowe).
Kadencja sędziego Sądu Konstytucyjnego trwa 12 lat bez możliwości reelekcji (maksymalny wiek sędziego – 65 lat).
Sąd Konstytucyjny ma prawo inicjatywy ustawodawczej w sprawach należących do jego kompetencji.
Naczelny Sąd Arbitrażowy Federacji Rosyjskiej.
Naczelny Sąd Arbitrażowy jest najwyższym organem sądowym powołanym do rozstrzygania sporów gospodarczych oraz innych spraw rozpoznawanych przez sądy arbitrażowe i sprawuje w przewidzianych przez ustawę federalną formach procesowych nadzór sądowy nad ich działalnością oraz udziela wyjaśnień w kwestiach dotyczących praktyki sądowej.
Sąd Najwyższy Federacji Rosyjskiej.
Sąd Najwyższy jest najwyższym organem sądowym w sprawach cywilnych, karnych, administracyjnych i innych podlegających właściwości sądów powszechnych i sprawuje w przewidzianych przez ustawę federalną formach procesowych nadzór sądowy nad ich działalnością oraz udziela wyjaśnień w kwestiach dotyczących praktyki sądowej.

</doc>
<doc id="308394" url="https://pl.wikipedia.org/wiki?curid=308394" title="Saint Denis">
Saint Denis



</doc>
<doc id="308395" url="https://pl.wikipedia.org/wiki?curid=308395" title="Neuilly sur Seine">
Neuilly sur Seine



</doc>
<doc id="308397" url="https://pl.wikipedia.org/wiki?curid=308397" title="Boliwar">
Boliwar



</doc>
<doc id="308398" url="https://pl.wikipedia.org/wiki?curid=308398" title="Crécy">
Crécy

Miejscowości we Francji:
Inne:

</doc>
<doc id="308402" url="https://pl.wikipedia.org/wiki?curid=308402" title="Salle-et-Chapelle-Aubry">
Salle-et-Chapelle-Aubry



</doc>
<doc id="308403" url="https://pl.wikipedia.org/wiki?curid=308403" title="Salle-de-Vihiers">
Salle-de-Vihiers



</doc>
<doc id="308404" url="https://pl.wikipedia.org/wiki?curid=308404" title="Stadion Narodowy">
Stadion Narodowy



</doc>
<doc id="308406" url="https://pl.wikipedia.org/wiki?curid=308406" title="Australian Open 1999">
Australian Open 1999

Australian Open 1999 – pierwszy w sezonie tenisowy turniej wielkoszlemowy, który odbywał się w dniach 18–31 stycznia 1999 roku, na twardych kortach Melbourne Park w Melbourne. Była to 87. edycja rozgrywek oraz 12. odsłona imprezy na kortach Melbourne Park. Pula nagród wyniosła 11 008 700 dolarów australijskich.

</doc>
<doc id="308407" url="https://pl.wikipedia.org/wiki?curid=308407" title="Antoon van Dyck">
Antoon van Dyck

Antoon van Dijk, Anthony van Dyck (wym. nid. , ur. 22 marca 1599 w Antwerpii, zm. 9 grudnia 1641 w Londynie) – flamandzki malarz epoki baroku, znany głównie jako autor portretów.
Życiorys.
Szlif malarski zdobywał w latach 1609–1612 u van Balena. Następnie kształcił się w pracowni Rubensa w Antwerpii, stopniowo awansując z ucznia na współpracownika mistrza. W 1618 otrzymał malarski tytuł mistrzowski. 
W latach 1622–1627 mieszkał we Włoszech m.in. w Rzymie, gdzie był gościem kardynała Bentivoglio, a także w Genui, gdzie został portrecistą rodzin patrycjuszowskich. 
Następnie wrócił do Antwerpii, gdzie malował dzieła religijne i portrety dla kościołów w Antwerpii, Courtrai, Termonde. Tam wykonał cykl rysunków sławnych ludzi, który został w 1636 opublikowany pod tytułem "Ikonografia van Dycka".
Od 1632 pracował w Anglii na dworze Karola I. Otrzymał tytuł szlachecki i zamieszkał w wiejskiej posiadłości Eltham. W 1640 poślubił szlachciankę angielską Mary Ruthven. W tym samym roku udał się do Paryża i Antwerpii w sprawach zawodowych, a rok później zmarł. Został pochowany w londyńskiej katedrze św. Pawła.

</doc>
<doc id="308409" url="https://pl.wikipedia.org/wiki?curid=308409" title="Anthonius van Dyck">
Anthonius van Dyck



</doc>
<doc id="308410" url="https://pl.wikipedia.org/wiki?curid=308410" title="Australian Open 1998">
Australian Open 1998

Australian Open 1998 – pierwszy w sezonie tenisowy turniej wielkoszlemowy, który odbywał się w dniach 19 stycznia – 1 lutego 1998 roku, na twardych kortach Melbourne Park w Melbourne. Była to 86. edycja rozgrywek oraz 11. odsłona imprezy na kortach Melbourne Park.

</doc>
<doc id="308415" url="https://pl.wikipedia.org/wiki?curid=308415" title="Australian Open 1997">
Australian Open 1997

Australian Open 1997 – pierwszy w sezonie tenisowy turniej wielkoszlemowy, który odbywał się w dniach 13–26 stycznia 1997 roku, na twardych kortach Melbourne Park w Melbourne. Była to 85. edycja rozgrywek oraz 10. odsłona imprezy na kortach Melbourne Park.

</doc>
<doc id="308417" url="https://pl.wikipedia.org/wiki?curid=308417" title="Australian Open 1996">
Australian Open 1996

Australian Open 1996 – pierwszy w sezonie tenisowy turniej wielkoszlemowy, który odbywał się w dniach 15–28 stycznia 1996 roku, na twardych kortach Melbourne Park w Melbourne. Była to 84. edycja rozgrywek oraz 9. odsłona imprezy na kortach Melbourne Park.

</doc>
<doc id="308419" url="https://pl.wikipedia.org/wiki?curid=308419" title="Abraham Neumann">
Abraham Neumann

Abraham Neumann (ur. 6 lutego 1873 w Sierpcu, zm. 4 czerwca 1942 w Krakowie) – polski malarz, grafik.
Urodził się w rodzinie żydowskiego pochodzenia. Jego ojciec był urzędnikiem administracji leśnej. Po ukończeniu szkoły średniej zarabiał w Warszawie powiększaniem i kolorowaniem portretów z fotografii oraz uczęszczał do Szkoły Rysunkowej. Studia rozpoczął w 1897 roku w Akademii Sztuk Pięknych w Krakowie pod kierunkiem Jacka Malczewskiego. Uczył się m.in. w pracowniach Leona Wyczółkowskiego i Jana Stanisławskiego. W roku 1900 Neuman przebywał kilka miesięcy w Paryżu. Uczestniczył tu m.in. w zajęciach w Académie Julian, poznawał zbiory muzeów, zwiedzał wystawę światową i kopiował obrazy w Luwrze. W drodze powrotnej do kraju zwiedził Anglię, Belgię, Holandię i Niemcy. Po studiach Neuman osiadł na stałe w Krakowie, potem przeniósł się do Zakopanego. Wiele podróżował, wyjeżdżał m.in. do Stanów Zjednoczonych, dwukrotnie do Palestyny (1904, 1926–1927), gdzie wykładał w Akademii Sztuk Pięknych i Wzornictwa Besaleela.
Neumann był artystą płodnym, którego szczególnie pasjonował pejzaż. Uważany jest za jednego z najwybitniejszych przedstawicieli tzw. „szkoły pejzażowej” Stanisławskiego. Po pobycie w Palestynie tematyka jego twórczości wzbogaciła się o motywy bliskowschodnie (szczególnie architektonicznie). Malował też martwe natury, kwiaty, portrety. Wystawiał prace w krakowskim Towarzystwie Przyjaciół Sztuk Pięknych i Towarzystwie Zachęty Sztuk Pięknych w Warszawie, a także we Lwowie, Berlinie, Monachium, Paryżu, Wiedniu i Łodzi, gdzie w 1928 miał swoją wystawę indywidualną w Miejskiej Galerii Sztuki.
Przyjaźnił się z wieloma czołowymi artystami początków XX wieku: Leonem Wyczółkowskim, Rafałem Malczewskim (synem Jacka), Leonem Chwistkiem.
W 1942 roku Abraham Neumann znalazł się w krakowskim getcie. 4 czerwca 1942 roku został zastrzelony wraz z grupą starszych osób, przez Niemców na rogu ulic Dąbrówki i Janowa Wola w drodze do transportu, który zawiózł krakowskich Żydów do obozu zagłady w Bełżcu. W grupie rozstrzelanych był także Mordechaj Gebirtig.

</doc>
<doc id="308420" url="https://pl.wikipedia.org/wiki?curid=308420" title="Katowicki Park Leśny">
Katowicki Park Leśny

Katowicki Park Leśny – rozległy obszar leśny rozciągający się od centralnej części Katowic po południowe kresy miasta. Jest to największy obszar zielony Katowic. Nosił imię Romana Stachonia.
Od typowych parków miejskich odróżnia go nieregularna, pierwotna forma znacznej jego części. Swoim zasięgiem obejmuje dzielnice i osiedla: Muchowiec, Brynów, Giszowiec, Ochojec. Łączy się on z pozostałymi terenami zielonymi miasta takimi jak: Park Kościuszki, Las Murckowski czy rezerwat przyrody Ochojec. Jest to zarazem teren leśny należący do leśnego pasa ochronnego Górnośląskiego Okręgu Przemysłowego. Zachowały się tutaj rdzenne gatunki roślinne i zwierzęce. 
W jego skład wchodzi Dolina Trzech Stawów, stanowiąca zagospodarowany teren rekreacyjno-wypoczynkowy. Cały obszar leśny przecięty jest licznymi ścieżkami pieszymi i rowerowymi. W parku przebiega kilka szlaków turystycznych PTTK:
Flora.
Występują tu fragmenty lasów łęgowych i mieszanych. Wśród roślin zdarzają się gatunki chronione:
Fauna.
Jest to obszar nie tylko rozległy zapewniający miejsce schronienia i bazę pokarmową dla licznych przedstawicieli fauny ale również stosunkowo różnorodny. Występowanie wielu różnych biotopów takich jak niewielkie cieki, zbiorniki wodne, podmokłe lasy i zbiorowiska łąkowe, sprawia, iż zapewnione są wymogi siedliskowe dla zwierząt. Mieszczą się tutaj lęgowiska wszystkich płazów odnotowanych w granicach miasta.
Wśród najważniejszych gatunków występujących na terenie Katowickiego Parku Leśnego można zaliczyć:

</doc>
<doc id="308421" url="https://pl.wikipedia.org/wiki?curid=308421" title="Australian Open 1995">
Australian Open 1995

Australian Open 1995 – pierwszy w sezonie tenisowy turniej wielkoszlemowy, który odbywał się w dniach 16–29 stycznia 1995 roku, na twardych kortach Flinders Park w Melbourne. Była to 83. edycja rozgrywek oraz 8. odsłona imprezy na kortach Flinders Park.

</doc>
<doc id="308424" url="https://pl.wikipedia.org/wiki?curid=308424" title="Australian Open 1994">
Australian Open 1994

Australian Open 1994 – pierwszy w sezonie tenisowy turniej wielkoszlemowy, który odbywał się w dniach 17–30 stycznia 1994 roku, na twardych kortach Flinders Park w Melbourne. Była to 82. edycja rozgrywek oraz 7. odsłona imprezy na kortach Flinders Park.

</doc>
<doc id="308427" url="https://pl.wikipedia.org/wiki?curid=308427" title="Dikdik">
Dikdik

Dikdik ("Madoqua") – rodzaj ssaka kopytnego z podrodziny antylop (Antilopinae) w rodzinie wołowatych (Bovidae). Pierwsze ślady pobytu antylopy na Ziemi szacuje się na okres 3,5 mln lat temu, kiedy to w północnej Tanzanii w jednym z wykopalisk w Laetoli natrafiono na ślady zostawiane w popiele wyrzucanym przez wulkan. Znaleziono tam też ich odchody, tzw. koprolity w postaci skamieniałych kulek.
Zasięg występowania.
Rodzaj obejmuje gatunki występujące w Afryce Południowej oraz Wschodniej (Etiopia, Somalia, Kenia, Tanzania, Namibia, Angola). 
Morfologia.
Należą do najmniejszych antylop. Długość ciała 47,5–69 cm, długość ogona 2,5–8 cm, długość ucha 6–8,6 cm, wysokość w kłębie 32–43 cm; masa ciała 2,1–9,1 kg (samice są nieco cięższe i większe od samców). Są często porównywane wielkością do zająca. Zdarza się, że padają ofiarą drapieżnych ptaków. Sierść ma kolor szaro-brązowy w górnych i prawie biały w dolnych partiach. Samce mają krótkie, szpiczaste różki. Nazwa dikdik pochodzi od dźwięku, który wydają, gdy są zaniepokojone.
Systematyka.
Podział systematyczny.
Liczba gatunków w obrębie "Madoqua" jest przedmiotem dyskusji; "Mammals of the World" wymienia cztery ("guentheri", "kirkii", "piacentinii", "saltiana"), "Mammals Diversity Database" osiem ("cavendishi", "damarensis", "guentheri", "hindei", "kirkii", "piacentinii", "saltiana" i "thomasi"), "Handbook of the Mammals of the World" czy "Illustrated Checklist of the Mammals of the World" dwanaście ("cavendishi", "damarensis", "guentheri", "hararensis", "hindei", "kirkii", "lawrancei", "phillipsi", "piacentinii", "saltiana", "swaynei" i "thomasi" ), natomiast "Ungulate Taxonomy" trzynaście ("cavendishi", "damarensis", "guentheri", "hararensis", "hindei", "kirkii", "lawrancei", "phillipsi", "piacentinii", "saltiana", "smithii", "swaynei" i "thomasi" ); tutaj lista występujących współcześnie gatunków za "Illustrated Checklist of the Mammals of the World":
Opisano również gatunek wymarły: 

</doc>
<doc id="308433" url="https://pl.wikipedia.org/wiki?curid=308433" title="Teolog Domu Papieskiego">
Teolog Domu Papieskiego

Teolog Domu Papieskiego – urząd w Domu Papieskim utworzony w wyniku jego reformy przeprowadzonej przez papieża Pawła VI w 1968 roku. Jednym z postanowień wydanego wówczas motu proprio "Pontificalis Domus" było zniesienie urzędu Przełożonego Pałacu Apostolskiego i zastąpienie go Teologiem Domu Papieskiego.
Aktualnie funkcję tę pełni dominikanin o. Wojciech Giertych.

</doc>
<doc id="308438" url="https://pl.wikipedia.org/wiki?curid=308438" title="Savigné-l'Evêque">
Savigné-l'Evêque



</doc>
<doc id="308440" url="https://pl.wikipedia.org/wiki?curid=308440" title="Wyższa Szkoła Bankowości i Finansów w Katowicach">
Wyższa Szkoła Bankowości i Finansów w Katowicach

Wyższa Szkoła Bankowości i Finansów w Katowicach – nieistniejąca niepubliczna szkoła wyższa z siedzibą w Katowicach.
Historia.
Wyższa Szkoła Bankowości i Finansów w Katowicach została utworzona przez Międzynarodową Szkołę Bankowości i Finansów w Katowicach i wpisana do rejestru Uczelni niepaństwowych (nr 85) na podstawie decyzji Ministra Edukacji Narodowej z dnia 20 maja 1996 roku. Jej siedziba przy ul. Adamskiego do 2005 roku należała do NBP, potem został przekazany Akademii Ekonomicznej przez szefa NBP Leszka Balcerowicza. W 2018 roku szkoła została zlikwidowana.
Kształcenie.
Uczelnia dawała możliwość kształcenia na dwóch kierunkach: Finanse i Bankowość oraz Informatyka i Ekonometria.

</doc>
<doc id="308441" url="https://pl.wikipedia.org/wiki?curid=308441" title="Akademia Śląska">
Akademia Śląska

Akademia Śląska (ang. Academy of Silesia) – uczelnia niepubliczna o profilu technicznym, artystycznym oraz medycznym, istniejąca w Katowicach od 2003 roku.
Historia.
Akademia Śląska (dawniej Wyższa Szkoła Techniczna w Katowicach) została założona w 2003 roku przez Arkadiusza Hołdę i wpisana do Rejestru uczelni niepublicznych Ministra Nauki i Szkolnictwa Wyższego pod numerem 286. Akademia Śląska, jest pierwszą na Śląsku, niepubliczną wyższą uczelnią prowadzącą studia techniczno-artystyczne na Wydziale Architektury, Budownictwa i Sztuk Stosowanych która kształci na kierunkach Architektura, Budownictwo, Gospodarka Przestrzenna, Mechatronika i Informatyka, Grafika, Architektura Wnętrz oraz Wzornictwo.
W 2018 r. został powołany Wydział Nauk Medycznych oferujący kształcenie na kierunkach Pielęgniarstwo, Kierunek Lekarski oraz Ratownictwo Medyczne.
Kształcenie.
Uczelnia daje możliwość kształcenia na dziesięciu kierunkach pierwszego i drugiego stopnia prowadzonych w ramach dwóch wydziałów:
Szkoła prowadzi również szereg studiów podyplomowych, a także kursy i szkolenia.
Współpraca międzynarodowa.
Współpraca z uczelniami zagranicznymi w ramach programu Erasmus
Współpraca z uczelniami zagranicznymi w ramach umów dwustronnych

</doc>
<doc id="308442" url="https://pl.wikipedia.org/wiki?curid=308442" title="Wyższa Szkoła Technologii Informatycznych w Katowicach">
Wyższa Szkoła Technologii Informatycznych w Katowicach

Wyższa Szkoła Technologii Informatycznych w Katowicach (WSTI) – niepubliczna szkoła wyższa z siedzibą w Katowicach przy ulicy A. Mickiewicza 29 (wieżowce Stalexport). 
Uczelnia prowadzi 3,5-letnie studia inżynierskie oraz 2 letnie studia magisterskie na kierunku Informatyka, oraz 3,5-letnie studia licencjackie na kierunku Grafika. Studenci uczelni mają możliwość kształcenia się w trybie dziennym oraz zaocznym.
Studenci informatyki I stopnia, uczą się w następujących specjalnościach:
Studenci Informatyki II stopnia, uczą się w następujących specjalnościach:
Studenci kierunku Grafika, uczą się w następujących specjalnościach:
Uczelnia prowadzi też studia podyplomowe na kierunkach:
WSTI należy także do programu Socrates-Erasmus. Uczelnią partnerską jest University College Vitus Bering Denmark.

</doc>
<doc id="308447" url="https://pl.wikipedia.org/wiki?curid=308447" title="Wyższa Szkoła Zarządzania Marketingowego i Języków Obcych w Katowicach">
Wyższa Szkoła Zarządzania Marketingowego i Języków Obcych w Katowicach

Wyższa Szkoła Zarządzania Marketingowego i Języków Obcych w Katowicach – niepubliczna polska szkoła wyższa z siedzibą w Katowicach powstała w 1994 roku, a w 2017 postawiona w stan likwidacji.
Uczelnia prowadziła studia na następujących kierunkach i specjalnościach:
Uczelnia prowadziła również studia podyplomowe:
Rektorem uczelni był prof. dr hab. Andrzej Limański.

</doc>
<doc id="308449" url="https://pl.wikipedia.org/wiki?curid=308449" title="Wyższa Szkoła Zarządzania Ochroną Pracy w Katowicach">
Wyższa Szkoła Zarządzania Ochroną Pracy w Katowicach

Wyższa Szkoła Zarządzania Ochroną Pracy w Katowicach (WSZOP) – niepubliczna szkoła wyższa z siedzibą w Katowicach przy ul. Bankowej 8. 
Charakterystyka.
Wpisana do rejestru uczelni niepublicznych i związków uczelni niepublicznych MNiSW dnia 28 lutego 2002 r. pod nr 233.
Uczelnia jest pierwszą w kraju, która rozpoczęła kształcenie inżynierów BHP wg autorskiego programu uwzględniając wymogi jakie w tym okresie określały regulacje Unii Europejskiej. WSZOP od dwudziestu lat jest związana z ośrodkami naukowymi w kraju i zagranicą w zakresie realizacji badań naukowych i różnych form kształcenia koncentrujących się w obszarach związanych z bezpieczeństwem pracy.
Obecnie oferta edukacyjna WSZOP obejmuje kierunki studiów inżynierskich, społecznych i humanistycznych, studia podyplomowe oraz kształcenie specjalistyczne.
Programy studiów mają profil praktyczny, koncentrują się na przygotowaniu zawodowym absolwentów z uwzględnieniem kontekstów społecznych w aspekcie kształcenia aktywnego obserwatora i moderatora życia oraz języków obcych, jako środka porozumiewania się i poznawania różnorodności kulturowych we współczesnym świecie.
Misją uczelni jest kształcenie liderów humanizacji pracy w relacjach człowiek - praca - środowisko przy zachowaniu postaw kultury i bezpieczeństwa.
Władze uczelni.
Rektor
prof. dr hab. inż. Bohdan Mochnacki
Prorektor
dr Anna Sikorska
Kanclerz
mgr Małgorzata Sikorska
Dyrektor ds. kształcenia
dr Natasza Starik
Kolegium Nauk Technicznych 
Kolegium Społeczny
Dyrektor: mgr inż. Aneta Siwczyk
Kolegium Filologii
Dyrektor: dr Elżbieta Krawczyk
Jednostki uczelniane.
KOLEGIUM NAUK TECHNICZNYCH 
Katedra Inżynierii Mechanicznej i Energetyki
Katedra Zarządzania i Jakości
KOLEGIUM NAUK SPOŁECZNYCH
Katedra Nauk Społecznych
KOLEGIUM FILOLOGII
Pracownia Tłumaczeń Symultanicznych
STUDIUM E-LEARNINGU
STUDIUM WYCHOWANIA FIZYCZNEGO I SPORTU
CENTRUM WSPARCIA OSÓB Z NIEPEŁNOSPRA­WNOŚCIĄ
AKADEMICKIE BIURO KARIER
BIBLIOTEKA
WYDAWNICTWO
Organizacje studenckie: 
Kształcenie.
Uczelnia prowadzi studia na pięciu kierunkach – I i II stopnia
Uczelnia.
Ponadto Uczelnia prowadzi:
ERASMUS+.
Uczelnia angażuje się w projekty mobilności w ramach programu Erasmus+. Dzięki zawartym umowom współpracy z prestiżowymi uczelniami partnerskimi, studenci WSZOP mogą realizować studia w ramach jednego semestru m.in. na Litwie, w Estonii, Chorwacji, Turcji, Bułgarii, Portugalii i we Włoszech. 
Erasmus+ oferuje nauczycielom akademickim WSZOP możliwość zdobywania nowych doświadczeń dydaktycznych oraz dzielenia się swoimi metodami dydaktycznymi poprzez prowadzenie zajęć na uczelniach partnerskich.
Akademickie Biuro Karier.
Akademickie Biuro Karier (ABK) działa we WSZOP od 2004 roku. Pomaga studentom i absolwentom w osiągnięciu sukcesu na rynku pracy. Dla wielu młodych ludzi jest pierwszym i podstawowym źródłem informacji na temat rynku pracy. ABK organizuje: porady prawne, porady psychologiczne, seminaria, zajęcia wprowadzające w prawo pracy, warsztaty i szkolenia oraz TARGI PRACY organizowane z udziałem najlepszych firm z Regionu Śląskiego.
AZS WSZOP.
Akademicki Związek Sportowy działa na rzecz integracji środowiska akademickiego poprzez upowszechnianie sportu. W swoich sekcjach gromadzi studentów i pracowników. Organizuje mecze i zawody sportowe z innymi ośrodkami akademickimi. Zajęcia odbywają się w obiektach sportowych uczelni oraz w AWF w Katowicach. 
W Klubie Uczelnianym AZS WSZOP studenci i pracownicy prężnie uczestniczą w sekcjach: 

</doc>
<doc id="308454" url="https://pl.wikipedia.org/wiki?curid=308454" title="Państwowe Zakłady Inżynierii">
Państwowe Zakłady Inżynierii

Państwowe Zakłady Inżynierii (w skrócie PZInż) – polskie przedsiębiorstwo utworzone 19 marca 1928 roku, na bazie Centralnych Warsztatów Samochodowych.
Historia.
Przedsiębiorstwa państwowe utworzone 19 marca 1928 r. przez ministra przemysłu i handlu, Eugeniusza Kwiatkowskiego, na bazie Centralnych Warsztatów Samochodowych (CWS), którego zadaniem, oprócz kontynuowania produkcji samochodów i motocykli na rynek cywilny, co czyniono w CWS, była produkcja na potrzeby Wojska Polskiego.
W 1930 roku przedsiębiorstwo Ursus ogłosiło bankructwo, po czym zostało upaństwowione i włączone do Państwowych Zakładów Inżynierii, w których jego głównym zadaniem była produkcja na potrzeby wojska.
PZInż. zachował markę CWS dla samochodów i Sokół dla motocykli. Dotychczasowa produkcja motocykli Sokół została utrzymana aż do wybuchu II wojny światowej, zaś produkcję samochodu CWS T-1 przerwano w 1931 roku.
Na mocy umowy licencyjnej, podpisanej 21 września 1932 roku z włoskim przedsiębiorstwem FIAT, rozpoczęto montaż, a później produkcję małego samochodu osobowego Fiata 508 Balilla. Do września 1939 roku wyprodukowano około 10 tys. sztuk tego pojazdu w różnych wersjach, m.in. dla wojska jako łazik.
W latach 1933–1934, na terenie PZlnż przy ul. Terespolskiej 34/36 (obecnie ul. Chodakowska) wybudowano nowoczesną fabrykę samochodów licencyjnych, znaną pod nazwą Fabryka Samochodów Osobowych i Półciężarowych.
W 1933 r. nastąpiła reorganizacja Państwowych Zakładów Inżynierii i od tego momentu składały się one z następujących jednostek organizacyjnych:
Stanowiska dyrektora naczelnego PZInż sprawowali Kazimierz Meÿer (do 1934), inż. Adam Kręglewski (do 1936).
We wrześniu 1939 roku PZInż zostały zbombardowane, a w 1944 roku po zrabowaniu, a następnie wywiezieniu maszyn i urządzeń całkowicie zniszczone przez Niemców. Po wojnie na ich miejscu powstały m.in. Zakłady Wytwórcze Urządzeń Telefonicznych im. Komuny Paryskiej (ZWUT), później przejęte przez ARDO. Na tym terenie aktualnie swoją siedzibę ma m.in. Eltel Networks.

</doc>
<doc id="308456" url="https://pl.wikipedia.org/wiki?curid=308456" title="Saint-Martin-sur-Ecaillon">
Saint-Martin-sur-Ecaillon



</doc>
<doc id="308457" url="https://pl.wikipedia.org/wiki?curid=308457" title="PZInż">
PZInż



</doc>
<doc id="308459" url="https://pl.wikipedia.org/wiki?curid=308459" title="Wychodek">
Wychodek

Wychodek (także: "wygódka", "sławojka", "kloaka") – ogólna nazwa pomieszczenia sanitarnego (o różnej budowie i wymiarach) przeznaczonego dla ludzi do usuwania kału (defekacja) i wydalania moczu.
Zwykle jest to budowla umieszczona w pewnej odległości i poza obrębem pomieszczeń mieszkalnych. Typowy wychodek ma kształt prostopadłościanu postawionego na krótszym boku i ma ścięty daszek (zwykle z przodu jest on wyższy a z tyłu niższy). Drzwi wejściowe usytuowane są zwykle od strony frontowej.
Część budowli tego typu może być także "przyklejona" jednym z boków do innych obiektów budowlanych (zwłaszcza do obór lub stajni) lub stanowić jedno z pomieszczeń tych obiektów. Jest to typowe zwłaszcza w sytuacji, gdy obszar posiadanego placu nie pozwala na inne usytuowanie wychodka.
Ten rodzaj ubikacji spotykany jest w Polsce w uboższych wsiach i niekiedy nawet w małych miastach, niedysponujących kanalizacją sanitarną ani ogólnospławną, jak również wszędzie tam, gdzie instalowanie rozwiązań bardziej technologicznie zaawansowanych nie ma ekonomicznego uzasadnienia.
Geneza nazwy i zwroty zawierające ten wyraz.
Nazwa pochodzi od "wyjść (za potrzebą)". Wychodek jest to pomieszczenie do którego należy wyjść, aby z niego skorzystać. Domyślnie położone więc poza obrębem domu (np. sławojka) lub lokalu mieszkalnego (np. nieskanalizowana ubikacja znajdująca się na klatce schodowej). Wychodek zwykle kojarzy się z nieskanalizowanym typem ubikacji.
W mowie potocznej termin "wychodek" może także oznaczać jakąkolwiek ubikację lub "ustronne" miejsce zwykle o nie najwyższym standardzie sanitarnym.
Zwrot "zachowanie" "(język", "rozmowa", "rozumowanie") "na poziomie wychodka" oznacza nietaktowne zachowanie, użycie wulgarnego języka lub zastosowanie prostackiego rozumowania.

</doc>
<doc id="308460" url="https://pl.wikipedia.org/wiki?curid=308460" title="Wygódka">
Wygódka



</doc>
<doc id="308461" url="https://pl.wikipedia.org/wiki?curid=308461" title="Roë">
Roë



</doc>
<doc id="308467" url="https://pl.wikipedia.org/wiki?curid=308467" title="Rochette-du-Buis">
Rochette-du-Buis



</doc>
<doc id="308468" url="https://pl.wikipedia.org/wiki?curid=308468" title="Rouxière">
Rouxière



</doc>
<doc id="308470" url="https://pl.wikipedia.org/wiki?curid=308470" title="Roche-Clermault">
Roche-Clermault



</doc>
<doc id="308473" url="https://pl.wikipedia.org/wiki?curid=308473" title="Roche-sur-Grane">
Roche-sur-Grane



</doc>
<doc id="308474" url="https://pl.wikipedia.org/wiki?curid=308474" title="Roche-sur-le-Buis">
Roche-sur-le-Buis



</doc>
<doc id="308475" url="https://pl.wikipedia.org/wiki?curid=308475" title="Renaudière">
Renaudière



</doc>
<doc id="308476" url="https://pl.wikipedia.org/wiki?curid=308476" title="Pallu">
Pallu



</doc>
<doc id="308477" url="https://pl.wikipedia.org/wiki?curid=308477" title="Quesnoy">
Quesnoy



</doc>
<doc id="308478" url="https://pl.wikipedia.org/wiki?curid=308478" title="Quoeux-Haut-Maînil">
Quoeux-Haut-Maînil



</doc>
<doc id="308480" url="https://pl.wikipedia.org/wiki?curid=308480" title="Rairies">
Rairies



</doc>
<doc id="308482" url="https://pl.wikipedia.org/wiki?curid=308482" title="Regrippière">
Regrippière



</doc>
<doc id="308483" url="https://pl.wikipedia.org/wiki?curid=308483" title="Milesse">
Milesse



</doc>
<doc id="308484" url="https://pl.wikipedia.org/wiki?curid=308484" title="Moeuvres">
Moeuvres



</doc>
<doc id="308486" url="https://pl.wikipedia.org/wiki?curid=308486" title="Malmaison">
Malmaison



</doc>
<doc id="308493" url="https://pl.wikipedia.org/wiki?curid=308493" title="Port Reading (New Jersey)">
Port Reading (New Jersey)

 Port Reading - jednostka osadnicza w hrabstwie Middlesex w stanie New Jersey w USA. Miasto według danych z 2000 roku liczyło około 3,8 tys. mieszkańców. Powierzchnia - 7,4 km², z czego 5,8 km² to powierzchnia lądowa, a 1,6 km² - wodna (rzeki, jeziora). Położenie - 40°34'10"N i 74°14'52"W. Miejscowość należy do konglomeracji Woodbridge Township.

</doc>
<doc id="308494" url="https://pl.wikipedia.org/wiki?curid=308494" title="Sewaren (New Jersey)">
Sewaren (New Jersey)

 Sewaren – jednostka osadnicza w hrabstwie Middlesex w stanie New Jersey w USA. Miasto według danych z 2000 roku liczyło około 2,7 tys. mieszkańców. Powierzchnia - 2,6 km², z czego 2,5 km² to powierzchnia lądowa, a 0,1 km² - wodna (rzeki, jeziora). Położenie - 40°33'13"N i 74°15'40"W. Miejscowość należy do konglomeracji Woodbridge Township.

</doc>
<doc id="308495" url="https://pl.wikipedia.org/wiki?curid=308495" title="Avenel">
Avenel

Avenel – miasto w Australii, w stanie Wiktoria.

</doc>
<doc id="308497" url="https://pl.wikipedia.org/wiki?curid=308497" title="Colonia">
Colonia

Colonia to:

</doc>
<doc id="308498" url="https://pl.wikipedia.org/wiki?curid=308498" title="Fords">
Fords



</doc>
<doc id="308499" url="https://pl.wikipedia.org/wiki?curid=308499" title="Iselin">
Iselin



</doc>
<doc id="308500" url="https://pl.wikipedia.org/wiki?curid=308500" title="Keasbey">
Keasbey



</doc>
<doc id="308501" url="https://pl.wikipedia.org/wiki?curid=308501" title="Menlo Park Terrace">
Menlo Park Terrace



</doc>
<doc id="308502" url="https://pl.wikipedia.org/wiki?curid=308502" title="Port Reading">
Port Reading



</doc>
<doc id="308503" url="https://pl.wikipedia.org/wiki?curid=308503" title="Sewaren">
Sewaren



</doc>
<doc id="308504" url="https://pl.wikipedia.org/wiki?curid=308504" title="Woodbridge Township">
Woodbridge Township



</doc>
<doc id="308505" url="https://pl.wikipedia.org/wiki?curid=308505" title="Mors (alkohol)">
Mors (alkohol)



</doc>
<doc id="308506" url="https://pl.wikipedia.org/wiki?curid=308506" title="Middlesex County">
Middlesex County



</doc>
<doc id="308507" url="https://pl.wikipedia.org/wiki?curid=308507" title="South Brunswick Township">
South Brunswick Township



</doc>
<doc id="308508" url="https://pl.wikipedia.org/wiki?curid=308508" title="Douglas XB-43 Jetmaster">
Douglas XB-43 Jetmaster

Douglas XB-43 Jetmaster – amerykański eksperymentalny samolot bombowy zbudowany w zakładach Douglasa, pierwszy bombowiec United States Army Air Forces o napędzie odrzutowym. Jetmaster powstał na bazie innego eksperymentalnego bombowca Douglas XB-42 Mixmaster i podobnie jak on nie wszedł do produkcji seryjnej. Pomimo że pierwsze prace projektowe nad XB-43 rozpoczęto już pod koniec 1944 roku, swój pierwszy lot odbył dopiero 17 maja 1946 i pierwszym seryjnym odrzutowym bombowcem amerykańskim został North American B-45 Tornado.
Historia.
W październiku 1943 roku komórka USAAF Air Force Materiel Command zwróciła się do firmy Douglas o sprawdzenie, czy powstający wówczas XB-42 o tradycyjnym napędzie śmigłowym z silnikami tłokowymi mógłby być napędzany silnikami turboodrzutowymi. Projektanci Douglasa potwierdzili, że tego typu zmiana byłaby możliwa i 31 marca Douglas otrzymał Change Order do poprzedniego kontraktu AC-40188 (budowa dwóch prototypów XB-42) na konstrukcję dwóch samolotów odrzutowych, które otrzymały oznaczenie XB-43 (numery seryjne 44-61508 i 44-61509).
Modyfikacje polegały na zamianie silników widlastych Allison V-1710 na silniki turboodrzutowe J35-GE-3 o ciągu 4000 funtów (18 kN) każdy i dodaniu wlotów powietrza tuż za kabiną pilotów nad nasadą skrzydła oraz dysz silników w ogonie samolotu. Po usunięciu śmigieł z ogona, samolot nie potrzebował już zabezpieczającego je w czasie lądowania statecznika pionowego pod kadłubem; został on usunięty, w zamian powiększono górny statecznik. Nowa konstrukcja była tak zbliżona do swojego poprzednika, że aby zaoszczędzić czasu i kosztów, na pierwszy prototyp XB-43, przebudowano statyczny model XB-42.
Pomimo początkowego bardzo szybkiego postępu prac pierwszy lot XB-43 odbył się ponad dwa lata po podpisaniu kontraktu na jego dostawę. Wiązało się to częściowo ze spowolnieniem tempa prac nad nowymi samolotami w związku z zakończeniem II wojny światowej, a także z powodu problemów z nową technologią jaką były wówczas silniki odrzutowe – na dostawę pierwszych silników czekano kilka miesięcy. Kiedy w końcu zostały one zamontowane do pierwszego prototypu, to w październiku 1945 w czasie prób silników na ziemi w Clover Field doszło do poważnej awarii jednego z nich. W czasie testów urwało się kilka łopatek pierwszego stopnia sprężarki prawego silnika, powodując natychmiastowe urwanie wszystkich łopatek w pozostałych stopniach. Odłamki metalu uszkodziły poszycie samolotu i raniły jednego z obserwatorów na lotnisku. Naprawa samolotu trwała kilka miesięcy po czym został on przewieziony do bazy USAF Muroc Army Air Base na pustyni Mojave, gdzie odbył pierwszy lot 17 maja 1946. Za sterami samolotu zasiadł Bob Brush, który był także oblatywaczem wcześniejszego XB-42.
Jeszcze przed pierwszym lotem XB-43 dowództwo USAAF planowało jego produkcję seryjną. Lotnictwo chciało zamówić tylko 50 egzemplarzy, natomiast zakłady Douglasa były gotowe budować nawet 200 maszyn miesięcznie. Planowano budowę dwóch wersji – bombowej ze szklanym nosem o maksymalnym ładunku bomb 3700 kg i szturmowej z metalowym nosem i uzbrojeniem składającym się z 16 karabinów maszynowych 12,7 mm i 36 rakiet 5-calowych. Obie wersje miały być także wyposażone w zdalnie kierowaną i wyposażoną w radar wieżyczkę ogonową uzbrojoną w dwa karabiny maszynowe. Samoloty produkcyjne miały otrzymać pojedynczą owiewkę kabiny zamiast podwójnej, w którą pierwszy XB-43 był wyposażony tylko dlatego, że powstał z modelu do prób statycznych XB-42.
Z powodu opóźnień związanych z oblotem XB-43, w momencie kiedy odbył się jego pierwszy lot dowództwo USAAF zdecydowało się już zakupić czterosilnikowy North American B-45 Tornado i program budowy XB-43 został anulowany.
Pierwsze próby pokazały, że samolot miał dobre właściwości pilotażowe, ale raczej zbyt mały ciąg silników. W porównaniu z XB-42, na którym bazował, miał większą prędkość przelotową i maksymalną, ale mniejszy zasięg, co było spowodowane małą wydajnością ówczesnych silników odrzutowych.
W czasie lotów próbnych z powodu zmian temperatur pękł pleksiglasowy nos samolotu, który został zastąpiony wykonanym ze sklejki. Dostawa drugiego egzemplarza, z oznaczeniem YB-35, także opóźniła się z powodu kłopotów z silnikami. Otrzymał on już pojedynczą owiewkę kabiny jaka były proponowana dla modelu seryjnego. Drugi egzemplarz został dostarczony do bazy Muroc w maju 1947 roku i używany był jako „latające laboratorium” do testowania silników – jeden z jego fabrycznych silników został zastąpiony przez Allison J47. Pierwszy egzemplarz XB-43 został uszkodzony 1 stycznia 1951 i służył jako źródło części zamiennych dla drugiego egzemplarza tej maszyny, który latał jeszcze pod koniec 1953 roku. Łącznie YB-43 spędził w powietrzu około 300 godzin, jego załoga nadała mu żartobliwą nazwę „Versatile II”.
Samolot (bez skrzydeł) został przekazany do kolekcji National Air and Space Museum ale nie znajduje się w muzeum w Waszyngtonie. Najprawdopodobniej został przekazany do odnowienia do Paul E. Garber Preservation, Restoration, and Storage Facility.
Opis konstrukcji.
XB-43 był dwusilnikowym średniopłatem o konstrukcji całkowicie metalowej, napędzanym przez dwa silniki odrzutowe znajdujące się wewnątrz kadłuba z wlotami powietrza umieszczonymi w kadłubie za kabiną pilotów. Samolot miał podwozie trójkołowe z kołem przednim. Posiadał skrzydło laminarne z podwójnymi klapami na wewnętrznej części krawędzi spływu i lotkami na części zewnętrznej.
Załogę stanowiły trzy osoby: nawigator/bombardier znajdujący się w przeźroczystym nosie samolotu (w wersji bombowej) oraz pilot i drugi pilot w kabinie ciśnieniowej. W pierwszej wersji kabina pilotów przykryta była dwiema osobnymi owiewkami kroplowymi, w wersji produkcyjnej planowano pojedynczą owiewkę.
Planowane uzbrojenia obronne miały stanowić dwa karabiny maszynowe M2 w wieżyczce umieszczonej na końcu kadłuba. Wieżyczka miała być wyposażona w radar, obsługiwać miał ją drugi pilot. W dużej komorze bombowej mieścił się ładunek czterech bomb 2000-funtowych (908 kg).

</doc>
<doc id="308509" url="https://pl.wikipedia.org/wiki?curid=308509" title="XB-43">
XB-43



</doc>
<doc id="308510" url="https://pl.wikipedia.org/wiki?curid=308510" title="Jetmaster">
Jetmaster



</doc>
<doc id="308511" url="https://pl.wikipedia.org/wiki?curid=308511" title="Gliese 581 b">
Gliese 581 b

Gliese 581 b (GJ 581 b) – planeta pozasłoneczna okrążająca czerwonego karła, gwiazdę Gliese 581 w gwiazdozbiorze Wagi. Została odkryta w sierpniu 2005 roku. Masa minimalna planety jest szacowana na 0,05 (w przybliżeniu taka jak masa Neptuna). Wielki promień orbity GJ 581 b wynosi 0,041 j.a., a okres obiegu 5,37 dnia.

</doc>
<doc id="308512" url="https://pl.wikipedia.org/wiki?curid=308512" title="Trzepaczka do dywanów">
Trzepaczka do dywanów

Trzepaczka do dywanów – proste ręczne narzędzie służące do czyszczenia dywanów, a dokładniej do usuwania z zalegających w ich włosiu cząstek stałych. 
W etnolekcie śląskim trzepaczka do dywanów znana jest powszechnie jako "kloper".
Budowa.
Tradycyjne trzepaczki robione były z wikliny. Spotyka się także modele zrobione z tworzyw sztucznych lub metalu osłoniętego tworzywem (najczęściej jest to plecionka odpowiednio grubego drutu w izolacji z tworzywa sztucznego). Niezależnie jednak od materiału stanowiącego trzepaczkę, wszystkie one mają charakterystyczny, łatwo rozpoznawalny kształt. Jednak w przypadku bardzo dużych dywanów rolę trzepaczki przejmują odpowiednio długie kije drewniane.
Zasada działania.
Czyszczony dywan przewieszany jest na poziomej belce, najczęściej na specjalnej konstrukcji zwanej trzepakiem, a gwałtowne uderzanie w zwisającą tkaninę trzepaczką powoduje, że znajdujące się w dywanie piasek i inne większe cząstki stałe opadają na ziemię, a pył i kurz unoszą w powietrze. Dzieje się to zgodnie z I zasadą dynamiki Newtona, gdy uderzony gwałtownie dywan zaczyna się natychmiast poruszać, a zalegające w nim drobiny luźno z nim związanego brudu pozostają z powodu swojej bezwładności w miejscu i bez "wsparcia" dywanu znajdują się nagle w powietrzu. Dlatego część roboczą trzepaczki konstruuje się w postaci ażurowej. Jednocześnie na tej samej zasadzie drobiny z odwrotnej strony dywanu wylatują w przestrzeń, gdyż dywan po uderzeniu natychmiast się zatrzymuje. Inną metodą trzepania dywanów, zastępującą ich rozwieszanie, jest bicie trzepaczką w dywan rozłożony na śniegu. Zaletą tej metody jest mniejsze rozpylanie brudu w okolicy oraz uniezależnienie od dostępności do trzepaka.
Właściwości trzepaczki znalazły także zastosowanie w czyszczeniu materacy. Zaleca się trzepanie ich przykrytych wilgotnym prześcieradłem, do którego przykleją się drobiny kurzu wytrzepane z materaca.

</doc>
<doc id="308516" url="https://pl.wikipedia.org/wiki?curid=308516" title="Lista gwiazd posiadających planety">
Lista gwiazd posiadających planety



</doc>
<doc id="308527" url="https://pl.wikipedia.org/wiki?curid=308527" title="Mleczara">
Mleczara

Mleczara ("Calotropis" R. Br.) – rodzaj roślin z rodziny toinowatych, liczący 2 gatunki. W stanie dzikim występuje w gorących i ciepłych obszarach Azji i Afryki.
Charakterystyka.
Byliny lub półkrzewy, o wysokości do 4 m.
Systematyka.
Należy do podrodziny "Asclepiadoideae" Burnett, rodziny toinowatych ("Apocynaceae "), która jest jednym z kladów w obrębie rzędu goryczkowców ("Gentianales") z grupy astrowych spośród roślin okrytonasiennych
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss.), rodzaj mleczara ("Calotropis" R.Br.).

</doc>
<doc id="308529" url="https://pl.wikipedia.org/wiki?curid=308529" title="Wayne Bridge">
Wayne Bridge

Wayne Michael Bridge (ur. 5 sierpnia 1980 w Southampton) – angielski piłkarz występujący na pozycji lewego obrońcy.
Kariera klubowa.
Southampton.
Wayne Bridge urodził się w Southampton, jednak w młodym wieku przeprowadził się do Winchester. Rozpoczął treningi w klubie Olivers Battery, w lipcu 1996 roku trafił na testy do drużyny Southampton F.C., a następni został zawodnikiem zespołu rezerw. W nim zadebiutował 13 sierpnia 1997 roku w meczu przeciwko Portsmouth, kiedy to grał na pozycji środkowego napastnika. W styczniu 1998 roku Bridge został włączony do kadry pierwszej drużyny Southamptonu. Debiut zaliczył 16 sierpnia tego samego roku w pierwszym meczu rozgrywek 1998/1999, kiedy to musiał zastąpić kontuzjowanego Johna Beresforda. Pierwsze spotkanie w podstawowej jedenastce angielski gracz rozegrał 22 sierpnia, a „Święci” pokonali wówczas Charlton Athletic 5:0. Bridge regularnie grał do grudnia, kiedy to w wyjściowym składzie zaczął go zastępować Hassan Kachloul. W pozostałej części rozgrywek Bridge grywał bardzo rzadko i łącznie rozegrał 23 pojedynki w Premier League. Początek sezonu 1999/2000 wyglądał podobnie, bowiem Bridge rzadko kiedy dostawał szanse pokazania swoich umiejętności. Zaczął grywać dopiero wówczas, gdy kontuzjowanego Francisa Benaliego na lewej stronie boiska nie potrafił godnie zastąpić Patrick Colleter. Bridge spisywał się bardzo dobrze, w efekcie czego w podstawowym składzie pozostał na dłużej i podczas rozgrywek zaliczył łącznie osiemnaście występów, w tym piętnaście od pierwszych minut. 14 maja w ostatnim pojedynku sezonu z Wimbledonem Bridge strzelił bramkę z rzutu wolnego, w efekcie czego „The Dons” po raz pierwszy od czternastu lat spadli do League One. Podczas sezonu 2000/2001 Bridge zagrał we wszystkich 38 spotkaniach Premier League, a dzięki dobrej formie został wybrany najlepszym graczem w swojej drużynie. 18 stycznia 2003 roku Bridge z powodu kontuzji nie mógł wystąpić w przegranym 1:0 meczu z Liverpoolem, przez co przerwał swoją passę 113 kolejnych meczów Premier League, w których brał udział.
Chelsea.
Chęć pozyskania Bridge’a wyraziło kilka angielskich klubów, ostatecznie Southampton sprzedał go w lipcu 2003 roku do Chelsea za siedem milionów funtów, a dodatkowo ekipę „Świętych” zasilił Graeme Le Saux. Angielski obrońca w nowym klubie zadebiutował w pojedynku przeciwko MŠK Žilina. Regularnie grywał w podstawowym składzie Chelsea, a 6 kwietnia 2004 roku w rewanżowym meczu ćwierćfinałowym Ligi Mistrzów z Arsenalem Londyn zdobywając gola na 2:1 zapewnił swojemu zespołowi awans do półfinału. W tamtym sezonie Bridge wywalczył także swój pierwszy w karierze tytuł mistrza kraju. Latem 2005 roku kontrakt z „The Blues” podpisał Hiszpan Asier del Horno. Wywalczył on sobie w składzie miejsce na lewej strony obrony, przez co Bridge zaczął pełnić rolę rezerwowego. Były gracz Southampton 19 stycznia 2006 roku został wypożyczony do Fulham, a w jego barwach zadebiutował w wygranym 2:1 meczu z West Hamem United na Upton Park. Po powrocie do Chelsea Bridge rozegrał pełne 90 minut w wygranym 3:0 pierwszym spotkaniu sezonu 2006/2007 z Manchesterem City, jednak z czasem w wyjściowej jedenastce zaczął go zastępować Ashley Cole. Cole doznał jednak kontuzji w styczniowym pojedynku przeciwko Blackburn Rovers, więc José Mourinho zdecydował się wystawiać do gry na lewej obronie właśnie Bridge’a. Wychowanek Arsenalu szybko powrócił jednak do zdrowia i Bridge ponownie został zawodnikiem rezerwowym. W sezonie 2007/2008, Anglik brał udział tylko w jedenastu spotkaniach Premier League. Ostatni mecz dla Chelsea rozegrał 22 grudnia 2008 roku, a „The Blues” zremisowali 0:0 z Evertonem.
Manchester City.
3 stycznia 2009 roku Bridge przeszedł do Manchesteru City. Działacze City wydali na niego 12 milionów funtów. Zadebiutował na City of Manchester Stadium 10 stycznia 2009 w wygranym 2:0 meczu przeciwko Portsmouth.
W styczniu 2012 został wypożyczony do Sunderlandu, dla którego rozegrał osiem spotkań.
Reading.
W czerwcu 2013 podpisał roczny kontrakt ze spadkowiczem z Premier League Reading F.C.
W maju 2014 ogłosił zakończenie kariery piłkarskiej.
Kariera reprezentacyjna.
Wszyscy trenerzy Southampton, pod okiem których trenował Bridge – Dave Jones, Glenn Hoddle oraz Stuart Gray przewidywali, że piłkarz ten w przyszłości zostanie reprezentantem Anglii. Wkrótce został graczem reprezentacji U-21, natomiast w dorosłej kadrze zadebiutował 13 lutego 2002 roku w meczu przeciwko Holandii. W tym samym roku Sven-Göran Eriksson powołał go do 23-osobowej kadry na mistrzostwa świata. Anglicy zostali wyeliminowani wówczas w ćwierćfinale, a Bridge był rezerwowym i wystąpił tylko w końcówkach grupowych pojedynków z Argentyną i Nigerią.
Anglik wziął również udział w Euro 2004, jednak na portugalskich boiskach nie rozegrał ani minuty. Na lewej obronie w reprezentacji grywał Ashley Cole, a Eriksson zaczął wystawiać Bridge’a jako lewego pomocnika. Na tej pozycji lepiej radził sobie jednak Joe Cole i to on wywalczył sobie miejsce w wyjściowej jedenastce drużyny narodowej. Bridge musiał pogodzić się z rolą rezerwowego, którą pełnił między innymi na Mistrzostwach Świata 2006, podczas których reprezentacja Anglii została wyeliminowana w ćwierćfinale. Jak do tej pory Bridge w zespole narodowym wystąpił ponad 30 razy i strzelił jednego gola (5 czerwca 2004 roku w wygranym 6:1 pojedynku przeciwko Islandii w ramach towarzyskiego turnieju FA Summer Tournament). Zakończył karierę reprezentacyjną w wyniku skandalu związanego z osobą Johna Terry’ego.
Sukcesy.
Southampton
Chelsea
Reprezentacja Anglii

</doc>
<doc id="308533" url="https://pl.wikipedia.org/wiki?curid=308533" title="Trojeściowate">
Trojeściowate

Trojeściowate ("Asclepiadaceae") – rodzina roślin z rzędu goryczkowców (w systemie Cronquista z roku 1981). W nowszych systemach klasyfikacyjnych (np. system APG III z 2009) należące tu rośliny włączane są do toinowatych, jako podrodzina "Asclepioideae". Takson w ujęciu Cronquista liczył ok. 3000 gatunków w około 250 rodzajach, zamieszkujących głównie obszary tropikalne i subtropikalne. Nieliczni przedstawiciele zamieszkują także klimat umiarkowany.
Systematyka.
W systemie Reveala (1993–1999) brak takiej rodziny. Gatunki zaliczane przez Cronquista do trojeściowatych w systemie Reveala są w większości włączone do rodziny toinowatych ("Apocynaceae").
W systemie APG II i APG III rodzina "Asclepiadaceae" występuje w randze podrodziny "Asclepiadoideae" w obrębie rodziny toinowatych ("Apocynaceae").
Gromada okrytonasienne, klasa dwuliścienne, podklasa astrowe, rząd goryczkowce, rodzina trojeściowate.

</doc>
<doc id="308535" url="https://pl.wikipedia.org/wiki?curid=308535" title="Karol Maksymilian Henckel von Donnersmarck">
Karol Maksymilian Henckel von Donnersmarck

Karol Maksymilian Henckel von Donnersmarck (ur. 12 lutego 1642 w Świerklańcu, zm. 18 sierpnia 1720 tamże) – pan Tarnowskich Gór, baron i hrabia cesarstwa.
Życiorys.
Był młodszym synem hrabiego Jerzego Fryderyka i jego żony Anny Heleny von Kaunitz. Urodził się 12 lutego 1642 r. w Świerklańcu.
W 1671 r. przejął po ojcu władzę w Tarnowskich Górach. Starszy brat Leon Ferdynand otrzymał we władanie Bytom. Bracia podzieli się także prawami do kruszców. Starszy wraz z potomkami mógł wydobywać na terenie całej ziemi bytomskiej rudy żelaza, zaś młodszy galman.
Stosunki nowego pana z tarnogórzanami nie były poprawne i ci ostatni często skarżyli się na hrabiego do cesarza. Wysyłane komisje miały rozstrzygnąć spory. W 1677 r. zobowiązano Karola Maksymiliana do przestrzegania praw wolnego miasta górniczego Tarnowskich Gór. Hrabia nadał miastu przywileje. W 1679 r. zezwolił na odbywanie trzeciego jarmarku miejskiego w listopadzie w niedziele po św. Marcinie. Dwa lata później zgodził się na organizowanie czwartego jarmarku w styczniu po dniu cesarza Karola Wielkiego.
W 1691 r. wybuchł otwarty bunt. Hrabia żądał 5 tys. florenów, które jakoby miasto było mu winne. Wydany sześć lat później wyrok uwzględnił tylko część zarzutów Karola Maksymiliana. Ponownie nakazano mu przestrzegać przywilejów miasta. Ograniczono także jego swobodę w wyznaczaniu władz miasta: burmistrz mógł być tylko katolikiem, a pośród radnych katolicy musie stanowić przynajmniej połowę. Sam hrabia był protestantem. Na początku XVIII w. cesarskie komisje ponownie godziły tarnogórzan i hrabiego.
Przełom stuleci był nie najlepszym okresem dla miasta. Stan finansów uległ gwałtownemu załamaniu. Około 1703 r. hrabia zreorganizował władze, oddzielając miejskie od górniczych. Mianowano żupnika i olbornika. Nie poprawiło to zdecydowanie sytuacji, ale wraz z innymi działaniami zdołano pozbyć się długów jakie miało miasto.
W 1713 r. w Tarnowskich Górach mieszkało ok. 1200 osób. W dwóch kolejnych latach padające deszcze zniszczyły zbiory. To z kolei stało się przyczyną wybuchu w 1715 r. zarazy. Zmarły wówczas 152 osoby.
W czasie rządów Karola Maksymiliana Tarnowskie Góry dwukrotnie gościły monarchów: w 1683 r. Jana III Sobieskiego, a w 1697 r. Augusta II Mocnego. Z królami spotkała się rodzina hrabiego. Obydwaj monarchowie zatrzymali się w siedzibie starostów ziemskich (dziś w budynku tym jest Muzeum i restauracja „Sedlaczek”).
W 1716 r. Karol Maksymilian przekazał władzę nad miastem i całym majątkiem starszemu synowi Leonowi Maksymilianowi. Możliwe, że zdecydowały o tym ciągłe spory z poddanymi oraz klęski jakie wówczas doświadczyło te ziemie.
Hrabia zmarł 18 sierpnia 1720 r. w swym zamku w Świerklańcu.
Rodzina.
W 1668 r. ożenił się z Elżbietą Katarzyną córką barona von Maltzan, pana stanowego na Miliczu. Gdy zmarła sześć lat później, szybko ożenił się powtórnie z Heleną Jadwigą, córką hrabiego Karola Maurycego von Roedern. Z dwóch małżeństw pozostawił gromadkę córek i dwóch synów. Wyżej wspomnianego Leona Maksymiliana i Karola Erdmanna – dwóch następnych panów Tarnowskich Gór.

</doc>
<doc id="308537" url="https://pl.wikipedia.org/wiki?curid=308537" title="Augustyn I">
Augustyn I

Augustyn I, urodzony jako Augustyn Kosma Damian de Iturbide y Arámburu, hiszp. Agustín Cosme Damián de Iturbide y Arámburu w skrócie Agustín de Iturbide (ur. 27 września 1783 w Morelii, zm. 19 lipca 1824 w Padillii) – meksykański wojskowy, dyktator, polityk. Po wygranej wojnie z Hiszpanią w 1822 ogłosił się cesarzem. 
Życiorys.
Urodził się w Valladolid de Michoacán (obecnie Morelia). Karierę rozpoczął w wojsku hiszpańskim, w którym pełnił służbę oficerską w Nowym Meksyku. Razem z armią rojalistyczną brał udział w tłumieniu powstania niepodległościowego. W 1820 dowodził oddziałami, które miały zniszczyć siły powstańcze dowodzone przez Vicente Guerrero. Jednak zamiast z nim walczyć przyłączył się do niego (co uczynił jednak w tajemnicy przed władzami hiszpańskimi). Razem w lutym 1821 wydali tzw. Plan Iguala, który zawierał postanowienia odnośnie do niepodległości Meksyku oraz ustanowienia monarchicznej formy rządów. Iturbide i Guerrero otrzymali poparcie całego społeczeństwa i zadali szereg porażek hiszpańskim wojskom kolonialnym. Ostatni hiszpański wicekról Juan O'Donojú ustąpił ze stanowiska 21 sierpnia 1821 i podpisał tzw. Traktat z Cordoby, dzięki któremu Meksyk stał się niepodległym państwem. W ciągu miesiąca Iturbide został tymczasowym przywódcą rządu.
W 1822 ogłosił się cesarzem Agustínem I. Jego panowanie było okresem despotyzmu i nieporadnych rządów. 10 miesięcy później został zmuszony do abdykacji przez Antonio López de Santa Anna. Iturbide udał się na wygnanie do Włoch. Powrócił do Meksyku w 1824. Został wtedy aresztowany, uznany za zdrajcę i skazany przez kongres meksykański na karę śmierci. Wyrok został wykonany przez rozstrzelanie.
Potomstwo.
Jego żoną była Anna Maria Huarte, z którą miał 10 dzieci:

</doc>
<doc id="308539" url="https://pl.wikipedia.org/wiki?curid=308539" title="Agustin de Iturbide">
Agustin de Iturbide



</doc>
<doc id="308544" url="https://pl.wikipedia.org/wiki?curid=308544" title="Karol Erdmann Henckel von Donnersmarck">
Karol Erdmann Henckel von Donnersmarck

Karol Erdmann Henckel von Donnersmarck (ur. 8 grudnia 1695, zm. 7 kwietnia 1760) – pan Tarnowskich Gór, baron i hrabia cesarstwa.
Życiorys.
Był drugim i najmłodszym synem hrabiego Karola Maksymiliana oraz jego drugiej żony Heleny Jadwigi hrabianki von Roedern. Początkowo żył w cieniu brata Leona Maksymiliana, który jako starszy przejął w 1716 rodzinne dobra.
Jedenaście lat później – 5 sierpnia 1727 – bracia zawarli umowę. Leon Maksymilian za sumę 20 tys. guldenów zrzekał się na rzecz Karola Erdmanna całego odziedziczonego majątku – tj. fideikomisu tarnogórsko-świerklanieckiego – wraz z władzą nad Tarnowskimi Górami i okolicznymi ziemiami. Nie była to mała kwota jeśli weźmie się pod uwagę, że całoroczne wpływy do kasy miejskiej Tarnowskich Gór to było zaledwie 4–6 tys. guldenów.
Karol Erdmann był człowiekiem tolerancyjnym. Do takiej postawy zmuszała go po trochu sytuacja. Sam protestant był poddanym katolickiego władcy – Habsburga – cesarza i króla Czech. W 1732 zgodził się na osiedlenie w Tarnowskich Górach rodziny żydowskiej. Musiała ona zapłacić jednak za to 1000 guldenów. Sam hrabia zgłosił ten fakt do Urzędu Zwierzchniego we Wrocławiu.
Wydarzeniem w życiu hrabiego i miasta była wizyta w 1734 elektora Saksonii Fryderyka Augusta II Wettyna, który zdążał do Krakowa na swą królewską koronację. Panował później w Rzeczypospolitej pod imieniem Augusta III Sasa.
Wielką zmianą był fakt przejścia Śląska oraz Tarnowskich Gór pod władzę króla Prus Fryderyka II Wielkiego. 20 listopada 1742 wystosował hrabia Karol Erdmann pismo do Hohenzollerna z prośbą o zgodę na odprawianie nabożeństw ewangelickich, budowę domu modlitwy oraz utrzymanie duchownego (z dochodem 200 florenów). Szybka odpowiedź Fryderyka nosiła datę 8 grudnia – król zgodził się prośby Henckla. Znając realia ówczesnych podróży można przyjąć, że osobą hrabiego była mile widziana na dworze królewskim.
Z inicjatywy Henckla do Tarnowskich Gór został sprowadzony kaznodzieja Samuel Ludwik Sasadius. On to dokonał poświęcenia 25 grudnia 1742 domu zbornego na tarnogórskim rynku.
W czasach rządów Karola Erdmanna spotykały tarnogórzan i tragedie. W 1732 i 1737 podczas epidemii zarazy i tyfusu zmarło ponad 600 mieszkańców miasta. Tarnowskie Góry trapiły także pożary w 1734, 1742 i 1746. Miasto gwarków miało także powody do dumy. To tutaj znalazły siedzibę władze utworzonego w 1742 powiatu bytomskiego. W 1754 w budynku przy ul. Gliwickiej nr 4 otwarto szkołę protestancką, która stała się jedną z bardziej znaczących w tamtych czasach.
Karol Erdmann sprawował władzę nad miastem i okolicami ponad trzydzieści lat.
Rodzina.
Był żonaty z Anną Zuzanną von Larisch. Miał z nią kilkanaścioro dzieci. Wieku dojrzałego dożyło dziesięcioro. Dziedzicem Świerklańca i Tarnowskich Gór został najstarszy syn, Erdmann Gustaw.

</doc>
<doc id="308546" url="https://pl.wikipedia.org/wiki?curid=308546" title="Augustin de Iturbide">
Augustin de Iturbide



</doc>
<doc id="308549" url="https://pl.wikipedia.org/wiki?curid=308549" title="Erdmann Gustaw Henckel von Donnersmarck">
Erdmann Gustaw Henckel von Donnersmarck

Erdmann Gustaw Henckel von Donnersmarck (ur. 18 marca 1734 w Świerklańcu, zm. 27 listopada 1805 tamże) – pan Tarnowskich Gór, starosta bytomski, baron i hrabia cesarstwa.
Życiorys.
Urodził się 18 marca 1734 r. w Świerklańcu. Był najstarszym synem Karola Erdmanna i jego żony Anny Zuzanny von Larisch. Gdy miał 25 lat ożenił się z baronówną Rudolfiną von Dyhernn.
Miesiąc po 26 urodzinach przejął po śmierci ojca władzę nad rodzinnym majątkiem w tym także nad miastem Tarnowskie Góry. Jak zaznaczają historycy był surowym panem. Chłopom za nie wykonywanie poleceń pańskich groził odebraniem zagrody i ziemi a czasami ponadto karą chłosty. Złapanych zbiegów, którym ucieczka się nie powiodła, przykuwano do taczek i skazywano na najcięższe prace.
W czerwcu 1771 r. po śmierci Ernesta von Rosteck und Goldmannsdorf z Chropaczowa przejął urząd i władzę starosty powiatu bytomskiego. Siedziba starosty znajdowała się w Tarnowskich Górach w budynku przy Rynku nr 1 (dziś Muzeum i winiarnia i restauracja „Sedlaczek”). Odtąd hrabia Erdmann Gustaw sprawował władzę nad Tarnowskimi Górami i okolicznymi ziemiami jako pan feudalny oraz reprezentant administracji państwowej. Druga połowa XVIII w. to czas ponownego gwałtownego rozwoju przemysłowego ziemi tarnogórskiej. Dzięki działaniom Fryderyka Wilhelma von Redena powstała m.in. kopalnia „Fryderyk” w Bobrownikach oraz huta „Fryderyk” w Strzybnicy. Do odwadniania kopalni sprowadził on maszynę parową z Anglii.
Hrabia Erdmann Gustaw postanowił zadbać o swoje prawa i zyski. 16 stycznia 1782 r. podpisał z przedstawicielami króla pruskiego ugodę. W zamian za zrzeczenie się prawa do 1/9 części wydobywanego kruszcu oraz do opłaty w wysokości 3 tys. talarów od każdej miarki uzyskanego srebra, uzyskał połowę dochodów z królewskiej dziesięciny id wydobycia w mających powstać kopalń.
Erdmann Gustaw pośród swych krewniaków był drugim najbogatszym pośród Hencklów. Należało do niego jedno miasto (Tarnowskie Góry), 13 wsi w całości i 1 częściowo oraz 7 folwarków. Łącznie był to majątek o powierzchni ponad 12,6 tys. ha. Aby zabezpieczyć zgromadzony majątek przed jego rozproszeniem między wielu spadkobierców (sam miał kilkoro braci) postanowił z majątków ziemskich wokół Żyglina i Świerklańca utworzyć majorat. Odpowiedni dokument podpisał 14 listopada 1796 r. Odtąd cały kompleks dóbr mógł dziedziczyć tylko jeden spadkobierca.
W marcu 1804 r. zrezygnował z urzędu starosty bytomskiego na rzecz swego bratanka hrabiego Karola Traugotta z Maciejowa (trzeci najbogatszy pośród Hencklów). Ponad rok później 8 sierpnia 1805 r. po swym kuzynie Łazarzu III Henckel von Donnersmarcku ze Siemianowic został 6. bytomskim wolnym panem stanowym. 1 listopada 1805 r. sprzedał Janowi Sedlaczkowi dawną, tarnogórską siedzibę bytomskich starostów ziemskich.
Zmarł 27 listopada 1805 r. w swoim zamku w Świerklańcu.
Rodzina.
Był żonaty z baronówną Rudolfiną von Dyherrn und Schönau z Jemielnej. Miał z nią dwóch synów: Gustawa Adolfa – ostatniego pana feudalnego Tarnowskich Gór i Karola Łazarza – magnata przemysłowego i ziemskiego.

</doc>
<doc id="308552" url="https://pl.wikipedia.org/wiki?curid=308552" title="Joe Cole">
Joe Cole

Joe Cole, właśc. Joseph John Cole (ur. 8 listopada 1981 w Londynie) – angielski piłkarz, który występował na pozycji skrzydłowego.
Kariera klubowa.
Joe Cole rozpoczynał swoją karierę w szkółce piłkarskiej klubu West Ham United. Już 16-letnim Cole’em zainteresował się Manchester United gotowy zapłacić wtedy za niego nawet 10 mln funtów, co pokazywało, jak utalentowanym młodym zawodnikiem był Joe Cole. W młodości często porównywano go do słynnego rodaka Paula Gascoigne’a. W wieku 17 lat, w 1998 roku zadebiutował w pierwszej drużynie West Hamu. Niedługo później został kapitanem tego zespołu. W latach 1998–2003 rozegrał dla tego klubu 150 meczów, zdobywając dla niego 13 bramek. W 2003 roku, po wykupieniu klubu Chelsea przez Romana Abramowicza, Joe Cole został zakupiony do tego zespołu za 6,6 mln funtów. W pierwszym sezonie nie potwierdził jednak swoich strzeleckich umiejętności i w 34 meczach zdobył zaledwie jedną bramkę. Występował również w rozgrywkach Ligi Mistrzów, w których Chelsea dotarła do półfinału. Po przyjściu do klubu José Mourinho sytuacja Cole’a pogorszyła się po krytyce ze strony trenera z powodu zbyt ofensywnej gry piłkarza w meczu z Liverpoolem F.C. Wkrótce jednak, z powodu licznych kontuzji w zespole, Joe Cole znalazł miejsce w podstawowym składzie i stał się jednym z motorów napędowych drużyny, która zdobyła mistrzostwo Anglii oraz Puchar Ligi Angielskiej w 2005 roku. W 28 meczach tego sezonu, Cole zdobył 8 bramek, w tym uznaną za jedną z najpiękniejszych w meczu z Norwich City. W kolejnym sezonie potwierdził swoją pozycję w zespole, współpracując między innymi z Frankiem Lampardem i Arjenem Robbenem. W 34 meczach zdobył dla Chelsea 8 goli, występował w Lidze Mistrzów i przyczynił się do zdobycia kolejnego mistrzostwa Anglii. W czerwcu 2006 roku przedłużył kontrakt z klubem na kolejne 4 lata. 21 maja 2008 roku, brał udział w przegranym po rzutach karnych finale Ligi Mistrzów z Manchesterem United. Piłkarzowi latem 2010 wygasł kontrakt z Chelsea. Joe Cole poinformował wówczas zarząd tego klubu, że ma zamiar wykorzystać instytucję wolnego transferu i rozważa możliwość przejścia do Arsenalu. Oficjalna strona Chelsea, 9 czerwca 2010 roku potwierdziła, że Joe Cole wraz z wygaśnięciem kontraktu opuści klub Romana Abramowicza. Tym samym 1 lipca 2010 roku, stał się wolnym zawodnikiem. 19 lipca 2010 roku, na zasadzie wolnego transferu przeszedł do Liverpoolu F.C., z którym podpisał czteroletni kontrakt. 31 sierpnia 2011 roku, przeszedł na zasadzie wypożyczenia do Lille OSC. Po okresie rocznego wypożyczenia do francuskiego klubu, powrócił do Liverpoolu F.C.
4 stycznia 2013 powrócił do klubu, w którym się wychował, West Hamu United. Podpisał półtoraroczny kontrakt.
W czerwcu 2014 roku, Joe, przeszedł transfer z West Ham United do Aston Villi.
13 listopada 2018 roku Cole ogłosił zakończenie kariery piłkarskiej.
Kariera reprezentacyjna.
W reprezentacji Anglii Joe Cole zadebiutował w 2001 roku. Występował w drużynie Svena-Görana Erikssona regularnie, jednak nie w pierwszym składzie. W 2004 roku, znalazł się w składzie drużyny na Mistrzostwa Europy, jednak na nich nie zagrał. Reprezentacja Anglii zakończyła udział w turnieju na ćwierćfinale. Dopiero od 2005 roku, Joe Cole jest podstawowym graczem drużyny narodowej, z którą wywalczył awans do Mundialu 2006. Na turnieju w Niemczech występował w meczach grupowych Anglii w grupie B. Strzelił również gola zza pola karnego, uderzeniem z woleja w trzecim meczu ze Szwecją.

</doc>
<doc id="308553" url="https://pl.wikipedia.org/wiki?curid=308553" title="Gustaw Adolf Henckel von Donnersmarck">
Gustaw Adolf Henckel von Donnersmarck

Gustaw Adolf Henckel von Donnersmarck (ur. 31 sierpnia 1764 w Świerklańcu, zm. 10 listopada 1813 pod Szprotawą) – ostatni pan feudalny Tarnowskich Gór, wolny pan stanowy Bytomia, baron i hrabia cesarstwa.
Życiorys.
Urodził się 31 sierpnia 1764 r. w Świerklańcu. Był starszym synem hrabiego Erdmanna Gustawa i baronówny Rudolfiny von Dyherrn und Schönau z Jemielnej. Spośród siedmiorga rodzeństwa przeżył tylko on i jego młodszy brat Karol Łazarz.
Jego rządy w Tarnowskich Górach to zaledwie trzy lata. Przypadły jednak na jeden z najbardziej burzliwych okresów w dziejach Śląska i całej Europy – czas wojen napoleońskich.
W wieku 26 lat ożenił się z młodszą o sześć lat Joanną Eleonorą von Prittwitz und Gaffron, dziedziczką dóbr Gręboszów koło Namysłowa. Pierwszym dzieckiem tej pary był syn, Gustaw Henryk, który urodził się latem 1791 r. (zm. w połowie czerwca 1809 r.), a rok później przyszła na świat Eleonora (zwana w domu Lorette). Następna córka Adelajda urodziła się w 1804 r.
Po śmierci ojca odziedziczył dobra rodowe z zamkiem w Świerklańcu oraz władzą nad Tarnowskimi Górami. Przejął także – jako 7. pośród Hencklów – godność wolnego pana stanowego Bytomia, pomimo starszeństwa dwóch stryjów: Gottlieb Ernest (ur. 1736) i Eliasz Maksymilian (ur. 1748). Złamano zasadę senioratu, zgodnie z którą powinna być dziedziczona ta godność. Możliwe, że zdecydowały o tym cechy samego Gustawa Adolfa. Służył w armii pruskiej jako dowódca dywizji piechoty. W tych czasach osoba z takim doświadczeniem była najbardziej potrzebna do przewodzenia rodzinie.
W 1807 r. po raz kolejny cesarz Francuzów Napoleon pokonał pruską i rosyjską armię. W Tylży nad Niemnem podpisano traktat. Na jego mocy Prusy wyszły z wojny bardzo okrojone. Utraciły większość ziem polskich zagarniętych podczas II i II rozbioru. Rzeka Brynica nieopodal świerklanieckiego zamku, znowu stała się granicą tym razem między Prusami a Księstwem Warszawskim.
Pruscy politycy skupieni wokół monarchy zdawali sobie sprawę z bezwzględnej potrzeby reformy państwa. 19 listopada 1808 r. ogłoszono edykt królewski o wolności miast. Według nowego prawa mieszczanie nie podlegali już władzy pana feudalnego. Panowie stanowi nie mogli np. wyznaczać według swego uznania burmistrzów, rady miasta itd. Pozostawiono im jednak zwierzchnie prawa sądownicze (sądownictwo patrymonialne zostało zniesione dopiero w 1848 r.). W 1812 r. Napoleon ruszył z Wielką Armią na podbój Rosji. Zakończyło się to klęską i zimowym odwrotem.
1 marca 1813 r. Gustaw Adolf był świadkiem na ślubie swej starszej córki Loretty. Jej mężem został daleki kuzyn hrabia Łazarz Jan Nepomuk Henckel von Donnersmarck z linii bytomskiej. Loretta po śmierci brata, Gustawa Henryka była spadkobierczynią dóbr swej matki, tj. Gręboszowa. Wraz z jej ręką przechodziły one na jej potomków, czyli także Henckel von Donnersmarcków.
Gustaw Adolf zginął kilka miesięcy później 10 listopada 1813 r. w walce z Francuzami pod Szprotawą. Jego ciało hrabina Loretta sprowadziła do rodzinnego Gręboszowa i pochowała na parafialnym cmentarzu niedaleko pałacu. Na grobie stanął żeliwny monument z herbem hrabiego i symbolami jego żołnierskiej chwały. Król pruski docenił zasługi Gustawa Adolfa. Odznaczył go Orderem Orła Czerwonego. Nagrobek Gustawa Adolfa przetrwał do czasów współczesnych jako jedyny spośród wszystkich nagrobków świerklanieckich Henckel von Donnersmarcków.
Gręboszów odziedziczyła Loretta. Świerklaniec i pozostałe dobra wokół Tarnowskich Gór dostał młodszy brat Gustawa Adolfa, Karol Łazarz. 8. Wolnym panem stanowym został najstarszy w rodzie, stryj Eliasz Maksymilian.

</doc>
<doc id="308555" url="https://pl.wikipedia.org/wiki?curid=308555" title="Staten Island">
Staten Island

Staten Island – jeden z pięciu okręgów ("boroughs") Nowego Jorku, oraz hrabstwo ("county"), w stanie Nowy Jork, o nazwie Richmond. Staten Island mieści się na wyspie o tej samej nazwie, leżącej w cieśninie będącej wejściem do Zatoki Nowojorskiej. Jako okręg funkcjonuje od 1898 r., gdy doszło do reorganizacji Nowego Jorku jako miasta (m.in. włączono wtedy Brooklyn w granice metropolii). Do 1975 r. okręg znany był jako Richmond.
Historia.
Pierwszy kontakt Europejczyków z tymi terenami to wyprawa Giovanni da Verrazzano (nazwisko jest pisane także Verrazano), który dotarł tu ze swoją ekspedycją w 1524 r. Następnie w 1609 r. Henry Hudson w imieniu Holendrów zapoczątkował tu handel z miejscowymi plemionami indiańskimi. Wyspa pozostawała jednak długo niezamieszkana ponieważ miejscowi Indianie wielokrotnie niszczyli nowo powstające osiedla. Pierwsza stała holenderska osada powstała w 1661 r. pod nazwą „Oude Dorp”. W 1667 r. wyspa została zdobyta przez Anglików. W 1683 r. zostało tu powołane hrabstwo Richmond.
Geografia.
Hrabstwo Richmond ma łączną powierzchnię 265 km² – z czego 152 km² (57̬%) zajmuje powierzchnia lądowa, a 114 km² (43%) powierzchnia wodna. Chociaż Staten Island administracyjnie należy do Nowego Jorku, wyspa pod względem topograficznym i geologicznym jest częścią stanu New Jersey.
Staten Island oddzielona jest od Brooklynu przez cieśninę The Narrows, a od kontynentalnej części New Jersey przez cieśniny Arthur Kill i Kill Van Kull.
Staten Island znajduje się w centrum New York Bight, ostrego zakrętu na linii brzegowej między New Jersey i Long Island. Region ten jest uważany za podatny na wzrost poziomu mórz. Wyspa doznała poważnych zniszczeń podczas huraganu Sandy w 2012 r.
Do okręgu Staten Island należy kilka małych, niezamieszkanych wysp:
Najwyższym wzniesieniem na Staten Island jest Todt Hill (125 m n.p.m.) – jest to nie tylko najwyższe wzniesienie w Nowym Jorku, ale również najwyższy punkt na Nizinie Atlantyckiej pomiędzy półwyspem Cape Cod w stanie Massachusetts a Florydą.
Transport.
Staten Island połączona jest z Brooklynem mostem Verrazano-Narrows, z Manhattanem darmowym promem Staten Island Ferry i ze stanem New Jersey mostami Outerbridge, Goethals i Bayonne. Linie autobusowe oraz linia kolejowa Staten Island Railway, która biegnie przez całą długość wyspy z terminalu promowego Staten Island Ferry w miejscowości Saint George do Tottenville, są częścią nowojorskiej Metropolitan Transportation Authority. Staten Island jest jedyną dzielnicą Nowego Jorku, która nie jest bezpośrednio połączona z systemem nowojorskiego metra – mimo wielokrotnych prób w tym zakresie. Prom Staten Island Ferry łączy Staten Island z Manhattanem i jest sporą atrakcją turystyczną, z promu można podziwiać panoramę Dolnego Manhattanu, Brooklynu, Statuę Wolności i Ellis Island.
Bogata dzielnica.
Jest to dzielnica o najmniejszej populacji, najbardziej jednorodna etnicznie. Przez mieszkańców innych dzielnic bywa humorystycznie traktowana jako rodzaj wiejskiej prowincji, co nie mija się z prawdą, bo zabudowa nie jest tutaj gęsta (dawniej istniało tutaj wiele gospodarstw rolnych). Obecnie liczba mieszkańców stale rośnie, co jest spowodowane m.in. otwarciem mostu Verrazano oraz w miarę dogodnymi warunkami mieszkaniowymi, które są na pewno lepsze od innych dzielnic (przede wszystkim nie jest tu tłoczno i jest zdecydowanie czyściej).
Wyspa ma największą powierzchnię terenów zielonych ze wszystkich dzielnic Nowego Jorku.
Mieszkańcy.
W 2019 r. Staten Island zamieszkiwało 476 143 osób. Z czego 77% to biali, 5,65% to czarni Amerykanie. Z tego do włoskiego pochodzenia przyznaje się 44,55% osób (największa społeczność włoska ze wszystkich hrabstw), irlandzkiego – 14,45%, niemieckiego – 7,61%, angielskiego i polskiego po około 3,4%. Większość mieszkańców to członkowie Kościoła katolickiego, który posiada tutaj silne wpływy.

</doc>
<doc id="308557" url="https://pl.wikipedia.org/wiki?curid=308557" title="Eleonora de Guzmán">
Eleonora de Guzmán

Eleonora de Guzmán, hiszp. Leonor Núñez de Guzmán (ur. w 1310 w Sewilli, zm. w 1351 w Talavera de la Reina) – kastylijska szlachcianka, kochanka króla Kastylii i Leónu Alfonsa XI.
Życiorys.
Była córką Piotra Núñeza de Guzmána, wywodzącego się z rodziny św. Dominika, i Joanny Ponce de León, prawnuczki króla Leónu Alfonsa IX.
Od 1329 była kochanką i prawdziwą miłością króla Alfonsa XI, a ich związek był rzeczą powszechnie znaną, gdyż nie starali się tego nawet ukrywać. Z tego związku urodziło się dziesięcioro dzieci (9 synów i 1 córka):
Romans ten wywołał nienawiść do Eleonory ze strony królewskiej żony Marii Portugalskiej, czującej się upokarzaną dwudziestoletnim, półoficjalnym związkiem jej męża. Krótko po śmierci Alfonsa Eleonora została na rozkaz królowej wdowy uwięziona, a następnie stracona (uduszona) na zamku w Talavera de la Reina przez gubernatora Toledo. Niektórzy badacze twierdzą jednak, że mogło mieć to związek z buntem synów Eleonory i Alfonsa XI, Henryka, Fadryka i Tello przeciw królowi Piotrowi I Okrutnemu, swemu przyrodniemu bratu. W kolejnych latach rywalizacja przybrała na sile, prowadząc do zamordowania Fadryka przez Piotra w 1358, tzw. wojny dwóch Piotrów (władców Kastylii i Aragonii), która poprzez zaangażowanie sił francuskich i angielskich stała się częścią wojny stuletniej, wreszcie zgładzenia Piotra przez Henryka podczas rokowań w pobliżu zamku Montiel.
Eleonora jest tytułową bohaterką opery Geatana Donizettiego "Faworyta" (wł. "La Favorita") z 1840.

</doc>
<doc id="308559" url="https://pl.wikipedia.org/wiki?curid=308559" title="Laryszowie">
Laryszowie



</doc>
<doc id="308561" url="https://pl.wikipedia.org/wiki?curid=308561" title="Jan Golka">
Jan Golka

Jan Golka ps. „Klemens”, „Łukasz” (ur. 18 marca 1918 w Permie, zm. 23 czerwca 1973 w Kielcach) – członek Narodowych Sił Zbrojnych i Narodowego Zjednoczenia Wojskowego. Poeta, członek literackiej grupy "Ponidzie", scenograf teatralny, malarz.
W 1920 rodzina Golków powróciła z Rosji do Polski i zamieszkała w Kielcach. W 1939 J. Golka ukończył Gimnazjum im. Śniadeckich. Następnie przeszedł obowiązkową służbę wojskową w Szkole Podchorążych Artylerii Konnej we Włodzimierzu Wołyńskim. Wkrótce zdał egzamin na Wydział Architektury Politechniki Warszawskiej, ale nie zdążył rozpocząć studiów z powodu wybuchu II wojny światowej. Uczestniczył w wojnie obronnej, a po jej klęsce powrócił do Kielc. W początkowym okresie okupacji kontynuował podziemne studia. W połowie 1943 zaangażował się w działalność konspiracyjną. W listopadzie 1943 objął funkcję zastępcy szefa Oddziału VI (propaganda) Okręgu kieleckiego NSZ. Po rozłamie w NSZ na tle scalenia z AK w kwietniu 1944, został szefem Oddziału VI KG NSZ-ZJ. Jednocześnie był redaktorem pism „Nowa Polska” i „Chrobry Szlak”. Działalność tą prowadził do stycznia 1945. Po wkroczeniu wojsk radzieckich, uprzedzony o możliwym aresztowaniu, wyjechał do Poznania, gdzie został jednak aresztowany przez NKWD i wywieziony na Wschód. Do Polski wrócił w listopadzie 1945 i od razu zaangażował się w działalność podziemia niepodległościowego. Jednocześnie rozpoczął studia. W styczniu 1946 został szefem Oddziału VI (propagandy) KG NZW. W kwietniu 1946 został jednak ponownie aresztowany i przeszedł półtoraroczne śledztwo. W procesie członków KG NZW w 1948 został skazany na 12 lat więzienia. Po amnestii jego wyrok został skrócony do 8 lat, które przesiedział w więzieniu we Wronkach. Po wyjściu na wolność w 1954 nie mógł kontynuować studiów i rozpoczął pracę jako artysta plastyk, scenograf i wreszcie kierownik Teatru im. Stefana Żeromskiego w Kielcach. Opublikował także kilka tomików wierszy.

</doc>
<doc id="308563" url="https://pl.wikipedia.org/wiki?curid=308563" title="Computer Forensics">
Computer Forensics



</doc>
<doc id="308568" url="https://pl.wikipedia.org/wiki?curid=308568" title="Zagreb">
Zagreb



</doc>
<doc id="308571" url="https://pl.wikipedia.org/wiki?curid=308571" title="Mydłodrzewowate">
Mydłodrzewowate

Mydłodrzewowate ("Quillajaceae") – monotypowa rodzina obejmująca rodzaj mydłodrzew ("Quillaja"), zwany też kwilaja i mydłoka. Rośliny te dawniej zaliczane były do rodziny różowatych, współcześnie uważane są za klad bazalny w obrębie bobowców ("Fabales"). W obrębie rodzaju wyróżnia się dwa gatunki pochodzące z Ameryki Południowej.
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), podrodzina "Quillajoideae" (D. Don) Arn., plemię "Quillajeae" Endl., podplemię "Quillajinae" (D. Don) Meisn., rodzaj mydłodrzew ("Quillaja" Molina).

</doc>
<doc id="308575" url="https://pl.wikipedia.org/wiki?curid=308575" title="Johann Kick">
Johann Kick

Johann Kick (ur. 24 listopada 1901 w Waldau, zm. 29 maja 1946 w Landsberg am Lech) – zbrodniarz hitlerowski, SS-Untersturmführer, szef Gestapo w obozie koncentracyjnym Dachau.
Członek NSDAP i SS, stał na czele "Politische Abteilung" (obozowego Gestapo) w Dachau od lutego 1938 do sierpnia 1944 roku. Odpowiedzialny za popełnienie licznych zbrodni na więźniach tego obozu, specjalizował się szczególnie w przesłuchaniach, stosując przy tym wyrafinowane tortury. Jego wydział zajmował się także egzekucjami więźniów i jeńców radzieckich. Kick przeprowadzał również selekcje wśród więźniów, kierując tych niezdolnych do pracy do innych obozów celem zagazowania.
Był jednym z głównych oskarżonych w procesie załogi Dachau, który toczył się przed amerykańskim Trybunałem Wojskowym w 1945 roku. Kick w wyniku przeprowadzonego przewodu sądowego skazany został na śmierć. Wyrok wykonano przez powieszenie pod koniec maja 1946 roku w więzieniu w Landsbergu. 

</doc>
<doc id="308577" url="https://pl.wikipedia.org/wiki?curid=308577" title="Sancho de Castilla">
Sancho de Castilla

Sancho Kastylijski, hiszp. "Sancho de Castilla" (ur. 1398 w Medina del Campo, zm. 1416) – wielki mistrz zakonu Alcantara w latach 1408-1416.
Czwarty syn Ferdynanda de Antequera, regenta Kastylii i Leónu oraz króla Aragonii, wnuk króla Jana I Kastylijskiego.
Po wstąpieniu ojca na tron aragoński jego bracia i on byli określani jako Infanci Aragońscy ("Infantes de Aragón").
Na wieść o śmierci poprzedniego mistrza jego rodzice nie ustawali w intrygach w celu zdobycia prestiżowego i dochodowego urzędu dla swojego syna. Dzięki poparciu zaufanego współpracownika, Sancho de Rojasa, wówczas biskupa Palencii, Ferdynandowi się to udało, pomimo niepełnoletności syna i głosów sprzeciwu wśród braci-rycerzy. Inauguracja rządów jego syna nastąpiła 23 stycznia 1409 w kościele św. Pawła w Valladolid. Sancho zginął w wieku 18 lat na skutek nieszczęśliwego upadku z konia.

</doc>
<doc id="308578" url="https://pl.wikipedia.org/wiki?curid=308578" title="Maksymilian I (cesarz Meksyku)">
Maksymilian I (cesarz Meksyku)

Maksymilian I, właśc. Ferdinand Maximilian Joseph Maria von Österreich, hiszp. Maximiliano I de México, Fernando Maximiliano José de Habsburgo-Lorena (ur. 6 lipca 1832 w Wiedniu, zm. 19 czerwca 1867 na wzgórzu Cerro de las Campanas w mieście Querétaro) – arcyksiążę austriacki, wicekról lombardzko-wenecki w latach 1857-1859, cesarz meksykański w latach 1864-1867, brat Franciszka Józefa I, był wolnomularzem.
Wczesny okres.
Interesował się sztuką oraz naukami ścisłymi (szczególnie botaniką). Kształcił się jako oficer marynarki wojennej. Miał duże zasługi w utworzeniu portu wojennego w Trieście i w zwycięstwach w wojnie austriacko-włoskiej razem z admirałem Wilhelmem von Tegetthoffem. Był uznawany za liberała. W lutym 1857 objął stanowisko wicekróla Królestwa Lombardzko-Weneckiego.
27 lipca 1857 w Brukseli poślubił księżniczkę belgijską – Marię Charlottę Koburg (córkę Leopolda I – króla Belgów i Ludwiki Marii Orleańskiej). Małżeństwo mieszkało w Mediolanie do 1859, kiedy Franciszek Józef pozbawił Maksymiliana stanowiska wicekróla, co było spowodowane liberalną polityką, jaką prowadził arcyksiążę. Krótko po tej dymisji Austria utraciła kontrolę nad swoimi posiadłościami we Włoszech. Wtedy też Maksymilian zrezygnował z funkcji politycznych i osiedlił się w nowej posiadłości w Miramare.
Cesarz Meksyku.
W 1859 meksykańscy monarchiści zaproponowali mu tron Meksyku. Najpierw Maksymilian odrzucił tę propozycję, bo postanowił zaspokoić swoje marzenia o odkrywaniu nowych gatunków roślin w Brazylii jako botanik. Jednak po francuskiej interwencji w Meksyku pod naciskiem Napoleona III i po zdobyciu przez gen. Élie-Frédérica Foreya miasta Meksyk Maksymilian zgodził się na francuskie propozycje i przyjął koronę w 1863. Przekonało go do tego także przeprowadzenie przez Francuzów plebiscytu odnośnie do powołania cesarstwa, w którym rzekomo Meksykanie opowiedzieli się za jego ogłoszeniem (w rzeczywistości plebiscyt został przeprowadzony pod kontrolą francuskich wojsk okupacyjnych). Decyzja ta spowodowała także utratę wszystkich tytułów i praw książęcych jakie przysługiwały mu w Austrii, o czym poinformowano go dopiero przed wyjazdem.
Maksymilian wylądował w Veracruz 28 maja 1864, ale od samego początku jego ekspedycja napotykała same trudności. Wystąpili bowiem przeciw niemu meksykańscy liberałowie razem z legalnie wybranym prezydentem Benito Juárezem. Od tego momentu zaczęła się bezwzględna wojna pomiędzy francuskimi oddziałami ekspedycyjnymi a republikanami.
Cesarz i cesarzowa zamieszkali w pałacu Chapultepec. Jako że Maksymilian i Charlotta nie mieli dzieci, postanowili adoptować Agustína de Iturbide y Green i jego kuzyna Salvadora de Iturbide y de Marzán, wnuków poprzedniego cesarza Meksyku Augustyna. Młodemu Agustinowi nadali tytuł: „Jego wysokość, książę Iturbide” i zamierzali uczynić swoim dziedzicem.
Maksymilian naraził się swoim konserwatywnym sprzymierzeńcom w tym i nuncjuszowi, wprowadzając większość postulatów o które toczona była walka z liberałami, czyli: tolerancję religijną, upaństwowienie dóbr ziemskich należących do Kościoła rzymskokatolickiego, sekularyzację cmentarzy. Kolejno zaaprobował wszystkie ustawy i dekrety liberalne z lat 1855-1860 podtrzymując liberalne reformy które wprowadził Juarez, a jemu samemu zaoferował amnestię, jeżeli poprzysięgnie mu wierność. Juarez odmówił. Wobec tego cesarz polecił, aby wszyscy schwytani współpracownicy Juareza byli rozstrzeliwani. Nie poprawiło to sytuacji, a jedynie wzmogło zaciekłość, z jaką obie strony walczyły.
Gdy w Stanach Zjednoczonych dobiegła końca wojna secesyjna, armia republikańska zaczęła uzyskiwać stamtąd zaopatrzenie. W 1866 Napoleon III Bonaparte wycofał swoje wojska z Meksyku w obliczu wzrastającego oporu Meksykanów i groźby amerykańskiej interwencji. Charlotta odbyła podróż do Europy, szukając poparcia dla swojego męża w Paryżu i w Wiedniu oraz u papieża w Rzymie. Jednak próby te zawiodły i doprowadziły ją do choroby umysłowej, a ona sama nigdy nie wróciła do Meksyku.
Egzekucja.
Mimo że Maksymilianowi doradzano, żeby uciekał z przybranej ojczyzny, on postanowił trwać tam bez względu na stale pogarszającą się sytuację. W czasie wycofywania się do Querétaro został oblężony na kilka tygodni, a 11 maja 1867 podjął próbę ucieczki poprzez linie wroga. Został jednak schwytany. Mimo protestów opinii publicznej na całym świecie (ujmowali się za nim liczni monarchowie europejscy, m.in. cesarz Franciszek Józef przywrócił mu prawa dynastyczne w Austrii, licząc, że ocali to brata przed śmiercią, protestował także Victor Hugo i Giuseppe Garibaldi) sąd wojskowy skazał go na śmierć. Razem z generałami Miguelem Miramonem i Tomasem Mejíą zginął rozstrzelany. Jego ciało zostało wysłane statkiem do rodzinnej Austrii i pochowane w Krypcie Cesarskiej Kościoła Kapucynów w Wiedniu.

</doc>
<doc id="308583" url="https://pl.wikipedia.org/wiki?curid=308583" title="Ocelot andyjski">
Ocelot andyjski

Ocelot andyjski, kot andyjski ("Leopardus jacobita") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae). Opisany na podstawie kilku okazów muzealnych.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1865 roku włoski przyrodnik Emilio Cornalia nadając mu nazwę "Felis jacobita". Holotyp pochodził z Boliwii.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Ocelot andyjski występuje w środkowym i południowym Peru, południowo-zachodniej Boliwii, północno-zachodniej Argentynie i północno-wschodnim Chile.
Morfologia.
Długość ciała 57,7–64 cm, długość ogona 41,3–48 cm; masa ciała jednego samca wynosiła 4 kg. Krępą budową ciała przypomina nieco żbika, lecz jest od niego większy. Głowa jest zaokrąglona i szeroka, uszy małe, bez pędzelków. Na twarzy prążki policzkowe. Futro puszyste i miękkie, żółtoszare do srebrzystego, z nieregularnie rozmieszczonymi żółto-brązowymi cętkami i szerokimi pręgami. Kilka ciemnych pręg biegnie w poprzek ciała. Kończyny poprzecznie pręgowane. Ogon równej grubości, bardzo długi, pręgowany poprzecznie i zakończony jasnym czubkiem.
Ekologia.
Pokarm.
Ich pokarm stanowią drobne gryzonie. Istnieje uzasadnione podejrzenie, że oceloty andyjskie wyspecjalizowały się w polowaniu na szynszyle i wiskacze, które zamieszkują skaliste obszary powyżej 3 tys. m n.p.m. Zważywszy, że szynszyle zostały niemal doszczętnie wytępione, a wiskacze nie są zbyt liczne, może to oznaczać, że kotom andyjskim grozi wymarcie.
Rozród.
Biologia rozrodu tego kota nie została poznana. Kot ten należy do najrzadszych i najsłabiej poznanych dzikich kotów świata.
Tryb życia.
Tryb życia tych zwierząt jest słabo poznany. Wiadomo, że w długich skokach ze skały na skałę pomaga im ogon, którym wykonują wirujące ruchy.
Siedlisko.
Zamieszkują tereny skaliste, prawie zupełnie pozbawione roślinności, na obszarach wyspowych i izolowanych.
Status.
Oceloty andyjskie są bardzo rzadkie; dowodem na to, że jeszcze nie wyginęły są pojawiające się co jakiś czas na rynku nowe skóry, co świadczy o tym, że na te objęte całkowitą ochroną zwierzęta polują kłusownicy. Kot andyjski jest zagrożony wyginięciem.

</doc>
<doc id="308584" url="https://pl.wikipedia.org/wiki?curid=308584" title="Kwas karboranowy">
Kwas karboranowy

Kwas karboranowy H(CHB11Cl11) to związek chemiczny, superkwas, w którym rolę reszty kwasowej spełnia klasterowy karboran. Jest to aktualnie kwas o największej mocy, który można wyodrębnić z roztworu w stanie wolnym.
Mimo swojej dużej mocy, nie ma on własności żrących i w odróżnieniu od innych superkwasów można go przechowywać w zwykłych naczyniach szklanych, a nawet w naczyniach ze stali kwasoodpornej. Własności tego kwasu wynikają z faktu, że jego reszta jest zbudowana z jednego z najbardziej trwałych ze wszystkich znanych anionów klasterowych, który składa się z sieci 11 atomów boru i jednego atomu węgla do którego przyczepiony jest „kwaśny” atom wodoru.
Kwas ten jest ok. milion razy mocniejszy od 100% kwasu siarkowego i kilkaset razy mocniejszy od najsilniejszego wcześniej znanego superkwasu, który udało się wyodrębnić w stanie wolnym, kwasu triflowego. Kwas karboranowy jest jednak znacznie słabszy od mieszaniny fluorowodoru (HF) i pentafluorku antymonu (SbF5), nazywanej czasem kwasem fluoroantymonowym, którego jednak nie udało się jak dotąd wyodrębnić w stanie wolnym.
Kwas karboranowy został otrzymany i zbadany przez zespół Christophera A. Reeda z Uniwersytetu Kalifornijskiego w Riverside w 2004 r.

</doc>
<doc id="308587" url="https://pl.wikipedia.org/wiki?curid=308587" title="Order Orła Czerwonego">
Order Orła Czerwonego

Order Orła Czerwonego (niem. "Roter Adler-Orden") – cywilne i wojskowe odznaczenie niemieckie, ustanowione przez margrabiego Jerzego Wilhelma von Bayreuth w 1705, a w 1792 przejęte przez Królestwo Prus, początkowo jako drugi w kolejności starszeństwa spośród pruskich orderów.
Historia.
Order został ustanowiony 17 listopada 1705 przez Jerzego Wilhelma Hohenzollerna (1678–1726), księcia następcę tronu, późniejszego margrabiego Bayreuth. Początkowo nosił nazwę Ordre de la Sincerité (pol. "Order Szczerości"). W 1712 r. uzyskał status orderu domowego tej gałęzi pruskich Hohenzollernów.
Ostatni margrabia Bayreuth i Ansbach, Karol Aleksander (zm. 1806) nadał mu nowy statut i nazwę: "Wysoki Książęcy Brandenburski Order Orła Czerwonego". Gdy swe księstwo przekazał 2 grudnia 1792 królowi Prus, order również przeszedł w ręce pruskie. Król Fryderyk Wilhelm II nadał mu status drugiego najwyższego orderu rycerskiego w Królestwie Prus, po Orderze Orła Czarnego.
Klasy.
Order do 1810 posiadał tylko jedną klasę, noszoną na na szyi. W 1810 roku został podzielony na trzy klasy, zaś w roku 1830 2. klasa została rozdzielona na dwa stopnie, z gwiazdą lub bez; dodano również czwartą klasę orderu. W 1861 roku z okazji koronacji Wilhelma I na króla Prus ustanowiono klasę Wielkiego Krzyża oraz łańcuch, jako jego wyższy stopień.
Podział na klasy z 1874:
które mogły być nadawane w różnych kombinacjach, np. z:
W momencie zniesienia orderu w 1919 nadawano go w 47 odmianach (w tym 7 odmian Krzyża Wielkiego) z dodatkowym srebrnym Medalem Orła Czerwonego ("Rote-Adler-Medaille").
Insygnia.
Oznaką większości klas orderu był krzyż kawalerski, emaliowany (z wyjątkiem 4. kl.) obustronnie na biało. W środkowym medalionie awersu znajdował się czerwony orzeł Brandenburgii z wieńcem laurowym w szponach, w rewersie monogram „FW” uwieńczony pruską koroną królewską. Wielki Krzyż orderu miał kształt krzyża maltańskiego i posiadał czerwone orły między ramionami oraz monogram „WR” ("Wilhelmus Rex") w medalionie awersu, otoczony dewizą orderu „Sincere et constanter”, a w medalionie rewersu datę Den 18.Octb. 1861. Gwiazda Wielkiego Krzyża była złota, gwiazdy 1. i 2. klasy - srebrne (1. kl.: ośmiopromienna, 2. kl.: romb), i nosiły w środku koronowanego orła czerwonego z wieńcem laurowym w szponach.
Order Orła Czerwonego był orderem niemieckim, który posiadał najwięcej odmian: z koroną, z mieczami między ramionami krzyża lub przy zawieszeniu, z liśćmi dębowymi, z brylantami, z datami lat wysługi (50 lat lub 60 lat) itd.
W sumie znanych jest 118 wariantów wyglądu orderu.
Od 1861 dzielił drugie miejsce w hierarchii z nowym Orderem Korony.
Noszony był na białej wstędze z pomarańczowymi bocznymi paskami. Z orderem związane były dwa srebrne medale wojskowe z 1842 i 1871, noszone na jego wstążce. Odmiana wojenna orderu zawieszana była na tzw. "wstążce wojennej" ("Kriegsband"): czarnej z dwoma białymi paskami (takiej samej, jak m.in. Krzyż Żelazny).
Nie nadawany od 1918 jako odznaczenie państwowe, przetrwał jako order domowy cesarskiego rodu Hohenzollernów, którego wielkim mistrzem jest obecny pretendent do niemieckiego tronu Jerzy Fryderyk.
Odznaczeni.
Polacy odznaczeni orderem (wybór)

</doc>
<doc id="308590" url="https://pl.wikipedia.org/wiki?curid=308590" title="Jakub III Cypryjski">
Jakub III Cypryjski

Jakub III Cypryjski (ur. 28 sierpnia 1473, zm. 26 sierpnia 1474) - król Cypru.
Był jedynym synem Jakuba II i Katarzyny Cornaro. Zmarł w wieku niemowlęcym pozostawiając matkę samodzielnie na tronie. Pochowany w katedrze w Famaguście. Jego śmierć umożliwiła Wenecjanom przejęcie kontroli nad Cyprem.

</doc>
<doc id="308591" url="https://pl.wikipedia.org/wiki?curid=308591" title="Maska telekomunikacyjna">
Maska telekomunikacyjna

Maska telekomunikacyjna () – maska określająca maksymalne dopuszczalne odchylenie amplitudy i kształtu impulsu sygnału cyfrowego; termin stosowany przy pomiarach cyfrowych traktów telekomunikacyjnych. 
Aby odbiornik mógł właściwie zinterpretować przesyłane dane, sygnał przenoszony przez tor transmisyjny powinien mieć ściśle określony kształt. Na skutek różnych niepożądanych zjawisk (takich jak odbicia, spadki napięcia i mocy, nieliniowość stopni mocy odbiorników i nadajników, fluktuację fazy itp.) kształt odebranego impulsu zwykle nie jest idealny (i różni się od sygnału na wyjściu nadajnika).
Maski telekomunikacyjne określają maksymalne dopuszczalne odchylenie amplitudy i kształtu impulsu sygnału cyfrowego. Jeśli sygnał nie wykracza poza ramy maski, to odbiornik powinien go prawidłowo odebrać i zinterpretować. W przeciwnym przypadku może to być niemożliwe lub może nastąpić jego przekłamanie (w zależności od charakteru tych zniekształceń).
Maski telekomunikacyjne mają zastosowanie dla urządzeń telekomunikacyjnych PCM, PDH i SDH.
Wymagania do przesyłania impulsu.
Wymagania na amplitudę i kształt napięcia impulsów w urządzeniach telekomunikacyjnych PCM, PDH i SDH precyzuje zalecenie Międzynarodowego Związku Telekomunikacyjnego ITU-T G.703 oraz "Wymagania techniczno-eksploatacyjne dla teletransmisyjnych plezjochronicznych systemów cyfrowych".
Wyciąg z tych wymagań zawiera poniższa tablica:
Przykłady porównania przebiegów z maskami telekomunikacyjnymi.
Poniżej podano przykłady pomiarów rzeczywistych przebiegów z nałożonymi na nie maskami telekomunikacyjnymi zdefiniowanymi w tabeli. Wszystkie zmierzone przebiegi są prawidłowe (nie wykraczają poza ramy masek).

</doc>
<doc id="308596" url="https://pl.wikipedia.org/wiki?curid=308596" title="Lotos">
Lotos

Lotos ("Nelumbo" Adans.) – rodzaj roślin z rodziny lotosowatych. Należą do niego dwa gatunki – lotos orzechodajny "N. nucifera" występujący w południowej Rosji, Azji południowej, wschodniej i południowo-wschodniej oraz północno-wschodniej Australii oraz lotos żółty "N. lutea" rosnący od Kolumbii w Ameryce Południowej, poprzez Antyle i Amerykę Środkową po wschodnią część Ameryki Północnej. 
Lotos orzechodajny odgrywa ogromną rolę w południowo- i wschodnioazjatyckiej kulturze, sztuce i religii. W starożytności znany także i uprawiany w basenie Morza Śródziemnego. Owoce bogate w skrobię są spożywane surowe, po ugotowaniu i uprażeniu. Kłącza tego gatunku spożywane są jako jarzyna. Rośliny uprawiane są jako ozdobne (tylko w Chinach znanych jest ok. 600 kultywarów). Liście służą do opakowywania żywności, a włókna z ogonków liściowych służą do wyrobu tekstyliów.
Morfologia.
Wieloletnie byliny wodne o sezonowych liściach. Z wyglądu podobne są do grzybieni, jednak u lotosów ponad powierzchnię wody wzniesione są nie tylko kwiaty, ale również liście. Liście są pokryte woskowym nalotem i są niemal okrągłe. Kwiaty wonne, wyrastające pojedynczo na długich szypułkach. Kwiaty obupłciowe posiadają 200–400 pręcików otaczających słupek. Nasiona (orzeszki) są niezwykle długowieczne. Odkryte w Japonii nasiona lotosów liczące około 2 tysięcy lat wykiełkowały, a otrzymane z nich rośliny zakwitły.
Systematyka.
Ze względu na zewnętrzne podobieństwo rośliny te zaliczano dawniej do grzybieniowatych "Nymphaeaceae". W nowszych systemach klasyfikacyjnych rodzaj wyodrębniany jest w randze rodziny lotosowatych "Nelumbonaceae" w rzędzie srebrnikowców "Proteales".
Gatunek wymarły – "Nelumbo aureavallis" odkryto w osadach dolnoeoceńskiej (iprez) formacji "Golden Valley" (ang. "Golden Valley Formation") w Dakocie Północnej (USA).
Zastosowanie.
Jadalne są bogate w skrobię orzeszki i kłącze, w kuchni chińskiej także rozszerzone dno kwiatowe. Lotosy są też uprawiane w zbiornikach wodnych jako rośliny ozdobne. Wykorzystywane są także jako rośliny lecznicze.
Znaczenie w kulturze.
Lotos orzechodajny był czczony w starożytnym Egipcie. Jest świętą rośliną w hinduizmie i buddyzmie. Jest narodową rośliną Egiptu, Indii i Wietnamu. Jest też częścią godła Indii.

</doc>
<doc id="308598" url="https://pl.wikipedia.org/wiki?curid=308598" title="Jean Darboux">
Jean Darboux

Jean Gaston Darboux (ur. 14 sierpnia 1842 w Nîmes, zm. 23 lutego 1917 w Paryżu) – francuski matematyk, profesor Sorbony. Laureat Medalu Sylvestera za rok 1916. Członek kilku Akademii Nauk: Francuskiej (od 1884), Petersburskiej (od 1895) i Towarzystwa Królewskiego w Londynie. 
Jego najważniejsze osiągnięcia są z zakresu geometrii różniczkowej i równań różniczkowych. Istotny wpływ na rozwój matematyki miały jego "Wykłady ogólnej teorii powierzchni", które zawierały wyniki całego stulecia badań matematyków w zakresie geometrii różniczkowej krzywych i powierzchni.

</doc>
<doc id="308599" url="https://pl.wikipedia.org/wiki?curid=308599" title="Teofil Ociepka">
Teofil Ociepka

 
Teofil Ociepka (ur. 22 kwietnia 1891 w Janowie, zm. 15 stycznia 1978 w Bydgoszczy) – malarz samouk (prymitywista) i teozof. Jeden z przywódców Janowskiej Gminy Okultystycznej.
Obok Nikifora najbardziej znany polski reprezentant prymitywizmu, jego twórczość osiągnęła światowe uznanie.
Życiorys.
Z zawodu górnik, był pracownikiem powierzchniowym kopalni „Giesche” (obecnie „Wieczorek”), gdzie pracował jako maszynista w kopalnianej elektrowni. Z okultyzmem spotkał się jako żołnierz armii niemieckiej w czasie I wojny. Przywiózł z niej do Janowa pierwsze książki okultystyczne, w tym traktat "Siedemdziesiąt dwa Imiona Boże" Athanasiusa Kirchera. Za sprawą Szwajcara Filipa Hohmanna mieszkającego w Wittenberdze, z którym utrzymywał stały kontakt korespondencyjny został członkiem Loży Różokrzyżowców. Uzyskał status mistrza nauk tajemnych. Od Filipa Hohmanna otrzymywał korespondencyjne wskazówki co do swojego postępowania. Z jego polecenia utworzył w Janowie silną gminę okultystyczną. Kontaktował się ze lwowskim Towarzystwem Parapsychicznym im. Juliana Ochorowicza. Uważał, że pozostaje w łączności duchowej ze swoim mistrzem, i że to on drogą telepatyczną inspiruje jego malarstwo.
Malować zaczął około 1927 z polecenia i namowy Hohmanna. Po krytyce jego prac, która spotkała go ze strony Tadeusza Dobrowolskiego w 1930 zaprzestał prób malarskich. Do twórczości powrócił prawdopodobnie przed II wojną lub podczas jej trwania.
Po wojnie zyskał promotorkę w osobie pisarki Izabeli Czajki-Stachowicz, która w 1948 zorganizowała mu indywidualną wystawę w Warszawie, promując jako polskiego "Celnika Rousseau". Pomogli jej w tym przyjaciele, m.in. Julian Tuwim czy Jan Kott. Warszawska wystawa zapoczątkowała wielką karierę artystyczną Ociepki.
Malarstwo swoje traktował jak boże posłannictwo, stąd starał się przedstawiać w nim tematykę absolutną, w tym walki Dobra ze Złem. Do ideologii różokrzyżowców nawiązuje symbolika obrazów związanych z Saturnem, jego wyimaginowaną florą i fauną. W początku lat 50., aby być choć trochę w zgodzie z panującą ideologią, interpretowano je jako krajobrazy ery paleozoicznej. W późniejszym okresie jego prace nawiązywały do baśni, legend, życia górników. Charakteryzują się bogactwem wyobraźni i jaskrawą, bogatą kolorystyką. Tematyka jego dzieł, zwłaszcza przed 1956, przysparzała mu kłopotów jako nieprzystająca do kanonu socrealizmu.
W 1946 współzałożył, przy udziale Ottona Klimczoka, zespół plastyczny. W 1947 został on przekształcony w koło plastyczne przy Domu Kultury KWK Wieczorek na bazie którego w latach pięćdziesiątych zaczęła działać grupa utalentowanych twórców malarzy-amatorów. Grupa zwana od miejsca jej powstania Grupą Janowską lub też, formalnie, Kołem Malarzy Nieprofesjonalnych. Należał do niej do 1959, kiedy to przeniósł się na stałe do żony, do Bydgoszczy. Pod jej wpływem zaprzestał kontaktów z członkami Grupy Janowskiej i oddalił się od okultyzmu.
Działalność Grupy Janowskiej została w sfabularyzowanej formie przedstawiona w filmie "Angelus". 
W 1962 powstał film dokumentalny o artyście "Spotkanie z Teofilem Ociepką" w reżyserii Tadeusza Makarczyńskiego.
Z okazji jubileuszu 85-lecia urodzin został odznaczony Krzyżem Kawalerskim Orderu Odrodzenia Polski
Został pochowany w części komunalnej cmentarza przy ul. Lotników w Bydgoszczy (sektor X, rząd A, grób 18).
Od 1996 w Bydgoszczy realizowany jest Ogólnopolski konkurs malarski im. Teofila Ociepki przez Galerię Sztuki Ludowej i Nieprofesjonalnej wraz z Muzeum Okręgowym im. Leona Wyczółkowskiego w Bydgoszczy 
W 2016 w 125 rocznicę urodzin artysty w Muzeum Okręgowym im. Leona Wyczółkowskiego w Bydgoszczy została zorganizowana największa wystawa prac malarskich i rysunku Teofila Ociepki ze zbiorów prywatnych i muzealnych. 
W 2022 w ramach festiwalu World Urban Art przy Kujawsko-Pomorskim Centrum Kultury na placu Kościeleckich w Bydgoszczy został namalowany przez Arkadiusza Andrejkowa mural poświęcony artyście.

</doc>
<doc id="308600" url="https://pl.wikipedia.org/wiki?curid=308600" title="Vine Deloria, Jr">
Vine Deloria, Jr



</doc>
<doc id="308601" url="https://pl.wikipedia.org/wiki?curid=308601" title="Anton Thumann">
Anton Thumann

Anton Thumann (ur. 31 października 1912 w Pfaffenhofen an der Ilm, zm. 8 października 1946 w Hameln) – zbrodniarz hitlerowski, członek załogi obozów koncentracyjnych Gross-Rosen, Majdanek i Neuengamme (KL) oraz SS-Obersturmführer.
Życiorys.
Należał do NSDAP i SS. W latach 1941–1943 pełnił służbę w Gross-Rosen jako kierownik obozu ("Schutzhaftlagerführer"). Następnie od lutego 1943 do maja 1944 Thumann był kierownikiem więźniarskiej części obozu ("Schutzhaftlagerführer") w obozie Majdanek. Od lipca 1944 do maja 1945 pełnił taką samą funkcję w obozie Neuengamme (KL). Na Majdanku bezpośrednio odpowiadał za proces eksterminacji Żydów w komorach gazowych. Oprócz tego we wszystkich obozach, w których pełnił służbę, wykazywał się brutalnością i okrucieństwem. Wielokrotnie osobiście dokonywał egzekucji, torturował czy w inny sposób maltretował więźniów.
Po wojnie.
Po wojnie schwytany przez aliantów, zasiadł na ławie oskarżonych w procesie załogi Neuengamme w Hamburgu przed brytyjskim Trybunałem Wojskowym (1946). Odpowiadał jedynie za zbrodnie popełnione w Neuengamme (KL). Trybunał wydał na Thumanna wyrok śmierci, który został wykonany przez powieszenie w październiku 1946 w więzieniu Hameln. Za swoje zbrodnie popełnione w Gross-Rosen i Majdanku nie był sądzony.

</doc>
<doc id="308603" url="https://pl.wikipedia.org/wiki?curid=308603" title="Park Zadole">
Park Zadole

Park Zadole − określany jako "Tereny Rekreacyjne Zadole" park miejski znajdujący się w katowickiej dzielnicy Ligota, a dokładniej w jej najbardziej na południe wysuniętej części - Zadolu. Tereny parku rozpoczynają się od ul. Wczasowej i Poziomkowej, przecięte są ul. Śląską i Studencką, za którymi tworzą las sięgający aż do Mikołowa (Lasy Panewnickie).
Opis.
Park Zadole ma powierzchnię 7,76 ha i obok Parku Kościuszki i Katowickiego Parku Leśnego stanowi jeden z większych terenów zielonych o charakterze rekreacyjnym w Katowicach.
W parku usytuowany jest tor deskorolkowy, ścieżka rowerowa, mały amfiteatr, korty tenisowe oraz osiedle akademickie, a od 2019 roku również tężnia solankowa, wybudowana ze środków Budżetu Obywatelskiego Miasta Katowice.
Nazwa "Park Zadole" została nadana uchwałą Rady Miasta Katowice nr LXV/1303/10 z 27 września 2010, chociaż nazwa ta była używana potocznie już wcześniej.
Tężnia solankowa.
Projekt wzniesienia i udostępnienia bezpłatnej tężni solankowej dla mieszkańców miasta został zgłoszony w ramach budżetu obywatelskiego w 2017 roku. Prace budowlane prowadzono w latach 2018–2019. Obiekt otwarto w kwietniu 2019 roku. Koszt budowy wyniósł 2 600 000 zł. Główna konstrukcja na planie prostokąta ma wymiary 11,6 m x 37,8 m x 7 m. Tężnia zasilana jest solanką ze złóż w Dębowcu z odwiertu „Korona”.
Korzystanie z tężni jest bezpłatne. Obiekt otwarty jest od kwietnia do października w godzinach 9.00–21.00, w sezonie letnim do godz. 22.00. Wokół tężni znajduje się teren rekreacyjny z ławkami i zieleńcami. Obiektem zarządza Zakład Zieleni Miejskiej w Katowicach.
Właściwości lecznicze.
W jednym litrze solanki Zabłockiej z Dębowca jest prawie 20 razy więcej jodu niż w wodzie z Bałtyku. Inhalacja na terenie tężni pomaga w leczeniu takich schorzeń, jak:

</doc>
<doc id="308604" url="https://pl.wikipedia.org/wiki?curid=308604" title="Andrzej Jagiełło">
Andrzej Jagiełło

Andrzej Idzi Jagiełło (ur. 1 września 1944 w Krynkach jako Andrzej Jagieła) – polski polityk, poseł na Sejm IV kadencji.
Życiorys.
Ukończył w 1987 studia na Wydziale Społeczno-Politycznym Akademii Nauk Społecznych przy KC PZPR. W latach 1964–1990 był członkiem Polskiej Zjednoczonej Partii Robotniczej, pełnił m.in. funkcję pierwszego sekretarza w komitecie zakładowym.
Od 1964 do 1993 pracował w różnych przedsiębiorstwach jako technolog i inżynier, od 1988 zatrudniony jako monter w Niemczech. Później przez rok był zatrudniony w Kasie Rolniczego Ubezpieczenia Zdrowotnego. W latach 1994–1997 pełnił funkcję dyrektora Miejskiego Ośrodka Pomocy Społecznej w Starachowicach. Ponownie zajmował to stanowisko od października do listopada 2005.
W 1999 wstąpił do Sojuszu Lewicy Demokratycznej, wchodził w skład władz regionalnych tej partii. W latach 1998–2001 zasiadał w sejmiku świętokrzyskim. Od 2001 do 2005 był posłem z ramienia SLD na Sejm IV kadencji z okręgu kieleckiego. Zasiadał w Komisji Sprawiedliwości i Praw Człowieka oraz Komisji Polityki Społecznej i Rodziny. W 2003 wystąpił z SLD. Należał później do kół poselskich Partii Ludowo-Demokratycznej i Stronnictwa Gospodarczego. Nie ubiegał się o reelekcję w 2005.
24 stycznia 2005 Sąd Okręgowy w Kielcach skazał go na karę 1 roku i 6 miesięcy pozbawienia wolności za udział w tzw. aferze starachowickiej. 16 listopada 2005 Sąd Apelacyjny w Krakowie podtrzymał wyrok sądu okręgowego, obniżając karę do 1 roku. 3 października 2006 został warunkowo przedterminowo zwolniony.
W 2014 kandydował do rady gminy Brody z ramienia komitetu Rozwój Brody 2014, zajmując ostatnie miejsce w okręgu. Kilka lat później został przewodniczącym świętokrzyskich struktur partii Akcja Zawiedzionych Emerytów Rencistów.

</doc>
<doc id="308609" url="https://pl.wikipedia.org/wiki?curid=308609" title="Henryk Długosz">
Henryk Długosz

Henryk Długosz (ur. 26 marca 1961 w Drugni) – polski polityk, mechanik, poseł na Sejm III i IV kadencji.
Życiorys.
Uczęszczał do technikum mechanicznego. W 1989 ukończył zaoczne studia na Wydziale Mechanicznym Politechniki Świętokrzyskiej w Kielcach. Od 1986 zajmował kierownicze stanowiska w przedsiębiorstwach. W 1997 zajmował stanowisko przewodniczącego rady głównej Staropolskiej Izby Przemysłowo-Handlowej.
Działał w Polskiej Zjednoczonej Partii Robotniczej. W latach 1990–1999 był członkiem Socjaldemokracji Rzeczypospolitej Polskiej, a w latach 1999–2003 Sojuszu Lewicy Demokratycznej (m.in. przewodniczył radzie wojewódzkiej SLD w Kielcach od 2001 do 2003). W 1994 sprawował funkcję wicewojewody kieleckiego. 
Od 1997 do 2005 był posłem wybieranym w okręgach kieleckich: nr 18 i nr 33 z list SLD. Zasiadał w Komisji Skarbu Państwa, Uwłaszczenia i Prywatyzacji. Od 1998 do 2001 był także radnym sejmiku świętokrzyskiego i jego przewodniczącym. W październiku 2003 wystąpił z SLD. 10 lat później został ponownie przyjęty do jednego z kieleckich kół tej partii, jednak decyzję tę uchylił miejski zarząd Sojuszu.
24 stycznia 2005 Sąd Okręgowy w Kielcach skazał go na karę 2 lata pozbawienia wolności za udział w tzw. aferze starachowickiej. 16 listopada 2005 Sąd Apelacyjny w Krakowie podtrzymał wyrok sądu okręgowego, redukując karę do 1,5 roku. We wrześniu 2007 uzyskał warunkowe przedterminowe zwolnienie po odbyciu ponad połowy kary.

</doc>
<doc id="308613" url="https://pl.wikipedia.org/wiki?curid=308613" title="Moravskoslezský kraj">
Moravskoslezský kraj



</doc>
<doc id="308614" url="https://pl.wikipedia.org/wiki?curid=308614" title="Hucisko (powiat suski)">
Hucisko (powiat suski)

Hucisko – wieś w Polsce, położona w województwie małopolskim, w powiecie suskim, w gminie Stryszawa.
W latach 1954–1961 wieś należała i była siedzibą władz gromady Hucisko, po jej zniesieniu w gromadzie Lachowice. W latach 1975–1998 wieś należała administracyjnie do województwa bielskiego.
Położenie.
Wieś położona jest na dziale wodnym oddzielającym dorzecza Skawy i Koszarawy, oraz Pasmo Pewelskie od Pasma Laskowskiego. Obydwa te pasma według Jerzego Kondrackiego, autora regionalizacji fizycznogeograficznej Polski należą do Beskidu Makowskiego
Przez Hucisko przebiega linia kolejowa nr 97 z Suchej Beskidzkiej do Żywca – fragment Galicyjskiej Kolei Transwersalnej, otwartej w 1884. W tym miejscu przekracza on najwyższy punkt na całej swej trasie – Przełęcz Hucisko 560 m n.p.m.
Historia.
Hucisko powstało w XV wieku jako przysiółek Pewli Wielkiej. Nazwa wywodzi się od huty żelaza, w której wydobywano rudę żelaza i wypalano ją w prymitywnych dymarkach (resztki dymarki można zobaczyć w pobliżu stacji kolejowej).
W XVII wieku w Hucisku istniała huta szkła.
Religia.
Na terenie wsi działalność duszpasterską prowadzi Kościół Rzymskokatolicki (parafia Niepokalanego Serca NMP).

</doc>
<doc id="308619" url="https://pl.wikipedia.org/wiki?curid=308619" title="Hrabia cesarstwa">
Hrabia cesarstwa

Hrabia cesarstwa lub hrabia S. R. I. (łac. "comes sacri Romani Imperii", niem. "Reichsgraf", fr. "comte d’Empire") – tytuł feudalny lub arystokratyczny nadawany przez władcę cesarstwa.
Święte Cesarstwo Rzymskie.
Do 1804 było w Europie łacińskiej tylko jedno cesarstwo: Święte Cesarstwo Rzymskie (inna spotykana nazwa „Święta Rzesza Rzymska”), którego władca cesarz rzymski nadawał tytuły arystokratyczne książąt, hrabiów, baronów, rycerzy odpowiednio: "Reichsfürst", "Reichsgraf", "Reichsfreiherr", "Reichsritter". W przypadku rycerzy miało to oznaczać, że są jako "osoby" (niem. "Personalisten") bezpośrednio podlegli cesarzowi, a nie lokalnym udzielnym władcom. Terytorialnym hrabiom cesarstwa, będącym bezpośrednimi lennikami cesarstwa, przysługiwał tytuł i uprawnienia księcia cesarstwa (księcia Rzeszy), w szczególności suwerenna władza zwierzchnia na terenie swoich lenn a także udział w Sejmie Rzeszy. Hrabiowie zasiadali w nim podzieleni na regionalne grupy - kolegia (Szwabii, Wetterau, Frankonii i Westfalii), a każde z tych kolegiów dysponowało jednym głosem (niem. "Kurialstimme"). Pełnoprawni książęta Rzeszy dysponowali każdy jednym głosem (niem. "Virilstimme"). Cesarz mógł podnieść terytorium hrabiego lub innego pana Rzeszy (burgrabiego, pana (niem. "Herr")) do godności książęcej i wówczas feudał taki awansował do rangi wirylistów. Tak było np. z hrabiami Hennebergu, landgrafami Leuchtenbergu, hrabiami Gorycji i Gradiski (książętami Eggenberg) czy burgrabiami Norymbergii (hrabiami Hohenzollern i późniejszymi margrabiami Brandenburgii).
Tytuł "Reichsgraf" nadawany był też rodom i indywidualnym osobom wedle swobodnego uznania przez cesarza. Tytuł ten otrzymały m.in. rodziny: Tarnowscy herbu Leliwa, Dönhoff, Zamoyscy herbu Jelita.
Obecnie te cesarskie tytuły z przedrostkiem "Reichs-" są bardzo cenione jako starsze od tych nadawanych przez królów pruskich od 1701, czy władców 38 państw niemieckich w okresie 1815–1918.
Cesarstwo Francuskie.
Tytuł był nadawany również jako "comte d’Empire" przez Napoleona Bonaparte, cesarza Francuzów. Od 1808 do 1814, nadano 388 tytułów, m.in. ministrom, senatorom, członkom Rady Stanu, a także mniej ważnym generałom.

</doc>
<doc id="308622" url="https://pl.wikipedia.org/wiki?curid=308622" title="Kraj Morawsko-Śląski">
Kraj Morawsko-Śląski



</doc>
<doc id="308623" url="https://pl.wikipedia.org/wiki?curid=308623" title="Fryderyk Wilhelm von Reden">
Fryderyk Wilhelm von Reden



</doc>
<doc id="308630" url="https://pl.wikipedia.org/wiki?curid=308630" title="Morela">
Morela

Morela ("Armeniaca" ≡ "Prunus" subgen. "Prunus" sect. "Armeniaca") – rodzaj, podrodzaj lub sekcja (w zależności od ujęcia klasyfikacyjnego) roślin z rodziny różowatych. Ze względu na zagnieżdżenie w obrębie rodzaju śliwa "Prunus" zwykle wyróżniany w randze sekcji, co oznacza, że gatunki zaliczane są do rodzaju śliwa ("Prunus"). 
Zaliczane tu gatunki mają duże znaczenie ekonomiczne i są uprawiane jako owocowe i ozdobne. W Polsce uprawiana jest morela pospolita "Armeniaca vulgaris" ≡ "Prunus armeniaca" 
Systematyka.
Rodzaj "Armeniaca" wyróżniony został w 1700 przez de Tourneforta na podstawie różnic w budowie owoców między tymi roślinami oraz rodzajami: "Amygdalus", "Cerasus", "Laurocerasus", "Persica" i "Prunus". Klasyfikacja ta częściowo została przyjęta przez Linneusza, który w 1753 wyróżnił jednak tylko trzy, a w 1754 cztery rodzaje, w tym "Armeniaca". Kolejni taksonomowie modyfikowali listę rodzajów, wyróżniając nowe lub łącząc je w różny sposób. Po raz pierwszy pomysł scalenia wszystkich gatunków w jeden rodzaj śliwa "Prunus" opublikowany został przez Asa Gray'a w 1856 oraz Benthama i Hookera w 1865. Szeroko zaakceptowana została klasyfikacja Rehdera z 1940 umieszczająca morele w obrębie podrodzaju "Prunophora" (jednego z 5 wyróżnionych w obrębie rodzaju). Morele ze względu na zagnieżdżenie w obrębie śliw z podrodzaju "Prunus" są wyodrębniane w jego obrębie w randze sekcji " Armeniaca" (jednej z 7 w obrębie podrodzaju). Opublikowane zostały także alternatywne koncepcje zachowujące odrębne rodzaje (w tym "Armeniaca") w nawiązaniu do dawnego ujęcia Tourneforta i Linneusza, ale dla uzyskania taksonów monofiletycznych wymagają one podziału "Prunus" na co najmniej 10 rodzajów.
Podrodzaj "Prunus"

</doc>
<doc id="308631" url="https://pl.wikipedia.org/wiki?curid=308631" title="NLX">
NLX

NLX - standard konstrukcji obudów i płyt głównych komputerów wprowadzony na rynek przez firmę Intel w 1996 roku.
Specyfikacja ta powstała po to, aby ułatwić montaż i demontaż urządzeń w komputerze (np. dyski twarde montowane są na zaczepach, a nie za pomocą śrub), a także dostęp do poszczególnych komponentów komputera, takich jak pamięć RAM czy płyta główna. 
Komputery oparte na architekturze NLX są produkowane i rozprowadzane przez dużych sprzedawców i praktycznie nieosiągalne w obrocie detalicznym, gdzie najpopularniejszym formatem jest ATX.

</doc>
<doc id="308634" url="https://pl.wikipedia.org/wiki?curid=308634" title="Jerzy Różycki (matematyk)">
Jerzy Różycki (matematyk)

Jerzy Różycki (ur. 24 lipca 1909 w , zm. 9 stycznia 1942 k. Balearów) – polski matematyk i kryptolog, pracownik radiokontrwywiadu wojskowego (Biuro Szyfrów Referat 4) Oddziału II Sztabu Głównego WP.
Życiorys.
Był najmłodszym z czworga dzieci Wandy z Benitów i Zygmunta Różyckich. Urodził się 24 lipca 1909 w Olszanie w guberni kijowskiej. W 1918 wraz z rodziną uciekł z ogarniętych rewolucją terenów byłego Imperium Rosyjskiego do odrodzonej po zaborach Rzeczypospolitej. Przez kilka lat mieszkał w Wyszkowie nad Bugiem, gdzie w maju 1926 ukończył Gimnazjum Koedukacyjne Towarzystwa Szkoły Średniej. Tu oraz w pobliskim Długosiodle Zygmunt Różycki prowadził apteki.
W październiku 1926 Jerzy Różycki rozpoczął studia na Wydziale Matematyczno-Przyrodniczym Uniwersytetu Poznańskiego. Dyplom magistra matematyki uzyskał w lutym 1932 i podjął pracę na uczelni. Zdecydował się także na studiowanie drugiego kierunku – w grudniu 1937 dostał dyplom magistra geografii. Podczas studiów na Uniwersytecie Poznańskim był członkiem Korporacji Akademickiej Chrobria.
W 1929 znalazł się w grupie 23 najzdolniejszych studentów matematyki, biegle znających język niemiecki, którzy rozpoczęli utajniony kurs podstaw kryptologii. Jeszcze jako student matematyki zaczął pracować w poznańskim zespole kryptologów Biura Szyfrów Sztabu Głównego. We wrześniu 1932 zespół przeniósł się do Warszawy.
Zespół w składzie: Marian Rejewski, Henryk Zygalski i Jerzy Różycki w styczniu 1933 złamał kod niemieckiej maszyny szyfrującej Enigma, zbudował jej działającą kopię oraz urządzenia deszyfrujące szyfrogramy Enigmy – najpierw tzw. cyklometr, a następnie, po udoskonaleniu przez Niemców techniki szyfrowania, tzw. bombę kryptologiczną. Praca Różyckiego to tzw. "metoda zegara", pozwalająca określić wybór i ustawienie wirnika w maszynie Enigma. Do czasu mobilizacji przed wybuchem II wojny światowej był cywilem pracującym w Sztabie Głównym WP.
W lipcu 1938 ożenił się z Marią Barbarą Majką, w maju następnego roku urodził się ich syn Janusz.
Zginął na Morzu Śródziemnym 9 stycznia 1942 podczas powrotu z Algieru do ośrodka dekryptażu "Kadyks", ulokowanego w Państwie Vichy. Statek pasażerski "Lamoricière", którego był pasażerem, zatonął w tajemniczych okolicznościach w pobliżu Balearów. Wśród 222 ofiar katastrofy, oprócz Różyckiego, znajdowali się: kapitan Jan Graliński – szef (referatu sowieckiego, kontrwywiadu radiowego – Wschód) Biura Szyfrów Referat nr 3 (BS-3), Piotr Smoleński – kryptolog Biura Szyfrów Ref. nr 3 i oficer francuski towarzyszący trzem polskim kryptologom – kapitan François Lane.
Odznaczenie i upamiętnienie.
Postanowieniem prezydenta Aleksandra Kwaśniewskiego z 21 lutego 2000 został w uznaniu wybitnych zasług dla Rzeczypospolitej Polskiej wraz z Marianem Rejewskim i Henrykiem Zygalskim pośmiertnie odznaczony Krzyżem Wielkim Orderu Odrodzenia Polski.
Poczta Polska wprowadziła w 2009 do obiegu cztery znaczki. Na znaczku o nominale 1,95 zł. przedstawiono podobiznę Jerzego Różyckiego w otoczeniu pozostałych dwóch kryptologów.
W 1999 przy ul. Leśnej w Lesie Kabackim w Warszawie, przed wjazdem na teren kompleksu Centrum Operacji Powietrznych-Dowództwa Komponentu Powietrznego, w którym przed II wojną światową mieścił się Referat Niemiecki Biura Szyfrów, odsłonięto kamień z tablicą upamiętniającą pracujących tam Jerzego Różyckiego, Mariana Rejewskiego i Henryka Zygalskiego.
W maju 2014 Institute of Electrical and Electronics Engineers Board of Directors przyznało najwyższe odznaczenie IEEE „Milestone” trzem polskim matematykom, którzy w latach 1932–1939 złamali po raz pierwszy kody niemieckiej maszyny szyfrującej Enigma. 5 sierpnia 2014, przy ul. Śniadeckich w Warszawie, przed gmachem Instytutu Matematycznego Polskiej Akademii Nauk zostały odsłonięte tablice (w języku angielskim i polskim), upamiętniające osiągnięcie trójki polskich matematyków-kryptologów: Mariana Rejewskiego, Jerzego Różyckiego i Henryka Zygalskiego oraz inżynierów z warszawskiej Wytwórni Radiotechnicznej AVA.
W kwietniu 2016 na budynku I Liceum Ogólnokształcącego im. Cypriana Norwida w Wyszkowie (kontynuatora przedwojennego gimnazjum) odsłonięto pamiątkową tablicę.
W listopadzie 2016 Rada Miejska w Wyszkowie nadała nazwę „Jerzego Różyckiego, matematyka i kryptologa” rondu na skrzyżowaniu ulic Tadeusza Kościuszki i Stefana Okrzei.
W kwietniu 2017 na budynku nr 4 przy ul. Woronicza w Warszawie, gdzie w latach 1937–1939 mieszkał Jerzy Różycki, zawisła pamiątkowa tablica.
30 października 2018 w wyszkowskim parku miejskim stanął pomnik – ławeczka Jerzego Różyckiego. Autorem rzeźby jest Karol Badyna.
6 września 2019 w Krypcie Panteonu Narodowego, w podziemiach kościoła Świętych Piotra i Pawła w Krakowie, uroczyście złożono w sarkofagu urny z ziemią z miejsc związanych ze śmiercią lub pochówkiem kryptologów: Jerzego Różyckiego, Henryka Zygalskiego i Mariana Rejewskiego (z dna Morza Śródziemnego, z Chichesteru oraz z okolic grobu na Powązkach). "Decyzja o sarkofagu z trzema urnami, z których żadna nie zawiera ludzkich szczątków stanowi absolutny wyjątek. Nie ma żadnej możliwości, aby odnaleźć szczątki Jerzego Różyckiego, a wybitność tego człowieka jest ponad wszelką wątpliwość. Stawiając mu grób, choćby symboliczny, spełniamy obowiązek państwa polskiego" – czytamy na stronie www.panteonnarodowy.org
Decyzją Nr 11/MON z dnia 4 lutego 2020 Jerzy Witold Różycki został patronem Narodowego Centrum Bezpieczeństwa Cyberprzestrzeni.
W Poznaniu 25 września 2021 zostało otwarte interaktywne "Centrum Szyfrów Enigma". Multimedialna ekspozycja centrum poświęcona jest historii maszyny szyfrującej Enigma i trzem polskim kryptologom: Marianowi Rejewskiemu, Henrykowi Zygalskiemu i Jerzemu Różyckiemu.
Jerzy Różycki w filmie.
Jego postać występuje w filmie "Sekret Enigmy" z 1979 r. w reżyserii Romana Wionczka. Rolę tę grał Piotr Fronczewski.

</doc>
<doc id="308635" url="https://pl.wikipedia.org/wiki?curid=308635" title="Terry O’Quinn">
Terry O’Quinn

Terry O’Quinn, właściwie Terrance Quinn (ur. 15 lipca 1952 w Sault Sainte Marie) – amerykański aktor filmowy i telewizyjny, perkusista, gitarzysta i piosenkarz. Występował w serialu telewizyjnym "Lost", gdzie kreował postać Johna Locke’a.
Życiorys.
Wczesne lata.
Urodził się w War Memorial Hospital w Sault Sainte Marie w stanie Michigan w rodzinie irlandzkich imigrantów. Podczas nauki w liceum występował jako perkusista. Po ukończeniu szkoły średniej pracował przez jakiś czas jako zawodowy bokser amator i ochroniarz. Naukę kontynuował w Central Michigan University w Mount Pleasant i University of Iowa.
Kariera.
Ma na swoim koncie również sporo innych ról w popularnych filmach i serialach, między innymi w westernie "Tombstone" i serialach ' oraz "JAG". W 1995 zaczął gościnnie pojawiać się w "Z archiwum X", zyskując uznanie producenta Chrisa Cartera, przez którego został zaangażowany do seriali "Millenium" oraz "Ryzykowna gra" oraz do pełnometrażowego filmu '.
W 2002 pojawił się gościnnie w serialu "Alias" (nadawanym w Polsce przez TVP1 pod tytułem "Agentka o stu twarzach"), czym zwrócił na siebie uwagę innego producenta, J.J. Abramsa.
W 2004 trzymał od Abramsa propozycję zagrania w jego nowym serialu "Zagubieni", opowiadającym o grupie osób, które przeżyły rozbicie się samolotu pasażerskiego na tropikalnej wyspie. Twórcy serialu od samego początku widzieli O’Quinna w roli Johna Locke’a, dlatego aktor nie musiał brać udziału w castingach i przesłuchaniach.
Życie prywatne.
W listopadzie 1979 roku ożenił się z Lori, z którą zamieszkał w stanie Maryland, lecz ze względu na potrzeby produkcji serialu "Zagubieni" przenieśli się na Hawaje. W 2010 roku rozwiedli się. Ma dwóch synów: Olivera (ur. 1981) i Huntera (ur. 1983).

</doc>
<doc id="308641" url="https://pl.wikipedia.org/wiki?curid=308641" title="Naród i Wojsko (1941–1942)">
Naród i Wojsko (1941–1942)

Naród i Wojsko – pierwsze ogólnopolskie pismo wydawane przez Narodowe Siły Zbrojne, miesięcznik, wychodziło od listopada 1941 r. do 20 grudnia 1942 r.
Początkowo było organem Związku Jaszczurczego. Po utworzeniu NSZ we wrześniu 1942 r., wydawanie pisma przejął Wydział Wychowania Ideowego Oddziału VI Oświatowo-Wychowawczego KG NSZ, ale jego kolportaż nadal był prowadzony kanałami ZJ. Nakład pisma wynosił 8 tys. egzemplarzy. Redaktorem był Lech Neyman ps. „Wacław Górnicki”, a do czerwca 1943 r. współredagował go ppłk Wacław Świeciński ps. „Tuwar”. Ukazywały się w nim artykuły dotyczące zagadnień z zakresu taktyki, techniki wojskowej (charakterystyka różnych typów broni i innego sprzętu militarnego), a także informacje o sytuacji na różnych frontach II wojny światowej. Ponadto w piśmie zamieszczano rozkazy Komendanta Głównego NSZ i niektóre odezwy organizacji tworzących ich zaplecze polityczne. Kontynuacją pisma był dwutygodnik pod nazwą Narodowe Siły Zbrojne.
Zobacz też:

</doc>
<doc id="308643" url="https://pl.wikipedia.org/wiki?curid=308643" title="Maja Włoszczowska">
Maja Włoszczowska

Maja Martyna Włoszczowska (ur. 9 listopada 1983 w Warszawie) – polska kolarka górska, dwukrotna wicemistrzyni olimpijska, złota medalistka mistrzostw świata w wyścigu elity MTB oraz w maratonie MTB, wielokrotna wicemistrzyni i mistrzyni Europy, wielokrotna mistrzyni Polski w cross-country. Współorganizatorka Jelenia Góra Trophy Maja Włoszczowska Race, najwyżej klasyfikowanych zawodów XCO w Europie środkowo-wschodniej. Ranga HC (Hors Classe) ustępuje tylko Pucharowi Świata.
Życiorys.
Jest absolwentką matematyki finansowej i ubezpieczeniowej, którą studiowała na Wydziale Podstawowych Problemów Techniki Politechniki Wrocławskiej.
Karierę zaczęła w małym klubie kolarskim KS Śnieżka Karpacz w 1997, a już dwa lata później zdobyła tytuł mistrza Polski juniorów w kolarstwie górskim w barwach klubu PTS CCC Piechowice. W 2000 trafiła do kadry narodowej pod kierownictwem trenera Andrzeja Piątka, wkrótce zdobyła srebrny medal w kategorii juniorek na mistrzostwach świata w Sierra Nevada. W 2002 startowała w zawodach w barwach drużyny CCC Polsat, jednak bez większych sukcesów. Od 2003 ścigała się w Zawodowej Grupie Kolarskiej LOTTO. W 2004 brała udział w Igrzyskach Olimpijskich w Atenach i zajęła tam 6. miejsce.
W latach 2007–2008 ścigała się w MTB Halls Team. Po rozpadzie tej grupy, w 2009 podpisała czteroletni kontrakt z firmą CCC, sponsorem zawodowej grupy kolarskiej CCC Polkowice. W grudniu 2012 roku podjęła współpracę z międzynarodową marką rowerową Giant i w sezonie 2012/2013 występowała w barwach zespołu GIANT Pro XC Team. W sezonie 2014 GIANT Pro XC Team podzielił się na sekcje damską (Liv Pro XC Team) i męską (GIANT Pro XC Team). Liv jest marką Gianta dla kobiet. Na początku 2015 roku podpisała dwuletni kontrakt z polską grupą Kross Racing Team, powołaną przez firmę rowerową Kross z siedzibą w Przasnyszu.
Trzykrotnie (2003, 2004, 2005) zdobyła 11. miejsce w plebiscycie na Sportowca Roku, organizowanym przez „Przegląd Sportowy”, w 2008 zajęła w nim 6. miejsce, w 2009 była 10, a w 2010 – czwarta. W 2005 została uhonorowana srebrnym medalem Akademii Polskiego Sukcesu za wybitne osiągnięcia dla Polski w kolarstwie górskim, a także otrzymała tytuł najlepszej polskiej kolarki sezonu w plebiscycie dziennikarzy organizowanym przez PZKol.
Wiosną 2018 brała udział w trzecim sezonie programu rozrywkowego TVN "Agent – Gwiazdy". Jesienią 2022 weźmie udział w 13. edycji programu Polsatu "Dancing with the Stars. Taniec z gwiazdami".
W marcu 2018 zapowiedziała, że po udziale w igrzyskach olimpijskich w Tokio i zakończeniu sezonu 2020/2021 kończy karierę. W sierpniu 2021 została wybrana na siedmioletnią kadencję do Komisji Sportowej Międzynarodowego Komitetu Olimpijskiego.
Życie prywatne.
Związana z Przemysławem Zawadą, pilotem rajdowym. Mieszka w Jeleniej Górze.
Odznaczenia.
8 października 2008 – "za osiągnięcia sportowe" – odznaczona Złotym Krzyżem Zasługi
5 listopada 2010 – "za wybitne osiągnięcia sportowe, za działalność na rzecz rozwoju i upowszechniania kolarstwa" – odznaczona Krzyżem Kawalerskim Orderu Odrodzenia Polski.
3 października 2016 – "wybitne osiągnięcia sportowe, za promowanie Polski na arenie międzynarodowej" – odznaczona Krzyżem Oficerskim Orderu Odrodzenia Polski.

</doc>
<doc id="308644" url="https://pl.wikipedia.org/wiki?curid=308644" title="PISA (badanie)">
PISA (badanie)

PISA (Programme for International Student Assessment) – międzynarodowe badanie koordynowane przez Organizację Współpracy Gospodarczej i Rozwoju. Jego celem jest uzyskanie porównywalnych danych o umiejętnościach uczniów, którzy ukończyli 15. rok życia w celu poprawy jakości nauczania i organizacji systemów edukacyjnych.
Cele i założenia badania.
Program PISA powstał w 1997 roku. PISA bada umiejętności i wiedzę ważną z perspektywy wyzwań, przed jakimi 15-latkowie staną w swym dorosłym życiu. Punktem wyjścia jest pojęcie „alfabetyzmu” ("literacy") odnoszące się do „zdolności stosowania wiedzy i umiejętności, analizowania, argumentowania i efektywnego komunikowania w procesie stawiania, rozwiązywania i interpretowania problemów w różnych sytuacjach” (OECD 2003:23).
Narzędzia badawcze ukierunkowane są na zbadanie umiejętności praktycznego kojarzenia i wykorzystania wiedzy i umiejętności z różnych dziedzin. Założeniu temu towarzyszy odwołanie do idei „kształcenia ustawicznego” – motywacji i postaw sprzyjających samodzielności w zdobywaniu dalszej wiedzy. Stąd treść zadań jest w możliwie dużym stopniu osadzona w codziennych sytuacjach życiowych. Testy PISA różnią się więc od typowych zadań szkolnych związanych z konkretnymi programami nauczania.
W badaniu PISA wyróżniono trzy podstawowe dziedziny: czytanie i interpretacja (ang. "reading literacy"), matematyka ("mathematical literacy") i rozumowanie w naukach przyrodniczych ("scientific literacy"). Badanie realizowane jest regularnie co trzy lata, począwszy od 2000 r. W każdym z kolejnych badań szczególny nacisk jest położony na zbadanie jednej dziedziny: w 2000 roku było to czytanie ze zrozumieniem, 2003 – matematyka, w 2006 – rozumowanie w naukach przyrodniczych. W 2003 roku badano dodatkowo umiejętność rozwiązywania problemów ("problem solving").
Metodologia.
Każdy z uczniów biorących udział w badaniu wypełnia zeszyt testowy zawierający zadania z pytaniami. Następnie uczniowie wypełniają kwestionariusz. Osobny kwestionariusz jest wypełniany przez dyrektora szkoły i (od 2003 roku, w większości krajów) rodziców ucznia.
Na podstawie otrzymanych wyników szacuje się poziom umiejętność każdego ucznia. Pomiar opiera się na pytaniach wielokrotnego wyboru i pytaniach otwartych, wymagających skonstruowania przez ucznia własnych odpowiedzi. Odpowiedzi na pytania otwarte są skrupulatnie kodowane w oparciu o uzgodnione międzynarodowo klucze kodowe. Uzyskane wyniki są kalibrowane w taki sposób, by wynik krajów członkowskich OECD wynosił 500 punktów oraz by ok. dwie trzecie uczniów z tych krajów miało wynik mieszczący się w przedziale 400-600 punktów.
W 2012, Polska znalazła się w gronie 10 państw, w którym uczniowie zdobyli najwyższy wynik.
Wyniki badania.
Pierwsze badanie PISA zrealizowano w 2000 roku: objęło ono 265 tys. uczniów z 32 krajów, w tym 28 krajów OECD. W PISA 2003 wzięło udział 42 krajów (ponad 275 tys. uczniów), w tym wszystkie kraje OECD. W badaniach PISA 2006 uczestniczyło 56 krajów, natomiast PISA 2009 badało uczniów z 64 krajów.
Czytanie i interpretacja.
Najlepsze wyniki zanotowano w następujących krajach:
Matematyka.
Najlepsze wyniki zanotowano w następujących krajach:
Rozumowanie w naukach przyrodniczych.
Najlepsze wyniki zanotowano w następujących krajach:
Organizacja badania.
PISA jest wspólnym przedsięwzięciem wielu krajów. Każdy z nich ma możliwość kształtowania celów i metodologii badania. Całość badania koordynuje 8-osobowy zespół w Sekretariacie OECD, w którym zasiadał m.in. dr Maciej Jakubowski z Polski. Priorytety badania określa Rada Zarządzająca ("PISA Governing Board"), w której zasiada po jednym przedstawicielu z każdego kraju (przedstawicielem Polski jest Piotr Mikiewicz z Ministerstwa Edukacji Narodowej).
Na kształtowanie narzędzi badawczych mają także wpływ powoływane przez OECD grupy ekspertów. Polska reprezentowana jest w grupie eksperckiej ds. matematyki (prof. Zbigniew Marciniak).
Realizację badania organizuje i nadzoruje międzynarodowe konsorcjum, które odpowiada też przed OECD za całość procesu badawczego. W Polsce od 2013 roku za realizację badań odpowiada Instytut Badań Edukacyjnych. Kierownikiem badania PISA 2018 była Elżbieta Barbara Ostrowska. 

</doc>
<doc id="308646" url="https://pl.wikipedia.org/wiki?curid=308646" title="Goszyce (województwo małopolskie)">
Goszyce (województwo małopolskie)

Goszyce – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca, w północno-wschodniej części województwa małopolskiego.
W latach 1975–1998 miejscowość administracyjnie należała do województwa krakowskiego.
Dzieje.
Pierwsze zapiski wspominają o Goszycach po raz pierwszy w dokumencie Kazimierza III Wielkiego z 1361 roku. Przez pewien okres były one własnością króla Jadwigi Andegaweńskiej. W 1398 roku król Władysław II Jagiełło zgodnie z jej wolą odstąpił Goszyce kapitule krakowskiej. Później ich właścicielką została Jadwiga z Tenczyna.
W roku 1673 powstał tu drewniany dworek zwany modrzewiowym.
W 1820 roku właścicielem Goszyc został prof. Wojciech Boduszyński. Za udział w powstaniu jego syna Feliksa Boduszyńskiego w 1831 roku ziemie goszyckie zostały skonfiskowane przez rząd rosyjski, lecz na mocy amnestii wróciły częściowo do właściciela, a częściowo zostały rozdzielone pomiędzy służbę dworską. Z córką Feliksa Józefą ożenił się Antoni Zawisza, który przejął majątek. W 1890 roku syn Antoniego, Artur Zawisza zbudował drugi dwór. Po latach jego córka Zofia Zawiszanka, zwiadowczyni Legionów, pisarka i poetka, wraz z drugim mężem inż. Romualdem Kernem, gospodarowała w Goszycach aż do reformy rolnej w roku 1945. Wcześniej, w 1914 roku, część ziem, tzw. Legionówka została podzielona na dziesięciomorgowe gospodarstwa, którymi Zofia Zawisza-Kernowa obdarowała legionistów.
W 1945 roku ziemie dworu goszyckiego rozdzielono pomiędzy służbę dworską a zabudowania gospodarcze z polem ok. 20 ha zostały oddane w użytkowanie Akademii Górniczo-Hutniczej w Krakowie. Tu przez parę lat znajdował się ośrodek szkolenia studentów AGH.
Goszyce są starą prehistoryczną osadą. Początki działalności ludzkiej sięgają tu kilka tysięcy lat p.n.e. Przedstawiciele Akademii Umiejętności w 1936 roku natrafili tu na chaty i jamy mieszkalne, a w nich na liczny materiał ceramiczny i ślady palenisk. Na terenie lasu goszyckiego natrafiono na cmentarzysko wczesnohistoryczne, na grób ciałopalny oraz wiele innych cennych materiałów. W Goszycach wznosi się mogiła usypana poległym powstańcom z 1831 roku. Według przekazów, kiedyś była to duża mogiła, dziś jest to nieduży kopczyk z krzyżem na kamiennym cokole.
W Goszycach urodziła się Wiktoria Grzywacz, kawaler Krzyża Srebrnego Orderu Virtuti Militari.
Goszyce odwiedzały postaci znane z kart historii Polski:
Zabytki.
Obiekty wpisane do rejestru zabytków nieruchomych województwa małopolskiego:
Linki zewnętrzne.
 

</doc>
<doc id="308648" url="https://pl.wikipedia.org/wiki?curid=308648" title="Morela pospolita">
Morela pospolita

Morela pospolita ("Prunus armeniaca" L.) – gatunek rośliny wieloletniej należący do rodziny różowatych. Pochodzi z Azji, rodzimy obszar jej występowania obejmuje Kirgistan, Chiny i Koreę. Jako gatunek introdukowany rośnie dziko także w Japonii. Jest uprawiany w wielu krajach świata, również w Polsce.
Historia uprawy i produkcja współcześnie.
Po raz pierwszy zaczęto ją uprawiać w Chinach przed ponad 4000 lat. Stamtąd stopniowo rozpowszechniła się przy pomocy karawan kupieckich w Azji Środkowej, Iranie, Azji Mniejszej i Syrii. W Cesarstwie rzymskim znana była już w I w. p.n.e., a dotarła tam z terenów Armenii. Szybko rozprzestrzeniona została w cieplejszych rejonach basenu Morza Śródziemnego. Do doliny Loary we Francji została sprowadzona w XV wieku przez Rene Andegaweńskiego (1409-80), gdzie około 1560 uzyskała obecną francuską nazwę "abricotier". Możliwe, że już wcześniej zaczęła się rozpowszechniać na południu Francji z terenów Hiszpanii.
Znajduje się w rejestrze roślin uprawnych Unii Europejskiej. W Polsce największe uprawy są w rejonie tarnobrzeskim. Polska leży na północnej granicy zasięgu upraw. Czynnikiem hamującym jest wrażliwość pączków kwiatowych na mróz w czasie zimy i na przedwiośniu. Z tego względu jej uprawa nie ma u nas większego znaczenia i występuje głównie w uprawach amatorskich w najcieplejszych rejonach kraju. W 2014 r. głównymi ośrodkami uprawy moreli były: Turcja, Iran, Uzbekistan, Algieria, Włochy.
Turcja jest wiodącym producentem zarówno świeżych, jak i suszonych moreli na świecie. Owoce pestkowe stanowią 20% całkowitej produkcji owoców w Turcji, a największy udział ma wśród nich morela. Morelę uprawia się we wszystkich regionach Turcji, z wyjątkiem wschodniego wybrzeża Morza Czarnego i na wysokich płaskowyżach wschodniej Anatolii. Największa produkcja występuje w prowincjach Malatya, Erzincan, dolinie rzeki Araks i prowincji Mersin.
W 2018 roku do największych producentów moreli należały następujące kraje: Turcja (750 tys. ton), Uzbekistan (493,8 tys.), Iran (342,5 tys.), Algieria (242,2 tys.), Włochy (229 tys.), Hiszpania (176,3 tys.), Pakistan (128,4 tys.), Francja (114,8 tys.), Japonia (112,4 tys.) i Ukraina (111,7 tys.).
Uprawa.
Wymaga dużej ilości światła i ciepła, źle znosi długotrwałe opady, owoce wówczas masowo pękają i gniją. W zimie wytrzymuje mrozy do –30 °C, jednak rozwija się bardzo wcześnie na wiosnę i dlatego w Polsce jej kwiaty często przemarzają. W okres owocowania wchodzi w 4-5 roku po posadzeniu. Koronę prowadzi się w formie kulistej, lub szpalerowej, gdy morela uprawiana jest przy ścianie domu. Cięcie ogranicza się tylko do usuwania gałęzi chorych.

</doc>
<doc id="308649" url="https://pl.wikipedia.org/wiki?curid=308649" title="Burowiec">
Burowiec

Burowiec (niem. "Burowietz") – historyczna część Katowic, leżąca we wschodnim rejonie miasta, w jednostce pomocniczej Szopienice-Burowiec, dawniej osada gminy Dąbrówka Mała, w 1951 roku włączona do z Szopienic, a od 1959 roku do Katowic.
Początki osady sięgają XVIII wieku, kiedy założono ją jako kolonię rolniczą na obszarze wsi Dąbrówka Mała. Burowiec pozostał osadą rolniczą do pierwszej połowy XIX wieku, kiedy to ulokowano w jego rejonie pierwsze kopalnie węgla kamiennego i huty, dzięki czemu we wsi zaczęło przybywać mieszkańców, a także zaczęto budować nowe budynki i kolonie robotnicze: Georg i Pauls. Dalszy rozwój Burowca przypada na okres powojenny, gdy powstały nowe kompleksy mieszkalne, w tym osiedle Przedwiośnie, a także droga szybkiego ruchu (obecna al. Roździeńskiego – droga ekspresowa S86). Od 1959 roku Burowiec jest częścią Katowic. W 2007 roku liczył on około 4 tys. osób.
Geografia.
Burowiec pod względem administracyjnym położony jest w województwie śląskim i stanowi część jednostki pomocniczej Katowic – Szopienice-Burowiec. Graniczy on od zachodu z Zawodziem, od północy z Dąbrówką Małą, natomiast od wschodu i południa z Roździeniem. Według podziału fizycznogeograficznego Jerzego Kondrackiego Burowiec znajduje się w mezoregionie Wyżyna Katowicka (341.13), natomiast pod względem historycznym we wschodniej części Górnego Śląska.
Pod względem budowy geologicznej Burowiec położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). W Burowcu powierzchniowe utwory karbonu występują na obszarze położonym na północ od ul. Wandy, przy granicy z Roździeniem. Na pozostałym obszarze utwory karbońskie są prawie w całości przykryte przez warstwy pochodzące z czwartorzędu (z plejstocenu), składające się głównie z eluwiów piaszczystych i pylastych glin zwałowych. Utwory te powstały pod wpływem trwających w plejstocenie zlodowaceń.
Najwyższy punkt Burowca, położony w rejonie ulic Letniej i Jesiennej, wznosi się powyżej 270 m n.p.m. Obszar ten znajduje się w jednostce morfologicznej Wyżyna Siemianowicka, natomiast południowa część osady w rejonie skweru H. Krzysztofiaka położona jest w Obniżeniu Rawy. Tam też znajduje się najniżej położony punkt dzielnicy – przy granicy z Roździeniem, wynoszący około 255 m n.p.m. Gleby Burowca posiadają przeważnie III, a w mniejszym stopniu IV klasę bonitacyjną.
Klimat Burowca nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961–2005 dla stacji w Muchowcu wynosiła 8,1 °C. Średnie roczne usłonecznienie w wieloleciu 1966–2005 wynosiło 1474 godziny, a średnia roczna suma opadów dla wielolecia 1951–2005 wynosiła 713,8 mm.
Na Południe od Burowica z zachodu na wschód przepływa Rawa, która jest położona w dorzeczu Wisły. W zlewni Rawy położona jest większa część Burowca, natomiast północna część w rejonie osiedla przy ul. Zimowej i bocznych do niej odnóg znajduje się w zlewni Brynicy.
Burowiec jest obszarem o dużym udziale terenów zielonych, zwłaszcza obszarów o wygasającej funkcji rolniczej i nieużytków porolnych, zlokalizowanych głównie między Burowcem a kolonią Borki. Obszary zadrzewione znajdują się w otoczeniu Basenu Burowiec i osiedla w rejonie ul. gen. J. Hallera 28-32. Znajdują się tu również dwa obszary zieleni urządzonej: skwer Hilarego Krzysztofiaka (przy skrzyżowaniu ul. gen. J. Hallera i Obrońców Westerplatte) oraz skwer Janiny Klatt (przy Miejskim Domu Kultury), a także Rodzinny Ogród Działkowi Bratek, kolonia 3 (przy ul. Kuśnierskiej).
Historia.
Początki Burowca sięgają XVIII wieku, kiedy założono ją jako kolonię rolniczą na obszarze wsi Dąbrówka Mała, przy trakcie łączącym Mysłowice i Siemianowice (obecna ul. gen. J. Hallera), na ziemi mysłowickiej. Burowiec związany był z kilkoma rodami, do których ta osada należała, w tym z rodziną Salomonów i Mieroszewskich, a od 1839 roku przechodzi na własność Marii i Franza Wincklerów, a potem ich córki Valeski i jej męża Thiele-Wincklera.
W pierwszej połowie XIX wieku Burowiec przekształca się w osadę przemysłową, w której rozwija się hutnictwo i górnictwo węgla kamiennego. W 1836 roku w rejonie dzisiejszej ul. Dytrycha na zlecenie Franza von Wincklera wybudowano wielkie piece dla huty żelaza "Dietrich", a w 1847 roku powstaje huta cynku "Paul" (do 1922 roku "Paweł"). Właściciel tej huty – Löbbecke sprzedał ją w 1861 roku koncernowi Georg von Giesches Erben. W 1856 roku wydobycie rozpoczęła kopalnia węgla kamiennego "Abendstern" (pol. "Gwiazda Wieczorna"; po 1922 roku przemianowana na "Jutrzenka"), wykupiona później również przez wspomnianą spółkę. Ta sama spółka w 1864 roku uruchomiła produkcję w hucie srebra i ołowiu "Walther-Croneck". 15 listopada 1868 roku została oddana do użytku linia kolejowa przebiegająca na zachód od Burowca, będąca fragmentem Kolei Prawego Brzegu Odry. Wraz z rozwojem przemysłu rosła liczba ludności i zabudowana powierzchnia osady, która w drugiej połowie XIX wieku sięgnęła po Roździeń. Powstały równie dwie kolonie robotnicze: Jerzy (Georg; w rejonie ul. Kuśnierskiej) i Paweł (Pauls; przy ul. Wandy). W latach 1876–1877 na rogu dzisiejszych ul. gen. J. Hallera i Deszczowej został wybudowany budynek szkoły, do którego w 1899 roku uczęszczało 312 dzieci.
31 października 1900 roku Burowiec zyskał połączenie tramwajowe z Mysłowicami przez Szopienice i Królewską Hutą (Chorzowem) przez Katowice i Załęże. Na początku XX wieku Burowiec wchodził w skład gminy Dąbrówka Mała. Osady te od lat międzywojennych coraz bardziej były ze sobą związane, lecz w latach 60. XX wieku powstała dzieląca je droga szybkiego ruchu – al. Roździeńskiego. W 1951 roku Burowiec wraz z Dąbrówką Małą wszedł w skład miasta Szopienice, które 31 grudnia 1959 roku zostało wcielone do Katowic. Dnia 16 września 1991 roku w Katowicach utworzono 22 pomocnicze jednostki samorządowe. Wówczas to tereny Dąbrówki Małej weszły w skład jednostki pomocniczej o tej samej nazwie, a Burowiec do jednostki pomocniczej Szopienice-Burowiec.
Gospodarka.
Burowiec do pierwszej połowy XIX wieku był osadą typowo rolniczą. W tamtym czasie w osadzie rozpoczęła się rewolucja przemysłowa – rozwijało się wówczas hutnictwo oraz górnictwo węgla kamiennego. Zakłady hutnicze były wówczas lokalizowane na granicy Burowca i Roździenia, przy obecnej ul. Obrońców Westerplatte. W 1847 roku powstała huta cynku "Paul". Została ona sprzedana w 1861 roku koncernowi Georg von Giesches Erben. Ta sama spółka w sąsiedztwie huty "Paul" zdecydowała o budowie huty dla wydobywanego w kopalni Biały Szarlej w Piekarach Śląskich ołowiu. Realizację nowej huty – "Walther Croneck" – rozpoczęto w 1863 roku, natomiast pierwszy piec płomienny uruchomiono 21 października 1864 roku. Rok później w hucie wyprodukowano blisko 1 450 ton ołowiu, około 260 ton glejty i 1 098 kg srebra, a zatrudnionych było wówczas 50 robotników. Hutę stale rozbudowywano. Z powodu wielkiego kryzysu, 15 września 1932 roku okresowo wstrzymano prace w hucie.
Po II wojnie światowej huty cynku zostały znacjonalizowane i połączone w jeden zakład, który od 1972 roku nazywał się Huta Metali Nieżelaznych Szopienice. W 2001 roku z HMN wydzielono firmę Baterpol znajdująca się przy ul. Obrońców Westerplatte 108 (w miejscy dawnej huty "Walther Croneck"), która prowadzi utylizację złomu akumulatorowego oraz produkcję ołowiu rafinowanego i stopów ołowiu.W 1856 roku została uruchomiona kopalnia węgla kamiennego "Abendstern" (pol. "Gwiazda Wieczorna"; po 1922 roku przemianowana na "Jutrzenka"). Do 1866 roku połowę udziałów w kopalni ma spółka , po czym odstąpiła je spółce Georg von Giesches Erben. Kopalnia prowadziła wydobycie do roku 1890 roku, po czym z powodu wybrania górnych pokładów węgla została zamknięta. Kopalnię w 1910 roku na drodze licytacji kupił restaurator Piotr Cieślik i rzeźnik Konrad Kozioł z Dąbrówki Małej. W 1935 roku wznowiono eksploatację – prowadziła ją spółka "Jutrzenka". Dnia 2 grudnia 1941 roku szyb został zatopiony z powodu przerwania się wody, co spowodowało całkowite zamknięcie kopalni. Pomiędzy Dąbrówką Małą a Burowcem w 1844 rozpoczęła eksploatację kopalnia węgla kamiennego "Georg" (od 1922 roku "Jerzy"). Kopalnia ta należała do kilku właścicieli, a od 1905 roku do Zakładów Hohenlohego. Była eksploatowana z przerwami do 1928 roku.
Działalność gospodarcza w Burowcu poza ul. Obrońców Westerplatte koncentruje się głównie przy ul. Wandy, gdzie wg stanu z września 2020 roku znajdują się m.in.: centrala firmy taksówkarskiej, drukarnia, firmy budowlane, agencja eventowa, skład materiałów budowlanych i elektrycznych oraz hurtownia alkoholi. Trzeci ośrodek gospodarczy Burowca zlokalizowany jest w rejonie ul. Miedzianej. Znajduje się tam Wojewódzkie Przedsiębiorstwo Robót Drogowych (ul. Miedziana 5), a także szereg mniejszych przedsiębiorstw, w tym producent artykułów dla zwierząt, dealerzy samochodów: BMW, Mini i Hyundai oraz motocykli YAMAHA, komis samochodów używanych, stacja paliw Shell, restauracja McDonald’s, dystrybutor materiałów klinkierowych i hurtownia materiałów budowlanych.
Ciąg ulic: gen. J. Hallera i Obrońców Westerplatte do skrzyżowania z ul. J. Korczaka, a także rejon skrzyżowania ulic: Wandy, Siewna i Korczaka na pograniczu Burowca i Roździenia stanowi lokalny ośrodek handlowo-usługowy dzielnicy, w którym znajdują się podstawowe placówki, w tym sklepy spożywcze, piekarnie (w tym jedna na osiedlu Przedwiośnie), apteki, oddział PKO Banku Polskiego, lokale gastronomiczne, a także inne placówki usługowo-handlowe.
Transport.
Na granicy Burowca i Dąbrówki Małej biegnie jedna z najważniejszych dróg Katowic – (al. W. Roździeńskiego) – droga ekspresowa od węzła z al. Murckowską do Sosnowca. Zapewnia ona powiązanie Burowca z drogą w Tychach w kierunku południowym, a także z Sosnowcem, Będzinem oraz portem lotniczym Katowice-Pyrzowice w kierunku północnym. Posiada bezkolizyjne jezdnie o ruchu jednokierunkowym, dostępne jedynie w węzłach (w rejonie Burowca z ul. gen. J. Hallera). Jej funkcją wewnętrzną jest umożliwienie szybkich połączeń odległych rejonów miasta lub zespołu miast Górnośląsko-Zagłębiowskiej Metropolii.
Na terenie Burowca w ruchu lokalnym najważniejsze znaczenie ma ul. gen. J. Hallera – droga zbiorcza, która w kierunku północno-zachodnim łączy się na węźle z al. Roździeńskiego i dalej na północ zapewnia połączenie z Dąbrówką Mała, a w kierunku południowo-wschodnim z ul. Obrońców Westerplatte i łączy Burowiec z Roździeniem i Zawodziem. Sama zaś ul. Obrońców Westerplatte w Burowcu również jest drogą zbiorczą i biegnie wzdłuż granicy z Roździeniem. W ruchu lokalnym większe znaczenie ma też ul. Wandy, która jest drogą dojazdową. Zaczyna się na skrzyżowaniu z ul. gen. J. Hallera i łączy się z ul. J. Korczaka w kierunku wschodnim.Przez Burowiec w kierunku północ-południe pomiędzy osiedlem Przedwiośnie a ul. J. Popiełuszki i J. Mackiewicza przebiega linia kolejowa , która jest w zarządzie PKP Polskich Linii Kolejowych. Odbywa się na niej jedynie ruch towarowy, natomiast najbliższy posterunek ruchu znajduje się w Dąbrówce Małej – znajduje się tam stacja techniczna Katowice Dąbrówka Mała. Linia kolejowa powstała za sprawą Towarzystwa Kolei Prawego Brzegu Odry, powołanego w 1868 roku. Towarzystwo to oddało do użytku linię na odcinku Bytom Zachodni – Chorzów – Siemianowice Śląskie – Burowiec – Szopienice Północne dnia 15 listopada 1868 roku.
Tramwaje na pograniczu Roździenia i Burowca kursują wzdłuż obecnej ul. Obrońców Westerplatte od 1900 roku w ramach budowy trasy z Królewskiej Huty przez Hajduki (Chorzów-Batory), Katowice, Szopienice i Mysłowice. Koncesję na wybudowanie linii uzyskała spółka Górnośląskie Tramwaje Parowe, która 31 października tego samego roku oddała linię do użytku. Według stanu z września 2020 roku, organizacją publicznego transportu zbiorowego w Burowcu zajmuje się Zarząd Transportu Metropolitalnego. Kursują tu autobusy i tramwaje, które zatrzymują się na trzech przystankach (Dąbrówka Mała Skrzyżowanie, Burowiec Szkoła i Burowiec), a także na przystanku Burowiec Szpital przy ul. Korczaka w Roździeniu. Z sześciostanowiskowego (4 przy ul. Obrońców Westerplatte i 2 przy ul. gen. J. Hallera) przystanku Burowiec, znajdującego się przy skwerze Krzysztofiaka odjeżdżają 3 regularne linie tramwajowe, oraz 7 linii autobusowych (w tym jedna nocna). Tramwaje łączą Burowiec z Mysłowicami przez Roździeń i Szopienice, a także z Sosnowcem i Chorzowem przez Zawodzie, Śródmieście i Załęże. Linie autobusowe łączą bezpośrednio Burowiec z większością dzielnic Katowic, a także z sąsiednimi miastami: z Mysłowicami, Siemianowicami Śląskimi i Chorzowem.
Architektura i urbanistyka.
Zabudowa Burowca w głównej mierze powstała w latach powojennych, a przy głównej ulicy – gen. J. Hallera, oraz w południowej części koncentruje się zabudowa historyczna, powstała głównie w latach 1900–1922. Najstarsza zabudowa Burowca znajduje się przy ul. Kuśnierskiej 4, 5 i 6. Domy te stanowią pozostałość dawnej kolonii robotniczej Jerzy (Georg) i powstały w 1840 roku. W 1880 roku powstała kamienice przy ul. gen. J. Hallera 19. Do 1922 powstała znaczna część zabudowy, w tym w kamienice przy ul. gen. J. Hallera 1, 4-8, 18, 13-13a i 32-50, ul. Deszczowej 4-6, Kuśnierskiej 6a i Wandy.
W latach 50. XX wieku powstała siedziba dzisiejszego Miejskiego Domu Kultury przy ul. gen. J. Hallera, natomiast znaczny rozwój urbanistyczny Burowca rozpoczął się w latach 60. XX wieku. W okresie 1959–1963 na zlecenie Huty Metali Nieżelaznych Szopienice powstało osiedle przy ul. Wiosennej i Letniej, a w latach 1960–1970 osiedle Przedwiośnie. Dalsza rozbudowa Burowca w tym rejonie nastąpiła w pierwszej połowie lat 80. XX wieku. Wówczas to powstało duże osiedle domów jednorodzinnych wzdłuż ul. Szronowej, Chłodnej, Lodowej i Śniegowej. W 1971 roku powstaje budynek dzisiejszej Szkoły Podstawowej dla Chłopców "Kuźnica" przy ul. Deszczowej 14, a w latach 1973–1983 wybudowano osiedle przy ul. gen. J. Hallera 28-32.
Po 1989 roku następuje dalsza rozbudowa Burowca, zwłaszcza w rejonie ul. Mroźnej. W tamtym czasie, w 1990 roku ukończono kompleks domów szeregowych przy ul. Mroźnej 2-42, w latach 1992–1995 kompleksu domów-bliźniaków przy ul. Mroźnej i Zimowej i domów jednorodzinnych we wschodniej części osiedla. Na przełomie XX i XXI wieku rozbudowa sięgała rejonów al. W. Roździeńskiego. W 2013 roku powstało osiedle pomiędzy Burowcem a Borkami, przy ul. gen. W. Andersa.
Oświata.
Początkowo Dąbrówka Mała wraz z kolonią Burowiec należała do Związku Szkolnego w Bogucicach. Dzieci z tych wsi chodziły na zajęcia dwa razy w tygodniu, a nauczanie wówczas odbywało się w języku polskim. W 1860 roku założono komitet celem powołania w Burowcu własnej szkoły. W 1861 roku do szkoły w Dąbrówce Małej uczęszczało 113 dzieci z Burowca. Od 1 lipca 1867 roku zajęcia dla dzieci w Burowca odbywały się w wynajętej sali w budynku, który prawdopodobnie znajdował się w okolicach obecnego gmachu szkoły przy ul. gen. J. Hallera 60. Budynek szkoły został wybudowany w latach 1876–1877 na rogu dzisiejszych ulic: gen. J. Hallera i Deszczowej. W 1877 roku powołano drugą klasę, a w 1899 roku do szkoły uczęszczało 312 uczniów. Na początku XX wieku burowiecka szkoła nosiła nazwę Katolickiej Szkoły Ludowej nr II (niem. "Katholische Voklsschule II"; po wybudowaniu nowego gmachu w Dąbrówce Małej zmieniła numer na III). W 1907 roku w szkole uczyło się 497 uczniów w siedmiu oddziałach. W 1913 roku oddziałów klasowych było osiem, a do szkoły uczęszczało wówczas 350 uczniów. Zajęcia odbywały się w tamtym czasie języku niemieckim.W latach międzywojennych placówka nosiła nazwę Publicznej Szkoły Powszechnej nr 3 w Małej Dąbrówce. W latach 1931–1932 gruntownie zmodernizowano budynek szkoły, dobudowując kolejne piętro. Rok później szkoła posiadała 10 sal lekcyjnych. W okresie międzywojennym patronem szkoły został Adam Mickiewicz. Po II wojnie światowej, od 1960 roku funkcjonowała jako Szkoła Podstawowa nr 46 im. Adama Mickiewicza. Ze względu na wzrost liczby mieszkańców Burowca w tym okresie podjęto decyzję o budowie nowego gmachu szkoły przy obecnej ul. Deszczowej 14. Budynek został oddany do użytku 11 października 1971 roku. Stary budynek pierwotnie był planowany do wyburzenia – ostatecznie od 1975 roku stał się siedzibą obecnego Miejskiego Przedszkola nr 60, a od 1983 roku również Zespołu Szkół Handlowych.
W 1999 roku przekształcono Szkołę Podstawową nr 46 Zespół Szkół Ogólnokształcących nr 12, powołując Gimnazjum nr 11, a szkoła podstawowa docelowo miała być wygaszona, co nastąpiło 31 sierpnia 2005 roku. Dnia 1 września 2017 roku Gimnazjum nr 11 zostało zlikwidowane i włączone w ramach filii Szkoły Podstawowej nr 45 im. Kornela Makuszyńskiego. Ostatecznie, w czerwcu 2019 roku filia została zlikwidowana, a w budynku przy ul. Deszczowej 14 rozpoczęła działalność Szkoła Podstawowa dla Chłopców "Kuźnica".
Według stanu z września 2020 roku, w Burowcu znajdują się następujące placówki oświatowe:
Kultura, sport i rekreacja.
Przy ul. gen. J. Hallera 28 znajduje się siedziba Miejskiego Domu Kultury "Szopienice-Giszowiec". W klubie odbywają się zajęcia dla dzieci, młodzieży i dorosłych. Dla dzieci organizowane są takie aktywności jak Klub Malucha (oferujący zajęcia plastyczno-ruchowe), kółko plastyczne "Kolorek" oraz lekcje gry na gitarze. Dla dorosłych Dom Kultury organizuje m.in. aerobik, pilates, jogę, zajęcia artystyczne czy naukę gry na gitarze. Organizowany jest tu też Klub Seniora, a latem 2014 roku powołano Grupę Teatralną "Teoria Szarości", która organizuje autorskie spektakle. Z Domem związany jest zespół muzyczny Koniec Świata i kilka innych, a także zespół breakdance "The Kids Team", utworzony w 2008 roku.
W maju 1975 w Domu Kultury powstał klub szachowy Hetman Katowice. Pierwsze spotkania ligowe odbyły się w 1976 roku o Mistrzostwo Klasy A. Klub ten ma na koncie liczne sukcesy sportowe w szachach. W 2002 roku powołano w Domu Kultury sekcję skata sportowego "4 Korony", która liczy sześciu stałych graczy.
Skwer Krzysztofiaka wyposażony jest w Skate Point (oddany do użytku w 2015 roku), a także plac zabaw. Na skwerze Klatt znajduje się powstała w ramach budżetu obywatelskiego siłownia plenerowa. Place zabaw zlokalizowane są również na osiedlu przy ul. gen. J. Hallera, a także na osiedlu Przedwiośnie.
17 czerwca 2020 roku w Burowcu oddano do użytku kompleks pływalni "Basen Burowiec", położony przy ul. Konnej 2. Kompleks wyposażony jest w 25-metrowy basen sportowy z sześcioma torami, basen rekreacyjny z brodzikiem, trzema wydzielonymi torami do nauki pływania i zjeżdżalnią, a także w halę sportową, saunę fińską i turecką, beczkę schładzającą, prysznic wrażeń i wytwornicę lodu.

</doc>
<doc id="308657" url="https://pl.wikipedia.org/wiki?curid=308657" title="Piotr II (cesarz Brazylii)">
Piotr II (cesarz Brazylii)

Piotr II (port. "Pedro II, Pedro Segundo"; ur. 2 grudnia 1825 w Rio de Janeiro, zm. 5 grudnia 1891 w Paryżu) – ostatni cesarz Brazylii, tam urodzony, co czyni go jedynym „rodowitym” monarchą brazylijskim.
Panowanie.
W wieku 5 lat został cesarzem Brazylii. Jego ojciec Piotr I abdykował 7 kwietnia 1831, aby walczyć w swojej rodzinnej Portugalii, gdzie wybuchła wojna domowa. Celem wojny było przywrócenie na tron starszej siostry Piotra II - Marii II da Gloria. Piotr I miał wiele dzieci, spośród których Piotrowi II zapewnił tron władcy Brazylii, a najstarszą córkę osadził na tronie Portugalii.
W czasie dzieciństwa młodego cesarza władzę w kraju sprawowali kolejno powoływani regenci, tak jak przewidywała to konstytucja. W 1840 r. Cesarski Parlament Brazylii przyznał mu pełnię władzy. Regencja została więc zniesiona, a 14-letni władca objął osobiste rządy. Jako Piotr II został koronowany 18 lipca 1841.
Życie rodzinne.
Piotr poślubił 4 września 1843 księżniczkę Teresę Burbon, księżniczkę Obojga Sycylii (najmłodszą córkę króla Franciszka I Burbona). Miał z nią czwórkę dzieci:
Władca liberalny.
Piotr II rządził Brazylią przez 49 lat, jego mottem był: „União e Indústria” („Unia i przemysł”). W okresie tym Brazylia wkroczyła na drogę państwa przemysłowego. Budowano pierwsze utwardzone drogi, koleje, kable podmorskie, fabryki. Wystąpiło także niekorzystne zjawisko uzależniania się gospodarki brazylijskiej od eksportu kawy, której wahania cenowe powodowały wielokrotnie kryzysy ekonomiczne w kraju.
Prowadził ryzykowną politykę wewnętrzną, z powodzeniem kontrolując rywalizujące ze sobą regiony, poszerzając zakres władzy swego rządu oraz zapewniając cesarstwu długotrwałą stabilizację. Na arenie międzynarodowej prowadził działania znacznie bardziej kontrowersyjne, ingerując w politykę Argentyny, Paragwaju oraz Urugwaju, co doprowadziło do wybuchu trzech wojen w latach 1851-1870.
Celem pierwszej (trwającej w 1851) było uzyskanie przez Brazylię swobodnego dostępu do strategicznej rzeki La Plata. Po szybkim zwycięstwie zyskał przychylny sobie rząd u południowego sąsiada, z którym zawarł później przymierze, by obalić argentyńskiego dyktatora Juana Manuela Rosasa (ta wojna również zakończyła się dla cesarza pomyślnie). Drugie wtargnięcie do Urugwaju (1864) doprowadziło do wybuchu długotrwałego konfliktu z Paragwajem.
Traktat waszyngtoński (1871) powierzał cesarzowi wyznaczenie neutralnego arbitra w sporze o roszczenia Alabamy.
Podjął także pierwsze kroki w celu zniesienia niewolnictwa, które zostało ostatecznie zniesione dopiero w 1888 na mocy edyktu, który podpisała podczas jego nieobecności jego córka Izabela. Liberalizm cesarza wywołał jednak konflikt z bardziej konserwatywną częścią brazylijskiego społeczeństwa. W tym samym czasie bardziej radykalni liberałowie byli niezadowoleni z niezbyt zdecydowanych działań cesarza w celu zmodernizowania kraju. Mimo tego, że Piotr był bardzo lubiany przez swój naród, został zmuszony do ustąpienia z tronu przez juntę wojskową 15 listopada 1889 i wraz z rodziną udał się na wygnanie.
Zmarł 5 grudnia 1891 w Paryżu. W 1922 jego prochy oraz prochy żony zostały sprowadzone do Brazylii. W 1939 umieszczono je w katedrze św. Piotra z Alcantary w Petrópolis, byłej letniej rezydencji cesarza.

</doc>
<doc id="308660" url="https://pl.wikipedia.org/wiki?curid=308660" title="Teksel">
Teksel

Teksel () – najmniejszy, dyskretny punkt tekstury. Innymi słowy tekstura jest macierzą (tablicą) tekseli, podobnie jak ekran jest macierzą pikseli.
Teksele rzadko kiedy pokrywają się z pikselami. Jeśli piksel pokrywa więcej niż jeden teksel, następuje interpolacja ich kolorów. W przypadku przeciwnym teksel reprezentowany będzie przez wiele pikseli o tej samej barwie, przy czym granica dwóch lub więcej tekseli może przebiegać w jednym pikselu. W takim wypadku najczęściej stosuje się różne metody filtrowania (filtrowanie dwuliniowe, trójliniowe itp.), aby poprawić jakość wyświetlanej tekstury.

</doc>
<doc id="308661" url="https://pl.wikipedia.org/wiki?curid=308661" title="Macomb">
Macomb

Miejscowości w USA:
Gminy w USA:
Hrabstwa w USA:

</doc>
<doc id="308662" url="https://pl.wikipedia.org/wiki?curid=308662" title="Texel">
Texel

Texel – nizinna wyspa w Holandii, wysunięta najdalej na zachód w grupie Wysp Zachodniofryzyjskich. Całe terytorium wyspy oraz otaczające je wody stanowią gminę miejską Texel, wchodzącą w skład prowincji Holandia Północna. Oddzielona na północy cieśniną od wyspy Vlieland. Siedziba władz mieści się w Den Burg. Burmistrzem w kadencji 2014-2018 jest Francine Giskes.
Ludność wyspy zajmuje się rybołówstwem oraz uprawą kwiatów. Na wyspie rozwinęła się turystyka.
Geografia.
Pierwotnie były to dwie wyspy, właściwa Texel na południu i położona na północ od niej Eierland, połączone groblami. Połączono je polderem w XVII wieku. Wyspa jest piaszczysta o wydmowym krajobrazie. Siedem leżących na niej wiosek: De Cocksdorp, De Koog, De Waal, Den Burg, Den Hoorn, Oosterend oraz Oudeschild, administracyjnie połączono w gminę miejską Texel, mającą prawa miejskie od 1415. Na wyspę można dostać się promem lub samolotem, posiada ona port lotniczy. Około 70% dochodów przynosi wyspie turystyka. Walory wyspy to jej krajobraz oraz przyroda. Texel jest siedliskiem dzikich ptaków.

</doc>
<doc id="308668" url="https://pl.wikipedia.org/wiki?curid=308668" title="Karabin maszynowy M249 SAW">
Karabin maszynowy M249 SAW

M249 SAW ("Squad Automatic Weapon") – ręczny karabin maszynowy kalibru 5,56 mm, będący amerykańską odmianą belgijskiego karabinu FN Minimi. Broń służy w Siłach Zbrojnych Stanów Zjednoczonych od połowy lat 80.

</doc>
<doc id="308675" url="https://pl.wikipedia.org/wiki?curid=308675" title="Herby">
Herby

Herby – wieś w Polsce położona w powiecie lublinieckim w województwie śląskim, siedziba gminy Herby. W latach 1975–1998 miejscowość administracyjnie należała do województwa częstochowskiego.
Na terenie Herb znajduje się kilka średniej wielkości zakładów przemysłowych i magazynowych. Między centralną częścią miejscowości a stacją kolejową Herby Nowe zlokalizowany jest zakład recyklingu, dawniej w tym miejscu znajdowało się największe składowisko złomu w Polsce.
W miejscowości mają siedzibę także: utworzony w 1990 zakład karny (pojemność jednostki to 444 miejsca), zakład poprawczy, Młodzieżowy Ośrodek Wychowawczy, Nadleśnictwo Herby. W okolicach miejscowości zaczyna swój bieg rzeka Stradomka.
Historia.
Miejscowość położona jest na historycznej granicy Małopolski i Śląska, która w latach 1815-1915 była także granicą Imperium Rosyjskiego i Królestwa Prus (Rzeszy Niemieckiej). Z tego powodu wieś dzieliła się na dwie części – Herby Ruskie (Russkije Herby) (później Herby Polskie) i Herby Pruskie (Preußisch-Herby, później Herby Śląskie). 
Istniało tu przejście graniczne, od 1866 roku drewniana gospoda graniczna, a pierwsze budynki celne powstały po pruskiej stronie w 1887 roku. W 1913 roku w Herbach Pruskich wystawiono pomnik upamiętniający 100-lecie Bitwy narodów pod Lipskiem, w 1925 roku przebudowany na pomnik poświęcony powstańcom śląskim. Po obu stronach granicy wybudowano dworce kolejowe, budynki obu zachowały się do dzisiaj – dawny rosyjski dworzec to obecnie budynek mieszkalny, a pruski to obecny dworzec Herby Stare. 
Po I wojnie światowej Herby Ruskie, przemianowane na Herby Polskie należały do gminy Dźbów powiatu częstochowskiego w województwie kieleckim. W wyniku przyznania Polsce części Górnego Śląska w 1922 roku Herby Pruskie, przemianowane na Herby Śląskie, znalazły się w gminie Olszyna, w powiecie lublinieckim w województwie śląskim. 
W okresie międzywojennym w miejscowości stacjonował komisariat Straży Granicznej i placówka II linii SG „Herby”.
20 stycznia 1945 roku miejscowość została wyzwolona przez oddziały 31 korpusu pancernego gwardii wspierające 5 armię Gwardii 1 Frontu Ukraińskiego.
Od 1950 roku obydwie części miejscowości należały do województwa katowickiego, ale dopiero w 1954 roku Herby Polskie włączono do powiatu lublinieckiego (z częstochowskiego) i połączono z Herbami Śląskimi w jeden organizm; powstała wtedy gromada Herby. 
W latach 1958–1972 Herby miały status osiedla, a w 1973 roku w wyniku reformy administracyjnej stały się siedzibą gminy.
Transport.
Tranzyt.
Przez Herby przebiegają dwie drogi: krajowa nr 46 i wojewódzka nr 905.
Kolej.
W miejscowości znajdują się dwie stacje kolejowe: Herby Stare w centrum miejscowości oraz Herby Nowe – dawniej ważny węzeł kolejowy na skrzyżowaniu magistrali węglowej Śląsk-Porty, linii Lubliniec-Częstochowa i Herby Nowe-Wieluń Dąbrowa. Na dworcu Herby Nowe jest niewielkie muzeum magistrali węglowej, gdzie – z inicjatywy kolejarza Henryka Dąbrowskiego – zgromadzono wiele pamiątek z historii kolei.

</doc>
<doc id="308676" url="https://pl.wikipedia.org/wiki?curid=308676" title="Skrzeszowice">
Skrzeszowice

Skrzeszowice – wieś w Polsce położona w północno-wschodniej części województwa małopolskiego, w powiecie krakowskim, w gminie Kocmyrzów-Luborzyca, w tzw. Subregionie Wyżyny Miechowskiej.
Geneza nazwy.
Pierwotna nazwa miejscowości to Krzeszowice (ew. Krzyszowice); pojawia się w Kodeksie dyplomatycznym katedry krakowskiej (1273), natomiast sama nazwa Skrzeszowice występuje dopiero w dokumencie z 1782 r.
Historia wsi.
Dokument lokacyjny dla tej miejscowości wydał Władysław II Jagiełło w 1392 r. Wieś funkcjonowała w wykazie dóbr zwanym Liber beneficiorum dioecesis Cracoviensis spisanym przez Jana Długosza, a jej właścicielem był Jan Tarnowski. W kolejnych wiekach tutejsze ziemie dzierżyli Bonerowie, Ostrogscy, Zasławscy czy Morsztynowie.
Istnienie miejscowości odnotowano w 1490 r. W 1581 roku należała do dóbr księcia Konstantego Ostrogskiego. W 1595 roku wieś Krzyszowice położona w powiecie proszowskim województwa krakowskiego była własnością wojewody kijowskiego Konstantego Wasyla Ostrogskiego. Miejscowość została wspomniana w liście Jana III Sobieskiego do żony Marii Kazimiery d’Arquien zwanej "Marysieńką" z 14 października 1666 r.
Po I rozbiorze Polski miejscowość znalazła się w granicach zaboru austriackiego, a po Kongresie Wiedeńskim z 1815 r. znalazła się w zaborze rosyjskim.
W XIX w. był to ważny regionalny ośrodek gospodarczy (cegielnia, od 1871 gorzelnia). W 1853 roku majątek skrzeszowicki kupił od hrabiego Stanisława Tarnowskiego inżynier górnictwa Edward Kleszczyński, przekazując go swojemu synowi Bogusławowi.
W 1908 w Skrzeszowicach urodził się ks. prof. Bolesław Przybyszewski, a w 1911 r. powstała Ochotnicza Straż Pożarna.
W latach 1918–1939 jedno z centrów chłopskiego ruchu spółdzielczego. Po wojnie w miejscowości funkcjonowały Państwowe Gospodarstwa Rolne, zaś aktualnym administratorem dużej części nieruchomości jest Krajowy Ośrodek Wsparcia Rolnictwa.
W latach 1975–1998 miejscowość administracyjnie należała do województwa krakowskiego.
Od 1978 r. we wsi funkcjonuje klub piłkarski Sparta Skrzeszowice (klasa B).
28 października 2020 r. Rada Gminy Kocmyrzów-Luborzyca do funkcjonujących już nazw ulic Krakowskiej i Parkowej dodała ulice: Krótką, Malinową, Słoneczną oraz Śliczną.
Informacje turystyczne.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela. W 2018 liczyła 107 budynków.
Zabytki:

</doc>
<doc id="308677" url="https://pl.wikipedia.org/wiki?curid=308677" title="Druga prędkość kosmiczna">
Druga prędkość kosmiczna



</doc>
<doc id="308679" url="https://pl.wikipedia.org/wiki?curid=308679" title="Powsin">
Powsin

Powsin – obszar Miejskiego Systemu Informacji i osiedle w dzielnicy Wilanów w Warszawie.
Historia.
Pierwsze wzmianki o Powsinie, noszącym wtedy nazwę Powsino, pojawiły się w XIII wieku jako osadzie stanowiącej własność Boguszy Miecławica z rodu Doliwów, wojewody łęczyckiego. W 1232, a najpóźniej w 1241 Bogusza wyzbył się wsi na rzecz cysterskiej placówki w Szpetalu koło Włocławka. W 1258 zapisał ostatecznie majątek katedrze włocławskiej, co zatwierdził książę mazowiecki i czerski Siemowit I. W 1283 biskup kujawski Albertus przekazał majątek kasztelanowi wiskiemu Mikołajowi z rodu Ciołków, w zamian za Szawłowice w dekanacie gniewkowskim. W 1398 Elżbieta Ciołkowa, wdowa po Andrzeju kasztelanie czerskim, ufundowała, za radą swych synów - Wiganda, Andrzeja, Stanisława i Klemensa, w Powsinie drewniany kościół pod wezwaniem św. Andrzeja Apostoła i św. Elżbiety.
Wieś szlachecka Powsino w 1580 znajdowała się w powiecie warszawskim ziemi warszawskiej województwa mazowieckiego. 
Potomkowie Ciołków przyjęli przydomek Powsińscy i byli właścicielami miejscowości do 1677. Następnie sprzedali go Janowi Sobieskiemu, który włączył go do dóbr wilanowskich.
W latach dwudziestych XVIII wieku Powsin i okolice kupiła Elżbieta Helena Sieniawska. W 1720 powstał miejscowy cmentarz. W 1725 ufundowała kościół św. Elżbiety, stojący w centrum Powsina. W latach 1803–1815 był tu proboszczem Jan Paweł Woronicz. Był on m.in. inicjatorem powstania w 1810 szkoły parafialnej i parafialnego ośrodka pomocy. Po upadku powstania styczniowego, dobra powsińskie uwłaszczono i włączono do gminy Wilanów.
W 1951 Wilanów (wraz z nim Powsin) został włączony do Warszawy. Od 1960 roku znajdował się w dzielnicy Mokotów (po likwidacji dzielnicy Wilanów), od 1994 roku w gminie Warszawa-Wilanów, od 2002 roku ponownie w dzielnicy Wilanów.

</doc>
<doc id="308684" url="https://pl.wikipedia.org/wiki?curid=308684" title="Chwostek">
Chwostek

Chwostek (niem. "Chwostek") – wieś w Polsce położona w województwie śląskim, w powiecie lublinieckim, w gminie Herby ma charakter ulicówki.
W latach 1975–1998 miejscowość administracyjnie należała do województwa częstochowskiego.
Chwostek bezpośrednio graniczy z miejscowością Lisów, leży nad Liswartą. Do sołectwa Chwostek należy też: Piłka oraz Drapacz, Oleksiki, Otrzęsie.
Co roku w dniu 26 czerwca odbywa się święto sołectwa w dzień Św. Jana i Pawła.
Historia miejscowości.
Osadnictwo na tym terenie istniało już w okresie kultury Łużyckiej.
W roku 1551 zbudowana została przez Stanisława Grodzickiego kuźnica Chwostek, do której w roku 1753 dobudowany został "wielki piec", a następnie cajniarka. Obecnie jedna z dzielnic Chwostka, gdzie dawniej wytapiano żelazo, nosi nazwę "Kuźnica".
Urodził się tu Paweł Cierpioł.

</doc>
<doc id="308685" url="https://pl.wikipedia.org/wiki?curid=308685" title="US Open 2004">
US Open 2004

US Open 2004 – ostatni, czwarty w sezonie tenisowy turniej wielkoszlemowy, który odbywał się pomiędzy 27 sierpnia a 12 września, na twardych kortach nowojorskiego USTA Billie Jean King National Tennis Center. Była to 124. edycja rozgrywek.

</doc>
<doc id="308687" url="https://pl.wikipedia.org/wiki?curid=308687" title="Getúlio Vargas">
Getúlio Vargas

Getúlio Dornelles Vargas (ur. 19 kwietnia 1882 w São Borja, zm. 24 sierpnia 1954 w Rio de Janeiro) – prezydent Brazylii w latach 1930-1945 i od 1951 do samobójstwa popełnionego w 1954.
Życiorys.
Wczesne życie.
Urodził się w São Borja w stanie Rio Grande do Sul w konserwatywnej rodzinie bogatych hodowców bydła tzw. "gauchos". Na początku zamierzał poświęcić się karierze wojskowej, później postanowił studiować prawo. Karierę polityczną rozpoczął od parlamentu lokalnego swojego rodzinnego stanu. Następnie został wybrany do Izby Reprezentantów. Pełnił też krótko funkcję ministra skarbu podczas kadencji prezydenta Washingtona Luisa. Później został gubernatorem stanu Rio Grande do Sul. W tym czasie zaczął też tworzyć opozycję wobec rządu centralnego.
Zamach stanu i pierwszy okres rządów.
24 października 1930 doszło do krwawego zamachu stanu, w którym nowo obrany prezydent Julio Prestes i jego poprzednik Washington Luis zostali oskarżeni o machinacje wyborcze i obaleni. Wojskowi, którzy dokonali zamachu określonego przez nich mianem rewolucji, powołali Vargasa jako tymczasowego prezydenta, który został pokonany we wcześniejszych wyborach przez Prestesa. Vargas jako człowiek sprzyjający interesom klasy przemysłowej oraz antykomunista, preferował wolny rynek oraz reformy liberalne, później jednak sprzeniewierzył się tym zasadom na rzecz polityki etatystycznej. Vargas czerpał poparcie głównie z klasy średniej i burżuazji. Zamach stanu położył fundamenty pod nową i uprzemysłowioną Brazylię. Początkowo nowy rząd zobowiązał się do szybkiego oddania władzy, lecz zamiast tego zlikwidował kongres, zawiesił konstytucję, a gubernatorów zastąpił własnymi zwolennikami.
Nasilenie się faszyzacji kraju.
W swojej praktyce posługiwał się prześladowaniem opozycji oraz szeroko zakrojoną cenzurą, co zbliżało jego reżim do ówczesnych systemów totalitarnych panujących w Europie. Wspierał centralizację władzy i osłabienie autonomii stanów oraz pozbawiał wpływów właścicieli ziemskich na korzyść średniozamożnej klasy miejskiej. Prowadził szeroko zakrojoną politykę uprzemysławiania Brazylii, rozwijając szereg państwowych przedsięwzięć, co prowadziło do konkurencji z sektorem prywatnym (szeroko zakrojony interwencjonizm wzorowany na "New Deal" Franklina Delano Roosevelta). Vargas był nacjonalistą oraz populistą. Sympatyzował z ruchami faszystowskim, co było silnie związane z jego nienawiścią wobec komunizmu. Bezwzględnie usuwał swych przeciwników politycznych. Żonę Luisa Carlosa Prestesa (lidera komunistów) – Olgę Benario – wysłał „w prezencie dla Hitlera” do Niemiec, gdyż była Żydówką. (Opowiada o tym film pt. "Olga", 2004, reż. Jayme Monjardim, nakręcony na podstawie głośnej książki Fernanda Moraisa o tym samym tytule).
W latach 30. doszło do trzech prób obalenia wojskowego rządu. W 1932 roku odbyło się powstanie konstytucjonalistów, związana była z narastaniem opozycji „oligarchów kawowych”, którzy dają początek ruchowi wojskowemu. Zostali oni jednak pokonani, co oznaczało przejście Brazylii z gospodarki kawowej w gospodarkę przemysłową. Jako tymczasowy prezydent rządził do 1934 kiedy to został wybrany przez Kongres na następną kadencję. W 1935 roku odbyła się antyrządowa rebelia zorganizowana przez komunistów, która wykorzystana została do wprowadzenia przez Vargasa pełnej dyktatury i cenzury prasy. W 1937 unieważnił konstytucję z 1934 i ustanowił tzw. „Nowe Państwo” ("Estado Novo") z sobą jako dyktatorem. Ostatnią próbą zbrojnego obalenia rządu był pucz faszystowski w 1938 roku.
Mimo faszyzacji kraju Brazylia nie podpisała francusko-brytyjskiego paktu nieinterwencji w okresie hiszpańskiej wojny domowej oraz przekazała republikanom 2 i pół miliona dolarów oraz pomoc materialną obejmującą 25 tysięcy karabinów. Do Brazylii przed nacjonalistami uciekło ponad 50 tys. osób, głównie uchodźcom, intelektualistom i sierotom wojennym.
Zwrot w polityce Vargasa.
W okresie II wojny światowej Brazylia początkowo pozostała neutralna, a wojnę Niemcom i Włochom wypowiedziała w sierpniu 1942 roku. Pod wpływem wojny odrzucił wzorce faszyzujące i przyjął bardziej liberalną politykę. Wysłał do Europy brazylijski korpus ekspedycyjny, który walczył we Włoszech. Po zwycięstwie aliantów w wojnie światowej, Vargas stał się kłopotliwy jako niedawny sojusznik światowych potęg i szybko został obalony w wojskowym puczu, jednak nadal zachował dużą popularność. Mimo wybrania go do Senatu postanowił wycofać się z polityki. Na krótko powrócił do władzy w 1950 roku w wyniku wyborczego zwycięstwa utworzonej przez niego Brazylijskiej Partii Pracy. Aby podtrzymać poparcie społeczeństwa, posługiwał się populistycznymi i nacjonalistycznymi hasłami. W pierwszej fazie prezydentury wprowadził szereg postępowych reform, a swoje rządy oparł na środowiskach lewicy. Pod naciskiem narodowców i lewicy prowadził politykę uprzemysłowienia kraju, rozwiązał problem państwowego monopolu naftowego „Petrobras”, ograniczył inwestycje obcego kapitału, wprowadził szereg prorobotniczych praw, zakończył działania rządu polegające na ingerencji w działanie związków zawodowych oraz przeprowadził rewizję płacy minimalnej. W 1952 roku zawarł układ militarny ze Stanami Zjednoczonymi Ameryki, jednak zachował się neutralnie odmawiając wysłania wojsk brazylijskich do Korei. W ciągu drugiej kadencji kontynuował represje przeciwko ruchowi komunistycznemu. Stopniowo odchodził od postępowych reform, tracąc poparcie społeczeństwa i lewicy zmuszony został do walki o wpływy w konserwatywnie nastawionym wojsku. Jego rządy napotkały silną opozycję, pomimo starań Vargasa największą opozycję stanowiły kręgi wojskowe. Była to reakcja na szereg skandali, które wiązały się z członkami jego administracji. Trzy lata po objęciu władzy na skutek kryzysu politycznego i zmuszeniu go przez wojsko do oddania władzy popełnił samobójstwo.
W 1935 odznaczony Orderem Orła Białego.

</doc>
<doc id="308691" url="https://pl.wikipedia.org/wiki?curid=308691" title="US Open 2003">
US Open 2003

US Open 2003 – ostatni, czwarty w sezonie tenisowy turniej wielkoszlemowy, który odbywał się pomiędzy 25 sierpnia a 7 września, na twardych kortach nowojorskiego USTA Billie Jean King National Tennis Center. Była to 123. edycja rozgrywek.
Nowym mistrzem turnieju singlowego u mężczyzn został Andy Roddick, dla którego był to pierwszy tytuł wielkoszlemowy. Belgijka Justine Henin-Hardenne wygrała zawody rozgrywane w Nowym Jorku w konkurencji singla u kobiet. Był to zarazem jej pierwszy triumf w USA, a drugi rangi wielkoszlemowej. Debliści Jonas Björkman i Todd Woodbridge zwyciężyli w rywalizacji gry podwójnej u panów. Björkman po raz szósty wzniósł puchar wielkoszlemowy w swojej karierze, a pierwszy na ziemi amerykańskiej, z kolei Woodbridge po raz trzeci wygrał w Nowym Jorku i czternasty w zawodach z cyklu Wielkiego Szlema. Konkurencja gry podwójnej u kobiet zakończyła się zwycięstwem Virginii Ruano Pascual i Paoli Suárez. Zawodniczki obroniły tym samym mistrzostwo wywalczone z 2002 roku.
Turniej wielokrotnie przerywany był przez opady deszczu, co wpłynęło na decyzję organizatorów o odwołaniu rozgrywek deblowych z cyklu juniorów.

</doc>
<doc id="308692" url="https://pl.wikipedia.org/wiki?curid=308692" title="Zwinisława">
Zwinisława



</doc>
<doc id="308693" url="https://pl.wikipedia.org/wiki?curid=308693" title="Zwienisława">
Zwienisława



</doc>
<doc id="308694" url="https://pl.wikipedia.org/wiki?curid=308694" title="Zwinisław">
Zwinisław



</doc>
<doc id="308695" url="https://pl.wikipedia.org/wiki?curid=308695" title="Zwienisław">
Zwienisław



</doc>
<doc id="308700" url="https://pl.wikipedia.org/wiki?curid=308700" title="US Open 2002">
US Open 2002

US Open 2002 – ostatni, czwarty w sezonie tenisowy turniej wielkoszlemowy, który odbywał się pomiędzy 26 sierpnia a 7 września, na twardych kortach nowojorskiego USTA Billie Jean King National Tennis Center. Była to 122. edycja rozgrywek.
Zwycięzcą turnieju singlowego u mężczyzn został Pete Sampras, który wraz ze zdobyciem piątego tytułu w Nowym Jorku zakończył tenisową karierę. Turniej gry pojedynczej kobiet zakończył się wygraną Sereny Williams. Amerykanka wywalczyła na obiekcie Flushing Meadows trofeum po raz drugi, a w rozgrywkach kategorii wielkoszlemowej po raz czwarty. Zawody deblowe wśród mężczyzn wygrali Mahesh Bhupathi i Maks Mirny. Triumf Bhupathiego w Nowym Jorku był pierwszym w karierze, a także czwartym w rozgrywkach z cyklu Wielkiego Szlema. Z kolei Mirny wywalczył puchar US Open po raz drugi. Mistrzyniami gry podwójnej u kobiet zostały Virginia Ruano Pascual oraz Paola Suárez. Ruano Pascual została zwyciężczynią imprezy wielkoszlemowej drugi raz w karierze, natomiast Suárez po raz trzeci.

</doc>
<doc id="308701" url="https://pl.wikipedia.org/wiki?curid=308701" title="Twofish">
Twofish

Twofish – symetryczny, blokowy algorytm szyfrujący operujący na blokach danych o długości 128 bitów i wykorzystujący klucze o długościach od 128 do 256 bitów, przy czym najczęściej stosowane są klucze o długościach 128, 192 oraz 256 bitów. Algorytm składa się z 16 rund, a do obliczeń w każdej rundzie wykorzystuje tzw. sieć Feistela.
Twofish jest standardem otwartym, nie objętym żadnymi patentami i może być używany nieodpłatnie w dowolnym celu, dostępne są też jego otwarte implementacje. Twofish jako jeden z pięciu algorytmów szyfrujących został zakwalifikowany do finału konkursu na AES, który ostatecznie został wygrany przez algorytm Rijndael.
Algorytm Twofish został stworzony przez zespół składający się z następujących specjalistów: Bruce Schneier, John Kelsey, Doug Whiting, David Wagner, Chris Hall, Niels Ferguson.

</doc>
<doc id="308704" url="https://pl.wikipedia.org/wiki?curid=308704" title="Tanina (województwo śląskie)">
Tanina (województwo śląskie)

Tanina (niem. "Tanina") – niewielka wieś sołecka w województwie śląskim, powiecie lublinieckim, w gminie Herby.
W latach 1975–1998 miejscowość administracyjnie należała do województwa częstochowskiego
Miejscowość położona jest nad rzeką Liswartą, na jej terenie znajduje się Rezerwat przyrody Cisy nad Liswartą założony w roku 1957. 
Miejscowość włączona jest w obszar Parku Krajobrazowego Lasy nad Górną Liswartą. Na obszarze Taniny znajduje się także kolonia domków jednorodzinnych.

</doc>
<doc id="308706" url="https://pl.wikipedia.org/wiki?curid=308706" title="Ewentyzm">
Ewentyzm

Ewentyzm – koncepcja ontologiczna, sformułowana na podstawie odkryć w dziedzinie nauk fizycznych i psychologicznych, zgodnie z którą świat rzeczywisty, jawiący się z pozoru jako funkcjonalny zbiór podmiotów i przedmiotów, faktycznie stanowi wielopoziomową strukturę zdarzeń. Zdaniem ewentystów w istocie przedmioty to swoiste struktury elementarnych zdarzeń fizykalnych (m.in. formującego atomy wiązania się nukleonów wraz z poruszaniem się elektronów), podmioty zaś także i elementarnych zdarzeń psychicznych (m.in. uświadamianie sobie siebie). Podmioty i przedmioty, będąc w mikroskali strukturami zdarzeń, uczestniczą w strukturach zdarzeń i współtworzą te, dla których same pełnią role elementarne (m.in. istnienie grup, gromad, gatunków), czego wynikiem końcowym w makroskali jest ogólnie pojęty świat rzeczywisty. Polską odmianą ewentyzmu jest ewentyzm punktowy.

</doc>
<doc id="308709" url="https://pl.wikipedia.org/wiki?curid=308709" title="Pierwsza prędkość kosmiczna">
Pierwsza prędkość kosmiczna



</doc>
